<doc id="1163744" url="https://pl.wikipedia.org/wiki?curid=1163744" title="Falsyfikat mogileński">
Falsyfikat mogileński

Falsyfikat mogileński – dokument królewski, wystawiony rzekomo w Płocku w 1065 roku, a faktycznie powstał w połowie XII wieku (1155 rok), opisujący nadania dla klasztoru benedyktynów w Mogilnie. Własnością klasztoru stały się m.in. 23 miejscowości z obszaru Wielkopolski i Kujaw, 7 wsi z rejonu Płocka oraz dochody z 5 grodów łęczycko-sieradzkich.
Pierwotnie datowanie dokumentu wiązało się z tradycją potwierdzoną przez Jana Długosza, według której nadania i sprowadzenie zakonu wiązane było z królem Bolesławem Śmiałym. Późniejsze badania datę tę przesunęły na połowę XI wieku - okres odnowienia organizacji kościelnej po nawrocie pogaństwa, a fundatorem klasztoru miał być Kazimierz Odnowiciel.
Przypuszcza się, że sporządzający po wielu latach dokument mnisi oparli się na zapiskach klasztornych, tzw. "księdze tradycji", którą rozpoczęto spisywać w latach 30. XII wieku. Może więc zawierać on stan nadań z okresu wcześniejszego. Dokument ten jest źródłem wiedzy na temat wczesnośredniowiecznego osadnictwa w Polsce i w przypadku wielu miejscowości jest to pierwsza wzmianka pisana.

</doc>
<doc id="1163745" url="https://pl.wikipedia.org/wiki?curid=1163745" title="John Marshall (muzyk)">
John Marshall (muzyk)

John Marshall jest znany jako członek grupy Metal Church (1989-1993, 1998-2001). Przed dołączeniem do zespołu w 1989 był technikiem gitarowym (lutnikiem) zespołu Metallica, a konkretnie ich gitarzysty Kirka Hammetta. Zastępował też Jamesa Hetfielda w 1986, gdy Hetfield miał złamaną rękę po wypadku na deskorolce, jak również w 1992, gdy Hetfield wracał do zdrowia po poparzeniach z koncertu Guns N’ Roses z Montrealu. Grał także w zepole Blind Illusion (z Lesem Claypoolem oraz Larrym LaLondem).

</doc>
<doc id="1163746" url="https://pl.wikipedia.org/wiki?curid=1163746" title="Shamisen">
Shamisen

 – japoński instrument muzyczny, strunowy, szarpany. Jego nazwa w języku japońskim oznacza dosłownie „struny trzech smaków”.
Budowa.
Shamisen jest podobnej długości co gitara, ma jednak o wiele cieńszy, bezprogowy gryf. Pudło rezonansowe jest w kształcie zbliżonym do prostokątnego, zaokrąglone i nieco podobne do bębenka. Z przodu i z tyłu jest pokryte skórą (zazwyczaj kota, w droższej wersji, lub psa w tańszej, jednak obecnie używa się też specjalnego papieru lub różnych odmian plastiku), co wzmacnia dźwięk uzyskany ze strun. Długość instrumentu jest różna, od 1,1 do 1,4 metra.
Tradycyjnie trzy struny są jedwabne, obecnie używa się raczej nylonu.
Struny uderza się . Tradycyjnie był on wykonany z kości słoniowej albo skorupy żółwia, teraz jest drewniany. Ma kształt podobny do liścia miłorzębu.
Historia.
Prekursorem shamisenu jest (instrument popularny zwłaszcza na Okinawie), który z kolei wywodzi się od chińskiego sanxian.
Tradycyjnie na shamisenie grali zarówno mężczyźni, jak i kobiety. Grało się na nim bądź solo, bądź też razem z innymi shamisenami, jako akompaniament do pieśni (dosłownie „krótka pieśń”) i („długa pieśń”), poematów lirycznych (ballad) "tokiwazu" i "kiyomoto", albo jako podkład do tradycyjnego tańca. Używany też w tradycyjnych teatrach japońskich – i "nō" oraz lalkowym – . Shamisen stał się atrybutem gejsz, które akompaniowały sobie nim do "ko’uta".
Istnieje bardziej klasyczny styl muzyki związany z shamisenem – .
Na początku XX wieku wyodrębnił się nowy styl gry na shamisenie, oparty na tradycyjnych pieśniach ludowych ("min’yō"), zawierający jednak dużo efektownej improwizacji. Jest teraz znany jako Tsugaru-jamisen (od regionu, z którego się wywodzi) i wciąż jest stosunkowo popularny w Japonii. Ten wirtuozerski styl bywa porównywany do bluegrassowego banjo.
Dzisiaj shamisen wykorzystywany jest także do gry z innymi instrumentami, na przykład w orkiestrach, niekiedy gra na shamisenie wykorzystywana jest w muzyce bluegrass, jazzowej i rockowej.
Dźwięk.
Dźwięk shamisenu jest podobny do dźwięku amerykańskiego banjo, z tym że bębenkopodobny, pokryty skórą korpus ("dō") wzmacnia dźwięk wydobywany z drgających strun. Ponadto często używa się "bachi" do uderzania zarówno strun, jak i skóry pokrywającej korpus, co daje mocno perkusyjny efekt dźwiękowy. W "ko-uta" oraz czasem w innych rodzajach pieśni szarpie się struny palcami.
Strojenie.
Strojenie shamisenu przebiega odmiennie niż strojenie innych instrumentów strunowych. Jako pierwsza strojona jest największa struna (z głosem muzyka lub śpiewaka). Dwie pozostałe struny dostraja się do pierwszej. Najczęściej stosuje się trzy rodzaje strojenia:
Dobry strój instrumentu utrzymuje się krótko, w zależności od temperatury instrumentu, otoczenia i intensywności grania. Z tego powodu podczas gry shamisen często jest dostrajany.

</doc>
<doc id="1163747" url="https://pl.wikipedia.org/wiki?curid=1163747" title="Konstantin von Kügelgen">
Konstantin von Kügelgen

Konstantin von Kügelgen (ur. 6 stycznia 1810 w Saratowie, zm. 28 kwietnia 1880 w Dorpacie) – niemiecki malarz-pejzażysta.
Życiorys.
Był synem Karla von Kügelgena. W młodości podróżował do Włoch. Później przez dwa lata pracował w Monachium, gdzie m.in. kopiował obrazy dla miejscowej Pinakoteki. Po śmierci pierwszej żony Sally von Zezschwitz (1814–1839) wrócił do krajów bałtyckich, gdzie pracował jako nauczyciel rysunku.
Napisał wspomnienia "Errinerungen aus meinem Leben", opublikowane po jego śmierci.
Jego synem był dziennikarz Paul von Kügelgen.

</doc>
<doc id="1163749" url="https://pl.wikipedia.org/wiki?curid=1163749" title="Wołodymyr Stachiw">
Wołodymyr Stachiw

Wołodymyr Stachiw (ur. 1910 w Przemyślu - zm. 1971 w Monachium) — ukraiński działacz społeczny i polityczny, dziennikarz, publicysta.
Życiorys.
Członek Organizacji Ukraińskich Nacjonalistów od jej powstania w 1929. Studiował na uniwersytecie w Berlinie, podczas studiów działał w ukraińskim ruchu studenckim. Do 1941 redagował biuletyn ukraińskiej służby prasowej, wydawany po ukraińsku i niemiecku.
Był członkiem Krajowego Rządu Zachodnich Obwodów Ukrainy, odpowiedzialnym za sprawy zagraniczne. Po aresztowaniu rządu został uwięziony w obozie koncentracyjnym w Sachsenhausen (do 1944).
Po wojnie przebywał na emigracji w Monachium. Był członkiem UHWR, członkiem zarządu Zagranicznych Formacji OUN, potem członkiem Rady Politycznej OUN(z).
Przez pewien czas był przewodniczącym Związku Ukraińskich Dziennikarzy w Niemczech i Ligi Więźniów Politycznych.
Był głównym redaktorem gazet "Ukraińska Trybuna" i "Suczasna Ukraina", oraz współautorem magazynów "Do zbroji" i "Suczasnist".
Był bratem Jewhena Stachiwa.

</doc>
<doc id="1163750" url="https://pl.wikipedia.org/wiki?curid=1163750" title="Regał">
Regał

Regał – mebel biblioteczny służący do przechowywania książek.
Współcześnie regały i pozostałe sprzęty biblioteczne tworzą systemy zintegrowane, czyli zespoły sprzętów zharmonizowanych ze sobą pod względem wymiarów, konstrukcji i formy zewnętrznej.
Podstawowy podział regałów.
Podział regałów według podręcznika "Bibliotekarstwo" pod redakcją Zbigniewa Żmigrodzkiego:
W przeszłości wykonywano ozdobne regały, ze szlachetnych gatunków drewna, dodając inkrustacje i intarsje, kunsztowne wykończenia, złocone ornamenty i stylizowane napisy z numerami i nazwami działów.

</doc>
<doc id="1163751" url="https://pl.wikipedia.org/wiki?curid=1163751" title="Pływ kwadrowy">
Pływ kwadrowy



</doc>
<doc id="1163753" url="https://pl.wikipedia.org/wiki?curid=1163753" title="Asterix na olimpiadzie">
Asterix na olimpiadzie

Asterix na olimpiadzie (, , , 2008) – niemiecko-hiszpańsko-francuski film przygodowy, trzeci fabularny film opowiadający o przygodach dzielnego Galla Asteriksa. Scenariusz oparto na podstawie komiksów autorstwa René Goscinnego i Alberta Uderzo. Światowa premiera filmu odbyła się w 13 stycznia 2008 roku (w Polsce 25 stycznia 2008).
Budżet filmu wyniósł 93,7 milionów dolarów. W momencie premiery była to najdroższa filmowa produkcja europejska.
Fabuła.
Zbliżają się pierwsze Igrzyska olimpijskie, w których mogą wziąć udział również Rzymianie. Galowie stwierdzili, że od czasu gdy ich kraj został podbity przez Juliusza Cezara, w pewniej części też należą do Rzymian. Stąd też decyzja o wzięciu udziału w igrzyskach. Gdy Rzymianie dowiedzieli się o planach, wycofali się z treningów, bo wiedzieli, że z magicznym napojem Galów nie mają szans na wygraną. Nie wszyscy jednak podzielą tę decyzję. 

</doc>
<doc id="1163755" url="https://pl.wikipedia.org/wiki?curid=1163755" title="Mitex">
Mitex



</doc>
<doc id="1163761" url="https://pl.wikipedia.org/wiki?curid=1163761" title="FIPS">
FIPS



</doc>
<doc id="1163764" url="https://pl.wikipedia.org/wiki?curid=1163764" title="Paul von Kügelgen">
Paul von Kügelgen

Paul von Kügelgen (ur. w 1843 r. w Rakvere w Estonii; zm. w 1904 r. w Sankt Petersburgu) – niemiecki dziennikarz.
Paul von Kügelgen był synem Konstantina von Kügelgena. Ukończył studia na uniwersytecie w Dorpacie. Redagował kolejno "Revalsche Zeitung", "Nordische", a od 1874 r. "Sankt Petersburger Zeitung", główne pismo mieszkających w Rosji Niemców. Uczył także języka niemieckiego. Przełożył prace D. A. Tołstoja: "Ein Blick auf das Unterrichtswesen Busslands im XVIII Jahrhundert bis 1782" (1884); "Das academische Gymnasium und die academische Universität im XVIII Jahrhundert" (1886) oraz "Die Bürgerschulen während der Regierung der Kaiserin Katharina II" (1887).

</doc>
<doc id="1163767" url="https://pl.wikipedia.org/wiki?curid=1163767" title="Paul von Kugelgen">
Paul von Kugelgen



</doc>
<doc id="1163768" url="https://pl.wikipedia.org/wiki?curid=1163768" title="ITSEC">
ITSEC

ITSEC ("Information Technology Security Evaluation Criteria ") – zbiór kryteriów oceny bezpieczeństwa systemów teleinformatycznych wprowadzony w latach 90. XX w.
Pierwsza wersja ITSEC jako zbioru kryteriów pozwalających na jednoznaczną ocenę i certyfikację bezpieczeństwa systemów została wprowadzona w 1990 roku wspólnie przez Francję, Niemcy, Holandię i Wielką Brytanię. W 1991 roku kolejna wersja została opublikowana przez Komisję Europejską.
W odróżnieniu od wcześniejszego TCSEC ("Orange Book") standard ITSEC nie wskazywał żadnych konkretnych rozwiązań technicznych (np. długość hasła), jakie miały być stosowane przez certyfikowany produkt. Pozwalało to zachować neutralność technologiczną standardu i niezależność od postępu technicznego.
Certyfikację według kryteriów ITSEC prowadzi w Polsce m.in. Jednostka Certyfikująca Departamentu Bezpieczeństwa Teleinformatycznego Agencji Bezpieczeństwa Wewnętrznego. Po roku 2000 ITSEC jest stopniowo wypierane przez Common Criteria.

</doc>
<doc id="1163771" url="https://pl.wikipedia.org/wiki?curid=1163771" title="BM-24">
BM-24

BM-24 (kod GRAU "8U31") – sowiecka wyrzutnia pocisków rakietowych na podwoziu samochodu ZiS-151 pochodząca z lat 50. BM-24 miała dwanaście prętowych wyrzutni o długości dwóch metrów. Z prowadnic odpalane były pociski burzące M-24, burzące dalekonośne UD i chemiczne MS-24 kalibru 240 mm.

</doc>
<doc id="1163773" url="https://pl.wikipedia.org/wiki?curid=1163773" title="BM-24T">
BM-24T

BM-24T – sowiecka wyrzutnia pocisków rakietowych na podwoziu ciągnika artyleryjskiego ATS pochodząca z lat 50. XX wieku (ujawnione w 1957 roku). BM-24T miała dwanaście rurowych prowadnic o długości 1,4 metra. Z prowadnic odpalane były pociski burzące M-24, burzące dalekonośne UD i chemiczne MS-24 kalibru 240 mm. Odpalenie pełnej salwy 12 pocisków zajmowało 7 sekund.

</doc>
<doc id="1163782" url="https://pl.wikipedia.org/wiki?curid=1163782" title="Głęboczek Wielki (jezioro na Pojezierzu Gnieźnieńskim)">
Głęboczek Wielki (jezioro na Pojezierzu Gnieźnieńskim)

 
Głęboczek Wielki – jezioro w woj. kujawsko-pomorskim, w powiecie żnińskim, w gminie Rogowo, leżące na terenie Pojezierza Gnieźnieńskiego. Wschodni brzeg jeziora stanowi granicę gminy Rogowo z gminą Mogilno. Jezioro otoczone jest całkowicie lasem sosnowym. Na południe, w pobliżu wsi Głęboczek leży niewielkie jezioro Głęboczek Mały. Około 0,6 km na wschód od jeziora położona jest miejscowość Niestronno.
Dane morfometryczne.
Powierzchnia zwierciadła wody według różnych źródeł wynosi od 9,0 ha do 13 ha.

</doc>
<doc id="1163788" url="https://pl.wikipedia.org/wiki?curid=1163788" title="BM-14">
BM-14

BM-14 – radziecka wyrzutnia pocisków rakietowych pierwotnie na podwoziu ZiS-151, ZiŁ-157 i ZiŁ 131, pochodząca z lat 50 (ujawniona w 1954 roku). BM-14 miała szesnaście rurowych wyrzutni o długości 110 centymetrów. Z prowadnic odpalane były stabilizowane obrotowo pociski odłamkowo-burzące M-14OF kalibru 140 mm.

</doc>
<doc id="1163791" url="https://pl.wikipedia.org/wiki?curid=1163791" title="OCB">
OCB

OCB ("Offset Codebook Mode") – uwierzytelniająco-szyfrujący tryb pracy szyfru blokowego.
Tryb pracy szyfru blokowego zapewniający w jednym kroku poufność, integralność oraz autentyczność informacji stworzony przez amerykańskiego kryptologa Philipa Rogawaya.
Tryb OCB na poziomie interfejsu programistycznego pozwala na wskazywanie, które bloki mają być zarówno szyfrowane jak i uwierzytelniane, a które tylko uwierzytelniane bez szyfrowania. Wydajność OCB podczas szyfrowania i uwierzytelniania jest niemal tak duża jak trybu CBC z samym tylko szyfrowaniem. Jest to prawie dwukrotnie większa wydajność niż np. konkurencyjnego trybu CCM.
Algorytm MAC jest opatentowany w Stanach Zjednoczonych. Autor udziela bezpłatnej licencji na stosowanie go w oprogramowaniu licencjonowanym na zasadach GPL oraz produkowanym poza Stanami Zjednoczonymi.

</doc>
<doc id="1163793" url="https://pl.wikipedia.org/wiki?curid=1163793" title="Noh">
Noh



</doc>
<doc id="1163797" url="https://pl.wikipedia.org/wiki?curid=1163797" title="Podróże (album)">
Podróże (album)

 
Podróże – czwarty i ostatni album studyjny polskiej grupy muzycznej Grammatik. Wydawnictwo ukazało się 23 listopada 2007 roku nakładem wytwórni muzycznej Frontline Records w dystrybucji My Music.
Na płycie znalazło się dwanaście piosenek, które w całości wyprodukował Kuba „Flamaster” Gadomski. Muzyk wraz z Markiem Błażejem Żebrowskim był również realizatorem nagrań. Z kolei wśród gości na albumie znaleźli się m.in. Włodi, Pelson i Diox. Nagrania zostały zarejestrowane i zmiksowane pomiędzy październikiem a listopadem 2007 roku w S210 Studio w Legionowie. Mastering w Woobie Doobie Studio wykonał Wojtek Olszak.
Nagrania dotarły do 20. miejsca zestawienia OLiS .
Lista utworów.
Opracowano na podstawie materiału źródłowego.

</doc>
<doc id="1163800" url="https://pl.wikipedia.org/wiki?curid=1163800" title="Asurowie">
Asurowie



</doc>
<doc id="1163803" url="https://pl.wikipedia.org/wiki?curid=1163803" title="Ludwik Seidenman">
Ludwik Seidenman

Ludwik Seidenman (ur. 1906, zm. 19 lipca 2003) – adwokat, konsul RP w Nowym Jorku, syn Salomona.
Z wykształcenia był prawnikiem ukończył w 1928 Wydział Prawa Uniwersytetu Warszawskiego. W latach 1933 - 1939 praktykował w Warszawie jako adwokat. W 1939 roku aresztowany przez NKWD i więziony do 1941 roku, kiedy rozpoczął pracę w ambasadzie polskiej w Kujbyszewie. Od kwietnia do lipca 1945 roku pełnił funkcję konsula RP w Nowym Jorku.
Po rozstaniu z działalnością polityczną poświęcił się pracy w amerykańskiej adwokaturze. 
3 maja 1984 został odznaczony przez prezydenta RP na uchodźstwie Krzyżem Kawalerskim Orderu Odrodzenia Polski.

</doc>
<doc id="1163806" url="https://pl.wikipedia.org/wiki?curid=1163806" title="Association Sportive de Cannes Football">
Association Sportive de Cannes Football



</doc>
<doc id="1163807" url="https://pl.wikipedia.org/wiki?curid=1163807" title="RPU-14">
RPU-14

RPU-14 (РПУ-14) - sowiecka holowana wyrzutnia pocisków rakietowych pochodząca z lat 50. RPU-14 miała szesnaście rurowych prowadnic. Z prowadnic odpalane były stabilizowane obrotowo pociski odłamkowo-burzące M-14OF kalibru 140 mm. Czas odpalenia salwy 16 pocisków był równy 8 sekund. Do holowania RPU-14 stosowano najczęściej samochody terenowe GAZ-69.

</doc>
<doc id="1163810" url="https://pl.wikipedia.org/wiki?curid=1163810" title="Estádio Cezário Balbino de Freitas">
Estádio Cezário Balbino de Freitas

Estádio 19 de Outubro – stadion piłkarski, w Rio Verde de Mato Grosso, Mato Grosso do Sul, Brazylia, na którym swoje mecze rozgrywa klub Rio Verde Esporte Clube.

</doc>
<doc id="1163811" url="https://pl.wikipedia.org/wiki?curid=1163811" title="HMAC">
HMAC

HMAC (, ) – kod MAC z wmieszanym kluczem tajnym zapewniający zarówno ochronę integralności jak i autentyczności danych.
Standardowy kod MAC zapewnia ochronę integralności, ale może podlegać sfałszowaniu, jeśli nie jest zabezpieczony dodatkowym mechanizmem chroniącym jego autentyczność (np. podpisem cyfrowym). Dla ochrony integralności i autentyczności w rozwiązaniach wymagających wysokiej wydajności stworzono zmodyfikowany algorytm MAC, w którym podczas każdej operacji dodawany jest tajny klucz:
gdzie wartości opad i ipad są ustalonymi wartościami dopełniającymi, m jest tekstem podlegającym ochronie zaś K jest tajnym kluczem.
Poprawny kod HMAC może stworzyć tylko osoba znająca tajny klucz K, co zapewnia autentyczność pochodzenia danych. Tylko osoba znająca klucz K może zweryfikować autentyczność danych zabezpieczonych kodem HMAC. Implementacje HMAC są oparte na standardowych kryptograficznych funkcjach skrótu takich jak SHA-2, SHA-1 czy MD5.
Kody HMAC są stosowane w szeregu protokołów sieciowych np. w IPsec, gdzie klucze HMAC są niezależne od kluczy szyfrujących dane.
Alternatywną metodą zapewniania integralności i autentyczności danych jest stosowanie uwierzytelniajaco-szyfrujących trybów szyfrów blokowych (np. OCB, CCM).

</doc>
<doc id="1163812" url="https://pl.wikipedia.org/wiki?curid=1163812" title="Szymon Rak-Michajłowski">
Szymon Rak-Michajłowski

Szymon Rak-Michajłowski (, Symon Alaksandrawicz Rak-Michajłouski; pseudonimy: "Bautruczonak", "Biełarus", "Butrym Kalada", "Symon Michałkau", "Symon Rak"; kryptonimy: "S.R.", "R.-M.", "Symon R.", "Symon R-k"; ur. 14 kwietnia 1885 w Maksymówce w powiecie wilejskim, zm. 27 listopada 1938 w Mińsku) – działacz polityczny i społeczny narodowości białoruskiej, publicysta i pedagog; delegat na I Zjazd Wszechbiałoruski; działacz polityczny Białoruskiej Republiki Ludowej (BRL), członek Rady BRL, działacz białoruskiej mniejszości narodowej w II Rzeczypospolitej, w latach 1922–1927 poseł na Sejm Rzeczypospolitej Polskiej I kadencji; od 1926 roku członek Komunistycznej Partii Zachodniej Białorusi, w 1927 roku aresztowany przez władze polskie; od 1930 roku żył w Białoruskiej SRR, zajmując tam szereg stanowisk państwowych; skazany na obóz pracy, a następnie rozstrzelany z polecenia władz radzieckich.
Życiorys.
Młodość.
Urodził się 14 kwietnia (2 kwietnia st.st) 1885 roku we wsi Maksymówka, w powiecie wilejskim guberni wileńskiej Imperium Rosyjskiego (obecnie w rejonie mołodeczańskim Białorusi). Był synem Alaksandra. W latach 1900–1904 zdobył wykształcenie w Mołodeczańskim Seminarium Nauczycielskim. Pracował w szkołach powiatów święciańskiego i wilejskiego, zajmował się działalnością kulturalno-oświatową, gromadził elementy kultury ludowej. W czasie rewolucji w Rosji w latach 1905–1907 propagował idee socjalizmu i wyzwolenia narodowego. W czasie wyborów do Dumy Państwowej wybrano go na wyborcę z ramienia środowisk chłopskich. W 1906 roku za rozpowszechnianie literatury o charakterze socjaldemokratycznym został w Wilejce aresztowany przez władze carskie na trzy miesiące. Z powodu konfliktu z władzami zmuszony był przeprowadzić się na Krym. W 1912 roku ukończył Instytut Pedagogiczny w Teodozji. Pracował jako nauczyciel w mieście Karasubazar na dalekim wschodzie Rosji. Po pewnym czasie powrócił w rodzinne strony, gdzie także podjął pracę w zawodzie nauczyciela i organizował białoruskie szkoły. W czasie I wojny światowej w latach 1914–1917 służył w Armii Rosyjskiej, był starszym unter-oficerem i chorążym 24 pułku transportowego na Froncie Zachodnim (według innego źródła służył na Froncie Rumuńskim, gdzie zajmował się agitacją rewolucyjną).
Początki działalności w białoruskim ruchu narodowym.
Po rewolucji lutowej 1917 roku aktywnie włączył się w życie polityczne Mińska. Wszedł w skład Białoruskiej Socjalistycznej Gromady (BSG). W marcu tego samego roku brał udział w zjeździe białoruskich organizacji narodowych. Był organizatorem i uczestnikiem odbywającego się 18–24 października 1917 roku Zjazdu Białorusinów wojskowych Frontu Zachodniego, który m.in. uznał tworzenie białoruskiego wojska za „skrajnie konieczną i nie cierpiącą zwłoki potrzebę”. 24 października Zjazd powołał Centralną Białoruską Radę Wojskową (CBRW), będącą autonomiczną częścią tworzącej się w tym samym czasie Wielkiej Rady Białoruskiej (WRB). Tego samego dnia nowo utworzona organizacja, w niepełnym jeszcze składzie, wybrała Szymona Raka-Michajowskiego na stanowisko przewodniczącego Tymczasowego Komitetu Wykonawczego CBRW. W ten sposób został on także członkiem liczącego 24 osoby Tymczasowego Komitetu Wykonawczego WRB. Stał na czele delegacji CBRW, która pod koniec października w Mohylewie prowadziła rozmowy z dowódcą Frontu Zachodniego gen. Nikołajem Duchoninem na temat organizacji białoruskich formacji wojskowych. W czasie 3. zjazdu BSG wszedł w skład jej Komitetu Centralnego.
I Zjazd Wszechbiałoruski i Białoruska Republika Ludowa.
Szymon Rak-Michajłowski brał udział w I Zjeździe Wszechbiałoruskim odbywającym się 18–30 grudnia (5–17 grudnia st. st.) 1917 roku w Mińsku. Reprezentował na nim BCRW. Pełnił funkcję pierwszego przewodniczącego Zjazdu. W czasie oficjalnego, uroczystego otwarcia obrad 20 grudnia zwrócił się do uczestników Zjazdu z emocjonalnym przemówieniem, w którym przedstawił Białoruś jako smutną, zapłakaną kobietę i podkreślił, że jej przyszłość zależy od decyzji zebranych. Po kilku dniach został zastąpiony na stanowisku przewodniczącego Zjazdu przez Iwana Sieradę. Wchodził w skład prezydium Zjazdu, kierował posiedzeniami, zabierał głos w kwestiach dotyczących tworzenia białoruskich formacji wojskowych. Był jednym z liderów frakcji socjalistów powiązanych z BSG i WRB, która stanowiła prawicowe skrzydło Zjazdu. 26 grudnia (13 grudnia st. st.) został członkiem Rady Zjazdu. Po rozpędzeniu Zjazdu przez bolszewików z Obwodowego Komitetu Wykonawczego Zachodniego Obwodu i Frontu wszedł w skład Komitetu Wykonawczego Rady Zjazdu. Na początku 1918 roku jako jego przedstawiciel wraz z Iwanem Sieradą i Alaksandrem Cwikiewiczem skierowany był na rozmowy pokojowe między państwami centralnymi i Rosją radziecką do Brześcia. Delegacja Zjazdu nie została jednak dopuszczona do rokowań i pełniła jedynie rolę obserwatorów ze strony ukraińskiej.
9 marca 1918 roku Komitet Wykonawczy Rady Zjazdu Wszechbiałoruskiego ogłosił powstanie Białoruskiej Republiki Ludowej (BRL). W wyniku tej decyzji Rada Zjazdu Wszechbiałoruskiego zmieniła nazwę na Radę BRL. Szymon Rak-Michajłowski pozostał w jej składzie, także po tym, gdy 25 marca BRL ogłosiła niepodległość. 19–29 kwietnia w Kijowie wraz z Alaksandrem Cwikiewiczem prowadził w imieniu BRL negocjacje z przedstawicielami Ukraińskiej Republiki Ludowej (URL) na temat przebiegu białorusko-ukraińskiej granicy. W trakcie rozmów starał się doprowadzić do wyznaczenia korzystnego dla BRL przebiegu granicy, m.in. odwołując się do kryteriów etnograficznych i językowych. Twierdził m.in., że okolice miasta Mglin są etnicznie białoruskie, a w dialekcie tamtejszej ludności występuje charakterystyczne dla języka białoruskiego dziakanie. Wystąpił też z propozycją utworzenia wolnej strefy białorusko-ukraińskiej, obejmującej linię kolejową Brześć-Briańsk i basen Prypeci. Propozycja ta jednak została odrzucona przez przedstawicieli URL.
W połowie kwietnia 1918 roku był brany pod uwagę przez działaczy BRL jako jeden z kandydatów na stanowisko przewodniczącego Rady BRL. Wyraził protest przeciwko wysłanemu 27 kwietnia 1918 roku telegramowi w imieniu rządu i Rady BRL do niemieckiego cesarza Wilhelma II, który zawierał podziękowanie za „wyzwolenie Białorusi” oraz prośbę o poparcie dla BRL i jej sojuszu z Niemcami. Należał do narodowego skrzydła BSG i popierał utworzenie niezależnego białoruskiego państwa opierającego się na białoruskim ludzie pracującym. Po rozłamie w BSG był jednym z założycieli i członkiem Komitetu Centralnego Białoruskiej Partii Socjaldemokratycznej, wchodził w skład tzw. frakcji Bloku, do której należały: BPSd, BSG, Białoruska Partia Socjalistów-Federalistów i Białoruska Ludowa Partia Socjalistów. Jednocześnie utrzymywał bliskie kontakty z Białoruską Partią Socjalistów-Rewolucjonistów (BPSR). Zajmował się tworzeniem białoruskich szkół początkowych. W latach 1918–1920 mieszkał w Grodnie, pracował jako nauczyciel w Grodzieńskim Gimnazjum Białoruskim, brał udział w pracach Białoruskiego Komitetu Narodowego w Grodnie. Współpracował z gazetą „Biełaruskaje Słowa”.
Działalność pod polską administracją, na Litwie Środkowej i w Polsce.
Po tym, jak w kwietniu 1919 roku Wojsko Polskie odbiło z rąk bolszewików Wilno, Szymon Rak-Michajłowski poparł polską inicjatywę utworzenia tam Rady Miejskiej z udziałem wszystkich narodowości. Wraz z Arkadziem Smoliczem wytypował kandydata do niej z ramienia Białorusinów, jednak ostatecznie pomysł Rady Miejskiej upadł z powodu bojkotu ze strony Litwinów. Po zdobyciu przez Polaków Mińska wszedł w skład utworzonego tam 10 sierpnia Tymczasowego Białoruskiego Komitetu Narodowego – narodowego przedstawicielstwa Białorusinów, które nie wykluczało federacji z Polską pod warunkiem uznania przez nią BRL. Pracował jako instruktor białoruskiej sekcji Wydziału Szkolnego Mińskiego Magistratu i dyrektor kursów białorusoznawstwa. Pełnił funkcję przewodniczącego Białoruskiej Centralnej Rady Szkolnej, dążąc do wzmocnienia roli białoruskojęzycznej edukacji. Co najmniej od września 1919 roku wchodził w skład Białoruskiej Komisji Wojskowej jako przedstawiciel Mińszczyzny. Kierował w niej sekcją kulturalno-oświatową.
Istnieją przesłanki sugerujące, że Szymon Rak-Michajłowski, będąc członkiem BKW, nie był lojalny wobec państwa polskiego. Jesienią 1919 roku w Smoleńsku doszło do podpisania umowy między bolszewikami i BPSR, na mocy którego ci ostatni zobowiązali się do rozciągnięcia wpływów na BKW. Zdaniem białoruskiego historyka Jerzego Grzybowskiego Szymon Rak-Michajłowski był jednym ze zwolenników BPSR w BKW. Według raportów ówczesnego polskiego wywiadu mieli oni m.in. utrudniać werbunek i faworyzować w jego trakcie byłych czerwonoarmistów. Podejrzewano ich także, że za pomocą sieci komend powiatowych rozbudzają pośród żołnierzy i cywilów narodowości białoruskiej nastroje antypolskie. Zdaniem Bronisława Taraszkiewicza Szymon Rak-Michajłowski wiedział m.in. o organizowaniu antypolskiej partyzantki i prowadził rozmowy na temat wyposażenia jej w broń. Jednak według historyka Olega Łatyszonka brak jest dowodów na jakąkolwiek jego współpracę z bolszewikami.
13 grudnia 1919 roku Szymon Rak-Michajłowski wziął udział w posiedzeniu Rady BRL w Mińsku, w czasie którego wyraził poparcie dla dotychczasowych działań Rady Ministrów BRL pod kierownictwem Antona Łuckiewicza, zarzucając jednocześnie sabotaż niektórym jej członkom. Następnego dnia wobec panującego na sali bałaganu posiedzenie Rady BRL zostało zerwane, a jej członkowie opuścili budynek. Pozostało w nim ośmiu działaczy Białoruskiej Partii Socjalistów-Rewolucjonistów, trzech przedstawicieli Białoruskiej Partii Socjalistów-Federalistów i kilka osób roszczących sobie prawo do bycia delegatami Rady BRL. Grupa ta dokonała przewrotu przeciwko Radzie i premierowi Antonowi Łuckiewiczowi, powołując konkurencyjną wobec Rady BRL Ludową Radę BRL. Tymczasem pozostała część Rady spotkała się w prywatnym mieszkaniu Aleksandra Własowa, gdzie powołano pięcioosobową Radę Najwyższą BRL. Szymon Rak-Michajłowski został jej członkiem.
W dniach 20–24 marca 1920 roku uczestniczył w rozmowach między przedstawicielami polskiego Zarządu Cywilnego Ziem Wschodnich i białoruskim środowiskiem. Reprezentował na nim stanowisko Białoruskiej Centralnej Rady Wileńszczyzny i Grodzieńszczyzny, zgodnie z którym strona białoruska zwracała się do władz polskich o obronę całości Białorusi, uznanie woli ludności białoruskiej w kwestii przyszłości kraju, równouprawnienie języka białoruskiego i rozwoju białoruskiej edukacji. Białoruscy politycy podkreślili przy tym, że oczekują niezależności BRL, ale widzą jej przyszłość w związku z Polską. Strona polska spełniła wówczas część postulatów. W czasie ofensywy bolszewickiej na Polskę w lipcu 1920 roku porzucił swoje zobowiązania wynikające z członkostwa w BKW, dobrowolnie pozostał po radzieckiej stronie frontu i udał się do Wilna (Naczelne Dowództwo Wojska Polskiego poinformowało o formalnym przyjęciu jego dymisji wraz z całym dotychczasowym składem BKW dopiero 3 października). W latach 1920–1922 pracował jako dyrektor i nauczyciel Seminarium Nauczycielskiego w Borunach. Jednocześnie od jesieni 1920 roku był nauczycielem w Gimnazjum Białoruskim w Wilnie. Od lata 1921 roku kierował białoruskimi kursami nauczycielskimi w Wilnie. Założył Białoruski Komitet Narodowy w Wilnie, pełnił funkcję jednego z kierowników Białoruskiego Towarzystwa Ofiar Wojny i Białoruskiego Wydawnictwa Wydawniczego. W 1921 roku wszedł w skład tajnego Białoruskiego Komitetu Państwowego, który stawiał sobie za cel utworzenie państwa białoruskiego pod patronatem Polski, jednak opuścił go już po kilku zebraniach.
Działalność w polskim Sejmie.
5 listopada 1922 roku Szymon Rak-Michajłowski został wybrany na posła na Sejm Rzeczypospolitej Polskiej I kadencji. Wchodził w nim w skład wielu komisji sejmowych, m.in. Komisji Zdrowia. Występował przeciwko osadnictwu wojskowemu na ziemiach północno-wschodnich II Rzeczypospolitej. Deklarował obronę praw socjalnych, narodowych i kulturalnych białoruskiej mniejszości narodowej w Polsce. Jednocześnie pełnił funkcję jednego z kierowników Towarzystwa Szkoły Białoruskiej (TSzB). W 1922 roku (według innego źródła – 1923) został członkiem Centralnej Rady Szkolnej, a w 1926 roku – przewodniczącym Rady Nadzorczej TSzB. Założył istniejącą w latach 1922–1925 Białoruską Partię Niezależnych Socjalistów. W czerwcu 1925 roku był jednym z inicjatorów opuszczenia w Sejmie Białoruskiego Klubu Poselskiego i utworzenia klubu poselskiego Białoruskiej Włościańsko-Robotniczej Hromady (BWRH). Pełnił funkcję zastępcy przewodniczącego Komitetu Centralnego BWRH, organizował Centralny Sekretariat BWRH, był kierownikiem jej komitetu redakcyjnego. Wchodził w skład Białoruskiej Rady Ludowej. W 1926 roku wstąpił do nielegalnej w Polsce Komunistycznej Partii Zachodniej Białorusi. W latach 1926–1927 należał do zarządu Białoruskiego Komitetu Narodowego w Wilnie.
15 stycznia 1927 roku został aresztowany podczas rozbicia BWRH przez polskie władze. 22 maja 1928 roku, podczas tzw. „procesu pięćdziesięciu sześciu” został skazany przez Wileński Sąd Okręgowy na 12 lat więzienia za „propagandę komunistyczną”, jednak w styczniu 1929 roku sąd apelacyjny zmniejszył wyrok do 6 lat, a wiosną 1930 roku Szymon Rak-Michajłowski został przedterminowo wypuszczony na wolność. Wszedł w skład Centralnego Białoruskiego Komitetu Włościańsko-Robotniczego „Zmahannie”. W tym samym roku brał udział w kampanii wyborczej do Sejmu III kadencji.
Działalność w Białoruskiej SRR, radzieckie represje i śmierć.
W październiku 1930 roku decyzją Komitetu Centralnego KPZB Szymon Rak-Michajłowski został przeniesiony do Mińska. Wstąpił do Wszechzwiązkowej Partii Komunistycznej (bolszewików). Podjął pracę w sektorze nauki Ludowego Komisariatu Oświaty Białoruskiej SRR. W latach 1931–1932 wchodził w skład Centralnego Komitetu Wykonawczego Białoruskiej SRR. Od lutego 1931 roku do aresztowania był dyrektorem Białoruskiego Państwowego Muzeum Społeczno-Historycznego. 16 sierpnia 1933 został aresztowany przez organy OGPU Białoruskiej SRR w związku ze sprawą Białoruskiego Centrum Narodowego. Wydarzenie to miało miejsce w II Domu Sowietów na ul. Karola Marksa w Mińsku. Oskarżono go o kierowanie „organizacją kontrrewolucyjną, powstańczą i szpiegowsko-dywersyjną”. 9 stycznia 1934 roku decyzją kolegium sądowego OGPU Białoruskiej SRR (według innego źródła – OGPU ZSRR) został skazany na najwyższy wymiar kary z zamianą na 10 lat obozu poprawczo-pracowniczego jako "organizator i przywódca kontrrewolucyjnej organizacji Białoruskie Centrum Narodowe". Karę odbywał w sołowieckich łagrach. 5 września 1937 roku został przewieziony do Mińska. 14 listopada 1938 roku Specjalna Trójka NKWD Białoruskiej SRR uznała go za „agenta Oddziału II Sztabu Głównego Wojska Polskiego” i skazała na najwyższy wymiar kary. 27 listopada 1938 roku został rozstrzelany w Mińsku.
Szymon Rak-Michajłowski został zrehabilitowany w ZSRR przez Trybunał Wojskowy Białoruskiego Okręgu Wojskowego 18 kwietnia 1956 roku (według innego źródła 16 sierpnia 1956 roku). Dokumenty sprawy dotyczącej jego osoby znajdują się pod numerem № 10182-с w archiwum Komitetu Bezpieczeństwa Państwowego Republiki Białorusi. Została ona zakończona 16 sierpnia 1956 roku.
Twórczość literacka.
Pierwszym artykuł Szymona Raka-Michajłowskiego nosił tytuł "Z dumak u pachodzie" () i został opublikowany na łamach „Naszej Niwy” 5 czerwca 1915 roku. W latach 1917–1918 wydał on publikacje: "Da biełaruskaj intelihiencyi i wiaskowych wuczycielau" () i "Zbierahajcie naszu piesniu" (). W 1919 roku w Mińsku opublikował broszurę "Hutarka ab biełaruskaj mowie" (), w której wyrażał niepokój o przyszłość języka i dziedzictwa kulturowego białoruskiego ludu.
Regularną twórczość publicystyczną rozpoczął w drugiej połowie 1919 roku, po wyparciu z Mińska bolszewików przez Wojsko Polskie. Pisał dla białoruskojęzycznych gazet „Zwon” i „Biełaruś”, czasopisma „Rodny Kraj” i innych. Wykorzystywał liczne pseudonimy: "Bautruczonak", "Biełarus", "Butrym Kalada", "Symon Michałkau", "Symon Rak". W swoich artykułach zwracał uwagę na problemy mieszkańców ziem pod administracją Zarządu Cywilnego Ziem Wschodnich – szkolnictwa w języku białoruskim, sprawiedliwości społecznej, eksploatacji bogactw naturalnych. W okresie pracy w Sejmie przygotował tekst statutu organizacyjnego BWRH, który został opublikowany razem z programem partii w 1926 roku w Wilnie. Redagował także „Biuletyn Klubu Poselskiego Białoruskiej Włościańsko-Robotniczej Hromady” i inne wydawnictwa. W 1923 roku został wydany jego "Aryfmietyczny zadacznik dla paczatkowych szkoł. Cz. 2" (). W 1924 roku w Wilnie ukazała się jego broszura "Straszny worah: Kniżka pra harełku" (). Jego przemówienia wygłaszane z trybuny sejmowej zostały wydane drukiem w Wilnie w postaci dwóch publikacji: "Pramowy deputatau Biełaruskaha pasolskaha klubu u Polskim Sojmie. Pawodle sojmawych stenahram" () z 1924 roku oraz "Pramowy deputatau sojmawaha klubu Biełaruskaj sialanska-rabotnickaj hramady" () z 1926 roku.
Po przeniesieniu się z Polski do Białoruskiej SRR Szymon Rak-Michajłowski publikował teksty o sytuacji białoruskiej mniejszości narodowej w II Rzeczypospolitej – o białoruskojęzycznych gimnazjach, Towarzystwie Szkoły Białoruskiej, a także o więźniach, którzy jego zdaniem odbywali wyroki w Polsce z przyczyn politycznych.
Był także autorem muzyki do wiersza "Zorka Wieniera" () Maksima Bahdanowicza oraz prawdopodobnym autorem duetu-ballady "Szto za chłopiec, szto za dziauczyna?" ().
Życie prywatne.
Szymon Rak-Michajłowski był żonaty, wychowywał dwoje dzieci.
Upamiętnienie.
We wsi Maksymówka, w której urodził się Szymon Rak-Michajłowski, od 1982 roku znajduje się upamiętniająca go tablica. W Mołodecznie jego imieniem nazwano jedną z ulic.

</doc>
<doc id="1163813" url="https://pl.wikipedia.org/wiki?curid=1163813" title="Komprachcice (stacja kolejowa)">
Komprachcice (stacja kolejowa)

Komprachcice – stacja kolejowa w Komprachcicach, w województwie opolskim, w Polsce.
W roku 2017 stacja obsługiwała 50–99 pasażerów na dobę.

</doc>
<doc id="1163814" url="https://pl.wikipedia.org/wiki?curid=1163814" title="Mikołaj Mikołajewicz Romanow">
Mikołaj Mikołajewicz Romanow



</doc>
<doc id="1163818" url="https://pl.wikipedia.org/wiki?curid=1163818" title="Komunistyczna Partia Zachodniej Białorusi">
Komunistyczna Partia Zachodniej Białorusi

Komunistyczna Partia Zachodniej Białorusi (KPZB) (biał. Камуністычная партыя Заходняй Беларусі) – ugrupowanie polityczne działające w latach 1923–1938 na terenie północno-wschodniej RP, część składowa KPP.
Historia.
KPZB została utworzona w październiku 1923 w Wilnie na mocy uchwały II Zjazdu KPRP z sierpnia 1923 o wydzieleniu dwóch sekcji narodowo-terytorialnych: KPZB i KPZU. Była autonomiczną formacją w ramach KPRP. Do jej struktury akces zgłosiła Białoruska Organizacja Rewolucyjna (BRA). Działała na terenach do których prawa rościł sobie Związek Radziecki (województwa: białostockie, wileńskie, nowogródzkie i poleskie), skupiała w swoich szeregach komunistów niezależnie od narodowości (w większości Żydów i Białorusinów). Dzieliła się na okręgi: białostocki, wileński i brzeski, a później również grodzieński, piński i słonimsko-baranowicki. Jako jej przybudówka działał Związek Młodzieży Komunistycznej Zachodniej Białorusi założony w 1924. 
Na II konferencji w listopadzie 1924 opowiedziała się za oderwaniem terenów na wschód od linii Curzona i włączeniem ich do ZSRR na skutek zbrojnego powstania przeciwko rządowi II RP. 
Walczyła o prawa narodowe Białorusinów (do używania języka w szkole i w urzędach, reprezentacji w parlamencie, rozwoju kultury), wyzwolenie społeczne i reformy gospodarcze (nacjonalizacja przemysłu, reforma rolna bez odszkodowania) oraz o prawo do przyłączenia do BSRR. 
Znani działacze: Mikołaj Orechwa, Sergiusz Prytycki, Wiera Charuża, Abram Razensztajn-Maksimowski, Łazar Aronsztam, Salomon Miller, Jakub Jankiel Bąk, Edwarda Orłowska, Grzegorz Smolar. 
Rozwiązana w 1938 z rozkazu Stalina, na skutek oskarżeń o kolaborację z władzami RP. Po włączeniu Zachodniej Białorusi do ZSRR, większość jej aktywistów wymordowano, niektórzy dołączyli do KPZR.

</doc>
<doc id="1163819" url="https://pl.wikipedia.org/wiki?curid=1163819" title="Ladislav Novák (piłkarz)">
Ladislav Novák (piłkarz)

Ladislav Novák (ur. 5 grudnia 1931 w Lounach, zm. 21 marca 2011) – czeski piłkarz, obrońca i trener piłkarski. Srebrny medalista MŚ 62. Długoletni zawodnik Dukli Praga.
Piłkarzem Dukli - do 1956 funkcjonującej pod innymi nazwami - był w latach 1952-1966. Wielokrotnie zostawał mistrzem Czechosłowacji (1953, 1956, 1958, 1961, 1962, 1963, 1964 i 1966), sięgał po krajowy puchar. Karierę kończył w LIAZ Jablonec w 1968.
W reprezentacji Czechosłowacji zagrał 75 razy i strzelił 1 gola. Debiutował 14 września 1952 w meczu z Polską, ostatni raz zagrał w 1966. Etatowy kapitan reprezentacji, pełnił tę funkcję w 71 spotkaniach, także w trzech turniejach finałowych mistrzostw świata (MŚ 54, MŚ 58, MŚ 62). W 1960 wspólnie z kolegami został brązowym medalistą ME 60.
Pracował jako trener, m.in. z reprezentacją Czechosłowacji. Później był cenionym szkoleniowcem w Belgii, prowadził KSC Lokeren, Royal Antwerp FC, Beerschot Antwerpia.

</doc>
<doc id="1163820" url="https://pl.wikipedia.org/wiki?curid=1163820" title="Ladislav Novak">
Ladislav Novak



</doc>
<doc id="1163821" url="https://pl.wikipedia.org/wiki?curid=1163821" title="Mikulin">
Mikulin



</doc>
<doc id="1163824" url="https://pl.wikipedia.org/wiki?curid=1163824" title="Estádio Fredis Saldívar">
Estádio Fredis Saldívar

Estádio Fredis Saldívar – stadion wielofunkcyjny w Dourados, Mato Grosso do Sul, Brazylia, na którym swoje mecze rozgrywają kluby Clube Recreativo Desportivo 7 de Setembro i Ubiratan Esporte Clube.

</doc>
<doc id="1163825" url="https://pl.wikipedia.org/wiki?curid=1163825" title="Grad-W">
Grad-W

Grad-W – sowiecka samobieżna wieloprowadnicowa wyrzutnia rakietowa na podwoziu samochodu GAZ-66. Grad-W przeznaczony był dla wojsk powietrznodesantowych.
Grad-W ma dwanaście prowadnic rurowych kalibru 122,4 mm. Z prowadnic mogą być odpalane te same typy pocisków, co z wyrzutni BM-21 Grad. Blok wyrzutni jest zamocowany do ramy, która w położeniu transportowym jest odchylona do przodu (wyloty wyrzutni znajdują się wówczas tuż za kabina samochodu), a w położeniu bojowym odchylona do tyłu, dzięki czemu osiągnięto duży kąt ostrzału w pionie przy niewielkich wymiarach wyrzutni w położeniu transportowym. Kąt ostrzału w pionie zwiększono także poprzez zastąpienie standardowej kabiny kabiną z brezentowym dachem i składanymi szybami. W celu ustatecznienia pojazdu podczas prowadzenia ognia samochód ma dwa wsporniki talerzowe. Czas odpalenia salwy 12 pocisków jest równy 6 sekund. Grad-W może być zrzucany na spadochronie na standardowej palecie spadochronowej.

</doc>
<doc id="1163827" url="https://pl.wikipedia.org/wiki?curid=1163827" title="Real Oviedo Club de Fútbol">
Real Oviedo Club de Fútbol



</doc>
<doc id="1163836" url="https://pl.wikipedia.org/wiki?curid=1163836" title="Estádio Municipal Joaquim Faustino Rosa">
Estádio Municipal Joaquim Faustino Rosa

Estádio Municipal Joaquim Faustino Rosa – stadion piłkarski, w Camapuã, Mato Grosso do Sul, Brazylia, na którym swoje mecze rozgrywa klub Camapuã Futebol Clube.

</doc>
<doc id="1163837" url="https://pl.wikipedia.org/wiki?curid=1163837" title="Grzegorz Szpyrka">
Grzegorz Szpyrka

Grzegorz Adam Szpyrka (ur. 10 grudnia 1957 w Katowicach) – polski polityk, samorządowiec i lekarz, w dwóch kadencjach wicemarszałek województwa śląskiego.
Życiorys.
W 1982 ukończył studia w Śląskiej Akademii Medycznej, zaś w 1992 uzyskał następnie stopień naukowy doktora nauk medycznych. Ukończył także w 1998 podyplomowe studium w zakresie zarządzania w ochronie zdrowia „ETOS”. Uzyskał specjalizację I i II stopnia z zakresu pediatrii. Pracował m.in. w Katedrze Pediatrii na Wydziale Lekarskim ŚAM. Objął stanowisko dyrektora Samodzielnego Publicznego Zakładu Opieki Zdrowotnej – Chorzowskiego Centrum Pediatrii i Onkologii im. dr Edwarda Hankego.
Od 1998 do 2010 sprawował mandat radnego sejmiku śląskiego, początkowo z ramienia Akcji Wyborczej Solidarność. Należał do Ruchu Stu (1996–2000, od 1999 zasiadał w zarządzie krajowym partii), Stronnictwa Konserwatywno-Ludowego (2000–2001) i Przymierza Prawicy (2001–2002). Następnie wstąpił do Platformy Obywatelskiej (jako jej kandydat został wybrany do sejmiku w 2002 z listy POPiS), a wkrótce przeszedł do Prawa i Sprawiedliwości. Z listy PiS w 2006 po raz trzeci uzyskał mandat radnego z chorzowskiego okręgu wyborczego. W 2010 nie startował w kolejnych wyborach samorządowych.
Bez powodzenia kandydował do Senatu w 2001 z ramienia Bloku Senat 2001, na prezydenta Chorzowa z ramienia Platformy Prawa i Samorządności (koalicji PO-PiS) w 2002 (zajął 3. miejsce spośród 6 kandydatów), w 2004 do Parlamentu Europejskiego z listy PiS i ponownie do Senatu w 2005 z ramienia komitetu „Śląsk w Europie”.
W I kadencji sejmiku i ponownie od 2006 do 2008 pełnił funkcję wicemarszałka w zarządzie województwa.

</doc>
<doc id="1163838" url="https://pl.wikipedia.org/wiki?curid=1163838" title="Port lotniczy Maun">
Port lotniczy Maun

Port lotniczy Maun – międzynarodowy port lotniczy położony 5 km od centrum Maun, w Botswanie. Port lotniczy znajduje się w pobliżu Delty Okawango, parków narodowych Chobe i Moremi. 

</doc>
<doc id="1163839" url="https://pl.wikipedia.org/wiki?curid=1163839" title="Biskup Albano">
Biskup Albano

Biskup Albano − biskup diecezji Albano (Albano Laziale), jednej z siedmiu diecezji suburbikarnych. Od VIII wieku do 1962 roku biskupi tej diecezji byli "ex officio" kardynałami. W 1962 Papież Jan XXIII postanowił, że kardynałowie-biskupi są jedynie tytularnymi biskupami diecezji suburbikarnych, powierzając faktyczną jurysdykcję nad nimi zwykłym biskupom ordynariuszom. 

</doc>
<doc id="1163842" url="https://pl.wikipedia.org/wiki?curid=1163842" title="Janusz Jasiński">
Janusz Jasiński

Janusz Jasiński (ur. 4 września 1928 w Wołominie) – polski historyk, profesor nauk humanistycznych.
Życiorys.
Studia historyczne ukończył na Katolickim Uniwersytecie Lubelskim w 1954. Pracę doktorską obronił w 1964 na Uniwersytecie Warszawskim. Habilitację uzyskał w 1982 na Uniwersytecie Mikołaja Kopernika w Toruniu, tytuł profesora nadano mu 1993. W 1996 został zatrudniony na stanowisku profesora zwyczajnego.
Był zatrudniony w Stacji Naukowej Polskiego Towarzystwa Historycznego w Olsztynie (1954-1962), Ośrodku Badań Naukowych im. Wojciecha Kętrzyńskiego w Olsztynie (1963-1974), w Instytucie Historii PAN (1974-1996) i Instytucie Historii Wyższej Szkoły Pedagogicznej w Olsztynie (1996-1999).
Przez wiele lat (1957-1980) był współredaktorem kwartalnika naukowego „Komunikaty Mazursko-Warmińskie”. Był współzałożycielem Ośrodka Badań Naukowych im. W. Kętrzyńskiego i Społecznego Komitetu Ratowania Dawnych Cmentarzy na Warmii i Mazurach.
Prowadzi badania naukowe nad dziejami Warmii, Mazur, Prus Wschodnich oraz Pomorza w XIX wieku. Na jego dorobek składa się około 700 publikacji, w tym 9 książek i 13 zredagowanych monografii (pamiętniki i teksty literackie).

</doc>
<doc id="1163845" url="https://pl.wikipedia.org/wiki?curid=1163845" title="Estádio Municipal Luiz Gonzaga Braga">
Estádio Municipal Luiz Gonzaga Braga

Estádio Municipal Luiz Gonzaga Braga – stadion piłkarski, w Maracaju, Mato Grosso do Sul, Brazylia, na którym swoje mecze rozgrywa klub Maracajú Atlético Clube.

</doc>
<doc id="1163849" url="https://pl.wikipedia.org/wiki?curid=1163849" title="Aleksandr Mikulin">
Aleksandr Mikulin

Aleksandr Aleksandrowicz Mikulin (; ur. we Włodzimierzu, zm. 13 maja 1985) – radziecki konstruktor silników lotniczych i główny projektant OKB.
Życiorys.
Skończył szkołę realną w Kijowie, studiował w Kijowskim Instytucie Politechnicznym, w 1914 przeniósł się do Moskwy, gdzie w 1922 ukończył Wyższą Szkołę Techniczną. Pracował w Centralnym Instytucie Budowy Silników Lotniczych, od 1943 był generalnym konstruktorem silników lotniczych i głównym konstruktorem zakładu doświadczalnego nr 300 w Moskwie. W 1943 został akademikiem Akademii Nauk ZSRR. 19 sierpnia 1944 otrzymał stopień generała majora służby inżynieryjno-lotniczej. Do jego osiągnięć zalicza się m.in. Mikulin AM-34, pierwszy radziecki lotniczy silnik tłokowy chłodzony cieczą oraz Mikulin AM-3, silnik turboodrzutowy dla pasażerskiego samolotu Tu-104. Czterokrotnie był laureatem Nagrody Stalinowskiej (1941, 1942, 1943 i 1946), 28 października 1940 otrzymał tytuł Bohatera Pracy Socjalistycznej.

</doc>
<doc id="1163858" url="https://pl.wikipedia.org/wiki?curid=1163858" title="Estádio Benedito Soares Mota">
Estádio Benedito Soares Mota

Estádio 19 de Outubro – stadion piłkarski, w Três Lagoas, Mato Grosso do Sul, Brazylia, na którym swoje mecze rozgrywa klub Misto Esporte Clube.
Pierwsza bramka: Mirandinha (Comercial-TL)

</doc>
<doc id="1163859" url="https://pl.wikipedia.org/wiki?curid=1163859" title="BM-21 Grad-1">
BM-21 Grad-1

BM-21 Grad-1 – sowiecka samobieżna wieloprowadnicowa wyrzutnia rakietowa wprowadzona na uzbrojenie w 1974 roku. Produkowana przez zakłady Spław z Tuły. Stanowi lżejszą odmianę systemu BM-21 Grad.
Konstrukcja.
Wyrzutnia BM-21 Grad-1, oznaczona indeksem 9P138, osadzona jest na samochodzie ciężarowym ZiŁ-131. Blok wyrzutni liczy 36 prowadnic kalibru 122,4 mm. W położeniu transportowym blok wyrzutni jest obrócony do tyłu, a wloty wyrzutni znajdują się za kabiną samochodu. W położeniu bojowym blok wyrzutni zostaje wraz z platformą do której jest umocowany przesunięty o blisko metr do tyłu. Z prowadnic odpalane są pociski odłamkowo-burzące OF-21-1 i 9M28F. Mają one wymiary zbliżone do rakiet odpalanych z wyrzutni BM-21 Grad, ale za cenę zmniejszenia zasięgu do 15 km zwiększono ich części bojowe. Później opracowano także pociski zapalające 9M28S, dymne 9M28D, oraz kasetowe 9M28K (z minami przeciwpancernymi PTM-3). Z wyrzutniami współpracują pojazdy transportowe 9T450 i załadowcze 9F380. Czas odpalenia salwy 36 pocisków był równy 18 sekund.
BM-21 Grad-1 był przeznaczony dla artylerii pułkowej, dlatego zastosowano rakiety o mniejszym zasięgu niż odpalane z BM-21 Grad (system artylerii dywizyjnej).

</doc>
<doc id="1163862" url="https://pl.wikipedia.org/wiki?curid=1163862" title="Samoistna łamliwość kości">
Samoistna łamliwość kości



</doc>
<doc id="1163863" url="https://pl.wikipedia.org/wiki?curid=1163863" title="Kostnienie niezupełne">
Kostnienie niezupełne



</doc>
<doc id="1163864" url="https://pl.wikipedia.org/wiki?curid=1163864" title="Indonesia AirAsia">
Indonesia AirAsia

Indonesia AirAsia – indonezyjska tania linia lotnicza z siedzibą w Dżakarcie. Należy do malezyjskich tanich linii lotniczych AirAsia. Głównym hubem jest Port lotniczy Dżakarta-Soekarno-Hatta.

</doc>
<doc id="1163866" url="https://pl.wikipedia.org/wiki?curid=1163866" title="Estádio Municipal Aral Moreira">
Estádio Municipal Aral Moreira

Estádio Municipal Aral Moreira – stadion piłkarski, w Ponta Porã, Mato Grosso do Sul, Brazylia, na którym swoje mecze rozgrywa klub SE Pontaporanense.

</doc>
<doc id="1163867" url="https://pl.wikipedia.org/wiki?curid=1163867" title="Sala zgromadzeń">
Sala zgromadzeń

Sala zgromadzeń – miejsce zgromadzeń Świadków Jehowy na zgromadzeniach obwodowych lub rzadziej kongresach regionalnych. W grudniu 2016 roku na całym świecie Świadkowie Jehowy użytkowali 773 sale zgromadzeń. Świadkowie Jehowy uważają, że „Sala Zgromadzeń stanowi centrum edukacyjne. Jest ośrodkiem czystego wielbienia dla wszystkich okolicznych zborów”.
Historia.
Pierwotnie Świadkowie Jehowy spotykali się na zgromadzeniach w różnych obiektach, między innymi w wynajmowanych halach sportowych lub wystawowych, czy teatrach. W 1965 roku otworzono pierwszą salę zgromadzeń w wyremontowanym teatrze na Long Island w Nowym Jorku. W tym samym czasie na Gwadelupie Świadkowie Jehowy zaprojektowali przenośną salę zgromadzeń początkowo na 700, a później powiększoną do 5000 miejsc, dostosowaną do miejscowych potrzeb. W następnych latach rozpoczęto remonty i adaptacje różnych budynków nadających się na duże zgromadzenia. W późniejszym czasie wznoszono je od podstaw.
Pierwszym takim obiektem w Polsce było oddane do użytku 19 czerwca 1999 roku Centrum Kongresowe Świadków Jehowy w Sosnowcu. Jest to największy taki obiekt w Europie Środkowo-Wschodniej, a drugi w całej Europie. Tego samego dnia oddano również dwie inne sale – w Łodzi i w Warszawie. W Polsce znajduje się osiem „Sal Zgromadzeń Świadków Jehowy”.
1 września 2014 roku na całym świecie funkcjonowało 470 Sal Zgromadzeń (w tym 238 w pełni zabudowanych, 133 bez ścian bocznych, 99 niezadaszonych). W tym czasie do pełnego zaspokojenia potrzeb zborów Świadków Jehowy brakowało 298 obiektów tego typu. Na koniec grudnia 2016 roku Świadkowie Jehowy korzystali z 773 Sal Zgromadzeń. W związku z pandemią COVID-19 od 9 marca 2020 roku do 31 grudnia 2022 roku organizowanie zgromadzeń obwodowych i kongresów regionalnych w obiektach (w tym w Salach Zgromadzeń) z osobistym udziałem obecnych zostało wstrzymane.
Budowa, finansowanie, własność.
Po rozeznaniu potrzeby budowy obiektu i stopnia jego wykorzystania decyzję o budowie Sali Zgromadzeń podejmuje Biuro Oddziału.
Finansowanie budowy Sal Zgromadzeń pochodzi z dobrowolnych datków, między innymi wrzucanych do skrzynki na „dobrowolne datki na potrzeby zboru” umieszczonej w Salach Królestwa lub z datków złożonych drogą elektroniczną. Datki te co miesiąc są przekazywane do ogólnoświatowej puli, umożliwiającej budowę Sal Zgromadzeń, Sal Królestwa i innych obiektów tam, gdzie są one potrzebne. W celu wspierania powstawania nowych Sal Zgromadzeń i Sal Królestwa, w połowie lat 90. XX wieku powstały „Regionalne Komitety Budowlane” (RKB), które zajmowały się wsparciem logistycznym, organizowaniem brygad budowlanych (złożonych z wolontariuszy) pracujących przy budowie takich obiektów.
Obecnie nadzór nad ich budową i innych obiektów na całym świecie sprawuje Ogólnoświatowy Dział Projektowo-Budowlany, który ma siedzibę w Biurze Głównym Świadków Jehowy. Nadzór nad nim sprawuje Komitet Wydawniczy Ciała Kierowniczego Świadków Jehowy. Dział ten koordynuje pracę czterech Regionalnych Działów Projektowo-Budowlanych (RDPB) działających przy Biurach Lddziałów w Australii, Niemczech, Południowej Afryce i Stanach Zjednoczonych. Natomiast działający przy każdym z 87 Biur Oddziałów Lokalny Dział Projektowo-Budowlany (LDBP) ma za zadanie nadzorowanie przedsięwzięć budowlano-remontowych. Do pomocy w tym celu ma pełnoczasowych sług budowlanych oraz współpracujących ochotników ze zborów, którzy są szkoleni do ich wznoszenia i pomagają przy ich budowie. Niektórzy stali ochotnicy – słudzy budowlani na obczyźnie – wyjeżdżają na budowy do innych krajów, by pomagać przy budowie Sal Zgromadzeń, Biur Oddziałów, Sal Królestwa i placówek dla tłumaczy publikacji Świadków Jehowy. Ze względu na wykonywanie specjalnego zadania należą oni do Ogólnoświatowej Wspólnoty Specjalnych Sług Pełnoczasowych Świadków Jehowy. Przy decyzjach budowlanych bierze się pod uwagę funkcjonalność i trwałość przyszłej sali. Niektóre z nich zostały wybudowane metodą szybkościową zaledwie w 9 dni.
Korzystanie.
W Sali Zgromadzeń dwa razy w roku spotyka się obwód (ok. 20 zborów, do 2500 obecnych) na jednodniowym zgromadzeniu obwodowym (w okresie jesienno-wiosennym). W okresie letnim w niektórych odbywają się trzydniowe kongresy regionalne. Sale Zgromadzeń od chwili rozpoczęcia inwestycji są własnością związku wyznaniowego „Świadkowie Jehowy w Polsce”. Korzysta się w nich także z programu podczas wizyty przedstawiciela Biura Głównego Świadków Jehowy, a w niektórych krajach podczas rozdania dyplomów absolwentom, misjonarzom Szkoły Gilead, Zgromadzenia Statutowego i innych szczególnych okazji program jest także transmitowany na inne Sale Zgromadzeń oraz Sale Królestwa. W obiekcie przeprowadza się także kursy: Kurs Służby Królestwa, Kurs dla Starszych, Kurs dla Ewangelizatorów Królestwa, Kurs Służby Pionierskiej. Nie wolno w niej prowadzić działalności komercyjnej ani wykorzystywać jej do celów prywatnych. Jest to obiekt użyteczności religijnej, służący biblijnej działalności edukacyjnej oraz wielbieniu Jehowy Boga. W wyjątkowych sytuacjach są wykorzystywane przez Świadków Jehowy również jako obiekty do akcji pomocy humanitarnych. Nadawanie programu drogą radiową w paśmie analogowym FM ułatwia uczestnikom odbieranie go za pomocą smartfonów lub małych radioodbiorników na terenie obiektów, co jest szczególnie ważne dla osób starszych i słabosłyszących.
Nad utrzymaniem Sali Zgromadzeń czuwa Komitet Użytkowania Sali Zgromadzeń, składający się z powołanych przez Biuro Oddziału starszych zboru, którzy działają w nim jako wolontariusze (Słudzy Sal Zgromadzeń). Czuwa on nad pracami konserwatorskimi, porządkowymi oraz finansowymi. Po każdym dniu zgromadzenia ochotnicy z poszczególnych zborów lub obwodów dbają o sprzątanie obiektów. Dwa razy w roku organizuje się większe porządki.
Wygląd.
Sale Zgromadzeń to zazwyczaj proste, estetyczne budynki, zbudowane przez Świadków Jehowy. Ich główną część stanowi sala wykładowa, gdzie odbywają się zgromadzenia obwodowe, a w niektórych również większe kongresy. Sale te nie mają takiego samego przeznaczenia użytkowego jak świątynie czy kościoły w innych religiach.
Na zewnątrz budynku (ogrodzenia) znajduje się tabliczka z napisem "Sala Zgromadzeń Świadków Jehowy". Przy obiekcie umieszczony jest bezpłatny parking oraz zagospodarowane tereny zielone z alejkami (można w nich pospacerować w czasie przerwy między sesjami zgromadzeń).
Główna sala wypełniona jest rzędami krzeseł, zwróconymi w kierunku podium, na którym stoi mównica dla wygłaszającego wykład oraz stolik do przedstawiania scenek. Na ścianie umieszczona jest tablica z hasłem zaczerpniętym z Biblii (takie samo na całym świecie) jako myślą przewodnią odbywającego się zgromadzenia oraz duże monitory. W obiekcie znajdują się skrzynki na dobrowolne datki, z których pokrywa się koszty utrzymania i użytkowania sali. Obok głównej sali wykładowej w obiekcie znajdują się mniejsze sale konferencyjne, niewielka biblioteka publikacji Świadków Jehowy, przestronny hol z kafeterią – gdzie można coś zjeść w czasie przerwy, pokój narad, niewielki basen, w którym odbywa się chrzest nowych członków wyznania, szatnie, pokój dla matek z dziećmi, toalety i inne pomieszczenia techniczno-gospodarcze. Zazwyczaj przy sali zgromadzeń znajdują się też Sale Królestwa dla miejscowych zborów. Niektóre Sale Zgromadzeń składają się również z zadaszonego amfiteatru. Obiekt taki może pomieścić 5 do 15 tysięcy osób. Staje się w ten sposób również miejscem letnich kongresów lub innych specjalnych spotkań. Od 2013 roku na budynkach instaluje się logo „JW.ORG” – reklamujące oficjalną witrynę internetową Świadków Jehowy.
Wstęp do Sal Zgromadzeń jest wolny i są one dostępne dla osób zwiedzających.
Niektóre Sale Zgromadzeń
Sale Zgromadzeń w Polsce.
Znajduje się w sosnowieckiej dzielnicy Niwka przy ul. Mikołajczyka 84. Powstała na terenie byłej bazy transportowej „Transgóru”, którą zakupiono 25 lutego 1997 roku. Pochodzące z lat 1961–1962 budynki zostały zaadaptowane do nowych funkcji. Od podstaw wzniesiono audytorium oraz amfiteatr. W sumie ochotnicy przepracowali bezpłatnie około 1,2 mln roboczogodzin. Została uroczyście oddana do użytku 19 czerwca 1999 roku. Cały kompleks składa się: z Sali Zgromadzeń z miejscami na 2440 osób (z zamontowanymi w niej dwoma telebimami), zadaszonego amfiteatru z miejscami na ponad 6400 osób, kilku mniejszych sal wykładowych i konferencyjnych, basenu do chrztu (oddzielonego od głównej sali wielką szybą) i holu. W holu znajduje się kafeteria, szatnia, zaplecze sanitarno-gospodarczo-techniczne (240 toalet) i pokój dla matek z małymi dziećmi. Na zewnątrz jest bezpłatny parking na około 2000 samochodów i zagospodarowany ogród (50 tysięcy roślin) z alejkami. Obiekt zapewnia zadaszone miejsca dla około 9 tysięcy osób, a druga tak duży obiekt w Europie znajduje się jedynie we Włoszech. Z obiektu korzystają zbory z województwa śląskiego, małopolskiego (oprócz jego krańców południowo-wschodnich) na 15 jesiennych i 15 wiosennych jednodniowych zgromadzeniach obwodowych (oraz na jednym zgromadzeniu obwodowym jesiennym oraz wiosennym w języku: rosyjskim, ukraińskim i polskiego języka migowego). Natomiast latem korzystają na pięciu kongresach regionalnych w języku polski, oraz po jednym kongresie regionalnym w języku ukraińskim oraz rosyjskim. Wtedy otwarty jest też amfiteatr, połączony wspólną sceną z salą główną. Z tego obiektu korzysta prawie co trzeci Świadek Jehowy w Polsce. W okresie od września 2016 do sierpnia 2017 roku w zgromadzeniach obwodowych i kongresach regionalnych organizowanych w tym miejscu wzięło udział około 85 tysięcy osób. W poprzednich latach urządzane w nim były także ogólnopolskie kongresy w języku migowym – program był tłumaczony symultanicznie na polski język migowy, a tłumaczy było widać na telebimach. Później zgromadzenia obwodowe w języku migowym odbywały się także w warszawskiej Sali Zgromadzeń. W obiekcie w Sosnowcu odbywały się także zajęcia Kursu Biblijnego dla Braci wraz z uroczystym zakończeniem poszczególnych jego klas oraz Kurs Służby Pionierskiej. Obiekt można zwiedzać bezpłatnie w dni powszednie w godz. 8–12 i 13–17. Centrum wykorzystywane jest również jako punkt pomocy dla Świadków Jehowy z Ukrainy, uchodźców – ofiar inwazji Rosji.
Sala w Lublinie mieści się przy ul. Kmiecej 18, korzystają z niej zbory z Lubelszczyzny oraz zbory z południowo-wschodniej części województwa mazowieckiego, z północnej części województwa podkarpackiego oraz północnej i wschodniej części województwa świętokrzyskiego. Sala została wybudowana od podstaw. Liczba miejsc: 1100. Uroczyście oddana do użytku 24 września 2000. Obiekt wykorzystywany jest również jako punkt pomocy dla Świadków Jehowy z Ukrainy, uchodźców – ofiar inwazji Rosji. W kompleksie znajduje się sala główna oraz Sala Królestwa (dla trzech zborów: Lublin–Błonie, Lublin–Warszawska i Lublin–Węglin).
Sala w Łodzi mieści się przy ul. Chocimskiej 4. Na parceli o powierzchni ponad 12 tys. metrów kwadratowych zaadaptowano halę naprawy samochodów oraz stojący obok budynek socjalny. Obiekt został uroczyście oddany do użytku 19 czerwca 1999. W kompleksie znajduje się sala główna, dwie Sale Królestwa (dla trzech zborów: Łódź–Południe, Łódź–Północ i Łódź–Ruda–Wschód) oraz pokoje gościnne. Z obiektu korzystają zbory z centralnej Polski (województwo łódzkie, wschodnia część województwa wielkopolskiego, północno-zachodnia część województwa mazowieckiego). Liczba miejsc: 1100. W poprzednich latach w obiekcie odbywały się także ogólnopolskie kongresy oraz zgromadzenia obwodowe i specjalne w języku migowym, na których program przedstawiany był w języku migowym – przedstawiających dodatkowo było widać na wielkich ekranach. Odbywały się tu również kongresy i zgromadzenia obwodowe w języku angielskim.
Sala mieści się w malborskiej dzielnicy Wielbark przy ul. Głowackiego 104. Obiekt został wybudowany od podstaw na bagnistym terenie byłego poligonu wojskowego w ciągu jednego roku. Uroczyście oddany do użytku 7 września 2002 roku. Sala główna może pomieścić 1100 osób. Obok niej usytuowano basen do chrztu, oddzielony od widowni szybą. Urządzono też hol, szatnie i kafeterię. Inne pomieszczenia to: Sala Królestwa (dla czterech zborów z Malborka), sala konferencyjna, pokój dla matki z dzieckiem, pokoje gościnne oraz pomieszczenia gospodarczo-techniczne. Wystrój wnętrza i kolorystyka nawiązują do historycznych elementów typowych dla miejscowego budownictwa. Ze zgromadzeń obwodowych korzysta w niej około 200 zborów z Pomorza (oprócz okolic Słupska i Bytowa), Kujaw i Warmii. 14 września 2002 roku odbył się dzień otwartych drzwi, rozdano 5000 zaproszeń (w tym 100 imiennych – władzom miasta, powiatu, gmin, dyrektorom szkół i szpitali), z których skorzystało ponad 1000 gości. 27 czerwca 2006 roku od uderzenia pioruna spłonęła część dachu w zachodnim skrzydle – został on w krótkim czasie odbudowany przez wolontariuszy z RKB.
Z Sali Zgromadzeń w Mostach (pod nr 65), uroczyście oddanej do użytku 12 grudnia 2009 roku, korzystają zbory w województwie zachodniopomorskim, z północnych krańców województwa lubuskiego, z północno-zachodniej części województwa wielkopolskiego oraz zbory z okolic Słupska – około 9 tysięcy osób. Obiekt wzniesiono od podstaw w ciągu 9 miesięcy przez wolontariuszy ze 126 zborów. Kompleks posiada: sala na prawie 1000 miejsc siedzących, pokoje gościnne, trzy mieszkania, magazyn literatury, salę wykładową i szkoleniową, pomieszczenia socjalne, zaplecze techniczne, kilkaset miejsc parkingowych. W miejscowości znajduje się również Sala Królestwa (dla dwóch zborów: Maszewo i Goleniów) pod adresem Mosty 59.
Sala w Stęszewie (Łodzi) mieści się przy ul. Mosińskiej 7. Korzystają z niej głównie zbory wielkopolskie (oprócz zborów z północno-zachodniej i wschodniej części województwa), większość zborów z województwa lubuskiego oraz zbory z północno-zachodniej części województwa dolnośląskiego. Sala została wybudowana od podstaw, a uroczyście oddano ją do użytku 22 września 2001 roku. Liczba miejsc: 1100. Odbywały się tu również zgromadzenia obwodowe w polskim języku migowym. W 2022 roku zorganizowano centrum, w którym wolontariusze przygotowują pakiety pomocy humanitarnej dla Świadków Jehowy na Ukrainie.
Sala mieści się w podbrzeskiej miejscowości Skarbimierz przy ul. Wierzbowej 18, w zaadaptowanym na Salę Zgromadzeń hangarze na nieczynnym lotnisku wojskowym. Korzystają z niej zbory dolnośląskie (oprócz zborów z północno-zachodniej i południowo-zachodniej części województwa) i z Opolszczyzny. Liczba miejsc: 1100. Sala ma powierzchnię 3500 m². Budynek otacza ogród i parking. Wolontariusze wykonali prace remontowe w ciągu 11 miesięcy. Została uroczyście oddana do użytku 23 września 2000 roku. Kompleks posiada również Salę Królestwa (dla trzech zborów: Lubsza, Brzeg–Wschód i Brzeg–Zachód [w tym grupa języka migowego]).
Mieści się ona w warszawskiej dzielnicy Ursus przy ulicy Posag 7 Panien 4. Obiekt został wybudowany przez 80 stałych wolontariuszy, tak zwaną rodzinę budowlaną, wspieraną przez setki ochotników. Budowa trwała od czerwca 2003 roku do dnia uroczystego oddania 11 grudnia 2004 roku. Obiekt ma powierzchnię 4900 m². Na sali głównej i balkonie jest 1500 miejsc siedzących. Korzystają z niej – podczas zgromadzeń obwodowych – zbory mazowieckie (oprócz zborów z południowych i północno-zachodniej części województwa oraz większość zborów z województwa podlaskiego i dodatkowo przeprowadzano zgromadzenia obwodowe w języku angielskim, rosyjskim i ukraińskim (poprzednio również w języku bułgarskim, ormiańskim). W obiekcie odbywają się także kongresy oraz zgromadzenia obwodowe w polskim języku migowym oraz kongresy regionalne w języku angielskim.
Do czasu oddania obiektu, na potrzeby Sali Zgromadzeń w Warszawie zaadaptowano wcześniej – 19 czerwca 1999 roku – były teatr przy ul. Szwedzkiej 2/4 z 900 miejscami, gdzie do 2017 roku mieściły się później Sale Królestwa dla czterech zborów. Kompleks Sali Zgromadzeń w Warszawie-Ursusie posiada również Salę Królestwa (dla siedmiu zborów: Warszawa–Nowe Włochy, Warszawa–Stare Włochy, Warszawa–Ursus, Warszawa–Wola, Warszawa–Ukraiński–Zachód, Ożarów Mazowiecki i Piastów). Obiekt wykorzystywany jest również jako punkt pomocy dla Świadków Jehowy z Ukrainy, uchodźców – ofiar inwazji Rosji.
Niektóre sale zgromadzeń w Polsce

</doc>
<doc id="1163869" url="https://pl.wikipedia.org/wiki?curid=1163869" title="Grad (ujednoznacznienie)">
Grad (ujednoznacznienie)



</doc>
<doc id="1163870" url="https://pl.wikipedia.org/wiki?curid=1163870" title="Herbert Burgess">
Herbert Burgess

Herbert Larry Burgess (ur. 25 lutego 1883 w Manchesterze, zm. 1954) – angielski piłkarz i trener.
Karierę rozpoczynał w Manchesterze City, w 1906 przeszedł do Manchesteru United. Z tym ostatnim klubem zdobył mistrzostwo Anglii (1908) i Puchar Anglii (1909). W 1910 opuścił zespół.
W latach 20. trenował m.in. włoskie zespoły A.C. Milan i AS Roma. Rozegrał 4 spotkania w reprezentacji Anglii.

</doc>
<doc id="1163872" url="https://pl.wikipedia.org/wiki?curid=1163872" title="Nienormatywność">
Nienormatywność

Nienormatywność – zjawisko polegające na przekraczaniu normy. 
Pojęcie nienormatywności stosowane jest m.in. w naukach społecznych, przede wszystkim w psychologii i socjologii, na określenie zachowań wykraczających poza normę społeczną. Zachowanie nienormatywne może mieć charakter stały lub epizodyczny. W przypadku trwałych zachowań nienormatywnych można mówić o kształtowaniu się tożsamości nienormatywnej.

</doc>
<doc id="1163873" url="https://pl.wikipedia.org/wiki?curid=1163873" title="Bitwa pod Iłżą (1864)">
Bitwa pod Iłżą (1864)

Bitwa pod Iłżą − bitwa stoczona 17 stycznia 1864 roku podczas powstania styczniowego.
W kierunku stojącego w okolicach Iłży 3 Pułku Stopnickiego ppłk Karola Kality-Rębajły, liczącego dwa bataliony po trzy kompanie strzelców, maszerowała rosyjska kolumna pułkownika Suchonina (2 roty piechoty i kozacy). Suchonin pod osłoną lasu wyszedł na boczną drogę i niespodziewanie zaatakował z boku trzy polskie kompanie stojące we wsi Lubienia.
Zaatakowanym kompaniom (1 i 2) stanowiącym 1 batalion pod dowództwem majora Jagielskiego przybyły na pomoc dwie kompanie (5 i 6) stanowiące 2 batalion pod dowództwem kapitana Postawki, maszerujący w tyle i zaatakowały Rosjan ze lewego skrzydła, powstrzymując ich natarcie. Zaś 3 kompania pod dowództwem kpt Bezdziedy osłaniała pułk z prawego skrzydła. Wkrótce na tyłach wojsk rosyjskich pojawiła się ostatnia z kompanii (4) pod bezpośrednim dowództwem mjr Kality, która maszerowała boczną drogą i ku zaskoczeniu Rosjan wyszła na szosę. Suchonin, pomimo oporu, został zepchnięty frontalnym natarciem pięciu kompanii, a zagrożony z tyłu przez szóstą, wycofał się do Iłży i bronił się w budynkach miasta. Dalszą walkę przerwały zapadające ciemności. W tej sytuacji Kalita przerwał walkę i ruszył na Prędocin.
W bitwie Polacy stracili 5 zabitych i 14 rannych. Straty rosyjskie były znacznie większe.
Walki pod Iłżą zostały upamiętnione po 1990 r. na jednej z tablic na Grobie Nieznanego Żołnierza w Warszawie napisem "IŁŻA 17 I 1864"

</doc>
<doc id="1163875" url="https://pl.wikipedia.org/wiki?curid=1163875" title="Sankt Petersburger Zeitung">
Sankt Petersburger Zeitung

Sankt Petersburger Zeitung – niemieckojęzyczna gazeta wydawana w Petersburgu w czasach Imperium Rosyjskiego.
„Sankt Petersburger Zeitung” była najstarszą nierosyjską i zarazem jedną z najstarszych gazet Rosji. Została założona w 1727 r. i do początku lat 70. XIX w. była wydawana przez Rosyjską Akademię Nauk, a następnie przez ministerstwo oświaty. Od 1874 r. jej redaktorem był Paul von Kügelgen. Cztery lata później został także jej dzierżawcą. Pod koniec 1914 r. gazeta przestała się ukazywać. Nakład wynosił ok. 6000 egzemplarzy.

</doc>
<doc id="1163878" url="https://pl.wikipedia.org/wiki?curid=1163878" title="Biskup Palestriny">
Biskup Palestriny

Biskup Palestriny − biskup diecezji Palestrina, jednej z siedmiu diecezji suburbikarnych, mającej siedzibę w mieście Palestrina. Od VIII wieku do 1962 roku biskupi tej diecezji byli "ex officio" kardynałami. W 1962 Papież Jan XXIII postanowił, że kardynałowie-biskupi są jedynie tytularnymi biskupami diecezji suburbikarnych, powierzając faktyczną jurysdykcję nad nimi zwykłym biskupom ordynariuszom.

</doc>
<doc id="1163879" url="https://pl.wikipedia.org/wiki?curid=1163879" title="Kurier Mazowiecki">
Kurier Mazowiecki

 
Kurier Mazowiecki – program informacyjny nadawany w TVP3 Warszawa codziennie o godzinie 18:45.
Historia.
Do 1989.
Po raz pierwszy na antenie ukazał się 14 października 1966 roku. Wzorowany na Polskiej Kronice Filmowej, program szybko zdobył popularność. Można go było oglądać w województwach: warszawskim, bydgoskim, białostockim, kieleckim, koszalińskim, olsztyńskim i łódzkim. Na początku ukazywał się raz w tygodniu w piątki między godziną 19:05 a 19:20. Informacje o najważniejszych wydarzeniach z regionu zajmowały jedynie 20% czasu antenowego, resztę wypełniały felietony i wywiady. Reporterzy mieli do dyspozycji kamery, które rejestrowały czarno-biały obraz bez dźwięku. Bardziej nowoczesne kamery dźwiękowe wykorzystywano jedynie przy okazji uroczystości z udziałem dygnitarzy PZPR.
Istniało również wiele kurierów inspirujących się TKM: Telewizyjny Kurier Białostocki, Telewizyjny Kurier Kielecki, Telewizyjny Kurier Lubelski i Telewizyjny Kurier Olsztyński ale one zostały z czasem zlikwidowane. 
15 października 1973 roku TKM zakończył nadawanie. Redakcje Telewizyjnego Kuriera Mazowieckiego i Telewizyjnego Kuriera Warszawskiego stworzyły nową audycję – Kronikę Warszawy i Mazowsza. Oficjalnym powodem połączenia była chęć zintegrowania stolicy i reszty województwa.
Trzy lata później nastąpiły kolejne zmiany. Na antenę wrócił TKW, natomiast redakcja dawnego TKM wraz z ośrodkami regionalnymi zajęła się tworzeniem Obiektywu. Program nadawany codziennie w TVP1 ukazywał się do 1980 roku. Po stanie wojennym miejsce TKM, Kroniki Warszawy i Mazowsza i Obiektywu zajął Telewizyjny Kurier Województw. Jego nadawcą był Warszawski Ośrodek Telewizyjny (WOT).
Do 1989 wszystkie materiały filmowe ukazujące się w programie musiały być zaakceptowane przez cenzorów Głównego Urządu Kontroli Prasy, Publikacji i Widowisk. Ingerencje dotyczyły zarówno spraw istotnych z punktu widzenia władz komunistycznych, jak i różnych błahostek. Jaki był zakres interwencji, informuje wydana przed laty „Czarna księga cenzury PRL” Tomasza Strzyżewskiego, byłego cenzora, który w 1977 roku wywiózł dokumenty GUKPPiW na Zachód i wyemigrował do Szwecji. Przed 1989 rokiem cenzorów znakomicie zastępowały władze telewizji, które nie zostawiały pracownikom urzędu z ul. Mysiej wielkiego pola do działania.
Sygnał Telewizyjnego Kuriera Województw rozsyłany był przez nadajnik na Pałac Kultury i Nauki do Sierpca, Siedlec, Ostrołęki, Suwałk, Łosic i Białegostoku.
Po 1989.
Oprócz Telewizyjnego Kuriera Województw od 1991 do 1996 istniało jeszcze wiele programów inspirujących się nim: Telewizyjny Kurier Kurpiowsko-Podlaski, Telewizyjny Kurier Suwalsko-Mazurski, Telewizyjny Kurier Mazowiecko-Kujawski, Telewizyjny Kurier Radomski i Telewizyjny Kurier Kresowy, jednak z czasem programy te zostały zlikwidowane.
W 1999, w związku ze reformą administracyjną, przywrócono Telewizyjny Kurier Mazowiecki i zmieniono czołówkę, która była krótkotrwała. Potem znowu zmieniono czołówkę, która była do 2002. Od 1999 można było obejrzeć TKM w Warszawie.
W 2002 TKM i TKW zmieniły czołówki, które wyglądały jak ta z Kuriera TVP3, ale zdołały przetrwać dwa lata, bo w 2004 roku zmieniono czołówkę Powstał w tym okresie też nowy serwis w TVP3 emitowany o godzinie 21:45 jako Kurier Warszawy i Mazowsza.
W 2007 TKM, TKW i KWiM znowu zmieniły czołówki, które były bardzo czerwone, a TKM zmienił nazwę na Kurier Mazowiecki.
W 2008 serwisy TVP Warszawy, w tym ten program znowu zmieniły czołówkę, która była emitowana do 2009.
W 2009 programy informacyjne TVP Warszawy znowu zmieniły czołówkę, która przetrwała do 2010 roku, kolejna zmiana czołówki nastąpiła w 2010, która trwała do roku później, kolejna zmiana czołówki nastąpiła w 2011 i tym razem nie była ona ciemno-niebieska jak dotychczas, ale była emitowana do 2012. Ostatnia zmiana czołówki Kuriera Mazowieckiego nastąpiła w 2012, kiedy dodano lot kamerowy na miasta. Oprawa muzyczna z 2009 przetrwała do 2015 roku.
Od 6 września 2010 do 28 listopada 2010 Kurier Mazowiecki był emitowany o 18:30, ale od 29 listopada 2010 był on emitowany o 18:45.
Od 1 września 2013 do 2015 Kurier Mazowiecki był emitowany o 17:30.
W 2015 znowu zmieniono czołówkę, która tym razem była bardziej żółta i wraz z początkiem nowej oprawy zlikwidowano Kurier Warszawy i Mazowsza, został on zastąpiony wieczornym wydaniem TKW . Również w 2015 przesunięto również godzinę nadawania Kuriera o pół godziny.
W 2016 znowu zmieniono czołówkę.
Ostatnia zmiana czołówki nastąpiła w 2018 i przywrócono Kurier Warszawy i Mazowsza, więc wieczorne wydanie TKW zostało zlikwidowane.
Dzisiaj.
Kurier Mazowiecki poza główną redakcją przy ul. Jasnej w Warszawie ma również oddziały terenowe w Siedlcach, Ostrołęce, Płocku, Ciechanowie, Radomiu, Żyrardowie i Płońsku.
Codziennie na antenie TVP3 Warszawa ogląda go niemal 300 tys. widzów. Program pokazuje najważniejsze problemy regionu, wydarzenia, uroczystości regionalne, ciekawych i zasłużonych dla Mazowsza ludzi. Oglądać go mogą mieszkańcy Mazowsza, Podlasia, Lubelszczyzny, Kujaw i Śląska.
KM jest codziennie emitowany o 18:45.

</doc>
<doc id="1163882" url="https://pl.wikipedia.org/wiki?curid=1163882" title="Estádio Estadual Jacques da Luz">
Estádio Estadual Jacques da Luz

Estádio Estadual Jacques da Luz – stadion piłkarski, w Campo Grande, Mato Grosso do Sul, Brazylia, na którym swoje mecze rozgrywa klub Centro Esportivo Nova Esperança.

</doc>
<doc id="1163887" url="https://pl.wikipedia.org/wiki?curid=1163887" title="Grad-P">
Grad-P

Grad-P (kod GRAU "9P132") - produkowana od 1965 roku jednoprowadnicowa wyrzutnia pocisków rakietowych kalibru 122,4 mm. Początkowo przeznaczona dla Wietkongu, później także dla innych odbiorców.
Grad-P składał się z pojedynczej, rurowej prowadnicy o długości ok. 2 m osadzonej na trójnożnej podstawie. Kąt podniesienia wyrzutnio był regulowany. Kompletna wyrzutnia waży ok. 35 kg. Z wyrzutni były odpalane pociski 9M22M o masie 46 kg i donośności 11 km.

</doc>
<doc id="1163888" url="https://pl.wikipedia.org/wiki?curid=1163888" title="9P132">
9P132



</doc>
<doc id="1163889" url="https://pl.wikipedia.org/wiki?curid=1163889" title="8U31">
8U31



</doc>
<doc id="1163891" url="https://pl.wikipedia.org/wiki?curid=1163891" title="Lekcja anatomii doktora Tulpa">
Lekcja anatomii doktora Tulpa

Lekcja anatomii doktora Tulpa – obraz namalowany w 1632 przez holenderskiego malarza Rembrandta.
Historia powstania.
Dzieło powstało jako upamiętnienie publicznej sekcji zwłok – jednej z tych, których dokonywano co roku w Amsterdamie. Pokazy takie były w owym czasie popularne w całej Europie i gromadziły – poza ludźmi związanymi z medycyną – wiele żądnych wrażeń osób. Na płótnie przedstawiona jest sekcja zwłok złodzieja Adriaana Arisza przeprowadzona przez doktora Nicolaesa Tulpa (do publicznych sekcji używano zazwyczaj ciał zgładzonych przestępców; Arisz był sądzony za kradzież płaszcza, ale jako recydywistę skazano go na karę główną).
Obraz.
Obraz przedstawia doktora Tulpa tłumaczącego widzom szczegóły anatomiczne ludzkiej ręki. Dokładniej prezentuje on mięsień zginacz powierzchowny palców. Na obrazie nie pojawia się postać tzw. preparatora, którego zadaniem było przygotowanie ciała do pokazu anatomicznego. W owym czasie naukowiec tak ważny jak dr Tulp, nie zajmował się takim „podrzędnym” i dość krwawym zajęciem jak właściwa sekcja; dlatego obraz nie przedstawia również żadnych instrumentów służących do cięcia. Zamiast tego widzimy w prawym dolnym rogu wielką otwartą księgę – prawdopodobnie jest to "De Humani Corporis Fabrica" (1543) autorstwa Andreasa Vesaliusa.
W głębi obrazu, na ścianie, widnieje podpis artysty: "Rembrandt f 1632". Świadczy on, że Rembrandt był już w tym czasie świadom swojej wartości jako artysty. Dodając do swojego imienia literę "f" (od łacińskiego słowa "fecit"), podpisywali obrazy wielcy mistrzowie, tacy jak: Tycjan, Rafael, Leonardo da Vinci, czy Michał Anioł. Wcześniej artysta podpisywał swoje obrazy sygnaturą "RHL" (Rembrandt Harmenszoon z Lejdy), bądź "Rembrandt van Rijn".
Obraz nie jest realistycznym przedstawieniem sekcji zwłok, co Rembrandtowi wielokrotnie zarzucano. W rzeczywistości sekcję rozpoczynano zazwyczaj nie od ręki, ale od brzucha zmarłego. Prawdopodobnie malarz chciał uzyskać efekt mniej dramatyczny malując dzieło w taki właśnie sposób.

</doc>
<doc id="1163896" url="https://pl.wikipedia.org/wiki?curid=1163896" title="Marek Boruc">
Marek Boruc

Marek Boruc (ur. 20 lutego 1951 w Siedlcach, zm. 1 grudnia 2007) – polski ksiądz rzymskokatolicki, wieloletni Moderator Diecezjalny Ruchu Światło-Życie (od 27 stycznia 1983 do 25 sierpnia 2003). Był pierwszym moderatorem krajowym Krucjaty Wyzwolenia Człowieka, członkiem zarządu Unii Kapłanów Chrystusa Sługi, moderatorem Centralnej Diakonii Deuterokatechumenatu, delegatem Kolegium Moderatorów do Centralnej Diakonii Jedności Ruchu. Prowadził przez wiele lat rekolekcje oazowe, głównie w Ośrodku w Leśnej Podlaskiej. Wielokrotnie prowadził Oazę Rekolekcyjną Diakonii Jedności, która odbywa się co roku w Centrum Ruchu Światło-Życie w Krościenku nad Dunajcem. Święcenia kapłańskie przyjął 7 czerwca 1975 z rąk biskupa Jana Mazura. 22 stycznia 2004 został mianowany proboszczem parafii Kotuń.

</doc>
<doc id="1163899" url="https://pl.wikipedia.org/wiki?curid=1163899" title="Giorgio Morini">
Giorgio Morini

Giorgio Morini (ur. 11 października 1947 r. w Carrarze) – włoski piłkarz i trener. Grał na pozycji pomocnika. Z A.C. Milan mistrz Włoch w sezonie 1978/79 oraz zdobywca pucharu Włoch w sezonie 1976/77. Podczas części sezonu 1996/97 także trener tego zespołu.
Kariera.
Morini rozpoczął karierę w sezonie 1967/68 w barwach Interu Mediolan, jednak nie rozegrał w barwach tego zespołu ani jednego meczu. W kolejnym sezonie przeszedł do Varese, gdzie grał przez 4 sezony.
W 1972 przeniósł się do AS Roma, gdzie występował przez 4 lata. W 1976 podpisał kontrakt z A.C. Milan, gdzie spędził kolejne 4 sezony, zdobywając z klubem mistrzostwo Włoch.
Pod koniec kariery piłkarskiej grał w Pro Patrii oraz w FC Chiasso. Zaprzestał gry w roku 1984.
Morini nie rozegrał ani jednego spotkania w reprezentacji Włoch.
Po zakończeniu kariery piłkarskiej Morini trenował zespoły juniorskie, w tym młodzieżowy zespół Milanu. W roku 1997 przez kilka spotkań prowadził pierwszą drużynę tego klubu.

</doc>
<doc id="1163900" url="https://pl.wikipedia.org/wiki?curid=1163900" title="Borsippa">
Borsippa

Borsippa (obecnie "Birs Nimrud" w Iraku) – starożytne miasto położone ok. 18 km od Babilonu, na wschodnim brzegu Eufratu. Istniejąca tu świątynia E-zida ("Dom trwały") była głównym ośrodkiem kultu Nabu, który rozwinął się w I tysiącleciu p.n.e. Tutaj również znajdowała się świątynia boga Nanny. Miasto jest uznawane za jedną z możliwych lokalizacji Wieży Babel.

</doc>
<doc id="1163903" url="https://pl.wikipedia.org/wiki?curid=1163903" title="Estádio Municipal Aristides Teodoro Silva">
Estádio Municipal Aristides Teodoro Silva

Estádio 19 de Outubro – stadion piłkarski, w Inocência, Mato Grosso do Sul, Brazylia, na którym swoje mecze rozgrywa klub Misto Esporte Clube.
Reinauguracja: 2007 (União – Bataguassú 2-1)
Pierwszy gol: Eliton Tessari (União)

</doc>
<doc id="1163906" url="https://pl.wikipedia.org/wiki?curid=1163906" title="Przewalskium">
Przewalskium



</doc>
<doc id="1163911" url="https://pl.wikipedia.org/wiki?curid=1163911" title="Hannover-Nordstadt">
Hannover-Nordstadt

Hannover-Nordstadt – przystanek kolejowy w Hanowerze, w kraju związkowym Dolna Saksonia, w Niemczech, posiada 1 peron.

</doc>
<doc id="1163920" url="https://pl.wikipedia.org/wiki?curid=1163920" title="Józef Ciszewski">
Józef Ciszewski



</doc>
<doc id="1163922" url="https://pl.wikipedia.org/wiki?curid=1163922" title="Estádio Municipal Candor Ferreira">
Estádio Municipal Candor Ferreira

Estádio 19 de Outubro – stadion piłkarski, w Jaraguarí, Mato Grosso do Sul, Brazylia.

</doc>
<doc id="1163923" url="https://pl.wikipedia.org/wiki?curid=1163923" title="Tbilisi (stacja kolejowa)">
Tbilisi (stacja kolejowa)

Tbilisi – stacja kolejowa w Tbilisi, w Gruzji. Jest największą stacją kolejową w kraju. Ma 3 perony.

</doc>
<doc id="1163925" url="https://pl.wikipedia.org/wiki?curid=1163925" title="Shadows of the Past">
Shadows of the Past

Shadows of the Past – debiutancki album muzyczny fińskiej grupy metalowej Sentenced, wydany w 1991 roku przez wytwórnię Thrash Records. Album został ponownie wydany w 1995 roku przez Century Media Records, zawierając również demo. Album ten wyróżnia się na tle pozostałych wydawnictw tej grupy, ponieważ w późniejszym okresie muzycy zajmowali się lżejszymi gatunkami metalu.

</doc>
<doc id="1163926" url="https://pl.wikipedia.org/wiki?curid=1163926" title="Vera Lynn">
Vera Lynn

"Dame" Vera Lynn, właśc. Vera Margaret Welch (ur. 20 marca 1917 w Londynie, zm. 18 czerwca 2020 w Hrabstwie Sussex) – brytyjska wokalistka, której kariera została zapoczątkowana tuż przed wybuchem II wojny światowej. 
Podczas II wojny światowej była jedną z najbardziej znanych artystek estradowych. Występowała m.in. dla żołnierzy, a piosenki "We’ll Meet Again" i "The White Cliffs of Dover" zdobyły szczególną popularność wśród pilotów RAF.
Vera Lynn jest też bohaterką utworu „Vera” pochodzącego z albumu "The Wall" brytyjskiego zespołu Pink Floyd.
30 sierpnia 2009 jej płyta "We'll Meet Again – The Very Best of Vera Lynn" dotarła do 1. miejsca na brytyjskiej liście albumów UK Albums Chart. Vera Lynn, licząca wtedy 92 lata, jest najstarszą żyjącą artystką, jaka dotarła na szczyt tej listy.
5 kwietnia 2020 królowa Elżbieta II w telewizyjnym przemówieniu poświęconym pandemii COVID-19 zacytowała piosenkę "We'll Meet Again", która stała się w Wielkiej Brytanii nieoficjalnym hymnem walki z koronawirusem.

</doc>
<doc id="1163929" url="https://pl.wikipedia.org/wiki?curid=1163929" title="9K53 Prima">
9K53 Prima

9K53 Prima (ros. "9К53 "Прима"") – sowiecka samobieżna polowa wieloprowadnicowa wyrzutnia rakietowa skonstruowana w latach 80. Przeznaczona dla artylerii dywizyjnej. Miała zastąpić wyrzutnie BM-21 Grad.
9K53 składa się z bloku 50 prowadnic oznaczonego 9A51 osadzonego na podwoziu samochodu ciężarowego Ural-4320. Prowadnice rozmieszczone są w pięciu rzędach. Blok wyrzutni jest naprowadzany zdalnie z wozu dowodzenia baterii Kapustnik-BG. Także programowanie zapalników odbywa się już w prowadnicach. Dzięki temu zwiększono kąty ostrzału wyrzutni i skrócono czas przejścia w położenie bojowe. Blok prowadnic jest osłonięty od góry przy pomocy metalowej obudowy chroniącej go przed promieniowaniem słonecznym i uszkodzeniami mechanicznymi. Z wyrzutni odpalane są pociski rodziny 9M53 kalibru 122,4 mm. Mają one wymiary zbliżone do rakiet systemu BM-21 Grad, ale zastosowano nowe głowice. Czas odpalenia salwy 50 pocisków jest równy 30 sekund.

</doc>
<doc id="1163930" url="https://pl.wikipedia.org/wiki?curid=1163930" title="Slovenský kopov">
Slovenský kopov



</doc>
<doc id="1163931" url="https://pl.wikipedia.org/wiki?curid=1163931" title="Adolfo Baloncieri">
Adolfo Baloncieri

Adolfo Baloncieri (ur. 27 lipca 1897 w Alessandrii, zm. w 1986 r. tamże) – włoski piłkarz, kapitan reprezentacji Włoch, z drużyną brązowy medalista olimpijski w 1928 r.
W latach 1920–1930 rozegrał 47 spotkań we włoskim zespole narodowym, strzelając 25 bramek. Występując w meczach turniejów olimpijskich w latach 1920, 1924 i 1928 zajmuje drugie miejsce w klasyfikacji wszech czasów tej imprezy pod względem liczby rozegranych spotkań.
Grał we włoskich zespołach Alessandria, Torino FC i Comense.

</doc>
<doc id="1163934" url="https://pl.wikipedia.org/wiki?curid=1163934" title="Grand Prix Portugalii Formuły 1">
Grand Prix Portugalii Formuły 1

Grand Prix Portugalii Formuły 1 – eliminacja Formuły 1 organizowana w sezonach 1958–1960 na torach Circuito da Boavista (1958, 1960), Monsanto Park (1959), w sezonach 1984–1996 na obiekcie Autódromo do Estoril oraz od sezonu 2020 na torze Autódromo Internacional do Algarve.
Ponadto, w Portugalii organizowano wyścigi niezaliczane do klasyfikacji Formuły 1 – w latach 1951–1953, 1955 na obiekcie Circuito da Boavista, w 1954 i 1957 na Monsanto Park i w latach 1964–1966 na torze w Cascais.
Zwycięzcy Grand Prix Portugalii.
"Uwzględnieni są tylko zwycięzcy zawodów wliczanych do punktacji Mistrzostw Świata Formuły 1."
!align=center|1961–1983
!align=center|1997–2019
Liczba zwycięstw (kierowcy):
Liczba zwycięstw (producenci podwozi):
Liczba zwycięstw (producenci silników):

</doc>
<doc id="1163935" url="https://pl.wikipedia.org/wiki?curid=1163935" title="Lista kapitanów A.C. Milan">
Lista kapitanów A.C. Milan

Lista kapitanów włoskiego klubu piłkarskiego A.C. Milan.
Lista zawiera chronologiczny wykaz graczy, którzy pełnili funkcję kapitana Milanu.
Lista kapitanów Milanu.
Listę można sortować według kolumn.

</doc>
<doc id="1163954" url="https://pl.wikipedia.org/wiki?curid=1163954" title="Mała Lutomia">
Mała Lutomia

Mała Lutomia ("Lutomia Mała") – przysiółek wsi Lutomia Dolna w Polsce, położony w województwie dolnośląskim, w powiecie świdnickim, w gminie Świdnica.
W latach 1975–1998 przysdiółek administracyjnie należał do województwa wałbrzyskiego.

</doc>
<doc id="1163956" url="https://pl.wikipedia.org/wiki?curid=1163956" title="Stachowiczki">
Stachowiczki

Stachowiczki (niem. "Klein Friedrichsfelde") – przysiółek wsi Lutomia Dolna w Polsce, położony w województwie dolnośląskim, w powiecie świdnickim, w gminie Świdnica.
W latach 1975–1998 przysdiółek administracyjnie należał do województwa wałbrzyskiego.

</doc>
<doc id="1163958" url="https://pl.wikipedia.org/wiki?curid=1163958" title="HAŠK Građanski Zagrzeb">
HAŠK Građanski Zagrzeb



</doc>
<doc id="1163959" url="https://pl.wikipedia.org/wiki?curid=1163959" title="Park Narodowy Arly">
Park Narodowy Arly

Park Narodowy Arly (fr. "Parc National d'Arly") – park narodowy w południowo-wschodnim Burkina Faso, na południowy zachód od pasma górskiego "Chaîne de Gobnangou", o powierzchni 760 km². Na zachodzie park graniczy z innymi terenami ochronnymi i tworzy wraz z nimi obszar "Réserve partielle de Pama". Południową granicę parku wyznacza rzeka Pendjari, stanowiąca jednocześnie granicę z Beninem. Na jej przeciwległym brzegu położony jest beniński Park Narodowy Pendjari.
W obszarze parku występują typowe dla strefy Sudanu tereny sawannowe. Nad brzegami rzek częste są lasy galeriowe, które prawie nie występują już na silnie rolniczych terenach pozostałej części kraju.
Park Narodowy Arly zamieszkuje też wiele chronionych gatunków zwierząt, takich jak słonie, lwy, lamparty, krokodyle, warany, pytony i guźce.
W 2017 roku park został wpisany na listę światowego dziedzictwa UNESCO w ramach transgranicznego, wspólnego z Beninem i Nigrem obiektu pod nazwą Zespół W-Arly-Pendjari, utworzonego przez rozszerzenie wcześniejszego obiektu Park Narodowy W zgłoszonego na listę przez Niger.

</doc>
<doc id="1163966" url="https://pl.wikipedia.org/wiki?curid=1163966" title="Rani Mukerjee">
Rani Mukerjee



</doc>
<doc id="1163971" url="https://pl.wikipedia.org/wiki?curid=1163971" title="Park Narodowy Arli">
Park Narodowy Arli



</doc>
<doc id="1163973" url="https://pl.wikipedia.org/wiki?curid=1163973" title="Ali Bennaceur">
Ali Bennaceur

Ali Bennaceur (także Ali Bin Nasser, ur. 2 marca 1944 roku) – były tunezyjski sędzia piłkarski.
Prowadził dwa mecze podczas finałów Mistrzostw Świata w Meksyku w 1986 roku. Pierwszym było spotkanie grupowe Polska - Portugalia (1:0), a drugim ćwierćfinał Argentyna - Anglia (2:1).
W trakcie meczu ćwierćfinałowego uznał gola strzelonego ręką przez Diego Maradonę, który przeszedł do historii jako tzw. Ręka Boga. W późniejszym okresie Bennaceur tłumaczył, że nie widział dokładnie tego zagrania, bowiem został oślepiony przez słońce.

</doc>
<doc id="1163975" url="https://pl.wikipedia.org/wiki?curid=1163975" title="Romet Pony">
Romet Pony

Pony – polski jednoosobowy motorower (motorynka), produkowany przez Zakłady Rowerowe Romet w Bydgoszczy, w latach 1978–1994.
Skierowany głównie do młodzieży. Wyposażony w dwusuwowy silnik, produkowany przez Zakłady Metalowe Dezamet w Nowej Dębie. Pojazd rozwijał prędkość 40 km/h i spalał 2,2 l mieszanki (benzyna + olej) na 100 km. Cechowała go prostota budowy i obsługi. Na wyposażeniu motorynek nie znalazł się prędkościomierz, ani elektryczny sygnał dźwiękowy, był za to dzwonek rowerowy. Produkcję zakończono w 1994 roku. Dwie pierwsze cyfry w numerze ramy oznaczają rok, w którym motorower został wyprodukowany.
Pony 50-M-1.
Pony 50-M-1 to pierwsza wersja tego pojazdu, produkowanego przez ówczesne Zjednoczone Zakłady Rowerowe Romet. Motorynka była wyposażona w silnik Dezamet 022 (o pojemności 49,8 cm³), produkowany w Zakładach Metalowych Dezamet. Silnik współpracował z dwubiegową, manualną skrzynią biegów. Zmiana biegów dokonywana była za pomocą manetki (współpracującej ze sprzęgłem) umiejscowionej na kierownicy. Prędkość maksymalna wynosiła 40 km/h, a zużycie paliwa ok. 2 l/100km.
Pony 50-M-2.
Kolejna wersja motoroweru Pony została wyposażona w nowy silnik – Dezamet 023, zmieniono też: tylną lampę z mocowaniem, usunięto dwa skórzane schowki oraz metalowy tył wraz z błotnikiem zastępując go plastikiem w którym znajdował się schowek, zmieniono amortyzatory tylne, zastosowano mniejszą kierownicę, oraz zmieniono siedzisko. W odróżnieniu od poprzedniego modelu M1 zmiana biegów odbywała się za pomocą dźwigni umieszczonej bezpośrednio przy silniku, a nie na kierownicy. Początkowo mocowania błotników przednich były takie jak w M1. Amortyzatory tylne i kierownica na podwyższonym mostku, również jak te w modelu M1, detale te w 1981 roku zmieniono na powszechnie znane. Od 1984 roku z małymi zmianami była produkowana równolegle z M-3.
Pony 50-M-3.
Główną różnicą między wersjami 50-M-2 a 50-M-3 jest silnik, rama (dospawanym rurka do gumy gaźnika, pod siedzeniem) i kolanko wydechowe. W Pony 50-M-3 zastosowano silnik Dezamet 025. Początkowo w Rometach Pony M-3 był taki sam uchwyt kierownicy jak w M-2, później w obu modelach zmieniono na inne mocowanie etc.
Pony 301.
Motorynka Pony 301 to powrót do silnika Dezamet 023. Rama pojazdu została wydłużona, zmieniono kształt zbiornika paliwa, oraz zastosowano inną tylną lampę wraz z mocowaniem.

</doc>
<doc id="1163976" url="https://pl.wikipedia.org/wiki?curid=1163976" title="Cassidy">
Cassidy

Cassidy, Barry Adrian Resse (ur. 7 lipca 1982) – amerykański raper, zadebiutował w 2004 roku z albumem "Split Personality" z którego pochodzi przebój "Hotel" nagrany z piosenkarzem R&amp;B R. Kellym.
Kariera.
Początki kariery.
Urodzony w Filadelfii, Pensylwanii, Cassidy uczęszczał do Central High School, szkoły w rodzinnym stanie. Jego rodzice są pochodzenia afroamerykańskiego i dominikańskiego. Rapować zaczął w wieku 13 lat. Po pewnym czasie zaczął występować w radio 103.9 The Beat (obecnie 100.3 The Beat). Jest członkiem grupy Larsiny (razem z przyjaciółmi z rodzinnego miasta, Akbarem i Shizem Lanskym), która z kolei należy do Ruff Ryders. Ma kontrakt z wytwórnią Full Surface. Wystąpił na wielu albumach i mixtape'ach Swizz Beatza (między innymi „Presents G.H.E.T.T.O. Stories” i „One Man Band Man”).
Cassidy stał się sławny po wygranej bitwie freestyle'owej z członkiem Roc-A-Fella, Freeway'em. W 2003 nagrał swój pierwszy album, „Split Personality”. Album dzieli się na trzy części: pierwsza część oznaczona jako „Cassidy”, druga jako „Tha Problem,” (skierowana do fanów jego mixtape’ów) i trzecia jako „B. Reese” (dla fanów jego wczesnej twórczości).
Dyskografia.
Single.
Split Personality
I'm A Hustla
B.A.R.S.

</doc>
<doc id="1163979" url="https://pl.wikipedia.org/wiki?curid=1163979" title="Herb gminy Świdnica (powiat świdnicki)">
Herb gminy Świdnica (powiat świdnicki)

Herb gminy Świdnica ma tarczę dwudzielną w pas, pole górne dwudzielne w słup. W polu pierwszym o barwie czerwonej przedstawia złotą sowę siedzącą na trójwzgórzu, w polu drugim o barwie złotej czerwony gryf trzymający złoty kłos, w polu trzecim, błękitnym, złota gałązka oliwna. Herb gminy Świdnica opracowano w Centrum Heraldyki Polskiej a zatwierdziła go Rada Gminy Świdnica uchwałą Nr XXXII/217/96 z 9 sierpnia 1996.

</doc>
<doc id="1163980" url="https://pl.wikipedia.org/wiki?curid=1163980" title="Estádio Raimundo Sampaio">
Estádio Raimundo Sampaio

Estádio Raimundo Sampaio lepiej znany jako Estádio Independência – stadion piłkarski, w Belo Horizonte, Minas Gerais, Brazylia, na którym swoje mecze rozgrywa klub América Futebol Clube.
Mecze mistrzostw świata w 1950 roku.
25 czerwca 1950
29 czerwca 1950 USA – (1:0)
Gaetjens 38
2 lipca 1950 – (0:8)
Miguez 12, 37, 51, Vidal 18, Schiaffino 20, 54, Perez 78, Ghiggia 83

</doc>
<doc id="1163983" url="https://pl.wikipedia.org/wiki?curid=1163983" title="My Winter Storm">
My Winter Storm

My Winter Storm – to druga solowa płyta Tarji Turunen, byłej wokalistki zespołu symfoniczno metalowego Nightwish.

</doc>
<doc id="1163996" url="https://pl.wikipedia.org/wiki?curid=1163996" title="Cieśnina Tiran">
Cieśnina Tiran



</doc>
<doc id="1163997" url="https://pl.wikipedia.org/wiki?curid=1163997" title="Réserve partielle de Pama">
Réserve partielle de Pama

Réserve partielle de Pama – rezerwat przyrody w południowo-wschodnim Burkina Faso przy granicy z Beninem, obejmuje obszar 2235 km². Na jego wschodnich krańcach położony jest Park Narodowy Arly. Występuje tu typowa dla strefy Sudanu roślinność sawannowa. Żyje tu wiele zagrożonych wymarciem gatunków zwierząt, m.in. słonie, hipopotamy, lwy i lamparty.

</doc>
<doc id="1163999" url="https://pl.wikipedia.org/wiki?curid=1163999" title="Reserve partielle de Pama">
Reserve partielle de Pama



</doc>
<doc id="1164006" url="https://pl.wikipedia.org/wiki?curid=1164006" title="North from Here">
North from Here

North from Here – drugi album fińskiego zespołu metalowego Sentenced, wydany w 1993 roku najpierw przez wytwórnię Spinefarm Records, a następnie na całym świecie przez Century Media Records. Mimo że zespół nie pochodzi ze Szwecji, album ten stanowi fundament podgatunku doom i melodic death metalu, zwany niekiedy Gothenburg metalem, zmieszanego z północną muzyką folkową.
Teksty na tym albumie, co jest charakterystyczne dla zespołu, opowiadają o melancholii, jednak liczne utwory dotyczą także mitologii, historii fińskich działań zbrojnych i eposu narodowego "Kalevala".

</doc>
<doc id="1164015" url="https://pl.wikipedia.org/wiki?curid=1164015" title="Zofia Noceti-Klepacka">
Zofia Noceti-Klepacka

Zofia Teresa Noceti-Klepacka (ur. 26 kwietnia 1986 w Warszawie) – polska windsurferka, mistrzyni i dwukrotna wicemistrzyni świata w olimpijskiej klasie , brązowa medalistka XXX letnich Igrzysk Olimpijskich w Londynie.
Życiorys.
Kariera sportowa.
Trzykrotna olimpijka. W 2004 startowała na Igrzyskach Olimpijskich w Atenach zajmując 12. miejsce w klasie Mistral, w Pekinie 2008 w klasie RS:X – 7. miejsce oraz w Londynie 2012 – zdobywając brązowy medal. W 2016 nie zakwalifikowała się do reprezentacji Polski na igrzyska w Rio de Janeiro (kwalifikację zdobyła Małgorzata Białecka), jednak w 2021 reprezentowała Polskę w klasie RS:X na Igrzyskach Olimpijskich w Tokio, gdzie zajęła 9. miejsce.
Czterokrotnie była mistrzynią świata w kategorii juniorek oraz młodzieżowej. Jej trenerem klubowym jest Witold Nerling, a opiekunem kadry – Paweł Kowalski. Zdobyła złoty medal mistrzostw świata seniorów w Portugalii w 2007 i srebrne w 2011 oraz 2012. Wielokrotna medalistka mistrzostw Europy w klasie RS:X.
Była reprezentantką klubu YKP Warszawa. 25 marca 2017 została zawodniczką Sailing Legia – sekcji żeglarskiej Legii Warszawa.
Pozostałe przedsięwzięcia.
W 2006 z Rafałem Poniedzielskim założyła Fundację „Hey Przygodo”, pomagającą potrzebującym, uzdolnionym dzieciom.
Była prowadzącą programu katolickiego TVP "Raj".
Weszła w skład kolektywu DIIL Gang.
Została ambasadorem zorganizowanych w Krakowie Światowych Dni Młodzieży 2016.
Wystąpiła w teledysku do piosenki Karata NM „Grzechy sodomskie” (2019).
Życie prywatne.
Wychowała się w Warszawie, w jednej z kamienic przy ulicy Marszałkowskiej. Od dzieciństwa kibicuje Legii Warszawa, na której stadion zabrał ją ojciec.
W 2009 poślubiła argentyńskiego żeglarza sportowego Lucia Nocetiego, z którym ma syna Mariano (ur. 2009). Ze związku z Michałem Paterem ma córkę Marię (ur. 2013).
Kontrowersje.
W lutym 2019 na jednym z portali społecznościowych skrytykowała prezydenta Warszawy Rafała Trzaskowskiego i podpisaną przez niego deklarację LGBT+. Wypowiedź Klepackiej, która dotyczyła osób LGBT+ i powstania warszawskiego, została uznana za homofobiczną. Krytycznie do niej odniosła się uczestniczka powstania warszawskiego Wanda Traczyk-Stawska. Powstały konflikt zwrócił uwagę środowiska LGBT, kibiców i sportowców.
Na przełomie maja i czerwca 2019 kontrowersje wywołała decyzja o przyznaniu Klepackiej honorowego członkostwa w Światowym Związku Żołnierzy Armii Krajowej przez prezesa Zarządu Okręgu Warszawa-Wschód, z uzasadnieniem „za działalność na rzecz popularyzacji sportu i głoszenie wartości patriotycznych”. W dniu wręczenia jej tego tytułu – 3 czerwca 2019 – Zarząd Główny tego związku opublikował informację, że decyzja lokalnego oddziału zapadła z rażącym naruszeniem statutu i wskutek tego jest ona nieważna. Zdaniem Okręgu Warszawa Wschód, otrzymała jedynie wyróżnienie od nich jako jednej z jednostek organizacyjnych związku w postaci tytułu członka honorowego Okręgu Warszawa-Wschód ŚZŻAK, a od Zarządu Głównego Związku – Odznakę Honorową za Zasługi.
Klip „Grzechy sodomskie”, w którym wystąpiła, wywołał ogólnopolskie kontrowersje i po kilkunastu godzinach od premiery został wycofany z serwisu YouTube ze względu na „szerzenie nienawiści”.

</doc>
<doc id="1164017" url="https://pl.wikipedia.org/wiki?curid=1164017" title="Rewolucja niderlandzka">
Rewolucja niderlandzka



</doc>
<doc id="1164018" url="https://pl.wikipedia.org/wiki?curid=1164018" title="Puchar UEFA (1991/1992)">
Puchar UEFA (1991/1992)

Puchar UEFA 1991/1992 () – 21. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 18 września 1991 – 13 maja 1992. W rozgrywkach zwyciężyła drużyna AFC Ajax.

</doc>
<doc id="1164020" url="https://pl.wikipedia.org/wiki?curid=1164020" title="Licinio Rangel">
Licinio Rangel

Licinio Rangel (ur. 5 stycznia 1936 w Campos, zm. 16 grudnia 2002 w Rio de Janeiro) – brazylijski duchowny katolicki, tradycjonalista, biskup i przełożony Bractwa Kapłańskiego Świętego Jana Marii Vianneya w latach 1991–2002, administrator Personalnej Administratury Apostolskiej Świętego Jana Marii Vianneya.
Życiorys.
Licinio Rangel otrzymał święcenia kapłańskie 24 września 1967. Był duchownym diecezjalnym, a następnie po 1982 roku członkiem Bractwa Kapłańskiego Świętego Jana Marii Vianneya (FSSJV).
W 1991 roku po śmierci Antonio de Castro Mayera został wybrany jego następcą na stanowisku przełożonego FSSJV. 28 lipca 1991 w São Fidélis został konsekrowany bez zgody Stolicy Apostolskiej przez biskupów FSSPX czym ściągnął na siebie ekskomunikę "latae sententiae".
15 sierpnia 2001, w imieniu Unii Świętego Jana Marii Vianneya, biskup Licinio Rangel wystosował list, w którym zwrócił się do papieża Jana Pawła II z chęcią pojednania się ze Stolicą Apostolską. Po tym zdarzeniu wolą papieża 25 grudnia 2001 została zdjęta z niego i z zarządzanej przez niego wspólnoty ekskomunika.
18 stycznia 2002 biskup Licinio Rangel dokonał publicznego aktu pojednania z Kościołem rzymskokatolickim i otrzymał papieską nominację na administratora Apostolskiej Administratury Personalnej Świętego Jana Marii Vianneya. 18 sierpnia 2002 roku wraz z kardynałem Darío Castrillón Hoyosem i arcybiskupem Alano Maria Pena współkonsekrował w nadzwyczajnej formie rytu rzymskiego swojego koadiutora Fernando Arêas Rifana. Kilka miesięcy później zmarł wskutek nieuleczalnej choroby nowotworowej.

</doc>
<doc id="1164022" url="https://pl.wikipedia.org/wiki?curid=1164022" title="Tire Me">
Tire Me

Tire Me – trzeci singel amerykańskiej grupy Rage Against the Machine z albumu "Evil Empire" wydany w 1996. Piosenka została zainspirowana przez śmierć Richarda Nixona. Zespół został za nią nominowany do nagrody Grammy i zdobył ją w 1997 roku w kategorii Best Metal Performance.

</doc>
<doc id="1164028" url="https://pl.wikipedia.org/wiki?curid=1164028" title="Amok (album)">
Amok (album)

Amok – trzeci album fińskiego zespołu metalowego Sentenced, wydany 3 stycznia 1995 przez wytwórnię Century Media Records. Jest to ostatni album stworzony z udziałem Tanelego Jarvy.

</doc>
<doc id="1164029" url="https://pl.wikipedia.org/wiki?curid=1164029" title="Evren Ozan">
Evren Ozan

Evren Ozan (ur. 1993) – amerykański flecista, wykonawca muzyki rdzennych Amerykanów. Wśród jego przodków są Turcy, Anglicy i członkowie plemienia Osage.
Naukę gry na indiańskim flecie rozpoczął w wieku sześciu lat. Rok później ukazał się jego pierwszy album – "Images of Winter". Dzięki niemu odniósł sukces w konkursie "Native American Music Awards" w kategorii "Wschodząca Gwiazda". W 2006 roku ukazał się album "Alluvia".
Evren Ozan występuje na licznych imprezach w Stanach Zjednoczonych i Europie.
Linki zewnętrzne.
Biografia Evrena Ozana 

</doc>
<doc id="1164032" url="https://pl.wikipedia.org/wiki?curid=1164032" title="Estádio Dr. Ronaldo Junqueira">
Estádio Dr. Ronaldo Junqueira

Estádio Dr. Ronaldo Junqueira – stadion wielofunkcyjny w Poços de Caldas, Minas Gerais, Brazylia, na którym swoje mecze rozgrywa klub Associação Atlética Caldense.

</doc>
<doc id="1164035" url="https://pl.wikipedia.org/wiki?curid=1164035" title="Jessica Lindell-Vikarby">
Jessica Lindell-Vikarby

Jessica Lindell-Vikarby (ur. 7 lutego 1984 w Huddinge) – szwedzka narciarka alpejska, brązowa medalistka mistrzostw świata oraz mistrzyni świata juniorów.
Kariera.
Na arenie międzynarodowej Jessica Lindell-Vikarby po raz pierwszy pojawiła się 20 listopada 2007 roku w Nybroberget, gdzie w zawodach FIS Race w slalomie zajęła dziesiąte miejsce. W 2001 roku wystartowała na mistrzostwach świata juniorów w Verbier, gdzie jej najlepszym wynikiem było trzynaste miejsce w slalomie. Jeszcze dwukrotnie startowała na imprezach tego cyklu, najlepszy wynik osiągając podczas rozgrywanych dwa lata później mistrzostw świata juniorów w Briançonnais, gdzie zdobyła złoty medal w gigancie.
W zawodach Pucharu Świata zadebiutowała 26 października 2002 roku w Sölden, gdzie zajęła siódme miejsce w gigancie. Tym samym już w swoim debiucie wywalczyła pierwsze pucharowe punkty. Na podium po raz pierwszy stanęła 2 grudnia 2007 roku w Lake Louise, zajmując trzecie miejsce w supergigancie. W zawodach tych wyprzedziły ją jedynie Martina Schild ze Szwajcarii oraz Niemka Maria Höfl-Riesch. W kolejnych latach wielokrotnie plasowała się na podium, w tym 26 stycznia 2009 roku w Cortina d'Ampezzo odniosła swoje pierwsze zwycięstwo, wygrywając supergiganta. Najlepsze wyniki osiągała w sezonie 2013/2014, kiedy zajęła jedenaste miejsce w klasyfikacji generalnej, a w klasyfikacji giganta była druga za Austriaczką Anną Fenninger.
Największy sukces osiągnęła podczas mistrzostw świata w Vail/Beaver Creek w 2015 roku, gdzie wywalczyła brązowy medal w gigancie. Uległa tam jedynie Annie Fenninger oraz Niemce Viktorii Rebensburg. Była też między innymi szósta w zjeździe na mistrzostwach świata w Bormio w 2005 roku oraz siódma w gigancie podczas rozgrywanych w 2011 roku mistrzostw świata w Garmisch-Partenkirchen. W 2006 roku wystartowała na igrzyskach olimpijskich w Turynie, gdzie jej najlepszym wynikiem było ósme miejsce w kombinacji. Podczas rozgrywanych cztery lata później igrzysk olimpijskich w Vancouver w żadnym ze swoich startów nie znalazła się w najlepszej dziesiątce. Brała także udział w igrzyskach olimpijskich w Soczi w 2014 roku, gdzie była siódma w gigancie, a rywalizacji w supergigancie nie ukończyła.

</doc>
<doc id="1164037" url="https://pl.wikipedia.org/wiki?curid=1164037" title="Romet Kadet">
Romet Kadet

Kadet − polski jednoosobowy motorower, produkowany przez Zakłady Rowerowe Romet w Bydgoszczy, w latach 1980-1993. Następca popularnego Komara, produkowany w dwóch wersjach. Motorower ten ma silnik typu 023 osiągający moc 1,7 KM (1,25 kW) i prędkość obrotową 4800 obr./min. Kadet miał być motorowerem bardziej dla kobiet niż dla mężczyzn, ponieważ niskie załamanie ramy pozwala wsiadać bez konieczności przekładania nogi przez motorower. Kadet jeździ na kołach 16 calowych z hamulcami bębnowymi o średnicy bębna 97 mm.
Następca popularnego i produkowanego przez wiele lat Komara, a także Pegaza. Pojazd produkowano także w odmianie M-781, różnicą było wykonanie kół ze stopu lekkiego.
Kadet 110 Automatic.
Motorower produkowany równolegle z wersją M-780. Jako jedyny polski motorower wyposażony został w silnik z automatyczną skrzynią biegów. Aby zastosować silnik Jawa 225 zmieniono uchwyty ramy, przełożenie przekładni łańcuchowej oraz dokonano zmian w instalacji elektrycznej. Dźwignia hamulca tylnego znajduje się po lewej stronie kierownicy, czyli tam gdzie zwykle jest sprzęgło.

</doc>
<doc id="1164038" url="https://pl.wikipedia.org/wiki?curid=1164038" title="Down (album Sentenced)">
Down (album Sentenced)

Down – czwarty album fińskiego zespołu metalowego Sentenced, wydany 11 listopada 1996 roku przez wytwórnię Century Media Records. Jest to pierwszy album nagrany z udziałem nowego wokalisty Villego Laihiala. Grupa całkowicie odeszła od death/doom metalu, będąc pod nowym rockowym wpływem.
Według danych z kwietnia 2002 r. album sprzedał się w nakładzie 4575 egzemplarzy na terenie Stanów Zjednoczonych.

</doc>
<doc id="1164046" url="https://pl.wikipedia.org/wiki?curid=1164046" title="Formacja Nieżywych Schabuf">
Formacja Nieżywych Schabuf



</doc>
<doc id="1164048" url="https://pl.wikipedia.org/wiki?curid=1164048" title="Don Chichot">
Don Chichot

Don Chichot (hiszp. "Donkey Xote", 2007) – hiszpańsko-włoski film animowany bazujący na opowieści o Don Kichocie, postaci z powieści Miguela de Cervantesa.
Wersja polska.
Wersja polska: na zlecenie Monolith Films − Start International Polska
Reżyseria: Elżbieta Kopocińska-Bednarek
Dialogi: Bartosz Wierzbięta
Dźwięk i montaż: Janusz Tokarzewski
Kierownictwo produkcji: Dorota Nyczek
Wystąpili:
oraz

</doc>
<doc id="1164049" url="https://pl.wikipedia.org/wiki?curid=1164049" title="Estádio José Mammoud Abbas">
Estádio José Mammoud Abbas

Estádio José Mammoud Abbas – stadion piłkarski, w Governador Valadares, Minas Gerais, Brazylia, na którym swoje mecze rozgrywa klub Esporte Clube Democrata.

</doc>
<doc id="1164052" url="https://pl.wikipedia.org/wiki?curid=1164052" title="Jozef Adamec">
Jozef Adamec

Jozef Adamec (ur. 26 lutego 1942 w Vrbové, zm. 24 grudnia 2018 w Trnawie) – słowacki piłkarz, który występował na pozycji napastnika, trener piłkarski. Srebrny medalista Mistrzostw Świata 1962. Długoletni zawodnik Spartaka Trnava.
Piłkarzem Spartaka był w latach 1959–1961, 1963–1964 oraz 1966–1976. Grał także w praskiej Dukli (1961-63) i Slovanie Bratysława (1964–65). Siedem razy zdobywał tytuł mistrza Czechosłowacji – pięciokrotnie ze Spartakiem, dwa razy z Duklą. W pierwszej lidze czechosłowackiej zdobył 170 bramek w 383 spotkaniach. Karierę kończył w zespole z niższej ligi austriackiej.
W reprezentacji Czechosłowacji zagrał 44 razy i strzelił 14 goli. Debiutował 30 października 1960 w meczu przeciwko reprezentacji Holandii, ostatni raz zagrał w 1974. Podczas MŚ 1962 w Chile zagrał w trzech meczach, osiem lat później w Meksyku ponownie wystąpił trzykrotnie. W 1968 w spotkaniu przeciwko reprezentacji Brazylii zdobył 3 gole, a reprezentacja Czechosłowacji wygrała 3:2.
Pracował jako trener, m.in. w Spartaku i Slovanie. W latach 1999–2001 był selekcjonerem reprezentacji Słowacji.

</doc>
<doc id="1164062" url="https://pl.wikipedia.org/wiki?curid=1164062" title="Hulk (film)">
Hulk (film)

Hulk – amerykański fantastycznonaukowy film akcji na podstawie serii komiksów o superbohaterze o tym samym imieniu wydawnictwa Marvel Comics. Za reżyserię odpowiadał Ang Lee na podstawie scenariusza Jamesa Schamusa, Michaela France’a i Johna Turmana. Tytułową rolę zagrał Eric Bana, a obok niego w głównych rolach wystąpili: Jennifer Connelly, Sam Elliott, Josh Lucas i Nick Nolte.
Światowa premiera filmu miała miejsce 17 czerwca 2003 roku w Los Angeles. W Polsce zadebiutował on 18 lipca tego samego roku. Film przy budżecie 137 milionów dolarów zarobił ponad 245 milionów i otrzymał mieszane oceny od krytyków. Jego reboot, "Incredible Hulk", który wchodzi w skład franczyzy Filmowego Uniwersum Marvela, miał premierę w 2008 roku.
Streszczenie fabuły.
W latach sześćdziesiątych naukowiec David Banner miał pomysł stworzenia superżołnierzy, wprowadzając zmodyfikowane sekwencje DNA z różnych zwierząt, aby wzmocnić ludzi. Jednak generał Thaddeus Ross nie wyraził zgody na przeprowadzenie eksperymentów na ludziach. David Banner zdecydował się więc przeprowadzić eksperyment na sobie. Po urodzeniu się jego syna, Bruce’a odkrył, że jego syn mógł odziedziczyć skutki tego eksperymentu. Planuje znaleźć lekarstwo, ale kiedy Ross zabrania mu dalszego kontynuowania eksperymentu, rozwścieczony David Banner powoduje eksplozję reaktora gamma, zanim zostaje aresztowany. Jego syn, Bruce zostaje adoptowany przez rodzinę Krenzlerów i zapomina o tych wydarzeniach.
Wiele lat później Bruce jest genetykiem pracującym nad badaniami nanomedu ze swoją byłą dziewczyną Betty Ross w Berkeley Biotechnology Institute. Para ma nadzieję na natychmiastową naprawę komórek poprzez zastosowanie niskiego poziomu promieniowania gamma do aktywacji nanomedów po ich wprowadzeniu do żywego organizmu. Podczas rutynowej konserwacji odpowiedniego spektrometru promieniowania gamma obwód zwiera się i wyzwala sekwencję eksperymentu. Nie mogąc temu zapobiec, Bruce odpycha kolegę, Harpera, aby go ocalić, wskutek czego sam zostaje poddany ogromną ilością promieniowania gamma.
Betty odwiedza Bruce’a w szpitalu i jest zaskoczona, że pomimo ogromnej ilości promieniowania, która powinna zabić człowieka, czuje się on świetnie. Nowy dozorca laboratoryjny ujawnia, że jest biologicznym ojcem Bruce’a, Davidem, o którym Bruce nie pamięta. Pod wpływem stresu Bruce przekształca się w Hulka, ogromną, humanoidalną i potworną istotę o zielonej skórze, która niszczy laboratorium, jednak on sam później nic z tego nie pamięta. Ross podejrzewa Bruce’a o współpracę z Davidem Bannerem, ale odkrywa, że Bruce ma stłumione wspomnienia. Nakazuje umieścić Bruce’a w areszcie domowym. Podczas rozmowy telefonicznej ze swoim ojcem Bruce dowiaduje się, że promieniowanie wyzwoliło coś, co już było w jego DNA, i że David planuje zabić Betty wykorzystując do tego swoje psy, które mają teraz podobne moce, gdyż poddane były eksperymentowi i promieniowaniu gamma. Bruce zostaje następnie zaatakowany przez majora Glenna Talbota, co powoduje jego transformację w Hulka. Hulk, zanim wyruszył uratować Betty, poważnie rani Talbota. Po długiej walce Hulk zabija psy ojca i zmienia się z powrotem w Bruce’a, a następnego ranka zostaje schwytany przez wojsko.
Bruce jest przetrzymywany i obserwowany w tajnej bazie na pustyni, podczas gdy Talbot planuje wykorzystać moce Hulka. David próbuje odtworzyć nieudany eksperyment Bruce’a, ale zamiast zamienić się w coś podobnego do Hulka, okazuje się, że jest w stanie wchłonąć każdy materiał, którego dotknie lub energię, na którą jest narażony. Oddaje się w ręce wojska. Ożywione wspomnienia z przeszłości prowadzą u Bruce’a do potężniejszej transformacji w Hulka. Podczas próby pobrania próbki od Hulka Talbot zostaje przez niego zabity. Hulk ucieka z pustynnej bazy do San Francisco, gdzie walczy z armią wysłaną za nim. Dzięki Betty Bruce powraca do swojej ludzkiej postaci.
David próbuje wywołać u Bruce’a transformację w Hulka, ale mu się to nie udaje. Następnie David pochłania całą energię elektryczną w San Francisco poprzez kabel elektryczny i uderza nią w Bruce’a, wywołując jego przemianę. Rozpoczyna się brutalna walka, w której David pochłania energię Hulka. Jednak okazuje się to być dla niego zbyt niestabilne. Zostaje zabity przez pocisk armii, w trakcie przemiany w potężne stworzenie.
Bruce zostaje uznany za zmarłego. Rok później Ross wspomina obserwacje Hulka, a Betty przyznaje się do swojej miłości do Bruce’a. W południowoamerykańskiej dżungli Bruce pracuje jako lekarz i przychodzą do niego bojownicy rebeliantów, którzy chcą zabrać środki medyczne przeznaczone dla biednych. Bruce staje twarzą w twarz z ich przywódcą i ostrzega go. Jego oczy stają się zielone, a z oddali słychać Hulka.
Obsada.
W filmie ponadto wystąpili: Cara Buono jako Edith Banner, biologiczna matka Bruce’a; Celia Weston jako pani Krenzler, adopcyjna matka Bruce’a; Kevin Rankin jako Harper, kolega Bruce’a, którego uratował przed promieniowaniem. W rolach cameo pojawili się: Stan Lee, twórca postaci Hulka oraz Lou Ferrigno jego odtwórca w serialu telewizyjnym "The Incredible Hulk" z 1978 roku. Obaj zagrali ochroniarzy.
Produkcja.
Rozwój projektu.
W 1993 roku Michael France rozpoczął prace nad scenariuszem dla Universal Pictures. W 1995 roku John Turman został zatrudniony do prac nad scenariuszem. W kwietniu 1997 roku poinformowano, że Joe Johnston będzie reżyserem filmu, a Jonathan Hensleigh został zatrudniony do poprawienia scenariusza. W lipcu Johnston zrezygnował, a Hensleigh przekonał studio, aby "Hulk" był jego debiutem reżyserskim. Universal ponownie poprosił Turmana o napisanie scenariusza, który później został poprawiony przez Zaka Penna. Następnie Hensleigh napisał scenariusz od początku przedstawiając nową fabułę. Data premiery filmu została wyznaczona na lato 1998 roku. Następnie scenariusz przechodził wiele poprawek, a pracowali nad nim J.J. Abrams, Scott Alexander i Larry Karaszewski. W 1998 roku studio wstrzymało prace nad filmem.
W 1999 roku France ponownie pracował nad scenariuszem. W 2000 roku studio zatrudniło Michaela Tolkina i Davida Haytera do jego poprawienia. Na początku 2001 roku Ang Lee został zatrudniony na stanowisku reżysera filmu. Do prac nad projektem sprowadził Jamesa Schamusa, który zaczął zmiany scenariusza. Ostatecznie autorstwo scenariusza zostało przypisane France’owi, Turmanowi i Schamusowi. W grudniu 2001 roku Universal wyznaczył datę amerykańskiej premiery filmu "The Hulk" zaplanowanej na 20 czerwca 2003 roku.
Casting, zdjęcia i postprodukcja.
W październiku 2001 roku poinformowano, że Eric Bana zagra tytułowego bohatera. W następnym miesiącu ujawniono, że filmie wystąpi Jennifer Connelly jako Betty Ross. W marcu 2002 roku do obsady dołączyli Sam Elliott jako Thaddeus Ross, Josh Lucas jako Glenn Talbot i Nick Nolte.
Zdjęcia do filmu rozpoczęły się w marcu 2002 roku w Universal Studios. W następnym miesiącu produkcja przeniosła się do San Francisco Bay Area. Zdjęcia do filmu zrealizowano również w Los Angeles. Za zdjęcia odpowiadał Frederick Elmes. Scenografią zajął się Rick Heinrichs, a kostiumy zaprojektowała Marit Allen.
Montażem zajął się Tim Squyres. Efekty specjalne zostały przygotowane przez Industrial Light &amp; Magic, a odpowiadał za nie Dennis Muren.
Muzyka.
W kwietniu 2003 roku poinformowano, że Danny Elfman został zatrudniony do skomponowania muzyki do filmu. Album, "Hulk: Original Motion Picture Soundtrack", został wydany 17 czerwca 2003 roku przez Decca Records.
Wydanie.
Światowa premiera "Hulka" miała miejsce 17 czerwca 2003 roku w Los Angeles. Podczas wydarzenia uczestniczyła obsada i produkcja filmu oraz zaproszeni specjalni goście. Premierze tej towarzyszył czerwony dywan oraz szereg konferencji prasowych. Dla szerszej publiczności w Stanach Zjednoczonych zadebiutował 20 czerwca. W Polsce film miał premierę 18 lipca tego samego roku.
Odbiór.
Box office.
Film przy budżecie 137 milionów dolarów zarobił ponad 245 milionów, z czego ponad 130 milionów w Stanach Zjednoczonych i Kanadzie oraz ponad 370 tysięcy w Polsce.
Krytyka w mediach.
Film otrzymał mieszane oceniony od krytyków. W serwisie Rotten Tomatoes 62% z 235 recenzji uznano za pozytywne, a średnia ocen wystawionych na ich podstawie wyniosła 6,26 na 10. Na portalu Metacritic średnia ważona ocen z 40 recenzji wyniosła 54 punkty na 100. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę B- w skali od F do A+.
Anulowana kontynuacja i reboot.
Jeszcze podczas zdjęć, Avi Arad, zapowiadał sequel na maj 2005 roku. W czerwcu 2003 roku James Schamus rozpoczął prace nad scenariuszem. Jednak, niezależnie od mieszanych ocen pierwszego filmu, Universal Studios nie dotrzymało terminu w produkcji kontynuacji. W styczniu 2006 roku prawa do postaci powróciły do Marvel Studios, które początkowo planowało zrealizować film. Studio zatrudniło Zaka Penna do prac nad scenariuszem sequela. Kiedy Edward Norton przyjął rolę Bruce’a Bannera, wprowadził zmiany do scenariusza Penna. Z tego też powodu zdecydowano się na reboot, a stanowisko reżysera objął Louis Leterrier. Film "Incredible Hulk" miał premierę w 2008 roku i jest drugim filmem wchodzącym w skład franczyzy Filmowego Uniwersum Marvela.

</doc>
<doc id="1164066" url="https://pl.wikipedia.org/wiki?curid=1164066" title="Estádio Waldemar Teixeira de Faria">
Estádio Waldemar Teixeira de Faria

Estádio Waldemar Teixeira de Faria – stadion piłkarski, w Divinópolis, Minas Gerais, Brazylia, na którym swoje mecze rozgrywa klub Guarani Esporte Clube.

</doc>
<doc id="1164070" url="https://pl.wikipedia.org/wiki?curid=1164070" title="Charlotte Kalla">
Charlotte Kalla

Charlotte Kalla (ur. 22 lipca 1987 w Tärendö) – szwedzka biegaczka narciarska, trzykrotna mistrzyni i sześciokrotna wicemistrzyni olimpijska, dwunastokrotna medalistka mistrzostw świata, siedmiokrotna medalistka mistrzostw świata juniorów, a także zwyciężczyni cyklu Tour de Ski. Zawodniczka klubu IFK Tärendö.
Kariera sportowa.
Na arenie międzynarodowej zadebiutowała 10 stycznia 2004 roku w szwedzkiej miejscowości Åsarna w biegu na 5 kilometrów stylem klasycznym, gdzie zajęła 12. miejsce. Rok później po raz pierwszy wystartowała w juniorskich mistrzostwach Szwecji. W trzech startach zdobyła jeden złoty (10 km stylem dowolnym) oraz dwa srebrne medale (5 km stylem klasycznym i w sprincie). Na mistrzostwach świata juniorów w Kranju zdobyła złoty medal w biegu łączonym na 10 km, srebrny w sztafecie oraz brązowy w biegu na 5 km stylem klasycznym. Niedługo później, 15 marca 2006 roku w chińskim Changchun zadebiutowała w Pucharze Świata, zajmując 14. miejsce w sprincie techniką dowolną. Wystartowała także cztery dni później w japońskim Sapporo zajmując 34. miejsce w biegu łączonym. Były to jej jedyne indywidualne starty w sezonie 2005/2006 i z dorobkiem osiemnastu punktów zajęła 78. pozycję w klasyfikacji generalnej.
W sezonie 2006/2007 wystartowała w ośmiu konkursach Pucharu Świata. Wtedy też, 18 listopada 2006 roku w Gällivare po raz pierwszy uplasowała się w czołowej dziesiątce zawodów - była siódma w biegu na 10 km stylem dowolnym. Na początku lutego 2007 roku w szwajcarskim Davos, razem z Liną Andersson, Anną Karin Strömstedt oraz Brittą Norgren zwyciężyła w sztafecie. Dwa tygodnie później wystartowała na mistrzostwach świata w Sapporo, gdzie była piąta w biegu na 10 km stylem dowolnym, siódma w biegu łączonym oraz czwarta w sztafecie. W marcu 2007 roku wzięła udział w mistrzostwach świata juniorów w Tarvisio zdobywając srebrne medale w sztafecie i sprincie techniką klasyczną oraz złote w biegu łączonym na 10 km i biegu na 5 km techniką dowolną. W klasyfikacji generalnej cyklu zajęła 37. miejsce.
Przełom nadszedł w sezonie 2007/2008. Zaczęła od zajęcia piętnastego miejsca 27 października 2007 roku w sprincie stylem dowolnym w Düsseldorfie. Jednak już w drugich zawodach cyklu, 24 listopada w Beitostølen po raz pierwszy stanęła na podium, zajmując trzecie miejsce w biegu 10 km techniką dowolną. Punktowała w obu biegach w Ruce 1 i 2 grudnia, a także 8 grudnia w Davos. Następnie wystartowała w drugiej edycji Tour de Ski, wygrywając trzy z ośmiu etapów: 29 grudnia i 1 stycznia w Novym Měscie oraz 4 stycznia w Asiago, a 5 stycznia w Val di Fiemme była druga. W klasyfikacji końcowej zwyciężyła z przewagą ponad 30 sekund na drugą Virpi Kuitunen z Finlandii oraz ponad 50 sekund na trzecią Arianną Follis z Włoch. Nie wystąpiła w czterech biegach w Kanadzie, a w Otepää była szesnasta na 10 km i trzynasta w sprincie. W końcówce sezonu była między innymi trzecia w Libercu 16 lutego w biegu na 7,6 km stylem dowolnym oraz druga 8 marca w Oslo na dystansie 30 km techniką dowolną, gdzie wyprzedziła ją tylko Ukrainka Wałentyna Szewczenko. W klasyfikacji generalnej zajęła czwartą pozycję.
Zwycięstwem na 10 km stylem dowolnym w rodzinnym Gällivare 22 listopada 2008 roku rozpoczęła sezon 2008/2009. Nie licząc zwycięstwa w Tour de Ski 2007/2008 było to jej pierwsze zwycięstwo pucharowe w historii. Od tej pory dotykały ją problemy zdrowotne, które spowodowały, iż nie mogła obronić zwycięstwa w TDS. Na trasy biegowe wróciła w styczniu 2009 roku. Najpierw wystartowała w zawodach FIS Race w Östersund, gdzie w biegu łączonym na 15 km zwyciężyła. Pod koniec miesiąca wystartowała w mistrzostwach Szwecji, gdzie zwyciężyła w biegu łączonym oraz biegu na 10 km stylem dowolnym. Miesiąc później, na mistrzostwach świata w Libercu zdobyła swój pierwszy medal seniorskich mistrzostw świata. Razem z Liną Andersson, Brittą Norgren i Anną Haag stanęła na trzecim miejscu podium. Po mistrzostwach jeszcze dwukrotnie stanęła na podium zawodów Pucharu Świata: 8 marca w Lahti była druga w biegu na 10 km stylem dowolnym, a w finale Pucharu Świata w Falun była trzecia, za Justyną Kowalczyk i Norweżką Therese Johaug. Sezon zakończyła na dwunastym miejscu.
Sezon 2009/2010 zaczęła od zajęcia drugiego miejsca w Beitostølen w biegu na 10 techniką dowolną, w którym wyprzedziła ją tylko Marit Bjørgen. Na tym samym dystansie była druga także w Davos 12 grudnia 2009 roku. Nie wystartowała Tour de Ski 2009/2010. W biegu na 10 km stylem klasycznym w Otepää 16 stycznia była czwarta, a 5 lutego 2011 roku w Canmore wygrała w biegu na 10 km stylem dowolnym, wyprzedzając Justynę Kowalczyk i Irinę Chazową z Rosji. Na igrzyskach olimpijskich w Vancouver zdobyła złoty medal na swoim koronnym dystansie 10 km stylem dowolnym. Na tych samych igrzyskach zdobyła także wspólnie z Anną Haag srebrny medal w sprincie drużynowym. Zajęła później czwarte miejsce w biegu na 30 km techniką dowolną 13 marca w Oslo. W Finale Pucharu Świata zajęła trzecie miejsce, ustępując tylko Bjørgen i Kowalczyk. W klasyfikacji generalnej była ósma.
Także sezon 2010/2011 zaczęła od zajęcia drugiego miejsca w biegu na 10 km w Gällivare. W oficjalnym otwarciu sezonu - Nordic Opening zajęła trzecią lokatę. W klasyfikacji końcowej piątej edycji Tour de Ski zajęła piąte miejsce, przy czym w etapach 31 grudnia w Oberhofie i 3 stycznia w Oberstdorfie plasowała się na drugiej pozycji. Następnie była trzecia w sprincie stylem dowolnym w Drammen, gdzie wyprzedziły ją tylko Amerykanka Kikkan Randall i Norweżka Maiken Caspersen Falla. Na mistrzostwach świata w Oslo zdobyła złoty medal w sprincie drużynowym razem z Idą Ingemarsdotter. Ponadto wraz z Ingemarsdotter, Haag i Norgren wywalczyła srebrny medal w sztafecie. W indywidualnych startach była między innymi czwarta w biegach na 30 km techniką dowolną oraz w biegu łączonym na 15 km. Po mistrzostwach była piąta w sprincie stylem klasycznym i biegu łączonym na 10 km w Lahti. W Finale PŚ była tym razem szósta, co pozwoliło jej zająć piąte miejsce w klasyfikacji generalnej.
Sezon 2011/2012 rozpoczęła od zajęcia 2. miejsca podczas na 10 km techniką dowolną w norweskim Sjusjøen. W cyklu Ruka Triple zajęła 4. miejsce. Następnie Szwedka opuściła zawody w Düsseldorfie i pokazała się dopiero w Davos, gdzie jednak zajmowała odległe miejsca (14. i 35.). Podobnie radziła sobie w słoweńskiej miejscowości Rogala. Kolejnym punktem sezonu był cykl Tour de Ski 2011/2012. Zawodniczka punktowała we wszystkich dziewięciu etapach, przy czym najgorszy występ zanotowała w biegu na 3 km stylem klasycznym (17. miejsce), a najlepszy w biegu na 10 km stylem klasycznym ze startu wspólnego, w którym była trzecia. Ostatecznie cały cykl zakończyła na 7. miejscu. Opuściła zawody w Mediolanie i pojawiła się dopiero w Otepää, gdzie zajęła 18. miejsce w sprincie klasykiem i 4. w biegu na 10 km tym samym stylem. Kolejne dobre występy zanotowała w Rybińsku. Była tam druga na dystansie 10 km techniką dowolną ze startu wspólnego i 4. w biegu łączonym. W czeskim Novym Měście uplasowała się na 6. pozycji. Kolejne dwa starty w Szklarskiej Porębie zakończyły się zupełnym niepowodzeniem, gdyż w sprincie stylem dowolnym była dopiero 37, a w biegu na 10 km dwudziesta. Jednak potem było już tylko lepiej. Odpowiednio w Lahti była 5. w biegu łączonym i 9. w sprincie, a w norweskiej miejscowości Drammen zajęła 12. miejsce. Podczas najdłuższego biegu w sezonie na 30 km klasykiem zajęła dziewiąte miejsce. W cyklu finałowym uplasowała się na 4. pozycji. W klasyfikacji generalnej Pucharu Świata zajęła 4. miejsce. Czwarta była również w klasyfikacji dystansowej (w obu przypadkach za Norweżką Therese Johaug, jej rodaczką Marit Bjørgen i Polką Justyną Kowalczyk).
Po igrzyskach olimpijskich w 2014 jej imieniem nazwano port lotniczy Pajala.

</doc>
<doc id="1164072" url="https://pl.wikipedia.org/wiki?curid=1164072" title="Armia Świętej Wojny">
Armia Świętej Wojny

Armia Świętej Wojny () – nieistniejąca już arabska paramilitarna organizacja samoobrony, która działała w latach 1947–1948 w Mandacie Palestyny i Izraelu. Historycy często nazywali ją „prywatną” armią arabskiego klanu Husajnich.
Przyczyny powstania.
W dniu 29 listopada 1947 Zgromadzenie Ogólne ONZ przyjęło rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Przywódcy społeczności żydowskiej zaakceptowali plan podziału Palestyny, chociaż wyrażali swoje niezadowolenie. Natomiast społeczność arabska sprzeciwiła się, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy zaczęli wzywać do „zwrócenia Palestyny jej prawowitym mieszkańcom”, „zepchnięciu Żydów do morza” i oczyszczeniu Palestyny z „syjonistycznej plagi”. Ich niezadowolenie było wzmacniane przez arabski nacjonalizm panarabizmu, głoszący zjednoczenie wszystkich ludów arabskojęzycznych. W rezultacie, 30 listopada 1947 doszło do wybuchu pierwszych aktów przemocy, które zostały uznane za pierwsze akty wojny domowej w Mandacie Palestyny. Arabowie rozpoczęli kampanię ataków na żydowską komunikację pomiędzy osiedlami żydowskimi. Kolejne zabójstwa, akty rozboju i podpalenia, pociągały za sobą akcje odwetowe żydowskich organizacji paramilitarnych Hagana, Irgun i Lechi. Liczba ofiar po obu stronach konfliktu zaczęła gwałtownie rosnąć. W grudniu 1947 i styczniu 1948 zginęło prawie 1000 osób, a ponad 2000 zostało rannych. Liczby te odpowiadały 100 ofiarom śmiertelnym tygodniowo.
Widząc niepokojący rozwój wydarzeń, Liga Państw Arabskich zdecydowała się w bezpośrednie zaangażowanie się w wojnę domową w Palestynie. W spotkaniu arabskich przywódców w Damaszku wziął udział Wielki Mufti Jerozolimy Al-Hadżdż Muhammad Amin al-Husajni. Podjęto wówczas decyzję o sformowaniu Armii Świętej Wojny. Liga Arabska była jednak zaniepokojona możliwością wzrostu wpływów klanu Husajnów i sformowała niezależną Arabską Armię Wyzwoleńczą.
Historia.
Pod koniec 1947 rozpoczęto w Egipcie formowanie oddziałów Armii Świętej Wojny. Do nowej formacji zaciągnęło się około tysiąca ochotników z muzułmańskich państw arabskich. Siły te można podzielić na trzy kategorie: (1) pół-regularne siły, które otrzymywały wsparcie wojskowe ze strony Ligi Arabskiej i stanowiły główne siły uderzeniowe; (2) siły stacjonarne, otrzymywały wsparcie Arabskiej Wysokiej Komisji i stanowiły obronę arabskich miasteczek i wiosek; (3) siły wolontariuszy, składające się z mudżahedinów działających bez potrzeby zewnętrznego wsparcia. Na ich czele stanął Abd al-Qadir al-Husajni.
Siły Armii Świętej Wojny operowały w siedmiu głównych obszarach Palestyny: (1) rejon Jerozolimy – cztery jednostki ruchome zwalczające żydowską komunikację, oraz cztery jednostki samoobrony broniące tutejszych wiosek; (2) rejon Betlejem – pięć jednostek ruchomych i kilka jednostek samoobrony; (3) rejon Ramallah – dwie jednostki ruchome i sześć jednostek wolontariuszy; (4) rejon Centralny (Lod, Ramla i Jafa) – trzy jednostki ruchome i kilka jednostek samoobrony; (5) rejon Południowy (Gaza, Chan Junus) – trzy jednostki ruchome i kilka jednostek samoobrony; (6) rejon Zachodni (Tulkarm, Kalkilja) – siły samoobrony; (7) rejon Północny (Hajfa, Akka, Nazaret, Tyberiada) – cztery jednostki ruchome i siły samoobrony.
W grudniu pierwszy oddział liczący 128 ochotników wkroczył do Palestyny, rozpoczynając od stycznia 1948 swoje działania w rejonie Jerozolimy. Główne dowództwo działań operacyjnych znajdowało się w Bir Zeit, w pobliżu miasta Ramallah. Celem ataków były konwoje żydowskie usiłujące przedostać się do oblężonej Jerozolimy, w której przebywało około 100 tys. Żydów. Aby temu przeciwdziałać, Żydzi podejmowali próby przełamania blokady i organizowali konwoje po 100 opancerzonych pojazdów. Operacje te stawały się coraz bardziej rozbudowane i angażowano w nie coraz większe siły militarne. W rezultacie tych działań wojna domowa przybrała charakter bardziej zorganizowanych starć zbrojnych. W dniu 8 kwietnia w bitwie o wieś Al-Kastal (położoną przy drodze Tel Awiw-Jafa-Jerozolima) zginął Abd al-Qadir al-Husajni. Jego miejsce jako dowódcy Armii Świętej Wojny objął Hasan Salama. Jego oddział liczył 950 arabskich ochotników i 228 uzbrojonych mieszkańców okolicznych arabskich wiosek. Rejonem ich działania pierwotnie był obszar położony wokół miast Lod i Ramla, w którym atakowali żydowskie konwoje zmierzające do Jerozolimy. Jednak w dniu 5 kwietnia siły żydowskiej Hagany zaatakowały siedzibę Salama, niszcząc budynki i zabijając część jego ludzi. Salam ocalał i przeniósł swoją działalność w bardziej górzystą okolicę. W dniu 31 maja Hasan Salam zaatakował w pobliżu wioski Ras al-Ajn kolumnę pojazdów bronionych przez żołnierzy Irgunu. Podczas wymiany ognia, Salam został ciężko ranny. Zmarł od ran w dniu 2 czerwca. Wydarzenia te znacznie osłabiły morale ochotników Armii Świętej Wojny. Dowództwo objął Emil Ghuri.
W dniu 8 września 1948 Liga Państw Arabskich podjęła decyzję o utworzeniu w Strefie Gazy rządu Całej Palestyny. Palestyński rząd w dużej mierze składał się z krewnych i zwolenników klanu Husajni. W dniu 30 września 1948 Amin al-Husajni powołał w Gazie Palestyńską Radę Narodową, która 1 października ogłosiła deklarację niepodległości całej Palestyny ze stolicą w Jerozolimie. Stało się to czynnikiem pobudzającym Armię Świętej Wojny, która za swój cel stawiała sobie wyzwolenie całej Palestyny. Jednak rozwinięcie działań militarnych na większą skalę było niemożliwe z powodu braku środków finansowych. Prowadzone działania były niewystarczające i nie odegrały żadnej większej roli podczas I wojny izraelsko-arabskiej.
Jordański król Abdullah I uznał próbę przywrócenia wpływów Amina al-Husajniego w Armii Świętej Wojny za wyzwanie rzucone jego władzy, i w dniu 3 października jego minister obrony nakazał na obszarach kontrolowanych przez Legion Arabski rozwiązanie wszystkich oddziałów tej armii. Rozkaz ten został bezwzględnie wykonany. Oddziały arabskich ochotników były otaczane i siłą rozbrajane.

</doc>
<doc id="1164073" url="https://pl.wikipedia.org/wiki?curid=1164073" title="Oruzgan">
Oruzgan

Oruzgan (perski i paszto: اروزگان, wymawiane Oruzgan albo Uruzgan) – jedna z 34 prowincji afgańskich, położona centralnie lecz związana z pasztuńskim południem kraju. Stolica prowincji w Tarin Kowt. Na obszarze prowincji zachodzą na siebie tereny zasiedlone przez różne grupy narodowościowe. Z tego względu 28 marca 2004 roku prowincja Daykundi została podzielona na pasztuński Oruzgan oraz Daykundi z większością hazarską. Mapa przedstawia granice prowincji po podziale. W maju 2006 roku powiat Gizab powrócił do Oruzganu. W 2021 roku prowincja liczyła prawie 444 tys. mieszkańców.
Ze względu na szczególne nasilenie działalności partyzantki talibskiej na terenie prowincji ograniczana jest tu działalność organizacji pomocowych, natomiast siły ISAF działają głównie z Tarin Kowt, stolicy prowincji.

</doc>
<doc id="1164078" url="https://pl.wikipedia.org/wiki?curid=1164078" title="Nowy Rynek (Zamość)">
Nowy Rynek (Zamość)

Nowy Rynek – plac w Zamościu, położony we wschodniej części miasta, na Nowym Mieście.
Charakterystyka.
Wymiary Nowego Rynku wynoszą ok. 90 na 150 metrów - są nieco większe od wymiarów Rynku Wielkiego na Starym Mieście (jest rozciągnięty na linii północ-południe). Ze wschodu na zachód przecina go jedna z głównych, najruchliwszych ulic miasta - ulica Partyzantów, na północ biegnie ul. M. Reja, a na południe jej przedłużenie, ul. Ogrodowa. Zabudowa rynku jest dość mieszana, brak tu wyjątkowych czy charakterystycznych budynków. Są to głównie dwu- i trzykondygnacyjne kamienice, poza północną stroną, gdzie znajdują się markety „Lux” (spółdzielni PSS Społem). Do zabytków (z gminnej ewidencji) zaliczone są tylko nieliczne kamienice, głównie starsze.
Historia.
Nowy Rynek pojawił się w 1822 roku w centrum nowo powstałej wówczas Nowej Osady. Przedzielony szosą lwowską, był początkowo otoczony zabudowaniami charakterystycznymi dla małych miasteczek, tj. podcieniowymi i drewnianymi domami. Było to miejsce, gdzie odbywały się targi i jarmarki. Istniały tu 2 studnie pompowe, a w II poł. XIX wieku powstawały domy murowane, pod koniec tego stulecia również piętrowe (spośród 29 domów, murowanych było 15). W III ćw. XIX wieku, przy wylocie Nowego Rynku wzniesiono 2 zajazdy, które istnieją do dzisiaj (płn. zajazd nadbudowany). Plac ten częściowo wybrukowano w 1913 roku. Po I wojnie światowej, przy skrzyżowaniu ulic wybudowano stację transformatorową, którą rozebrano ok. 1970 roku. W 1937 roku wokół Rynku mieszkało 1700 osób, znajdowało się tu 91 sklepów (głównie spożywczych) i 7 gospód. 29 posesji wśród 35 było własnością Żydów. W latach 50.-70. na odbywały się tu wiece, które rozpoczynały pochód 1-majowy. Do początku lat 60. zatrzymywało się w czwartki na Rynku i jego okolicach kilkaset furmanek, a przedsiębiorstwa handlowe urządzały tu wielkie wiosenne oraz jesienne jarmarki. Mieściło się tu również kilka piekarń (m.in. Gradziuk, Łokaj czy Lewińska) i prywatnych sklepików (także państwowe oraz spółdzielcze, nazywane np. „u Obsta”). Ostatni, najbardziej charakterystyczny, staroświecki prywatny sklepik, którego właścicielem był S. Lis, zamknięto ok. 1970 roku. W okresie tym z Nowego Rynku usunięto budki oraz kioski, a pozostały jedynie kramy i ławy. Tak zwane „kocie łby” (nawierzchni) w północnej części Rynku zastąpiono klinkierem, jednak stary bruk zachował się w południowo-wschodniej części placu. Zakazano tu również postoju furmanek i wzniesiono 2 długie pawilony (dzisiejsze PSS-y). Rozebrano też kilka domów, w tym ostatni, narożny i zabytkowy przy ul. Ogrodowej w 1980 roku. Przestał wówczas także istnieć zespół handlowy GS. Pod koniec lat 70. pojawiają się ponownie sklepy prywatne, a w latach 80. przy Rynku stają pierwsze nowe domy (po ok. 40 latach od wybudowania narożnej kamienicy Ramsa). Zmodernizowane zostało skrzyżowanie, a od 1988 roku istnieje tu sygnalizacja świetlna. W 1994 w kwartale północno-wschodnim ulokowano bazar, a od 1999 roku powstała nowa i estetyczna zabudowa.
Obecnie.
Obecnie Nowy Rynek stanowi centralny punkt Nowego Miasta, uchodzącego powszechnie w Zamościu za niejako jego odrębną część (dzielnicę), obejmującą nie tylko jednostkę o tej samej nazwie - Osiedle Nowe Miasto - ale także graniczące z nią i pobliskie Osiedla: Świętego Piątka, Partyzantów, Słoneczny Stok i Zamoyskiego. Działa tu obecnie największe targowisko z kioskami i straganami w Zamościu (w południowo-zachodniej i północno-wschodniej części); jego fragmenty zajmuje także parking. Do dzisiaj utrzymują się targi na Nowym Rynku, a w każdy czwartek nadal przybywa tu wiele zamościan.
W roku 2010 rozpoczęto prace remontowe rynku Nowego Miasta, obejmujące jego północno-zachodnią część (w planach remontu znajduje się także południowo-wschodni fragment), w celu nadania mu nowej kompozycji odpowiedniej do pełnionej funkcji.

</doc>
<doc id="1164080" url="https://pl.wikipedia.org/wiki?curid=1164080" title="Frozen (album)">
Frozen (album)

Frozen – piąty album fińskiego zespołu metalowego Sentenced, wydany 15 lipca 1998 roku przez wytwórnię Century Media Records.
Według danych z kwietnia 2002 album sprzedał się w nakładzie 4,406 egzemplarzy na terenie Stanów Zjednoczonych.

</doc>
<doc id="1164105" url="https://pl.wikipedia.org/wiki?curid=1164105" title="Estádio da Fazendinha">
Estádio da Fazendinha

Estádio da Fazendinha – stadion piłkarski, w Ituiutaba, Minas Gerais, Brazylia, na którym swoje mecze rozgrywa klub Ituiutaba Esporte Clube.

</doc>
<doc id="1164124" url="https://pl.wikipedia.org/wiki?curid=1164124" title="Estação de Porto-Campanhã">
Estação de Porto-Campanhã

Estação de Campanhã – stacja kolejowa w Porto, w północnej Portugalii. Jest jedną z największych stacji kolejowych w kraju. Otwarta w 1875, do XX wieku stanowiła ważny ośrodek kolejowego transportu towarów i pasażerów. Jednak duże odległość do centrum miasta ograniczała jej oddziaływanie, więc został zbudowany nowy dworzec w centrum Porto, Porto-São Bento, w 1896. Obecnie jest uważany za główne centrum ruchu kolejowego północnej części Portugalii.
Charakterystyka.
Położenie.
Stacja ta znajduje się przy "Largo da Estação", w mieście Porto.
Infrastruktura.
Stacja posiada 16 torów pasażerskich, których długość to waha się między 220 a 555 m; perony mają długość od 220 do 510 m, a wysokość 90 cm, z wyjątkiem pierwszego o wysokości 65 cm.
Transport miejski, regionalny i dalekobieżny.
 Autobusy Sociedade de Transportes Colectivos do Porto:
Historia.
Inauguracja.
Pierwszy odcinek Linha do Minho od Campanhã do Nine, otwarto wraz z odgałęzieniem do Bragi 21 maja 1875. Została ona zbudowana przez państwo portugalskie.
W dniu 5 listopada tego samego roku, otwarto odcinek do Vila Nova de Gaia Linha do Norte.
Powstanie stacji São Bento.
Pomimo dużego znaczenia jako głównego węzła kolejowego Porto, stacja położona była zbyt daleko od centrum miasta, w sytuacji, która utrudnia transport pasażerów i towarów. Ruch nadal koncentrował się na stacji, gdzie w 1893 z usług stacji skorzystało około 750 tysięcy pasażerów i 600 ton towarów. Z tego powodu zdecydowano się na budowę dworca kolejowego São Bento, w centrum miasta który został oddany 7 listopada 1896.
Wiek XX.
W 1902 roku zainstalowano metalowe zadaszenie od strony Rua da Noeda, w celu rozbudowy tego obiektu.
W 1931 roku Generalna Dyrekcja Kolei zainstalowała system sygnalizacji i blokad elektrycznych między São Bento i Campanhã, w celu umożliwienia dobudowy drugiego toru, która została ukończona w roku następnym; prace uznano za znaczny sukces, a tym samym przyspieszenie pociągów.

</doc>
<doc id="1164133" url="https://pl.wikipedia.org/wiki?curid=1164133" title="High Speed Train">
High Speed Train



</doc>
<doc id="1164137" url="https://pl.wikipedia.org/wiki?curid=1164137" title="Edmund Banasikowski">
Edmund Banasikowski

Edmund Jerzy Banasikowski, ps. „Mundek”, „Jeż” (ur. 3 kwietnia 1914 w Siedlcach, zm. 3 kwietnia 2010 w DeWitt w stanie Michigan w USA) – pułkownik piechoty Wojska Polskiego, żołnierz Armii Krajowej, działacz społeczny i polonijny.
Życiorys.
Absolwent Szkoły Podchorążych Piechoty w Komorowie-Ostrowi Mazowieckiej. W 1939 roku awansowany do rangi porucznika. W momencie wybuchu II wojny światowej zajmował stanowisko dowódcy pododcinka Batalionu Fortecznego „Mikołów”. Po zakończeniu kampanii wrześniowej brał udział w konspiracji na terenie Siedlec oraz Warszawy (w latach 1939–1941).
W styczniu 1942 roku mianowany dowódcą grupy dywersyjnej Wachlarz, działającej w okolicach Witebska i Newela. Po reorganizacji struktur dywersji na Wschodzie wszedł w skład Inspektoratu "F" okręgu wileńskiego Armii Krajowej, gdzie został zastępcą majora Czesława Dębickiego (pseud. „Jarema”).
Latem 1944 roku brał udział w operacji Ostra Brama. Następnie – wraz z Antonim Snarskim – redagował biuletyn „Na Zew Ziemi Ojczystej”.
Wiosną 1945 roku aresztowany przez NKWD. Zdołał zbiec z więzienia i przedostać się do Warszawy. Wobec narastającego terroru radzieckiego i represji wobec byłych żołnierzy AK, podjął decyzję o wyjeździe z kraju. Wiosną 1946 roku przedostał się do Szwecji, a w 1951 roku wyjechał do Stanów Zjednoczonych, gdzie zamieszkał na stałe w Milwaukee.
Na emigracji pełnił funkcję przewodniczącego Kongresu Polonii Amerykańskiej w stanie Wisconsin (1960–1977). Korespondent Radia Wolna Europa, laureat nagrody literackiej Związku Pisarzy Polskich na Obczyźnie (1989). Pełnił również przez długi okres funkcję prezesa Stowarzyszenia Polskich Kombatantów w Milwaukee. 10 czerwca 1989 został powołany do Oddziału Rady Narodowej RP na terenie Stanów Zjednoczonych.
Szlak wojenny zakończył w randze kapitana; po upadku komunizmu w Polsce awansowany do stopnia majora (1990) i następnie do stopnia pułkownika.
Autor książki "Na zew Ziemi Wileńskiej" (1990).
Żonaty z Zofią (de domo Brzozowską), dwoje dzieci (Barbara, Ryszard).

</doc>
<doc id="1164138" url="https://pl.wikipedia.org/wiki?curid=1164138" title="Centrum Piłkarskie Ptak w Gutowie Małym">
Centrum Piłkarskie Ptak w Gutowie Małym



</doc>
<doc id="1164141" url="https://pl.wikipedia.org/wiki?curid=1164141" title="Parafia św. Mikołaja i Imienia Maryi w Bączalu Dolnym">
Parafia św. Mikołaja i Imienia Maryi w Bączalu Dolnym

Parafia św. Mikołaja i Imienia Maryi w Bączalu Dolnym, "łac. parochia Boncalensis" – parafia rzymskokatolicka znajdująca się w diecezji rzeszowskiej w dekanacie Jasło Zachód, erygowana w 1348 roku.
Świątynię parafialną stanowi:
Zasięg parafii.
Do parafii należeli początkowo wierni z następujących wiosek: Bączal Dolny, Bączal Górny, Opacie, Lipnica Górna i Jabłonica, łącznie 2502 wiernych (stan na 1 marca 1924 r.) i 2344 wiernych (stan na 31 maja 1939 r.).
Dekretem z dnia 19 marca 2003 r. biskup rzeszowski Kazimierz Górny wydzielił z obszaru parafii dwie miejscowości Jabłonica i Lipnica Górna, tym samym tworząc nową parafię Najświętszej Maryi Panny Królowej w Jabłonicy. Pierwszym proboszczem w Jabłonicy został posługujący dotąd jako wikariusz w Bączalu Dolnym ks. Antoni Łagoda. Ponadto kilka domów z Bączala Górnego zostało włączonych do utworzonej w 2005 roku parafii Matki Bożej Królowej Polski w Lisowie.
Obecnie do parafii należą wierni z wiosek z dwóch gmin: Skołyszyn – Bączal Dolny i Bączal Górny oraz Jasło (wiejska) – Opacie.
Historia.
Powstanie parafii.
Choć pierwsza pisemna wzmianka o miejscowości Bączal Dolny zawarta w dokumencie nadania ziemi benedyktynom z Tyńca pochodzi już z 1124 roku, to należy uznać, że parafia rzymskokatolicka św. Mikołaja została erygowana w 1348, a wspomniana już w 1384 w "Codex diplomaticus Poloniae quo continentur privilegia regum Poloniae" i do obecnych czasów istniały tutaj trzy kościoły: jeden niewielki drewniany, modrzewiowy kościółek sprzed 1400 r. (wspominał o nim Jan Długosz) został doszczętnie zniszczony najprawdopodobniej w czasie Potopu Szwedzkiego, a drugi gotycki pw. św. Mikołaja, wybudowany bądź przebudowany w 1667, przetrwał do dziś i od 1975 roku stoi w Muzeum Budownictwa Ludowego w Sanoku.
Budowa kościoła parafialnego.
Obecny, obszerny kościół parafialny o układzie halowym lub pseudobazylikowym, nawiązujący stylowo do historyzującego polskiego stylu narodowego, zmierzającego w stronę ekspresjonistycznego modernizmu został wybudowany staraniem księdza prałata Stanisława Czernieca w latach 1957–1959 według wcześniejszego projektu realizowanego za kadencji ks. Floriana Zająca w latach II wojny światowej. Projekt kościoła opracował znany lwowski architekt – Eustachy Chmielewski.
Sklepienie kolebkowe w nawie głównej zdobią polichromie figuralne, malowidła na sklepieniach krzyżowych w nawach bocznych obrazują arma Christi, zaś filary wewnętrzne uwieczniają malowidła ornamentalne. Ponadto kościół zdobią liczne witraże obrazujące postacie świętych oraz sceny z życia i działalności Jezusa Chrystusa, wykonane w jednej z wrocławskich pracowni w latach 1993–1994 i poświęcone 21 kwietnia 1996 roku.
Konsekracja.
W 1959 poświęcenia kościoła dokonał bp Wojciech Tomaka z Przemyśla. W roku Jubileuszowym Tysiąclecia Chrztu Polski (1966) świątynia została uroczyście konsekrowana przy udziale licznej rzeczy wiernych i duchowieństwa z całego dekanatu.
Obraz Matki Bożej Bączalskiej.
W ołtarzu głównym mieści się łaskami słynący obraz Matki Bożej z Dzieciątkiem namalowany temperą na lipowej desce i datowany na lata 1620–1640 lub nawet w XVI wieku i pochodzący z wyposażenia poprzedniego kościoła. Autorstwo i pracownia wykonania obrazu pozostaje tajemnicą. Matka Boża przedstawiona jest w postawie stojącej w 3/4 postaci. Zamyślona postać Maryi ma wzrok skierowany w kierunku widza. Głowa i ramiona Matki Bożej przykryte są długim ciemnozielonym płaszczem (gr. maforion) będącym symbolem miłosierdzia, spod którego widać karmazynową suknię. Obie dłonie Maryi krzyżują się ze sobą obejmując Dzieciątko podtrzymywane na lewym ramieniu. W lewej dłoni Maryi widoczna jest zielona chusta (gr. mappula). Charakterystyczną cechą prezentacji Maryi jest układ rozchylonych palców jej dłoni. Maryja udekorowana jest koroną. Dzieciątko ubrane jest w długą czerwoną sukienkę (gr. chiton), spod której widnieją Jego bose stopy. Wzrok Dzieciątka skierowany jest na Maryję. Jego prawa rączka ze złączonymi dwoma palcami, które w tradycji bizantyjskiej symbolizują dwie natury Chrystusa – boską i ludzką uniesiona jest w geście błogosławieństwa, a lewa podtrzymuje zamkniętą księgę, odwróconą tyłem do obserwującego widza. Zarówno głowę Maryi jak i Dzieciątka Jezus zdobią koliste aureole – nimby.
Kaplice dojazdowe.
Ze względu na rozległość parafii w Jabłonicy wybudowano w 1972 r. prowizoryczną kaplicę. Po wielu kłopotach i przeszkodach ze strony władz, kaplica wraz z salą katechetyczną była gotowa w 1976 r. Po 2003 r. została rozebrana.
W 1981 r. również ze względów duszpasterskich wzniesiony został kościół filialny p/w. św. Michała Archanioła w Lipnicy Górnej, w budowę którego czynnie zaangażował się ówczesny wikariusz ks. Tadeusz Wawryszko. Poświęcił go w 1983 r. biskup Ignacy Tokarczuk w asyście ks. Jana Kulpy. Obecnie stoi na terenie parafii NMP Królowej w Jabłonicy.
Siedziba ruchu oporu i epizod z rodziną Bartmińskich.
Podczas II wojny światowej oraz w pierwszych latach powojennych plebania w Bączalu Dolnym była ważnym punktem ruchu oporu, gdzie ówczesny proboszcz ks. Florian Zając dawał schronienie potrzebującym, m.in. bratu abp Jerzego Ablewicza – księdzu Adamowi Ablewiczowi – wikariuszowi jasielskiemu i ks. Stanisławowi Bałukowi – proboszczowi w Bieżdziedzy, organizował narady z kierownictwem ruchu oporu (m.in. z ppłk. Władysławem Owocem czy kpt. Józefem Drelichowskim) oraz tajne nauczanie dzieci i młodzieży. Dolne pomieszczenia wykorzystywane były również przez żołnierzy hitlerowskich. Osoba ks. Floriana Zająca i jego życie są pierwowzorem postaci ks. Bernarda Grochowskiego z serialu telewizyjnego "Plebania". Swoje pierwsze lata życia spędzili tutaj siostrzeńcy ks. Zająca:
Księża rodacy.
W 1708 roku na terenie parafii urodził się ks. Antoni Duchnowski – kanonik inflancki i proboszcz połaniecki.
Parafia jest miejscem urodzenia ojca Berarda Bulsiewicza (1837–1896) – bernardyna, wybitnego lwowskiego kaznodziei, działacza patriotycznego i polonijnego, wydawcy, kapelana powstania styczniowego, a także ks. Mariana Szarka – kanonika.
W 1907 roku w Bączalu Górnym wchodzącym w skład parafii przyszedł na świat Sługa Boży Kościoła katolickiego ks. Stanisław Kołodziej – męczennik za wiarę, więzień obozów koncentracyjnych Auschwitz i Dachau, proboszcz w Kobylanach.
Muzealia i dzieła sztuki.
Z parafii pochodzi najstarsza figura sakralna w diecezji rzeszowskiej i jednocześnie jeden z najstarszych przykładów wczesnogotyckiej plastyki przenośnej na ziemiach polskich – Madonna z Dzieciątkiem z około 1340 roku, najpewniej dzieło Mistrza Madonny z Michle, obecnie znajduje się w kościele parafialnym w pobliskiej Jabłonicy. Tam też znajduje się barokowy krucyfiks z początku XVIII wieku ofiarowany w 1977 przez ks. Stanisława Czernieca i XIX-wieczna drewniana figurka Matki Bożej o cechach ludowych, uważana za cudowną. Kolejne XV-wieczne Piękne Madonny znajdują się w ekspozycji Muzeum Archidiecezjalnego w Przemyślu. Ponadto cenny feretron z kręgu weneckiego malarza Tomasza Dolabellego wykonany w 1698 roku znajduje się zbiorach Muzeum Diecezjalnego w Rzeszowie.
W okresie świąteczno-noworocznym w kościele parafialnym wystawiana jest szopka bożonarodzeniowa autorstwa cenionego rzeźbiarza i twórcy ludowego z regionu Podkarpacia – Karola Breja (1927–2015).
Plebania w Bączalu Dolnym, a serial telewizyjny "Plebania".
W 1923 roku za rządów ks. Pawła Matuszewskiego wzniesiono drewniany, oszalowany budynek plebanii na wysokiej kamiennej podmurówce nawiązujący wyglądem do staropolskiego dworu szlacheckiego.
Budynek był zamieszkiwany przez co najmniej dwie osoby będące później uosobieniami postaci w popularnym serialu telewizyjnym "Plebania", a mianowicie przez ks. Floriana Zająca, proboszcza w Bączalu Dolnym w latach 1939–1948, który stał się pierwowzorem postaci ks. Bernarda Grochowskiego oraz jego siostrzeńca ks. Stanisława Bartmińskiego, proboszcza w Krasiczynie – serialowego ks. Antoniego Wójtowicza z Tulczyna; głównego bohatera serialu.
Cmentarze.
Parafialne.
Na terenie parafii znajdują się dwa cmentarze parafialne: tzw. stary, zabytkowy – malowniczo ulokowany pod koniec XVIII w. (najpewniej w roku 1786) na wzgórzu, który był czynny przez ponad 150 lat i Nowy Cmentarz o powierzchni blisko 2 hektarów, założony w roku 1952. Przed osiemnastowieczną lokacją cmentarza, która była zgodna z nakazami ówczesnego prawa austriackiego sprzed 1790 roku zmarłych grzebano na byłym placu kościelnym, w granicach ogrodzenia kościelnego.
Choleryczny.
Ponadto w parafii znajduje się miejsce przeznaczone do masowych pochówków okolicznej ludności zmarłej w trakcie epidemii cholery, która kilkukrotnie dziesiątkowała mieszkańców, głównie w XIX wieku: zawleczona przez powracających z walk powstańczych do swoich domów powstańców listopadowych i styczniowych.
Wojenne.
Poza cmentarzami należącymi do parafii z racji zaciętych walk w czasie bitwy pod Gorlicami, której front przechodził przez okolicę – na porośniętym lasem wzgórzu Babis ulokowany jest cmentarz wojenny nr 27 z I wojny światowej oraz na pograniczu Bączala Górnego i Jabłonicy – Cmentarz wojenny nr 28 (przysiółek Nowiny).
Obie nekropolie wojenne zostały zaprojektowane i wzniesione w latach 1916–1917. Opiekę nad żołnierskimi miejscami pochówku z okresu I wojny światowej sprawują uczniowie gimnazjum przy Zespole Szkół Publicznych w Bączalu Dolnym.
Wykaz proboszczów.
Lista księży pełniących urząd proboszcza (głównie w ostatnich 150 latach):

</doc>
<doc id="1164144" url="https://pl.wikipedia.org/wiki?curid=1164144" title="Beira (stacja kolejowa)">
Beira (stacja kolejowa)

Beira – stacja kolejowa w Beira, w prowincji Sofala, w Mozambiku. Stacja posiada 3 perony.

</doc>
<doc id="1164149" url="https://pl.wikipedia.org/wiki?curid=1164149" title="Parafia Świętej Trójcy w Bieździedzy">
Parafia Świętej Trójcy w Bieździedzy

Parafia Świętej Trójcy w Bieździedzy – parafia znajdująca się w diecezji rzeszowskiej w dekanacie Brzostek.
Wieś parafialna Bieździedza.
Średniowiecze.
Są ślady, że jeszcze przed założeniem klasztorów benedyktyńskich za Bolesława Chrobrego, a nawet przed wprowadzeniem chrześcijaństwa przez Mieczysława I, pierwszymi "„misyonarzami”", którzy przygotowywali Lechitów do przyjęcia nowej wiary, byli benedyktyni. Przybyli z Czech i Węgier, zatem mówili po słowiańsku. Do ich zakonu należeli m.in.: św. Wojciech i brat jego Gaudenty, Andrzej Żórawek, abp Bruno i pięciu braci Polaków: Barnaba, Jan, Mateusz, Izaak i Krystyn, którzy za Bolesława Chrobrego pod miastem Kazimierzem Wielkopolskim ponieśli męczeńską śmierć.
Własność benedyktynów.
Pierwsi zakonnicy benedyktyńscy, celem zbliżenia się do pogaństwa, osiadali się
w miejscach ustronnych, jako pustelnicy. Prawdopodobnie pierwsze w Polsce ich opactwo założone było pod koniec X wieku w widłach rzek, Obry i Paklicy, w miejscu, nazywanym stąd Międzyrzeczem. Bolesław Chrobry fundował klasztory benedyktynów w Tyńcu (powyżej Krakowa nad Wisłą) i w ziemi sandomierskiej na Łysej Górze, nazwanej potem Świętokrzyską od przechowywanego w tamtejszym klasztorze relikwiarza z drzewem Krzyża Świętego.
Klasztor tyniecki, którego opat nazywany – łac. "abbas centum villarum" („sto wsi”, posiadanych przez klasztor) – nosił tytuł arcyopata i uważał się za przełożonego wszystkich klasztorów benedyktyńskich. Każde opactwo starało się o zakładanie nowych klasztorów lub kościołów filialnych, z których zwykle powstawały parafie. Tak m.in. powstała późniejsza parafia w Bieździedzy.
Zapisy historyczne.
W dokumencie biskupa Idziego z 1105 roku wieś Bieździedza oraz okoliczne zostały wymienione, jako własność klasztoru tynieckiego: (łac.)
Tłumaczenie:
W Bieździedzy byli dwaj gospodarze "Unik i Gostenda". Zatem wiemy, że nazwa osady nie pochodzi od wymienionych, ale od określenia osadnika, który nie posiadał potomka, etymologicznie, był „bez dziedzica” – "Bezdad".
Ponowna adnotacja już wsi Bieździedzy nastąpiła w dokumencie z 1123–1125 roku, a jej przynależność do klasztoru tynieckiego zatwierdził papież Grzegorz IX osobnym aktem z 26 maja 1229 roku, natomiast Leszek Czarny przywilejem z 1288 roku potwierdził stan posiadania klasztoru i zezwolił na zakładanie miast (wsi) na prawie niemieckim.
Kościół.
Drewniany kościół zbudowany został przez ród rycerzy Helwigów ok. 1320 roku i czynny był do ok. 1374 roku, ale nie wiadomo, czy rozpadł się ze starości, czy były inne przyczyny (np. pożar). Wiadomo, że w latach 1402–1409 wybudowano nowy kamienny (wraz z dzwonnicą stojącą nieopodal), istniejący do dziś. Nie ma informacji potwierdzających, co działo się przez ponad 30 lat, czy był inny drewniany. W tym czasie proboszczem był ks. Mikołaj Miłowan. Ponad 700-letni zespół budowlany, jest najstarszym w diecezji zabytkiem architektury sakralnej. Konserwator zabytków dla Galicji Zachodniej, Stanisław Tomkowicz raportował w 1893 roku: "Kościół gotycki z kamienia łamanego, nietynkowany, skarpy i szczegóły architektoniczne z ciosu. Portal główny z ciosu o typie budowli Długoszowych. Odrzwia boczne i do zakrystii skromniejsze, gotyckie. Dzwonnica gotycka, podobnej budowy nisk, osobno stoi"
W 1969 roku następca długoletniego (od 1927 roku) proboszcza ks. prałata Stanisława Bałuka, ks. Stanisław Karabin rozpoczął szereg prac zmierzających do restauracji kościoła z uwagi na dalsze pęknięcia i zagrożenie jego stabilności. Mając zezwolenie władz państwowych na zakres i rodzaj generalnego remontu nowy proboszcz przystąpił do renowacji:

</doc>
<doc id="1164152" url="https://pl.wikipedia.org/wiki?curid=1164152" title="Paul Shane">
Paul Shane

Paul Shane, właśc. George Frederick Speight (ur. 19 czerwca 1940 w Thrybergh, zm. 16 maja 2013 w Rotherham) – brytyjski aktor telewizyjny, teatralny i kabaretowy, w Polsce najlepiej znany z roli kamerdynera Alfa Stokesa w serialu "Pan wzywał, Milordzie?"
Kariera.
Karierę artystyczną zaczynał od amatorskich występów jako komik i wykonawca piosenek w pubach i klubach nocnych w South Yorkshire. W tym okresie jego głównym źródłem utrzymania była praca górnika. W wieku 27 lat poślizgnął się na mydle w kopalnianej łaźni, w wyniku czego doznał przemieszczenia dwóch kręgów i przeszedł na rentę. Wówczas postanowił uczynić występy estradowe swoją stałą i główną pracą. Początkowo pojawiał się głównie na scenie, w latach 70. przyszły też pierwsze małe rólki w telewizji, m.in. w słynnej operze mydlanej Coronation Street. Tam dostrzegł go Jimmy Perry i zaproponował mu rolę Teda Bovisa, animatora z ośrodka wypoczynkowego, w tworzonym właśnie serialu "Hi-de-Hi!" (jego współtwórcą był David Croft).
Jego postać stała się jedną z wizytówek emitowanego przez 8 lat (1980-1988) serialu, zaś Shane zyskał sporą popularność. Gdy Perry i Croft przystępowali do kolejnego wspólnego projektu – "Pan wzywał, Milordzie?" – obsadzili go w pierwszoplanowej roli Alfa Stokesa. Shane zagrał we wszystkich 26 odcinkach, wyemitowanych w latach 1990-1993. W 1991 otrzymał także szansę zaistnienia we własnym serialu "Very Big, Very Soon", który jednak nie przypadł do gustu publiczności i został szybko zamknięty. W latach 1996-1997 po raz trzeci grał u Davida Crofta, tym razem jako Jack Skinner, bagażowy na tytułowej stacji kolejowej w serialu Stacyjka Hatley.
W późniejszych latach poświęcił się w przeważającej mierze pracy w teatrze i na estradzie. W telewizji można go było oglądać w dwóch popularnych serialach obyczajowych: dramacie medycznym "Holby City" oraz operze mydlanej "Emmerdale". Zmarł 16 maja 2013 po dłuższym okresie choroby. Ostatnie miesiące życia spędził w hospicjum w Rotherham. Miał 72 lata. 

</doc>
<doc id="1164154" url="https://pl.wikipedia.org/wiki?curid=1164154" title="Teodor Grott">
Teodor Grott

Teodor Grott (ur. 9 września 1884 w Częstochowie, zm. 1972 w Krakowie) – malarz i rysownik.
Życiorys.
Syn Jana Nepomucena i Wiktorii. Ojciec był malarzem, uczniem Wojciecha Gersona, autorem obrazów religijnych, a w Częstochowie prowadził własną pracownię. Teodor, po ukończeniu częstochowskiego gimnazjum, studiował w latach 1903–1908 w krakowskiej ASP, w pracowni Floriana Cynka, następnie pod kierunkiem Leona Wyczółkowskiego. W 1908 wyjechał na stypendium do Włoch, przebywał w Rzymie i Florencji, w 1909 odbył podróż po Ukrainie, a w 1910 odwiedził Londyn i Paryż. W 1912 wrócił do Włoch, tym razem przebywając na Sycylii. Przyjaźnił się z Feliksem Jasieńskim „Mangghą”, którego portretował, a także malował przedmioty z jego kolekcji sztuki japońskiej. Od 1913 był członkiem Związku Strzeleckiego.
Malował w technice olejnej i akwarelowej, głównie pejzaże tatrzańskie, włoskie i francuskie oraz martwe natury z kwiatami, a także starą architekturę, obrazy rodzajowe, portrety i akty. Tworzył także pastele, grafiki i litografie.
W 1910 ożenił się z Wandą Kamieniecką (1886-1978). W 1913 wraz z żoną założył w Krakowie przy ul. Starowiślnej wytwórnię kilimów, dla której tworzył własne projekty. Wytwórnia działała całe dwudziestolecie międzywojenne.
Od 1910 wystawiał swoje obrazy na wystawach organizowanych przez Towarzystwo Przyjaciół Sztuk Pięknych w Krakowie, w którym działał jako kierownik biura, skarbnik. W latach 1949–1961 był dyrektorem i organizatorem wystaw oraz członkiem honorowym Towarzystwa. Od 1912 należał także do Towarzystwa Artystów Polskich „Sztuka”. W 1931 Teodor Grott jako przewodniczący oraz Marcin Samlicki założyli w Krakowie stowarzyszenie artystyczne Grupa „Dziesięciu”, w którego skład weszli: Kazimierz Chmurski, Eugeniusz Geppert, Henryk Gotlib, Wlastimil Hofman, Alfons Karpiński, Stanisław Popławski, Zbigniew Pronaszko i Czesław Rzepiński. 
Teodor Grott prezentował swój dorobek także m.in. na Międzynarodowej Wystawie Sztuki Dekoracyjnej i Wzornictwa w Paryżu (1925) oraz wystawach sztuki polskiej w Pradze (1927), Budapeszcie (1928), Kopenhadze (1930), Berlinie (1934), Padwie (1937).
11 listopada 1937 został odznaczony Krzyżem Kawalerskim Orderu Odrodzenia Polski.
W 1955 otrzymał złoty medal Towarzystwa Przyjaciół Sztuk Pięknych w Krakowie, które zorganizowało jego indywidualne wystawy w 1947, 1952 i 1960.
W 2021 wystawę „Róże nie róże – oblicza sztuki Teodora i Wandy Grottów”, prezentującą obrazy, grafiki i kilimy z wielu polskich muzeów oraz kolekcji prywatnych, przygotowało Muzeum Częstochowskie.

</doc>
<doc id="1164157" url="https://pl.wikipedia.org/wiki?curid=1164157" title="Drogosławiec">
Drogosławiec

Drogosławiec – część wsi Dębienko w Polsce, położona w województwie wielkopolskim, w powiecie poznańskim, w gminie Stęszew.
W latach 1975–1998 miejscowość należała administracyjnie do województwa poznańskiego.
W 2000 roku Drogosławiec liczył 3 mieszkańców

</doc>
<doc id="1164167" url="https://pl.wikipedia.org/wiki?curid=1164167" title="Václav Mašek">
Václav Mašek

Václav Mašek (ur. 21 marca 1941 w Pradze), czeski piłkarz, napastnik. Srebrny medalista MŚ 62. Długoletni zawodnik Sparty Praga.
Piłkarzem Sparty był w latach 1958–1970 oraz 1971–1974. Dwa razy był mistrzem Czechosłowacji (1965, 1967), sięgał po krajowy puchar. Grał także w praskich: Dukli (1970–1971) i Braniku (którego był wychowankiem).
W reprezentacji Czechosłowacji zagrał 16 razy i strzelił 5 goli. Debiutował 30 października 1960 w meczu z Holandią, ostatni raz zagrał w 1965. Podczas MŚ 62 wystąpił w jednym meczu grupowym. 7 czerwca Czechosłowacja przegrała 1:3 z Meksykiem, a Mašek strzelił honorową bramkę w pierwszych kilkunastu sekundach meczu. Do 2002 było to najszybsze trafienie w finałach, wyczyn Czecha poprawił Hakan Şükür.
Na początku lat 90. był prezesem Sparty.

</doc>
<doc id="1164168" url="https://pl.wikipedia.org/wiki?curid=1164168" title="Václav Masek">
Václav Masek



</doc>
<doc id="1164169" url="https://pl.wikipedia.org/wiki?curid=1164169" title="Vaclav Masek">
Vaclav Masek



</doc>
<doc id="1164170" url="https://pl.wikipedia.org/wiki?curid=1164170" title="Dezamet Stella">
Dezamet Stella

Stella (typ. 756) – polski, jednoosobowy motorower, produkowany przez Zakłady Metalowe Dezamet w Nowej Dębie. Pojazd produkowano w trzech wersjach 756, 756.1 i 756.2, motorowery różniły się wyposażeniem (na korzyść 756.2).

</doc>
<doc id="1164172" url="https://pl.wikipedia.org/wiki?curid=1164172" title="Przemiana perlityczna">
Przemiana perlityczna

Przemiana perlityczna – przemiana fazowa (termiczna) austenitu w perlit zachodząca w wyniku powolnego chłodzenia stali (poniżej temperatury 727 °C) nagrzanej do temperatury austenitu. Zachodzi przy ochłodzeniu austenitu poniżej temperatury Ar1 (alotropowej). Jest to przemiana dyfuzyjna, związana z przegrupowaniem atomów węgla, zachodząca przez zarodkowanie i wzrost zarodków; zarodkowanie heterogeniczne na cząstkach cementytu, płytkach ferrytu, a w austenicie na granicach jego ziaren; kolejno tworzenie płytek cementytu i ferrytu.
Ogólne wiadomości.
Przemiana perlityczna reprezentuje dużą grupę przemian eutektoidalnych. Charakteryzują się one tym, iż z jednorodnej fazy wyjściowej powstaje mieszanina dwóch nowych faz stałych. Różnią się one od fazy wyjściowej strukturą krystaliczną i składem chemicznym. Przemiana perlityczna jest bardzo podobna do wydzielania nieciągłego.
Przemiana perlityczna jest jednym z przypadków przemian dyfuzyjnych austenitu. Zachodzi po ochłodzeniu austenitu poniżej temperatury Ar1. Temperatura Ar1 to temperatura całkowitej przemiany austenitu w ferryt lub w ferryt i cementyt (perlit) podczas chłodzenia. W warunkach równowagi termodynamicznej z austenitu o zawartości 0,77% C powstaje mieszanina eutektoidalna ferrytu o zawartości 0,0218% C i cementytu o zawartości 6,67% C.
Zarodkowanie perlitu.
Z termodynamicznego punktu widzenia nie jest możliwe określenie, której fazy zarodek zainicjuje przemianę, gdyż ich pojawienie się jest równo prawdopodobne. Jednak wysoka zawartość węgla w stalach o składzie bliskiemu eutektoidalnemu będzie faworyzować cementyt.
Dla uproszczenia można założyć, że na granicy ziaren austenitu pierwszy pojawi się zarodek cementytu. W miarę postępującego jego wzrostu będzie powodować dyfuzję węgla z austenitu indukując jego silne zubożenie w tej fazie. To z kolei pozwoli uczynić bardziej prawdopodobnym pojawienie się zarodka ferrytu. Jeżeli do tego dojdzie to nowa faza powstanie na powierzchni międzyfazowej austenit-cementyt. Wzrastający zarodek ferrytu spowoduje wypchnięcie boczne węgla i lokalne nasycenie nim austenitu. Analogicznie spowoduje to zwiększenie prawdopodobieństwa na powstanie nowego zarodka cementytu. Perlit będzie dzięki temu charakteryzować się bocznym zarodkowaniem płytek i ich krawędziowym wzrostem. Kolejne płytki będą pojawia się w wyniku lokalnych zmian składu austenitu.
Prędkość zarodkowania perlitu.
Powstawanie ferrytu na powierzchni międzyfazowej austenit-cementyt powoduje, że prędkość zarodkowania perlitu zmienia się z czasem. W miarę upływu czasu rośnie liczba cząstek cementytu, przy których zarodkować może ferryt i vice versa. Dodatkowo stale powiększające się powierzchnie międzyfazowe austenit-cementyt i austenit-ferryt przypadających na każdą cząstkę powodują pojawienie się większej ilości uprzywilejowanych energetycznie miejsc na których może zarodkować ferryt/cementyt. Głównym mechanizmem wpływającym na prędkość zarodkowania perlitu jest jakość dyfuzji węgla. Jeżeli założymy niezmienność prędkości zarodkowania ferrytu w odniesieniu do jednostki powierzchni międzyfazowej cementyt-austenit nf oraz niezmienność prędkości zarodkowania cementytu na granicach ziaren austenitu formula_1 to prędkość zarodkowania perlitu Ip będzie dana równaniem:
gdzie:
Wielkość całkowitej powierzchni międzyfazowej austenit-cementyt po czasie t jest dana poniższą relacją:
gdzie:
Po podłożeniu zmiennej formula_3 można zauważyć prostą relację pomiędzy prędkością zarodkowania perlitu a czasem:
Zgodnie z powyższą proporcjonalnością prędkość zarodkowania perlitu rośnie z kwadratem czasu. Niestety wyprowadzone równania mogą być stosowane tylko w ograniczonym zakresie. Powierzchnia właściwa granic ziaren austenitu jest niezależna od czasu jedynie dla bardzo małych przechłodzeń i krótkich czasów przemiany. W przypadku dużych przechłodzeń granice ziaren na samym początku obficie pokrywają się ciągłą warstewką perlitu, co powoduje wyczerpanie miejsc dla kolejnych zarodków; a w konsekwencji powoduje to spadek prędkości zarodkowania na granicach ziaren do zera.
Prędkość wzrostu płytki ferrytu/cementytu w perlicie.
Przed front rosnącej płytki ferrytu wypychany jest węgiel, który przemieszcza się drogą dyfuzji w austenicie w kierunku płytki cementytu. Gradient koncentracji, w którym odbywa się dyfuzja określony jest odległościami międzypłytkowymi i różnicami stężenia węgla w austenicie przed płytką ferrytu/cementytu.
Prędkość wzrostu płytki ferrytu w perlicie dana jest wzorem:
gdzie:
Podobne wyrażenie można wyprowadzić dla wzrostu płytek cementytu.

</doc>
<doc id="1164174" url="https://pl.wikipedia.org/wiki?curid=1164174" title="Jezioro Żnińskie Duże">
Jezioro Żnińskie Duże

Jezioro Żnińskie Duże – jezioro w woj. kujawsko-pomorskim, w powiecie żnińskim, w gminie Żnin, leżące na terenie Pojezierza Gnieźnieńskiego.
Jezioro leży w obrębie Obszaru Chronionego Krajobrazu "Jezior Żnińskich".
Jezioro ma słabo rozwiniętą linię brzegową. Idealnie nadaje się za to do uprawiania windsurfingu ze względu na brak lasów wzdłuż linii brzegowej i w związku z tym lepszy dostęp wiatrów do akwenu niż w przypadku wielu okolicznych jezior. Co roku odbywają się tu regaty w windsurfingu.
Dane morfometryczne.
Powierzchnia zwierciadła wody według różnych źródeł wynosi od 420,5 ha do 431,6 ha.
Zwierciadło wody położone jest na wysokości 77,7 m n.p.m. lub 78,0 m n.p.m. Średnia głębokość jeziora wynosi 6,8 m, natomiast głębokość maksymalna 11,1 m.
W oparciu o badania przeprowadzone w 2004 roku wody jeziora zaliczono wody jeziora zaliczono do wód pozaklasowych i II kategorii podatności na degradację.
W roku 1997 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Żnińskie Duże". Na niektórych mapach topograficznych jezioro to występuje pod nazwą "Duże Żnińskie".

</doc>
<doc id="1164175" url="https://pl.wikipedia.org/wiki?curid=1164175" title="Maksim Majorow">
Maksim Majorow

Maksim Olegowicz Majorow, ros. Максим Олегович Майоров (ur. 26 marca 1989 w Leninogorsku) – uzbecko-rosyjski hokeista.
Kariera.
Wychowanek Ak Barsa Kazań. Następnie od 2008 zawodnik amerykańskiego klubu Columbus Blue Jackets, który w 2007 wybrał go w drafcie NHL. W tym czasie występował także w zespołach farmerskich tego klubu. Od maja 2012 ponownie związany z Ak Barsem Kazań, w którym jednakże w sezonie KHL (2012/2013) nie rozegrał meczu i 24 września 2012 roku trafił do Atłanta Mytiszczi. W kwietniu 2013 roku przedłużył kontrakt o dwa lata. Od grudnia 2014 zawodnik Dinama Moskwa. Od listopada 2015 zawodnik Saławatu. Odszedł z klubu wiosną 2020. Pod koniec października 2020 trafił do Spartaka Moskwa na zasadzie umowy próbnej. Tam pod koniec listopada 2020 podpisał kontrakt. Zwolniony w połowie grudnia 2020. Pod koniec grudnia 2020 został zawodnikiem Traktora Czelabińsk. Z końcem kwietnia 2021 odszedł z klubu.

</doc>
<doc id="1164194" url="https://pl.wikipedia.org/wiki?curid=1164194" title="Hipoplazja płuc">
Hipoplazja płuc



</doc>
<doc id="1164195" url="https://pl.wikipedia.org/wiki?curid=1164195" title="Sznur pępowinowy">
Sznur pępowinowy



</doc>
<doc id="1164198" url="https://pl.wikipedia.org/wiki?curid=1164198" title="Zespół Peny-Shokeira">
Zespół Peny-Shokeira

Zespół Peny i Shokeira (pseudotrisomia 18, sekwencja akinezji płodu, sekwencja deformacyjna akinezji płodu, FADS, mnogie przykurcze stawowe z hipoplazją płuc, ang. Pena-Shokeir syndrome, type I; fetal akinesia/hypokinesia sequence, fetal akinesia deformation sequence, FADS, arthrogryposis multiplex congenita with pulmonary atresia) – rzadki zespół wad wrodzonych (określany też jako sekwencja malformacyjna), charakteryzujący się artrogrypozą, cechami dysmorficznymi twarzy i hipoplazją płuc. Wspólną cechą płodów jest obniżona aktywność ruchowa, skutkująca wielowodziem (płód nie połyka wód płodowych), hipoplazją płuc (brak ruchów przepony i mięśni międzyżebrowych), skróceniem sznura pępowinowego i mnogimi przykurczami stawowymi.
Ulnaryzacja dłoni, wydatne pięty, kamptodaktylia i brak bruzd zgięciowych dłoni również stanowią część fenotypu zespołu Peny-Shokeira. Twarz noworodka wykazuje cechy dysmorficzne: ubogą mimikę, hiperteloryzm, telekantus, małe, zrotowane do tyłu małżowiny uszne, mikrostomię, mikrognację, wysokie podniebienie. Niekiedy stwierdza się rozszczep podniebienia i wady serca.
Wiele dzieci z zespołem rodzi się przedwcześnie, a nawet jeśli rodzą się o czasie, ich masa urodzeniowa jest niska. Szyja jest skrócona (niekiedy płetwista), częste jest wnętrostwo. U dzieci które przeżywają okres okołoporodowy na ogół rozwija się zespół krótkiego jelita i złego wchłaniania.
Od przedstawienia pierwszego opisu zespołu w 1974 w literaturze przedstawiono około stu przypadków. Około 30% z nich było martwo urodzonych, a większość żywo urodzonych umierała w okresie okołoporodowym z powodu powikłań hipoplazji płuc. Etiologia zespołu jest złożona. W około 50% przypadków sugerowano dziedziczenie autosomalne recesywne (pokrewieństwo rodziców lub wystąpienie zespołu u rodzeństwa). W części przypadków rozpoznano matczyną miastenię. Wykazano eksperymentalnie, że podanie kuraryny ciężarnym myszom skutkuje zwierzęcym modelem zespołu u mysich noworodków.
W różnicowaniu zespołu Peny-Shokeira typu I należy uwzględnić zespół Edwardsa (stąd nazwa pseudotrisomii 18). Podobieństwa obejmują mnogie przykurcze stawowe, kamptodaktylię i wydatną piętę. Rozstrzygające znaczenie ma badanie kariotypu.

</doc>
<doc id="1164201" url="https://pl.wikipedia.org/wiki?curid=1164201" title="Siergiej Korostin">
Siergiej Korostin

Siergiej Anatoljewicz Korostin (ros. Сергей Анатольевич Коростин; ur. 5 lipca 1989 w Prokopjewsku) – rosyjski hokeista.

</doc>
<doc id="1164210" url="https://pl.wikipedia.org/wiki?curid=1164210" title="Abd al-Kadir al-Husajni">
Abd al-Kadir al-Husajni

Abd al-Kadir al-Husajni (ur. 1907, zm. 1948) – arabski nacjonalista i dowódca wojskowy Armii Świętej Wojny podczas wojny domowej w Mandacie Palestyny w latach 1947-1948.
Życiorys.
Husayni urodził się w 1907 roku w Jerozolimie, w arabskim klanie Husajnów. Ukończył kierunek chemii na Amerykańskim Uniwersytecie w Kairze (Egipt). Sprzeciwiał się on żydowskiemu osadnictwu w Mandacie Palestyny. W 1933 roku założył podziemną arabską organizację paramilitarną "Munazzamat al-Dżihad al-Mukaddas". W 1936 roku powrócił do Palestyny i wziął udział w arabskim powstaniu w Palestynie (1936–1939). Następnie prowadził działalność polityczną - był sekretarzem generalnym "Arabskiej Partii Palestyny", wydawał gazety "Al-Liwa’" oraz "Al-Dżami’a al-Islamijja". W 1939 roku wyjechał do Iraku i służył w arabskich siłach wojskowych, które współpracowały z niemieckimi nazistami. W 1946 roku przyjechał do Egiptu, i potajemnie przedostał się do brytyjskiego Mandatu Palestyny. W 1947 roku został dowódcą Armii Świętej Wojny i 8 kwietnia 1948 roku zginął podczas bitwy o wioskę al-Kastal.

</doc>
<doc id="1164217" url="https://pl.wikipedia.org/wiki?curid=1164217" title="Parafia Matki Bożej Nieustającej Pomocy w Błażkowej">
Parafia Matki Bożej Nieustającej Pomocy w Błażkowej

Parafia Matki Bożej Nieustającej Pomocy w Błażkowej – parafia znajdująca się w diecezji rzeszowskiej w dekanacie Brzostek.

</doc>
<doc id="1164224" url="https://pl.wikipedia.org/wiki?curid=1164224" title="Okręg wyborczy Normanton">
Okręg wyborczy Normanton

Okręg wyborczy Normanton położony był w West Yorkshire. Istniał w latach 1885-2010 i wysyłał do brytyjskiej Izby Gmin jednego deputowanego. Od 1905 reprezentowali go wyłącznie deputowani laburzystowscy.

</doc>
<doc id="1164225" url="https://pl.wikipedia.org/wiki?curid=1164225" title="Parafia Podwyższenia Krzyża Świętego w Brzostku">
Parafia Podwyższenia Krzyża Świętego w Brzostku

Parafia Podwyższenia Krzyża Świętego w Brzostku – parafia znajdująca się w diecezji rzeszowskiej w dekanacie Brzostek.
Terytorium parafii obejmuje miejscowości: Brzostek, Bukową (z kościołem filialnym pw. Przemienienia Pańskiego), Klecie, Nawsie Brzosteckie, Wolą Brzostecką oraz Zawadkę Brzostecką.
Proboszczem w Brzostku był bp Kasper Józef Szajowski.

</doc>
<doc id="1164228" url="https://pl.wikipedia.org/wiki?curid=1164228" title="Padova (stacja kolejowa)">
Padova (stacja kolejowa)

Padova (włoski: "Stazione di Padova") – stacja kolejowa w Padwie, w regionie Wenecja Euganejska, we Włoszech. Stacja ma 5 peronów.
Znajduje się na linii Mediolan - Wenecja, Padwa Bolonia, Padwa - Padova – Bassano del Grappa oraz Calalzo - Padwa. Istnieje również linia kolejowa łącząca stację z Padova Interporto.
Stacja została oddana do użytku 13 grudnia 1842 wraz z otwarciem linii kolejowej do Marghera, części linii Mediolan - Wenecja.

</doc>
<doc id="1164229" url="https://pl.wikipedia.org/wiki?curid=1164229" title="The Story Goes...">
The Story Goes...

The Story Goes... – trzeci album studyjny brytyjskiego piosenkarza R&amp;B Craiga Davida wydany w 2005 roku przez wytwórnię Warner Music w Wielkiej Brytanii. Album wszedł (i osiągnął zarazem najwyższy poziom) na UK Albums Chart na #5 miejscu pod koniec 2005 roku. Album zadebiutował również na #9 miejscu na Australian ARIA Albums Chart w połowie 2005 roku.
Jednakże płyta nie została wydana w Stanach Zjednoczonych. Wynikło to z faktu, że kierownictwo Atlantic Records nie było pewne, czy album może zostać wydany w Ameryce. Ostatecznie w 2007 roku "The Story Goes..." został wydany cyfrowo i pojawił się w amerykańskich sklepach muzycznych.
Album uzyskał od BPI certyfikat podwójnej Platyny.
Lista utworów.
Limitowana Edycja.
W edycji limitowanej dochodzi kilka dodatkowych materiałów, zremiksowanych utworów oraz teledysków. Limitowana edycja została wydana na dodatkowej płycie. Płyta zawiera następujące materiały:

</doc>
<doc id="1164236" url="https://pl.wikipedia.org/wiki?curid=1164236" title="Mistrzostwa Polski Seniorów w Lekkoatletyce 1974">
Mistrzostwa Polski Seniorów w Lekkoatletyce 1974

50. Mistrzostwa Polski Seniorów w Lekkoatletyce – zawody sportowe, które rozgrywane były w Warszawie na stadionie Skry w dniach 19–21 lipca 1974 roku.
Były to mistrzostwa w obsadzie międzynarodowej. Poniżej podani są medaliści mistrzostw Polski, czyli Polacy, którzy osiągnęli najlepsze rezultaty w danych konkurencjach. Jeżeli w pierwszej trójce był zawodnik z innego państwa, jest to zaznaczone w przypisie.
Podczas mistrzostw Bronisław Malinowski ustanowił rekord Polski w biegu na 3000 metrów z przeszkodami wynikiem 8:19,2, Irena Szewińska wyrównała rekord na 100 metrów rezultatem 10,9, a Mirosław Wodzyński na 110 metrów przez płotki wynikiem 13,3 s. Ponadto Edward Łęgowski ustanowił najlepszy wynik w maratonie czasem 2:16:48.
Biegi przełajowe.
47. mistrzostwa Polski w biegach przełajowych rozegrano 31 marca w Kielcach. Seniorki rywalizowały na dystansach 2 kilometrów i 4 kilometrów, a seniorzy na 8 km i 16 km.
Maraton.
Maratończycy (tylko mężczyźni) rywalizowali 16 czerwca w Dębnie. Zawody miały obsadę międzynarodową. Zwyciężył Edward Łęgowski (2:16;48,0), dwa kolejne miejsca zajęli biegacze z NRD: Joachim Truppel (2:16:52,4) i Bernd Arnhold (2:17:02,2). Wynik Łęgowskiego był nowym nieoficjalnym rekordem Polski.
Chód na 50 km.
Mistrzostwa w chodzie na 50 kilometrów mężczyzn odbyły się 21 lipca w Poznaniu.
Sztafeta 4 × 100 metrów.
Biegi sztafetowe × 100 metrów kobiet rozegrano 21 września w Łodzi, a mężczyzn 22 września w Zielonej Górze.

</doc>
<doc id="1164240" url="https://pl.wikipedia.org/wiki?curid=1164240" title="Parafia św. Marii Magdaleny w Brzyskach">
Parafia św. Marii Magdaleny w Brzyskach

Parafia św. Marii Magdaleny w Brzyskach – parafia rzymskokatolicka znajdująca się w diecezji rzeszowskiej w dekanacie Brzostek.
Parafia prawdopodobnie istnieje od połowy XIV wieku, brak jest jednak dokumentu erekcyjnego. Pierwsze pisemne źródła o drewnianym kościele i jego wyposażeniu pochodzą z drugiej połowy XV wieku. Obecny murowany kościół parafialny zbudowano w latach 1867–1879. W 1997 r. został przeprowadzony gruntowny remont kościoła. Wymieniono całe pokrycie dachowe na blachę miedzianą, zrobiono od nowa elewację kościoła oraz malowanie zewnętrzne. W 1998 r. został odrestaurowany kamienny cokół wokół kościoła. W 2010 została odnowiona polichromia kościoła, którą w 1949 wykonał Stanisław Szmuc. 
Zasięg parafii.
Terytorium parafii obejmuje Brzyska, Młyny, Równie, Biedoszyce, Machową, Strebikową, Kłodawę, Ujazd i Wróblową z kaplicą filialną pw. św. Maksymiliana Kolbego.

</doc>
<doc id="1164247" url="https://pl.wikipedia.org/wiki?curid=1164247" title="Parafia św. Judy Tadeusza w Dąbrówce">
Parafia św. Judy Tadeusza w Dąbrówce

Parafia św. Judy Tadeusza w Dąbrówce – rzymskokatolicka parafia znajdująca się w diecezji rzeszowskiej w dekanacie Brzostek.
Tymczasowa kaplica w Dąbrówce pw. św. Judy Tadeusza powstała w 1974. Została poświęcona 26 grudnia 1974 przez biskupa Ignacego Tokarczuka, konsekrowana 11 listopada 1979. W 1997 r. rozpoczęto rozbudowę kościoła, która trwała do 2002.
Teren parafii obejmuje miejscowości: Dąbrówkę, Krajowice, Lipnicę Dolną, część Opacia i Osiedle Gamrat stanowiące część miasta Jasła.

</doc>
<doc id="1164248" url="https://pl.wikipedia.org/wiki?curid=1164248" title="Herb gminy Bielice">
Herb gminy Bielice

Herb gminy Bielice przedstawia w polu czerwonym lisa srebrnego, wspiętego, trzymającego pastorał złoty z welonem srebrnym.
Historia.
Pierwszy herb gminy Bielice został przyjęty przez Radę Gminy 20 listopada 1996 roku. Herb ten był trójdzielny. W górnym błękitnym polu znajdował się czerwony pomorski gryf pyrzycki. W prawym dolnym polu zielonym znajdowały się trzy złote kłosy zboża w pas. W lewym dolnym polu żółtym umieszczona była czerwona gotycka wieża kościoła. 
Symbolikę tego herbu określono następująco: "Górne pole błękitne, tak jak czysta woda i czyste powietrze. Gryf pyrzycki od ziemi pyrzyckiej. Dolne pola zielone i żółte, są to barwy rolników. Trzy złote kłosy zboża na szczęśliwą wróżbę. Gotycka wieża kościoła przedstawia zabytki, które zachowały się z dawnych wieków do dnia dzisiejszego".
22 czerwca 2004 r. wójt gminy Bielice skierował pismo do MSWiA o wydanie opinii w sprawie ówczesnego herbu gminy. 8 grudnia 2005 r. MSWiA zaopiniowało wniosek o projekcie herbu gminy negatywnie, powołując się na merytoryczną ocenę przez Komisję Heraldyczną. Opinię negatywną Komisji Heraldycznej przedstawił prof. hab. Stefan K. Kuczyński, podając za uzasadnienie m.in. niezgodność z zasadami heraldyki i miejscową tradycją historyczną, trudną do zapamiętania treść zawartą w przedstawieniu herbowym, małą czytelność rysunków godeł oraz niepoddanie ich stylizacji heraldycznej, niepoprawny kształt tarczy herbowej, nietypowość dla polskiej heraldyki ziemskiej podział tarczy na pola.
We wrześniu 2007 roku władze gminy podjęły działania opracowania projektu herbu zgodnego z zasadami heraldyki i miejscową tradycją historyczną.
Uchwalono wówczas przyjęcie następującego herbu: 
W polu białym tj. srebrnym, gryf czerwony zwrócony w prawo, trzymający w szponach pastorał zakończony lilią, złoty.
Symbolika tego herbu miała nawiązywać do najstarszych właścicieli terenu obecnej gminy Bielice. Czerwony gryf na białym tle jest symbolem dynastii zachodniopomorskiej Gryfitów, sprawujących bezpośrednią władzę nad tym terenem, poświadczoną w dokumentach od XII wieku. Pastorał złoty zakończony lilią, to symbol władzy opatów z klasztoru cysterskiego w Kołbaczu.
Uchwała dotycząca tego herbu nie została jednak ogłoszona w zachodniopomorskim dzienniku urzędowym.
Obecny herb przedstawiający białego lisa z pastorałem przyjęto uchwałą numer XXVIII/158/09 z dnia 16 września 2009.

</doc>
<doc id="1164252" url="https://pl.wikipedia.org/wiki?curid=1164252" title="Kościół Bożego Ciała w Makowie Mazowieckim">
Kościół Bożego Ciała w Makowie Mazowieckim

Kościół pw. Bożego Ciała w Makowie Mazowieckim (makowska fara) – najcenniejszy zabytek miasta. Patronem parafii jest św. Józef.
Zarys historyczny.
Drewniany kościół został wzniesiony przed rokiem 1200, jak podają kroniki parafialne, nie można ustalić dokładnej daty. Parafię erygował Jakub z Korzkwi – biskup płocki. Budowę obecnego Kościoła rozpoczęto w 1490 r. staraniem, proboszcza makowskiego, ks. Stanisława z Lipia Lipskiego, prepozyta kapituły katedralnej płockiej, podkanclerzego mazowieckiego. Ówczesną świątynię stanowiła prawdopodobnie nawa główna obecnego stanu świątyni. W roku 1511 były prowadzone prace budowlane. W tym czasie powstała poprzedzająca elewację zachodnią kruchta, zwieńczona neobarokowym, tynkowanym szczytem. Wewnątrz kruchty jest sklepienie kolebkowo-krzyżowe, które wskazuje na późniejsze przeróbki. W kruchcie znajduje się również portal ostrołukowy. W tym okresie powstała także prostokątna, trójprzęsłowa, dwukondygnacjowa zakrystia, wraz ze znajdującą się nad nią salką, która pełniła wówczas funkcję skarbca. Pod koniec XVI w. obok kościoła wybudowano na planie czworoboku wolnostojącą dzwonnicę. Kolejne prace miały miejsce w 1630 r., kiedy dobudowano kaplicę św. Anny. Kaplica św. Anny połączona jest z nawą półkolistą arkadą. Podczas potopu szwedzkiego kościół został zniszczony. W połowie XVIII w. wymieniono w kościele dach i sufit. W 1789 r. świątynia ucierpiała ponownie podczas pożaru miasta. Wnętrze kościoła bardzo ucierpiało podczas przemarszu wojsk napoleońskich w 1812 r. 
W latach 1806–1837 kościół nie był użytkowany ze względu na zły stan, w latach 1806–1807 pełnił funkcję więzienia, a następnie piekarni. W 1820 r. ks. Michał Wierzbowski, wykonał kosztorys remontu, który został zatwierdzony przez rząd. Nowy proboszcz ks. Wawrzyniec Stokowski za czasów swojego poprzednika był wikariuszem w parafii, nie podjął większych prac remontowych w kościele, ale czynił starania, aby kościół nie uległ większemu zniszczeniu. W latach 1835–1882 proboszczem parafii był ks. Ignacy Wielgolawski. Drewniana podłoga oraz balustrada oddzielająca prezbiterium od nawy głównej zostały wykonane w 1839 r. Ogrom prac musiał być dość znaczny, bowiem w 1849 roku pleban przyjął do pracy w parafii wikariusza, ks. Ignacego Szyszkowskiego. Ostatnim przedsięwzięciem ks. Wielgolawskiego w zakresie remontu świątyni była budowa bocznej kruchty od strony północnej oraz murowanego chóru muzycznego, posiadającego drewnianą balustradę, wysuniętego trójbocznie, wspartego na dwóch kwadratowych filarach. Pod chórem wykonano sklepienie kolebkowe z lunetami. Wejście na chór od strony północnej, w trójkątnej wieżyczce dobudowanej od strony zewnętrznej do zachodniej ściany kościoła i północnej ściany starszej kruchty. Odrestaurowany kościół ponownie spełniał swoje funkcje religijne.
Ostatnie prace remontowe makowskiego kościoła w XIX wieku miały miejsce w roku 1886, już po śmierci ks. Ignacego Wielgolawskiego przez nowego rządcę parafii, administratora ks. Kajetana Śmiechowskiego. Naprawiono wówczas mury, zakończono ściany szczytowe oraz zainstalowano rynny. Wewnątrz świątyni wykonano sufity łukowe w nawach bocznych, odremontowano obie kruchty i przeprowadzono kapitalny remont zakrystii. Wykonano w niej betonową podłogę i zewnętrzne wejście oraz przerobiono skarbiec. Wraz z pracami remontowo-budowlanymi dokonano uzupełnienia wyposażenia świątyni. Poddano konserwacji organy, wykonano sześć konfesjonałów, dwie szafy dla bractw i cechów, wymurowano piscynię przy chrzcielnicy, naprawiono ołtarze i okna oraz wykonano ławki wokoło ścian. W 1914 r. w dzwonnicy zamontowany został zegar z 1880 roku, zakupiony z ofiar wiernych, na którego utrzymanie fundusze pobierano z kasy miejskiej. Dzwonnica z biegiem czasu uległa zniszczeniu i 12 czerwca 1921 runęła. 
W 1926 r. wybudowana została nowa bliżej świątyni dostosowana wyglądem do budynku kościoła wykonana z cegły, nie tynkowana. W czasie działań wojennych w 1944 r. kościół został uszkodzony, po wojnie został wyremontowany przez kolejnych proboszczów ks. Franciszka Gościniaka i ks. Henryka Błażejewskiego. Jest to budowla późnogotycka, murowana z cegły, trójnawowa. Świątynia wyposażona jest w ołtarz główny i kilka ołtarzy bocznych. Zachowały się zabytkowe nagrobki, kielichy i relikwiarze. 

</doc>
<doc id="1164253" url="https://pl.wikipedia.org/wiki?curid=1164253" title="Parafia św. Katarzyny w Gogołowie">
Parafia św. Katarzyny w Gogołowie

Parafia Świętej Katarzyny w Gogołowie – rzymskokatolicka parafia znajdująca się w diecezji rzeszowskiej w dekanacie Brzostek.
Erygowanie parafii przypisuje się Świętosławowi Korycińskiemu w 1312 r. (jednak data nie jest pewna). Pierwsza wzmianka o parafii znajduje się w księdze uposażeń z 1513 r. W tym czasie należała ona do diecezji krakowskiej.
Funkcję kościoła parafialnego pełnił drewniany kościół św. Katarzyny wybudowany w 1672 r. Ponieważ stał się zbyt mały, żeby pomieścić parafian, w latach 1981-88 wybudowano nowy kościół Matki Bożej Śnieżnej (który obecnie pełni funkcję kościoła parafialnego).
Terytorium parafii obejmuje: Gogołów, Glinik Górny i Hutę Gogołowską. Parafia ma dwa kościoły filialne: św. Józefa Robotnika w Hucie Gogołowskiej oraz św. Katarzyny w Gogołowie.
Proboszczowie parafii.
Pierwszym znanym proboszczem jest Grzegorz Strzemień z XVII wieku.

</doc>
<doc id="1164257" url="https://pl.wikipedia.org/wiki?curid=1164257" title="Parafia Świętej Katarzyny w Głogowie">
Parafia Świętej Katarzyny w Głogowie



</doc>
<doc id="1164263" url="https://pl.wikipedia.org/wiki?curid=1164263" title="Krytyka Lucasa">
Krytyka Lucasa

Krytyka Lucasa – praca ekonomisty amerykańskiego Roberta Lucasa z 1976, nazwana na jego cześć, dotycząca polityki gospodarczej w ujęciu makroekonomicznym. Autor twierdzi w niej, iż wszelkie próby predykcji oraz wnioski dotyczące gospodarki, wyciągane na podstawie badań ekonometrycznych przeprowadzanych wyłącznie z użyciem historycznych danych są nieefektywne. Nawet zaawansowane techniki agregacji danych nie dostarczą żądanych wyników.
Lucas a sens badań ekonometrycznych.
Okazało się, iż wszelkie decyzje polityczne podejmowane z użyciem wielorównaniowych, zagregowanych modeli ekonometrycznych, mogą powodować niezamierzone, bądź zupełnie przeciwne skutki. Dzieje się tak, gdyż parametry tych modeli nie są strukturalne, tzn. bezpośrednio zdeterminowane obecnymi decyzjami politycznymi. Kiedykolwiek zmienia się polityka, wówczas niejako zmieniają się także „zasady gry”. Stąd każda decyzja może przynieść każdy skutek i mimo wystąpienia silnej korelacji, rezultaty nie są pewne, ani nawet bardziej prawdopodobne. Zmienność parametrów modeli podaje w wątpliwość także aspekt budowania dużych modeli ekonometrycznych nawet w ujęciu dynamicznym.
Krytyka Lucasa determinuje zatem, że aby móc efektywnie przewidywać skutki decyzji tak zwanych "politycznych eksperymentów", należy zbadać "głębokie" parametry, takie jak: preferencje konsumenckie, dostępne technologie bądź ograniczenia surowcowe, które to decydują o indywidualnym zachowaniu się podmiotów gospodarczych.
Wspomniana krytyka nie spowodowała jednak wyłącznie dezorientacji w naukach ekonometrycznych, lecz przede wszystkim zachęciła ekonomistów do tworzenia analiz mikroekonomicznych, na tyle szczegółowych, aby znaleźć bezpośrednie przełożenie na język makroekonomii. Jest to swoiste sprzeniewierzenie się zasadzie, iż gospodarka w skali makro ma swoje prawa odmienne od praw mikroekonomicznych. Las w ujęciu ekonomii nie jest bowiem sumą drzew. Wydawało się, że analizy mikroekonomiczne były zawsze bardzo potrzebne. Lucas przekonał ekonomistów, że mogą być kluczowe dla poznania ekonomicznych zachowań ludzkich. Opierając się na twierdzeniu Gödla, Lucas stara się argumentować, że systemy sztuczne nie mają własności poznawczych, gdyż nie są zdolne do dowodzenia zdań samozwrotnych.
Krytyka Lucasa a krzywa Phillipsa.
Aby unaocznić znaczenie krytyki Lucasa, należy przytoczyć kwestię krzywej Phillipsa. W świetle stwierdzenia Lucasa okazuje się, iż zależność pomiędzy bezrobociem a inflacją może się załamać jeśli banki centralne będą próbowały wykorzystać to narzędzie, bądź na nie w jakiś sposób wpłynąć. Nadzieja, iż permanentne zwiększenie inflacji mogłoby zmniejszyć stopę bezrobocia w dłuższym okresie, może zawyżyć przewidywania przedsiębiorców co do oczekiwanej stopy inflacji i wpłynąć na ich decyzje o zatrudnieniu.
Łatwiejszy przykład to fakt, iż Fort Knox jeszcze nigdy nie został obrabowany. Z tego faktu nie wynika jeszcze, iż spokojnie możemy usunąć strażników, gdyż bodźcem zniechęcającym do obrabowania są właśnie ci strażnicy.
Literatura dodatkowa.
Lucas, Robert: "Econometric Policy Evaluation: A Critique", „Carnegie-Rochester Conference Series on Public Policy” 1: 19–46, 1976.

</doc>
<doc id="1164264" url="https://pl.wikipedia.org/wiki?curid=1164264" title="Parafia św. Brata Alberta w Makowie Mazowieckim">
Parafia św. Brata Alberta w Makowie Mazowieckim

Parafia św. Brata Alberta w Makowie Mazowieckim – rzymskokatolicka parafia należąca do dekanatu makowskiego, diecezji płockiej, metropolii warszawskiej. Jedna z dwóch parafii rzymskokatolickich w mieście Maków Mazowiecki.
Historia parafii.
Parafia została erygowana 15 sierpnia 1998 r. przez biskupa płockiego Zygmunta Kamińskiego. Powstała z podziału parafii św. Józefa, jej proboszczem został ks. Zbigniew Sajewski. 
Kościół parafialny.
4 października 1998 r. bp Zygmunt Kamiński odprawił o godz. 17.00 Mszę Świętą oraz dokonał poświęcenia krzyża i placu pod budowę kościoła.
Tymczasowy kościół parafialny został poświęcony przez biskupa Romana Marcinkowskiego dnia 20 czerwca 1999 r. Pod koniec września 1998 roku rozpoczęto prace pod budowę kaplicy. 1 maja 1999 r. pod przewodnictwem ks. infułata Aleksandra Pasternakiewicza, dyrektora Wydziału Budownictwa i Sztuki Sakralnej Kurii Diecezjalnej w Płocku i ks. prałata Józefa Śliwki proboszcza parafii pw. św. Józefa w Makowie Mazowieckim została odprawiona pierwsza Msza Święta w nowo wybudowanej świątyni.
Proboszczowie.
23 lutego 2010 pierwszy proboszcz parafii ks. Zbigniew Sajewski otrzymał nominację na urząd proboszcza parafii św. Maksymiliana Kolbego w Płońsku. 1 marca 2010 jego następcą został ks. Krzysztof Biernat, który w sierpniu 2018 r. został proboszczem parafii św. Tomasza Apostoła w Dzierżeninie. Nowym proboszczem parafii został ks. Marek Podsiadlik, dotychczasowy proboszcz parafii pw. św. Małgorzaty w Rokiciu. 

</doc>
<doc id="1164266" url="https://pl.wikipedia.org/wiki?curid=1164266" title="Parafia Zwiastowania Najświętszej Maryi Panny w Januszkowicach">
Parafia Zwiastowania Najświętszej Maryi Panny w Januszkowicach

Parafia Zwiastowania Najświętszej Maryi Panny – rzymskokatolicka parafia znajdująca się w diecezji rzeszowskiej w dekanacie Brzostek, z siedzibą w Januszkowicach.

</doc>
<doc id="1164271" url="https://pl.wikipedia.org/wiki?curid=1164271" title="The Ultimate Collection (album Whitney Houston)">
The Ultimate Collection (album Whitney Houston)

The Ultimate Collection – kompilacja największych przebojów Whitney Houston wydana 3 grudnia 2007 roku. Album zawiera takie przeboje jak "I Will Always Love You", "My Love Is Your Love" czy "I’m Your Baby Tonight".

</doc>
<doc id="1164278" url="https://pl.wikipedia.org/wiki?curid=1164278" title="Parafia św. Anny w Kołaczycach">
Parafia św. Anny w Kołaczycach

Parafia św. Anny w Kołaczycach – rzymskokatolicka parafia znajdująca się w diecezji rzeszowskiej w dekanacie Brzostek.
Obecny kościół parafialny pw. św. Anny jest piątym z kolei kościołem w Kołaczycach. Kościół zbudowano w latach 1903–1906, dzięki ofiarności miejscowego społeczeństwa. Został wymurowany według projektu Stanisława Majerskiego z czerwonej cegły i białego kamienia. Kościół powstał w stylu neogotyckim, jako jednonawowy, na planie krzyża z wieżą frontową. Wejście do kościoła prowadzi przez wieżę, w której wykonano portal gotycki, wsparty na dwu kolumnach.

</doc>
<doc id="1164281" url="https://pl.wikipedia.org/wiki?curid=1164281" title="Parafia św. Stanisława Biskupa w Sieklówce">
Parafia św. Stanisława Biskupa w Sieklówce

Parafia św. Stanisława w Sieklówce – rzymskokatolicka parafia znajdująca się w diecezji rzeszowskiej w dekanacie Brzostek.

</doc>
<doc id="1164282" url="https://pl.wikipedia.org/wiki?curid=1164282" title="Andrzej Dawidziuk">
Andrzej Dawidziuk

Andrzej Dawidziuk (ur. 30 maja 1969 w Mrągowie) – polski trener piłkarski, specjalizuje się w szkoleniu bramkarzy. Jego podopiecznymi byli: Łukasz Fabiański, Jakub Szmatuła czy Radosław Cierzniak.
Od 3 czerwca 2011 roku pełnił funkcję dyrektora sportowego w Lechu Poznań. Obecnie jest trenerem bramkarzy.
Kariera piłkarska.
Jako piłkarz grał w takich drużynach jak Ekotan Zalewo, Stomil Olsztyn, Legia Warszawa i Łada Biłgoraj. W pierwszym meczu w barwach Łady doznał poważnego złamania nogi i zakończył karierę zawodniczą.
Kariera trenerska.
Większe sukcesy Andrzej Dawidziuk święcił jako trener. Pierwsze kroki stawiał jeszcze jako zawodnik Łady, szkolił wówczas młodzież w tym klubie. W Ekotanie Zalewo był grającym trenerem. Po zakończeniu kariery Dawidziuk przez jedną rundę szkolił juniorów Łady Biłgoraj, a w 1996 roku przeniósł się do MSP Szamotuły, gdzie pracuje do dziś.
W 2000 roku Andrzej Dawidziuk podjął współpracę z trenerem Michałem Globiszem przy reprezentacji U-16. Przez kolejne lata pomagał temu szkoleniowcowi przy reprezentacjach różnych roczników. W swej karierze Dawidziuk pracował też z Dariuszem Dziekanowskim (reprezentacja juniorów) i Władysławem Żmudą (reprezentacja młodzieżowa). Od lipca 2006 do września 2009 współpracował z Leo Beenhakkerem przy pierwszej reprezentacji Polski. 25 września 2009 roku został mianowany, w duecie z Radosławem Mroczkowskim, trenerem reprezentacji Polski do lat 23. Jest także trenerem koordynatorem ds. szkolenia bramkarzy w PZPN. 3 czerwca 2011 został dyrektorem sportowym KKS Lech Poznań.

</doc>
<doc id="1164283" url="https://pl.wikipedia.org/wiki?curid=1164283" title="Falguière">
Falguière

Falguière - stacja linii nr 12 metra w Paryżu. Stacja znajduje się w 15. dzielnicy Paryża. Została otwarta 5 listopada 1910.

</doc>
<doc id="1164287" url="https://pl.wikipedia.org/wiki?curid=1164287" title="Volontaires">
Volontaires

Volontaires - stacja linii nr 12 metra w Paryżu. Stacja znajduje się w 15. dzielnicy Paryża. Została otwarta 5 listopada 1910.

</doc>
<doc id="1164290" url="https://pl.wikipedia.org/wiki?curid=1164290" title="Dziwny Zachód">
Dziwny Zachód

Dziwny Zachód (ang. "Weird West") – określenie typu twórczości (literatura, film itd.) łączącej Dziki Zachód (western) z elementami fantasy, horroru lub science fiction, w szczególności w jej steampunkowej odmianie.

</doc>
<doc id="1164292" url="https://pl.wikipedia.org/wiki?curid=1164292" title="Vaugirard">
Vaugirard

Vaugirard - stacja linii nr 12 metra w Paryżu. Stacja znajduje się w 15. dzielnicy Paryża. Została otwarta 5 listopada 1910.

</doc>
<doc id="1164295" url="https://pl.wikipedia.org/wiki?curid=1164295" title="Parafia Matki Bożej Nieustającej Pomocy w Sowinie">
Parafia Matki Bożej Nieustającej Pomocy w Sowinie

Parafia Matki Bożej Nieustającej Pomocy w Sowinie – rzymskokatolicka parafia diecezji rzeszowskiej w dekanacie brzosteckim.
Historia powstania parafii w Sowinie.
Przynależność osady Sowina do parafii Bieździedza.
Bieździedza została przekazana przez króla Władysława Łokietka swoim rycerzom w 1306 roku. Akcja osadnicza na terenach pomiędzy rzekami Białą i Wisłoką trwała ponad 80 lat. "„Do takich wsi należała właśnie Bieździedza”":
Co w tłumaczeniu przedstawia się następująco:
Z powyższego wynika, że w Bieździedzy byli dwaj gospodarze "Unik i Gostenda". Ale wiemy też, że nazwa tej osady pochodzi od określenia osadnika, który nie posiadał potomka, był „bez dziedzica” – Bezdad.
S o w i n a, jako osada wsi Bieździedza jest nierozerwalnie związana z tymi dokumentami.
Parafia Bieździedza zajmowała teren rozległy obejmujący wsie: "„Sowinę do granic Kleci, od południa graniczyła z Krotowicami (Warzyce), a od południowego zachodu ze wsią Zantkowa, leżącą od tej strony na podzamczu Golesza, zaś od zachodu ze wsią Kołaczyce. Pierwszy kościół na takim obszarze parafialnym zbudowany był w pobliżu starego, drożnego jeszcze wówczas traktu (z Kleci przez Sowinę, dzisiejsze przysiółki Rzeki i Baszta na Warzyce)...”".
S o w i n a poprzez przynależność do parafii w Bieździedzy, początkowo jako osada a potem już jako wieś parafialna była zobowiązana do różnego rodzaju posług na rzecz właścicieli Bieździedzy. Spisany inwentarz plebanii w Bieździedzy 26 czerwca 1786 r. po śmierci proboszcza ks. Michała Romera, gdzie wielokrotnie wymienia się wieś Sowinę, np. "„Inskrypcja i dekret na grunt chłopski w Sowinie leżący, Lesczniowka (Leśniówka) zwany, z 1607 r.”". Ponadto:
Wymienia się także dochody z poszczególnych „dominium”, i tak: "„Dominium Sowina ma podług trzyletnich rejestrów dochód roczny 702 kopy, stąd dziesięcina wynosi 70 kóp 16 snopków, po 30 kr., co daje 35 złr. 8 kr.”".
Za proboszcza Stanisława Miernikiewicza w trakcie wizytacji dekanalnej 16 listopada 1787 r. jest w protokole następujący zapis:
W II poł. XVIII wieku został wprowadzony przez władze galicyjskie tzw. "szematyzm" (łac. schematismus), obowiązek corocznego notowania danych o stanach parafii. Dzięki temu istnieje informacja od 1862 r. do 1937 r. o przynależności Sowiny do Bieździedzy. Wśród danych dotyczących ilości wiernych jest także informacja o płaconym podatku, rodzaju szkoły itp.
Historia kościółka filialnego.
Mieszkańcy wsi przez siedem wieków uczęszczali do kościoła parafialnego w Bieździedzy, odległego o 7 km (niektórzy nawet 9 km). Ksiądz kanonik Stanisław Karabin tak wspomina:
Początkowo w 1970 roku utworzono we wsi tzw. „punkt sakralny”, który nie miał stałego miejsca (organizowano go w domach prywatnych za pozwoleniem Ordynariusza diecezji przemyskiej). Odprawiano nabożeństwa w domach nowo budowanych, które jednocześnie były poświęcane. Do takiego domu zabierano obraz Matki Boskiej Częstochowskiej i odprawiano mszę świętą. Po pewnym czasie o tej sytuacji dowiedziała się Służba Bezpieczeństwa i Milicja. Zaczęto ludzi straszyć karami za nielegalne zgromadzenia religijne. Mieszkańcy nie dali się zastraszyć i dalej odprawiano nabożeństwa, ale już w jednym domu (punkt katechetyczny). Najpierw u Stanisława Zapór a potem w domu Henryki i Bolesława Lechwar (dom stał ok. 100 m od głównej drogi). Taka sytuacja trwała do 1973 roku. "„W roku 1973, miesiącu czerwcu" – wspomina dalej ks. Karabin – "przywieziono do Bieździedzy na plebanię na motorze przez Stanisława Zapór, Emilię Siemiak baptystkę, która wyprowadziła się z Sowiny i zamieszkała na Śląsku w Włodzisławie. Przybyła do mnie z propozycją, abym kupił od niej dom, ogród i pole dla potrzeb Kościoła w Sowinie... Z miejsca wyraziłem chęć kupna domu”". Dom z szopą został zakupiony za 110 tys. zł. Pole kupił sąsiad. Kontrakt został zawarty 6 października 1973 roku (ostateczna kwota z kosztami 123 tys. zł). Nabywcą nie mógł być Kościół, zatem kontrakt zawarto na nazwisko Władysława Sarneckiego, który później na rozprawie w Krośnie oświadczył, że dom ofiaruje na kościół. Budynek dostosowano dla potrzeb kościółka, który budowany był nocami "„w tajemnicy przed bezpieką”". Mieszkańcy stworzyli system ostrzegania, czy na drodze od Bieździedzy nie jedzie patrol milicji. W budowie pomagali parafianie z Bieździedzy, Bieździadki i Lublicy a nawet z innych sąsiednich parafii. Pomagali także byli mieszkańcy wsi z zagranicy (USA, RFN, Anglia) i innych polskich miast.
W dniu 20 maja 1975 roku, ks. biskup Ignacy Tokarczuk dokonał konsekracji kościoła.
Powołanie do życia parafii.
W czerwcu 2006 r. Z inicjatywy aktywu wiejskiego z Sowiny (Jan Kutyna, Antoni Ząbkowicz, Józef Liszka, i in.), przy wsparciu duchowieństwa wywodzącego się ze wsi (ks. prałat Jan Kutyna, o. Mikołaj Lechwar, i in.), wystąpiono do Kurii Diecezjalnej w Rzeszowie za pośrednictwem proboszcza w Bieździedzy z wnioskiem utworzenia parafii w Sowinie. Proboszcz parafii w Bieździedzy, ks. Emil Zachara powołał w tym celu: "Komitet Organizacji Powołania Parafii w Sowinie". W dniu 27 sierpnia, ordynariusz diecezji rzeszowskiej biskup Kazimierz Górny ogłosił akt erekcyjny parafii w Sowinie oraz mianował ks. lic. Marka Płazińskiego, proboszczem. Sowina po 720 latach odłączona zostaje od parafii Bieździedza i jest samodzielną jednostką parafialną.
Granice.
Parafia swoim zasięgiem obejmuje obecny obszar wsi Sowina, która graniczy: od płn. z Januszkowicami, od wsch. z Gogołowem, od płd. z Bieździedzą i Bieździadką, od zach. z Kołaczycami i Nawsiem Kołaczyckim.
Proboszczowie.
Cmentarz.
Cmentarz komunalny w Sowinie Górnej (przysiółek „Rola”)

</doc>
<doc id="1164297" url="https://pl.wikipedia.org/wiki?curid=1164297" title="Convention">
Convention

Convention - stacja linii nr 12 metra w Paryżu. Stacja znajduje się w 15. dzielnicy Paryża. Została otwarta 5 listopada 1910.

</doc>
<doc id="1164298" url="https://pl.wikipedia.org/wiki?curid=1164298" title="Porte de Versailles">
Porte de Versailles

Porte de Versailles - stacja linii nr 12 metra w Paryżu. Stacja znajduje się w 15. dzielnicy Paryża. Została otwarta 5 listopada 1910. W okolicy stacji mieści się elektrowozownia i warsztaty - Ateliers de Vaugirard które zbudowano w roku 1910. 

</doc>
<doc id="1164300" url="https://pl.wikipedia.org/wiki?curid=1164300" title="Flaga obwodu leningradzkiego">
Flaga obwodu leningradzkiego

Flaga obwodu leningradzkiego (NHR:436) – jeden z symboli tegoż obwodu został przyjęty 9 grudnia 1997 r.
Flaga ma postać prostokąta, którego 2/3 górnej części zajmuje barwa biała; u dołu znajdują się pasy niebieski i czerwony. Każdy z kolorów przechodząc w kolejny tworzy jakby fale, co nawiązuje do nadmorskiego charakteru obwodu. W centrum flagi znajduje się herb regionu.

</doc>
<doc id="1164301" url="https://pl.wikipedia.org/wiki?curid=1164301" title="Corentin Celton">
Corentin Celton

Corentin Celton – stacja linii nr 12 metra w Paryżu. Stacja znajduje się w gminie Issy-les-Moulineaux. Została otwarta 24 marca 1934.

</doc>
<doc id="1164304" url="https://pl.wikipedia.org/wiki?curid=1164304" title="Mairie d’Issy">
Mairie d’Issy

Mairie d’Issy – stacja linii nr 12 metra w Paryżu. Stacja znajduje się w gminie Issy-les-Moulineaux. Została otwarta 24 marca 1934.

</doc>
<doc id="1164305" url="https://pl.wikipedia.org/wiki?curid=1164305" title="Mikrosom">
Mikrosom



</doc>
<doc id="1164306" url="https://pl.wikipedia.org/wiki?curid=1164306" title="Fernando Arêas Rifan">
Fernando Arêas Rifan

Fernando Arêas Rifan (ur. 25 października 1950 w São Fidélis) – brazylijski duchowny katolicki, tradycjonalista, biskup tytularny Cedamusa, administrator Personalnej Administratury Apostolskiej Świętego Jana Marii Vianneya.
Życiorys.
Fernando Arêas Rifan otrzymał święcenia kapłańskie 8 grudnia 1974 roku. Był członkiem Bractwa Kapłańskiego Świętego Jana Marii Vianneya (FSSJV) założonego przez biskupa Antonio de Castro Mayera na wzór Bractwa Kapłańskiego Świętego Piusa X (FSSPX).
W latach 80. XX wieku swoim zaangażowaniem społecznym i duszpasterskim zdobył medialną popularność w stanie Rio de Janeiro. Tradycjonalistyczna postawa i brak zgody na wprowadzenie reform Soboru Watykańskiego II spowodowały jednak, że decyzją swojego ordynariusza w 1986 roku został pozbawiony probostwa w parafii Matki Bożej Różańcowej w Campos.
30 czerwca 1988 roku jako prezbiter brał udział w ceremonii konsekracji biskupów tradycjonalistycznych w Ecône, która stała się powodem ekskomuniki: Marcela Lefebvre'a, Antônio de Castro Mayera, Bernarda Fellaya, Alfonsa de Galarreta, Bernarda Tissier de Mallerias i Richarda Williamsona.
Po 28 stycznia 2002 roku na prośbę pogodzonego ze Stolicą Apostolską tradycjonalistycznego biskupa Licinio Rangela papież powołał księdza Fernando Rifana na koadiutora i wikariusza generalnego Personalnej Administratury Apostolskiej Świętego Jana Marii Vianneya.
18 sierpnia 2002 roku Fernando Arêas Rifan został konsekrowany na biskupa z siedzibą tytularną w Cedamusa. 16 grudnia 2002 roku został ordynariuszem Apostolskiej administratury personalnej Świętego Jana Marii Vianneya działającej na terenie diecezji Campos.

</doc>
<doc id="1164310" url="https://pl.wikipedia.org/wiki?curid=1164310" title="Firefly (serial telewizyjny)">
Firefly (serial telewizyjny)

Firefly – amerykański serial science fiction z 2002 roku osadzony w realiach kosmicznego westernu stworzony przez scenarzystę i reżysera Jossa Whedona, twórcę oraz Anioła ciemności. Producentami wykonawczymi byli Joss Whedon oraz Tim Minear.
"Firefly" miał premierę w Stanach Zjednoczonych oraz w Kanadzie w stacji telewizyjnej FOX 20 września 2002 roku. Pomimo wysokich oczekiwań względem projektu prowadzonego przez Jossa Whedona w połowie grudnia 2002 roku "Firefly" miał średnio tylko 4,7 miliona widzów na odcinek i był 98 w rankingu Nielsen Ratings. Serial został zdjęty z anteny po wyemitowaniu 11 z 14 wyprodukowanych odcinków. Mimo w miarę krótkiego okresu “życia” "Firefly" osiągnął wysokie wyniki sprzedaży gdy został wydany na DVD oraz miał duże wsparcie ze strony fanów serialu, którzy organizowali różne kampanie mające na celu przywrócenie serialu. W roku 2003 "Firefly" zdobył nagrodę Emmy za wybitne efekty specjalne w serialu. Niesłabnące zainteresowanie oraz sukcesy serialu doprowadziły Whedona wraz z wytwórnią Universal Pictures do wyprodukowania filmu opartego na serialu – Serenity. Franczyza "Firefly" rozszerzyła się z serialu oraz filmu również na inne media, w tym kilka komiksów oraz gier fabularnych.
Akcja serialu dzieje się w roku 2517, po przybyciu ludzi do nowego układu gwiezdnego, i śledzi losy załogi statku kosmicznego "Serenity" klasy Firefly. Whedon opisuje serial jako historię „dziewięciu osób patrząc w otchłań kosmosu i widzących dziewięć różnych rzeczy”.
Serial ukazuje życie ludzi, którzy walczyli po przegranej stronie wojny domowej, a teraz starają się utrzymać na obrzeżach społeczeństwa, jako część osadniczej kultury, która istnieje na peryferiach ich układu gwiezdnego. W dodatku jest to przyszłość, w której tylko dwa ocalałe supermocarstwa, Stany Zjednoczone oraz Chiny, połączyły się w celu utworzenia centralnego rządu federalnego, nazwanego Sojuszem, będącego również fuzją tych dwóch kultur. Według wizji Whedona „w przyszłości nic się nie zmieni: technologia będzie rozwijać się, ale my wciąż będziemy mieli te same polityczne, moralne i etyczne problemy jak dziś”.
Fabuła.
XXVI wiek. Przygody załogi małego transportowego statku kosmicznego „Serenity” klasy Firefly na obrzeżach kosmicznej cywilizacji w układzie planetarnym, w którym rządzi totalitarny reżim.
Produkcja.
Początek.
Joss Whedon opracował koncepcję serialu po przeczytaniu "The Killer Angels" (autorstwa Michaela Shaara), kroniki opisującej Bitwę pod Gettysburgiem, która miała miejsce podczas wojny secesyjnej. Whedon chciał śledzić losy ludzi którzy walczyli po przegranej stronie i ich późniejsze doświadczenia jako pionierzy oraz imigranci na obrzeżach cywilizacji, podobnie jak miało to miejsce po amerykańskiej wojnie secesyjnej w erze rekonstrukcji oraz kulturze dzikiego zachodu. Planował by "Firefly" był „dramatem stylizowanym na film Dyliżans z bohaterami którzy starają odnaleźć się w ponurym środowisku osadniczym.” Whedon chciał by serial był o namacalnej naturze życia, gdzie egzystencja była bardziej fizyczna i trudna. Po przeczytaniu "The Killer Angels" Whedon przeczytał książkę o żydowskich bojownikach partyzanckich podczas II wojny światowej, która również miała na niego wpływ. Whedon chciał stworzyć coś dla telewizji co było bardziej oparte na charakterach i naturalne niż większość nowoczesnych science-fiction. Czuł, że telewizyjne science-fiction stało się zbyt nieskazitelne i oderwane.
Whedon chciał dać serialowi nazwę wskazująca ruch oraz moc i czuł, że „Firefly” miał obie te cechy. Stosunkowo niewielkie znaczenie tego potężnego wyrazu dodawało mu uroku. Ostatecznie Whedon zdecydował się stworzyć statek na obraz świetlika (z ang. firefly).
Format.
Podczas kręcenia odcinka pilotażowego Whedon starał się przekonać stację FOX by serial był wyświetlany w formacie panoramicznym. W związku z tym celowo filmował sceny z aktorami na skrajach krawędzi z obu stron, tak aby mogły być wyświetlane tylko w formacie panoramicznym. Doprowadziło to do kilku scen w wydaniu DVD (i później Blu-ray) gdzie przedmioty, które powinny być widoczne (jak np. jarzmo statku) nie są, ponieważ nie były potrzebne w formacie nie-panoramicznym. Jednakże pilot został odrzucony przez kierownictwo FOX, które uważało, że brakuje w nim akcji oraz kapitan jest zbyt „uparty”. Nie podobała im się również scena, w której załoga statku ustąpiła szefowi mafii, ponieważ scena ta sugerowała, że załoga „jest nikim”. W piątkowe popołudnie FOX poinformowało Whedona, że musi złożyć nowy scenariusz dla odcinka pilotażowego w poniedziałek rano albo serial nie zostanie wyemitowany. Whedon i Tim Minear zamknęli się na cały weekend by napisać scenariusz dla nowego pilota, „The Train Job”. Pod kierunkiem FOX dodali „większych niż w życiu” bohaterów takich jak pachołek „Crow" i ludzi o błękitnych rękach („hands of blue”), którzy wprowadzili zakończenie w stylu Z Archiwum X.
W przypadku nowego odcinka pilotażowego FOX dało jasno do zrozumienia, że odcinek nie zostanie wyświetlony w formacie panoramicznym. Whedon i załoga czuli, że muszą „służyć dwóm panom” przez kręcenie w formacie panoramicznym dla ewentualnego wydania DVD, oraz przez utrzymanie obiektów w kadrze tak by wciąż to sprawnie działało, gdy będzie wyświetlane w pełno klatkowym trybie pan &amp; scan. Aby uzyskać uczucie głębi i realizmu, odcinki były kręcone w dokumentalnym stylu, z ręcznie trzymanymi kamerami, nadając im wygląd „znalezionego nagrania”, z celowo źle skadrowanymi lub nieostrymi obiektami. Jak Whedon tłumaczył „...nie bądź wyniosły, nie bądź poważny – bądź odnaleziony, bądź szorstki i wywrotny i doku[mentalny] i jesteś-tam”. Komputerowo generowane sceny naśladowały ruch kamery trzymanej w ręce. Jednakże styl ten nie został wykorzystany, gdy kręcone były sceny z udziałem rządu centralnego, Sojuszu („Alliance”). Śledzenie i stabilizacja kamery były użyte w celu pokazania sterylności tego aspektu świata "Firefly". Kolejny stylem użytym na potrzeby serialu były flary obiektywu, nawiązującym do telewizji z lat 70. Styl ten był pożądany do tego stopnia, że reżyser obrazu, David Boyd, odesłał najnowocześniejsze obiektywy, które redukowały refleksy świetlne i wymienił je na tańsze.
W przeciwieństwie do innych seriali science fiction, w których dodaje się dźwięk do scen mających miejsce w przestrzeni kosmicznej by osiągnąć dramaturgię, "Firefly" przedstawia kosmos jako ciszę, ponieważ próżnia nie może przenosić dźwięku.
Scenografia.
Scenograf Carey Mayer zbudował statek "Serenity" w dwóch częściach (po jednej na każdy poziom) jako kompletny plan z sufitami i oświetleniem zamontowanym jako część planu tak by kamery mogły z nich korzystać wraz z ruchomymi elementami. Dwuczęściowy plan statku pozwolił by drugi zespół kręcił w jednej części podczas gdy aktorzy i pierwszy zespół pracowali niezakłócenie w drugiej części planu. Whedon wspomina: „...mogłeś to ruszyć lub przesunąć coś dużego, tak że można było dostać się do i w okolicę wszystkiego. Oznaczało to, że środowisko pracy współpracowało z nami i nie było potrzeby by wprowadzać wiele zmian.” Taki układ planu dawał również inne korzyści. Jedną z nich było to, że pozwalało widzom czuć się jakby naprawdę byli na statku. Dla Whedona projekt statku był kluczowy przy określaniu znanego miejsca dla widza, i fakt że nie było w nim „tysiąca czterystu pokładów i holodeków oraz wszystko-na-co-masz-ochotę bufetu na tyłach.” Chciał pokazać, że było to utylitarne i że było „zdezelowane, ale nadające się do zamieszkania, a ostatecznie, było domem.” W komentarzu do wydania DVD Joss Whedon wspomina, że każdy pokój reprezentował uczucie bądź bohatera, zwykle przekazywane przez kolor farby. Wyjaśnia, że gdy przemieszczasz się od tyłu statku gdzie znajduje się maszynownia w kierunku mostku, kolory i nastrój zmieniają się z niezwykle ciepłych na chłodne. Oprócz wywoływania nastroju związanego z postacią, która spędza najwięcej czasu w danym pomieszczeniu, układ kolorów nawiązuje do generowanego ciepła przez ogon statku. Whedonowi zależało również na wykorzystaniu miejsca w pionie, stąd, dostęp do kwater załogi za pomocą drabin był ważny. Inną zaletą scenografii było to, że pozwalała aktorom pozostać w chwili i oddziaływać na siebie, bez potrzeby zatrzymania po każdym ujęciu i przestawiania się do następnego. Pozwoliło to kręcić serial w stylu dokumentalnym do którego Whedon dążył.
Na wygląd planu wpłynęło kilka rzeczy, włączając przesuwane drzwi i małe kabiny przywodzące na myśl japońskie hotele. Artysta Larry Dixon zauważył, że ściany ładowni „przypominają o przeplocie, nachodzących na siebie wzorach azjatyckich, zręcznie nawiązują do Amerykańsko-Chińskiego Sojuszu, a zarazem tworzą artystyczny układ dla głębszej płaszczyzny.” Dixon zauważył również jak scenografia wpłynęła na narrację poprzez użycie kolorów, głębi i kompozycji, światła, jak i również użycie przekątnych i cieni wzorzystych.
Ich niewielki budżet był kolejnym powodem do wykorzystanie statku przez większą część opowieści. Gdy załoga opuszczała statek, światy miały ziemską atmosferę i kolory ponieważ nie mogli pozwolić sobie na projektowanie obcych światów. „Nie chciałem udawać się do Yucca Flats w każdym epizodzie i zamieniać je w Udziwniony Świat poprzez dodawanie pomarańczowego nieba”, wspomina Whedon. Jak Mayer wspominał: „Myślę, że wrażenie końcowe było takie, że skończyliśmy na używaniu wielu miejsc i plenerów które wydawały się zbyt westernowe i siłą rzeczy nie chcieliśmy iść w tym kierunku; ale w pewnym momencie stało się to po prostu mniejszym złem – co faktycznie mogliśmy stworzyć w trzy dni?”
Muzyka.
Kompozytorem muzyki dla serialu jest Greg Edmonson. W jednej z wypowiedzi stwierdził, że komponował ją dla emocji danej chwili. Jednak jeden z recenzentów zauważył, że kompozytor pisał również dla znaków, stwierdzając: „...Edmonson opracował specjalną kolekcję muzycznej symboliki dla serialu...” By lepiej zobrazować tą kolekcję, recenzent dał kluczowym „podpisom” różne nazwy, wskazując że „Serenity” przywołuje motyw serialu i jest użyta gdy załoga powracała na statek, lub gdy spotykała się potajemnie; to był „dźwięk ich domu”. Gitara oraz skrzypce użyte w tym utworze są instrumentami przenośnymi pasującymi do stylu życia załogi statku: „...muzyka, którą tworzą przywołuje utwory grane na otwartej przestrzeni, przez ludzi którzy byli wczoraj setki mil (od domu). 'Serenity' przywołuje koczowniczy trym życia załogi i podkreśla zachodni aspekt serialu”. Kolejnym emocjonalnym podpisem były „Smutne Skrzypce”. Zostały użyte pod koniec Bitwy o Dolinę Serenity (Battle of Serenity Valley), ale również stanowiły podstawę do żartu Mala na Simonie, gdy ten powiedział mu, że Kaylee nie żyje w odcinku „Serenity”. Najbardziej pamiętliwym użyciem „smutnych skrzypiec” jest końcowa scena odcinka „The Message”, kiedy załoga opłakuje śmierć Tracego. Była to ostatnia scena ostatniego odcinka, która została nakręcona z udziałem aktorów, i tym samym była ona postrzegana przez nich i Edmonsona jako pożegnanie z "Firefly". By wskazać zbliżające się niebezpieczeństwo, „Zagrożenie” było użyte, które jest „niskim pulsem, jak bicie serca, z głębokimi dzwonami i niskimi smyczkami”. Recenzent zauważa również podpisy związane z postaciami występującymi w serialu. Przestępca Niska ma swój własny podpis: wschodnioeuropejskie i bliskowschodnie melodie na niskim burdonie. Podpisem Simona i River był fortepian grany słabo ze skrzypcami w tle. Jest to przeciwieństwem do przenośnych instrumentów w „Serenity”: fortepian jest instrumentem, który nie jest łatwy do przeniesienia i przywołuje obraz „odległego domu i rodziny za którą oboje tęsknią.” Różne podpisy zostały w większości wprowadzone w odcinku pilotażowym „Serenity”, i pomogły spotęgować narrację.
Ścieżka dźwiękowa wyrażała połączenie kultur ukazanych w serialu. Kowbojska gitara zmieszana z wpływami azjatyckimi utworzyła idealny nastrój dla serialu. Jeden z recenzentów stwierdził:
Utwór tytułowy, „The Ballad of Serenity”, został napisany przez Jossa Whedona i wykonany przez Sonny’ego Rhodesa. Whedon napisał utwór zanim serial dostał zielone światło i wstępne nagranie wykonane przez Whedona można znaleźć na płycie DVD. Ścieżka dźwiękowa została wydana na CD 8 listopada 2005 roku przez Varèse Sarabande, mimo że 40-minutowy soundtrack został wydany przez Fox Music we wrześniu 2005 roku jako cyfrowy EP.
Lista utworów (utwory 1-17 pojawiły się w wydaniu cyfrowym i CD):
Casting.
W obsadzaniu swojej dziewięcioosobowej załogi Whedon spoglądał najpierw na aktorów i zastanawiał się jaka jest między nimi chemia. Członek obsady Sean Maher wspomina, „Tak więc zebrał on nas wszystkich razem i myślę, że było to bardzo szybko, jakoś tak od razu, wszyscy natychmiastowo zgraliśmy się.” Każdy z dziewięciu członków obsady został wybrany przed rozpoczęciem zdjęć do serialu. Jednak w trakcie kręcenia oryginalnego pilota „Serenity” Whedon zadecydował, że Rebecca Gayheart jest nieodpowiednia do roli Inary Serry, i kręcił jej sceny w pojedynkę, tak by było łatwiej ją zastąpić. Morena Baccarin zgłosiła się na casting do roli i dwa dni później była na planie swojego pierwszego serialu. „Joss sprowadził mnie z pokoju przesłuchań jak dumny ojciec, trzymając mnie za rękę i przedstawiając mnie,” wspomina Baccarin.
Whedon zwrócił się do Nathana Filliona by zagrał główną rolę jako Malcolm Reynolds; po usłyszeniu założeń i obejrzeniu ujęć do odcinka pilotażowego, Fillion był bardzo zainteresowany. Nathan Fillion został jeszcze kilka razy zaproszony na przesłuchanie do roli zanim został obsadzony jako Malcolm Reynolds. Zauważył, że „to było naprawdę ekscytujące. Była to moja pierwsza główna rola i byłem bardzo zdenerwowany, ale naprawdę chciałem tę rolę, i chciałem opowiedzieć tę historię”. Fillion później powiedział, że ma „złamane serce” gdy dowiedział się, że serial został skasowany.
Alan Tudyk brał udział w przesłuchaniu przez biuro castingowe i kilka miesięcy później został wezwany na testowe przesłuchanie, gdzie spotkał się z Whedonem. Powiedziano mu później by wrócił i wziął udział w testowych przesłuchaniach wraz z możliwymi kandydatkami do roli Zoe (żona Washa) oraz to, że pod uwagę brany jest on i jeszcze jeden kandydat. Kandydatki do roli Zoe zostały odrzucone (ostatecznie Gina Torres otrzymała rolę) i Tudyk został odesłany do domu, później jednak otrzymał telefon informujący go, że dostał rolę. Jego taśma z przesłuchania pojawiła się w wydaniu DVD w opcjach specjalnych.
Gina Torres, weteranka kilku seriali i filmów w świecie science fiction i fantasy (Cleopatra 2525, Matrix Reaktywacja, Agentka o stu twarzach, Hercules: The Legendary Journeys) była z początku nie zainteresowana pracą przy kolejnej produkcji science fiction, ale „została przekonana przez jakość materiału źródłowego.” Torres wspomina: „Więc masz tych wątpliwych bohaterów zamieszkujących wyzywający świat i to tworzy podstawę do świetnej narracji. I nie ma kosmitów!”.
Dla Adama Baldwina, który dorastał oglądając westerny, rola Jayne’ego Cobba była wymarzona.
Kanadyjska aktorka Jewel Staite nagrała swoje przesłuchanie z Vancouver i została zaproszona do Los Angeles by spotkać się z Whedonem, i w rezultacie została obsadzona do roli Kaylee Frye, mechanika statku.
Sean Maher wspomina czytanie do roli i polubienie postaci Simona Tama, jednak to osobowość Whedona i wizja „przypieczętowały umowę” dla niego. Do roli siostry Simona, River Tam, Whedon wezwał Summer Glau na przesłuchanie i test tego samego dnia. Glau pracowała wcześniej z Whedonem przy serialu Anioł ciemności w odcinku „Waiting in the Wings”. Dwa tygodnie później Whedon zadzwonił do niej by powiedzieć, że dostała rolę.
Weteran telewizji, aktor Ron Glass powiedział, że przed Firefly nie doświadczył bądź też nie szukał roli w klimatach science-fiction lub westernu, ale zakochał się w scenariuszu pilota i postaci Shepherda Booka.
Pracownicy produkcji.
Tom Minear został wybrany przez Whedona na show runnera – osobę, która jest głównym scenarzystą i kierownikiem produkcji. Według Whedona „[Minear] zrozumiał serial jak żaden inny człowiek, i właśnie dodał do niego bardzo dużo, że myślę o nim tak jakby był zawsze jego częścią.” Wielu innych pracowników produkcji było wybranych spośród osób z którymi Whedon pracował w przeszłości, z wyjątkiem kierownika zdjęć Davida Boyda, który był „wielkim odkryciem” i który był „pełen radości i energii”
Scenarzyści zostali wybrani po rozmowach kwalifikacyjnych i próbkach skryptu. Wśród osób wybranych byli José Molina, Ben Edlund, Cheryl Cain, Brett Matthews, Drew Greenberg i Jane Espenson. Espenson napisał esej o procesie pisania z Mutant Enemy (firmy produkcyjnej założonej przez Jossa Whedona). Posiedzenie odbywa się i pomysły są wysuwane, głównie przez Whedona, i scenarzyści podczas burzy mózgów opracowują temat przewodni danego odcinka i rozwój postaci. Następnie, scenarzyści (z wyjątkiem tych pracujących nad odcinkiem z poprzedniego tygodnia) spotykają się w poczekalni do biura Whedona by rozpocząć dzielenie historii na akty i sceny. Dla zespołu, jednym z kluczowych komponentów w projektowaniu aktów jest decydowanie gdzie zrobić przerwę na reklamę i zapewnienie, że widz powróci po niej. „Znalezienie tych momentów w historii pomaga nadać jej kształt: pomyśl o nich jak o słupkach do namiotu, które wspierają strukturę.” Dla przykładu, w „Shindig”, przerwa na reklamę pojawia się, gdy Malcolm Reynolds jest ciężko ranny i przegrywa pojedynek. „Nie kończy się gdy Mal odwraca walkę na swoją korzyść, gdy stoi zwycięsko nad swoim przeciwnikiem. Obie sceny są ważnymi momentami, ale jedna z nich pozostawia ciebie w stanie zaciekawienia, a druga nie.” Następnie scenarzyści opracowują sceny na białej tablicy, przedstawiającej “krótki uporządkowany opis każdej sceny.” Scenarzysta zostaje wybrany do stworzenia zarysu koncepcji odcinka – okazjonalnie z jakimiś dialogami i żartami – w jeden dzień. Zarys przekazywany jest do show runnera Tima Mineara, który poprawia go w ciągu dnia. Później scenarzysta używa poprawiony zarys do napisania pierwszego szkicu scenariusza podczas gdy inni scenarzyści pracują nad kolejnymi. Szkic ten jest zwykle poddawany korekcie w ciągu trzech do czternastu dni; następnie drugi i czasami trzeci szkic zostaje napisany. Po wszystkich korektach ostateczna wersja szkicu zostaje opracowana jako „szkic do kręcenia” (shooting draft).
Lista odcinków.
Wskaźnik oglądalności.
"(Oglądalność w momencie skasowania serialu.)"
Uwagi.
Western w kosmosie – zobacz space opera i Dziwny Zachód.
Kolejność emisji odcinków w telewizji była inna, niż faktyczna kolejność odcinków zachowana w wydaniu DVD. W 2005 nakręcono film-sequel – Serenity. Film ten współdzieli tytuł z oryginalnym, dwugodzinnym pilotem (Serenity (1) i Serenity (2)).
Nathan Fillion wystąpił w pięciu odcinkach innego serialu Jossa Whedona . W dwóch odcinkach tego serialu zagrał także inny aktor występujący w serialu Firefly – Jeff Ricketts. Adam Baldwin i Summer Glau pojawili się wcześniej w serialu Anioł ciemności.

</doc>
<doc id="1164317" url="https://pl.wikipedia.org/wiki?curid=1164317" title="Jarosław Dubiński">
Jarosław Dubiński



</doc>
<doc id="1164323" url="https://pl.wikipedia.org/wiki?curid=1164323" title="Jimmy Perry">
Jimmy Perry

Jimmy Perry, właśc. James Perry (ur. 9 września 1923 w Londynie, zm. 23 października 2016) – brytyjski aktor, kompozytor i scenarzysta. Współtwórca (razem z Davidem Croftem) czterech bardzo popularnych w Wielkiej Brytanii seriali komediowych: "Pan wzywał, Milordzie?" oraz "Armia tatuśka", "It Ain't Half Hot Mum" i "Hi-de-Hi!". Oficer Orderu Imperium Brytyjskiego (OBE, 1978).
Twórczość.
Uważa się, że tworzone przez niego seriale inspirowane były jego własną biografią. Młody Jimmy często słuchał anegdotek z życia wyższych sfer oraz obsługującej je służby, które opowiadał jego dziadek – sam pracujący jako kamerdyner (i stąd pomysł na "Pan wzywał, Milordzie?"). W wieku 17 lat dołączył do oddziałów obrony terytorialnej i służył tam przez część II wojny światowej ("Armia tatuśka"). Później został powołany do regularnej armii i wysłany do Birmy, gdzie grał w orkiestrze polowej ("It Ain't Half Hot Mum"). Po wojnie ukończył Królewską Akademię Sztuk Dramatycznych i jako młody aktor dorabiał w wakacje, pracując jako animator w ośrodku wczasowym ("Hi-de-Hi!").
Kariera.
W latach 60. był grającym dyrektorem teatru w Watford. Tam poznał żonę Davida Crofta, pracującą wtedy jako agentka teatralna, i został jej klientem. Za jej pośrednictwem przekazał Croftowi – wówczas uznanemu producentowi telewizyjnemu, niemającemu jednak wielkich doświadczeń jako scenarzysta – swój pomysł serialu o losach podstarzałych żołnierzy z oddziałów obrony terytorialnej. Tak narodziła się "Armia tatuśków", która stała się początkiem ich trwającej 25 lat (1968–1993) twórczej współpracy. W 1978 wspólnie odebrali tytuł oficerów Orderu Imperium Brytyjskiego, przyznany w uznaniu zasług dla brytyjskiej kultury. Perry był także kompozytorem tematów muzycznych do wszystkich swoich seriali.
W 2002 ukazały się jego pamiętniki zatytułowane "A Stupid Boy" ("Głupi chłopiec"). W 2008 Perry i Croft otrzymali nagrodę specjalną BAFTA za cały swój wkład w rozwój brytyjskiej telewizji.

</doc>
<doc id="1164331" url="https://pl.wikipedia.org/wiki?curid=1164331" title="Alarm fur Cobra 11">
Alarm fur Cobra 11



</doc>
<doc id="1164338" url="https://pl.wikipedia.org/wiki?curid=1164338" title="Antynomia semantyczna">
Antynomia semantyczna



</doc>
<doc id="1164342" url="https://pl.wikipedia.org/wiki?curid=1164342" title="Oportunista">
Oportunista



</doc>
<doc id="1164345" url="https://pl.wikipedia.org/wiki?curid=1164345" title="Tomasz Kłaptocz">
Tomasz Kłaptocz

Tomasz Kłaptocz (ur. w Bielsku-Białej) – polski wokalista, multiinstrumentalista oraz aktor teatralny. Współzałożyciel oraz były frontman zespołu Akurat, od 2009 roku wokalista zespołu Buldog.
Życiorys.
W 1994 roku Kłaptocz został współzałożycielem zespołu Akurat, z którym nagrał trzy płyty studyjne: "Pomarańcza" (2001), "Prowincja" (2003) oraz "Fantasmagorie" (2006). W tym samym roku opuścił zespół, aby od lipca 2009 zostać nowym wokalistą zespołu Buldog zastępując tym samym Kazika Staszewskiego. Pierwszy album z Kłaptoczem w składzie, "Chrystus miasta", ukazał się w 2010 roku nakładem własnym.
Tomasz Kłaptocz uczestniczył gościnnie w projekcie Grabaża i Strachów na Lachy "Zakazane piosenki" (2008), gdzie zaśpiewał utwór „Szare koszmary” Tiltu. W 2010 roku zaśpiewał gościnnie w tytułowym utworze z płyty "Oranżada" grupy Koniec Świata oraz na koncercie Kultu zarejestrowanego na albumie "MTV Unplugged", gdzie wykonał utwór „Bliskie spotkania 3 stopnia”.
Tomasz Kłaptocz jest także aktorem Sceny Polskiej w Czeskim Cieszynie.
Życie prywatne.
Mieszka w Cieszynie, ma żonę i piątkę dzieci.

</doc>
<doc id="1164364" url="https://pl.wikipedia.org/wiki?curid=1164364" title="Zespół rycerza i rozpustnika">
Zespół rycerza i rozpustnika

Zespół rycerza i rozpustnika – jedno z rzadziej spotykanych zaburzeń seksualnych. Polega na ambiwalentnej postawie kobiety wobec mężczyzn. W mentalności kobiety współistnieją dwa przeciwstawne modele męskości. „Rycerz” to mężczyzna dający poczucie bezpieczeństwa, budzący zaufanie, honorowy, romantyczny, czysty. „Rozpustnik” to mężczyzna zmysłowy, rozpustny, żywiołowy, orgiastyczny w seksie, kuszący i wyrafinowany w sztuce kochania. Pierwszy jest ideałem męża, drugi – kochanka. 
Ta sprzeczność obrazu męskości i dysocjacja postaw wobec mężczyzn wynikają z rozbieżności cech przypisywanych roli męża i ojca oraz roli partnera seksualnego. W wyniku tego zaburzenia kobieta może mieć satysfakcjonujące kontakty seksualne tylko z mężczyzną-rozpustnikiem. Przy nim może się zrelaksować i czuć swobodnie, bez wyrzutów sumienia czerpiąc satysfakcję seksualną, podczas gdy przy mężczyźnie rycerzu odczuwa zahamowania.
Odpowiednikiem tego zespołu u mężczyzn jest zespół Madonny i ladacznicy.

</doc>
<doc id="1164366" url="https://pl.wikipedia.org/wiki?curid=1164366" title="Zespół Madonny i ladacznicy">
Zespół Madonny i ladacznicy

Zespół Madonny i ladacznicy – zaburzenie seksualne opisane przez psychoanalityka Renshava, polegające na ambiwalentnej postawie mężczyzny wobec natury kobiecej. W mentalności mężczyzny współistnieją dwa modele kobiety: Madonna – porządna, cnotliwa, idealna żona i matka oraz ladacznica – zmysłowa, rozpustna, dostępna, zabawowo traktująca seks.
Postawa ta według Renshava jest bardzo rozpowszechniona w kręgu kultury Zachodu i wynika z wychowania, lęku kastracyjnego, nieufności wobec kobiet i podwójnej moralności.
Odpowiednikiem tego zespołu u kobiet jest zespół rycerza i rozpustnika.

</doc>
<doc id="1164368" url="https://pl.wikipedia.org/wiki?curid=1164368" title="Estádio Municipal Presidente Juscelino Kubitschek">
Estádio Municipal Presidente Juscelino Kubitschek

Estádio Municipal Presidente Juscelino Kubitschek – stadion piłkarski, w Andradas, Minas Gerais, Brazylia, na którym swoje mecze rozgrywa klub Rio Branco de Andradas Futebol Clube.

</doc>
<doc id="1164371" url="https://pl.wikipedia.org/wiki?curid=1164371" title="Józef Otłowski">
Józef Otłowski

Józef Otłowski (ur. 7 lipca 1905 w Chojnowie k. Przasnysza, zm. 3 stycznia 1986 w Płońsku) – nauczyciel, działacz społeczny.
Życiorys.
Syn Mateusza i Anny z Szymanowiczów. Brat Stanisława, Franciszka, Feliksa, Heleny (Zdanowskiej), Władysława i Jana. Pochodził z rodziny włościańskiej. Ojciec był współpracownikiem Stanisława Chełchowskiego w krzewieniu wiedzy rolniczej na wsi przasnyskiej.
Józef uczył się w szkole powszechnej w Czernicach Borowych (1915), następnie w szkole średniej w Mławie (od 1919). W 1926 zdał w Ciechanowie egzaminy maturalne. W tym samym roku rozpoczął studia polonistyczne na Uniwersytecie Warszawskim (przerwane w 1928). W l. 1928–29 odbył kurs w Szkole Podchorążych Rezerwy w Grudziądzu, następnie płatną praktykę nauczycielską w szkole rolniczej w Miętnem k. Garwolina.
Od września 1930 pracował jako nauczyciel w szkołach rolniczych w Antonowie (powiat Oszmiana) i Torokaniu (powiat Kobryń). W tym czasie zdał egzaminy w Seminarium Nauczycielskim w Wilnie na nauczyciela szkół powszechnych. W l. 1933–39 kierował szkołą powszechną w Mołodowie (powiat Drohiczyn Poleski). Zaprzyjaźnił się tam z ks. Janem Zieją. Po wybuchu wojny przedostał się do Przasnysza.
W okresie okupacji hitlerowskiej pracował jako furman przy budowie dróg i prowadził tajne nauczanie na terenie miejscowości: Chojnowo, Grójec i Czernice Borowe. Był dwukrotnie aresztowany przez Niemców, z jego rodziny zginęło trzech braci i szwagier. W l. 1945–48 uczył języka polskiego w Gimnazjum i Liceum w Przasnyszu. Organizował otwarte spotkania literackie, przygotowywał spektakle teatralne. Przyjaźnił się z prefektem, ks. Szczepanem Soszyńskim. Pod pretekstem złego wpływu na grono pedagogiczne i młodzież przeniesiony do pracy w szkolnictwie podstawowym na terenie Przasnysza, następnie Chorzel.
Od 1950 nauczyciel w Liceum Ogólnokształcącym i Liceum Wieczorowym dla Pracujących w Płońsku, a także w Liceum Korespondencyjnym w Ciechanowie. W 1951 zdał egzamin w Państwowej Wyższej Szkole Pedagogicznej w Warszawie uprawniający do nauczania w szkołach średnich ogólnokształcących i pedagogicznych. W l. 1954–55 był zastępcą dyrektora Liceum Ogólnokształcącego w Płońsku. Po przejściu na emeryturę w 1972, wygłaszał prelekcje na tematy religijne i literackie w płońskich kościołach.
Odznaczony Krzyżem Kawalerskim Orderu Odrodzenia Polski oraz Medalem Komisji Edukacji Narodowej.
Żonaty z Marią Nowosielską, z domu Sakowicz, wdową po Franciszku. Miał z nią córkę Danutę (po mężu Świtała). Józef Otłowski pochowany został na cmentarzu parafialnym w Przasnyszu.

</doc>
<doc id="1164372" url="https://pl.wikipedia.org/wiki?curid=1164372" title="Kashima (Ibaraki)">
Kashima (Ibaraki)

 – miasto portowe w Japonii, w prefekturze Ibaraki, położone nad Pacyfikiem. Miasto jest centralną częścią pasa przemysłowego Kashima-Rinkai. Ma powierzchnię 106,02 km2 . W 2020 r. mieszkało w nim 66 965 osób, w 28 230 gospodarstwach domowych (w 2010 r. 66 030 osób, w 25 222 gospodarstwach domowych).
Położenie.
Miasto leży w południowej części prefektury nad Oceanem Spokojnym. Graniczy z miastami:
Historia.
Wraz z utworzeniem nowego systemu administracyjnego w 1889 roku na terenie powiatu Kashima powstała miejscowość . 15 września 1954 roku miejscowość powiększyła się o teren wiosek Takamatsu, Toyotsu, Toyosato i Namino (z powiatu Kashima). 1 września 1995 roku wioska Ōno (z powiatu Kashima) połączyła się z miejscowością, która zyskała status miasta i zmieniła nazwę na .
Populacja.
Zmiany w populacji terenu miasta w latach 1950–2020:

</doc>
<doc id="1164373" url="https://pl.wikipedia.org/wiki?curid=1164373" title="Pyare Mohan">
Pyare Mohan

Pyare Mohan (hindi प्यारे मोहन, urdu پیارے موہن) – indyjska komedia wyreżyserowana w 2006 przez Indra Kumar, autora "Dil", "Mann", "Ishq" i "Masti". W rolach głównych Fardeen Khan i Vivek Oberoi, w drugoplanowych Amrita Rao, Esha Deol i Boman Irani. Film jest remakiem tamilskiej komedii "Aandipatti Arasampatti". Tematem filmu są perypetie dwóch młodych mężczyzn, którzy po wypadku na planie filmowym muszą się przestawić z roli supersprawnych kaskaderów na role niepełnosprawnych – jeden z nich jest głuchy, drugi niewidomy. To historia przyjaźni, która nigdy nie zawodzi i tęsknoty za miłością, do której, gdy brakuje słuchu czy wzroku, wystarczy serce.
Fabuła.
Pyare (Fardeen Khan) i Mohan (Vivek Oberoi) dwóch przyjaciół w Mumbaju łączą wspomnienia czasu, gdy razem przeżywali ryzyko i swoje nieograniczone możliwości wykonując zawód kaskadera. Pewnego dnia jednak doszło do tragicznego wypadku w wyniku którego wokół Pyare zapadła ciemność, a wokół Mohana cisza. Supersprawni stali się nagle kalekimi. To pogłębiło jeszcze ich przyjaźń. Niewidomy Pyare widział świat oczyma Mohana, a Pyare był uszami głuchego Mohana. Razem zamknęli się w małym światku prowadząc sklepik z pocztówkami. Cieszyli się codziennością modląc się wzajemnie za siebie. Każdy z nich modlił się o to, aby Bóg dał przyjacielowi przeżyć miłość. I pewnego dnia uzyskali odpowiedź na swoje modlitwy. W ich życiu pojawiły się dwie robiące karierę na scenie siostry Malhotra: Preety (Esha Deol) i Priya (Amrita Rao). Pyare i Mohan urzekli je swoją radością życia, gotowością pomocy, oddaniem sobie. Obie pary wesoło spędzały czas ze sobą, aż do chwili, gdy stęsknieni za miłością Pyare i Mohan zdecydowali się wyjawić dziewczynom swoje uczucia licząc na wspólną przyszłość. Preety i Priya zraniły ich odrzucając tę miłość, nie chcąc wiązać swoich losów z niepełnosprawnymi. Wyjechały do Bangkoku robić karierę, ale tam zamiast sławy czekało je oskarżenie o morderstwo, więzienie i groźba wyroku śmierci. Zostały wplątane w aferę gangsterską. Gdy straciły już całą nadzieję na pomoc, zobaczyły przed sobą twarze Pyare i Mohana.
Muzyka i piosenki.
Muzykę do filmu skomponował Anu Malik

</doc>
<doc id="1164378" url="https://pl.wikipedia.org/wiki?curid=1164378" title="Front Galicyjsko-Wołyński">
Front Galicyjsko-Wołyński

Front Galicyjsko-Wołyński – związek operacyjny Wojska Polskiego utworzony w trakcie wojny polsko-ukraińskiej dyrektywą Wodza Naczelnego gen. Józefa Piłsudskiego z 29 maja 1919, scalający Front Wołyński i Naczelne Dowództwo WP na Galicję Wschodnią (Grupa/Armia „Wschód”).
W związku z przygotowaniami do podjęcia ofensywy na Wołyniu, 23 lipca 1919 Front Galicyjsko-Wołyński został podzielony na dwa samodzielne fronty: Galicyjski gen. Wacława Iwaszkiewicza i Wołyński gen. Antoniego Listowskiego.
Historia.
2 czerwca 1919, na mocy rozkazu Naczelnego Dowództwa Wojska Polskiego z 29 maja 1919 utworzone zostało dowództwo Frontu Galicyjsko-Wołyńskiego z gen. Wacławem Iwaszkiewiczem na czele. W ramach tego frontu połączone zostały jednostki prowadzące działania w Galicji Wschodniej oraz wojska Frontu Wołyńskiego. 
Po zwycięskiej ofensywie majowej Naczelne Dowództwo WP postanowiło rozkazem nr 408/III zespolić działające tam wyższe związki operacyjne (NDWP na Galicję Wschodnią i Front Wołyński) w jedno zgrupowanie nazwane Frontem Galicyjsko-Wołyńskim. Stało się to, ponieważ dowództwo uznało wojnę polsko-ukraińską za "de facto" wygraną (wojska ukraińskie kontrolowały tylko strefę nad Zbruczem), więc zredukowano siły i scentralizowano dowodzenie w tamtym rejonie.
Reorganizacja przebiegała w momencie ofensywy polskiej, w czasie której zdobyto: 27 maja Brody i Radziwiłłów, 28 maja Złoczów, 30 maja Brzeżany i 2 czerwca Tarnopol, gdzie znajdowały się liczne zapasy ukraińskie. Po tych wydarzeniach nastąpiło wstrzymanie działań wojennych ze strony Polski.
W tym samym czasie nowym dowódcą UHA został gen. Ołeksandr Hrekow. Zaplanował on tzw. ofensywę czortkowską, która ruszyła 7/8 czerwca, a brały w niej udział resztki wojsk zachodnioukraińskich, czyli ok. 25 000 żołnierzy skupionych w 3 korpusach. Jako pierwszy na Czortków, gdzie stacjonowały oddziały dywizji Sikorskiego, ruszył I Korpus Galicyjski Mykytki, pobił je i odbił Kopyczyńce. W tym samym momencie III Korpus z Czotkowa uderzył na Jazłowiec. Wspomagał je w tym II Korpus. W ciągu 3 tygodni ofensywy WP utraciło przeszło 2121 rannych, zaginionych oraz zabitych i musiało wycofać się na linię Dniestr – Gniła Lipa – Przemyślany – Podkamień. Była to jedna z większych porażek wojsk polskich w latach 1918-1921.
W wyniku tego NDWP postanowiło wzmocnić front 6 Dywizją Strzelców z armii Hallera, transportowaną z Odessy 4 Dywizją Strzelców oraz kilkoma batalionami. Kierownictwo na kontrofensywą objął sam gen. Józef Piłsudski. Rozpoczęła się 28 czerwca o godz. 4.00, a uderzenia poszczególnych dywizji wyglądały następująco:
Doszło wówczas do przełamania frontu pod Jazłowcem i zmuszenia wszystkich sił wroga do odwrotu. Natarcie zastopowano 5 lipca na Strypie w celu uzupełnienia zapasów. 14 lipca nastąpiło ostatnie uderzenie wojsk polskich, zakończone 16 lipca wyparciem resztek sił ukraińskich za Zbrucz i tym samym zakończenie trwającej od 1 listopada 1918 roku wojny polsko-ukraińskiej. 
Wtedy jeden duży Front przestał być przydatny i podzielono go na dwa związki operacyjne: Front Wołyński (23 lipca), kontynuujący walkę, tym razem z wojskami bolszewickimi, oraz Front Galicyjski, przemianowany na Front Podolski (27 lipca), mający za zadanie obserwacji wojska URL za Zbruczem.
Dowództwo i skład.
Łącznie 38 613 piechurów i 2144 kawalerzystów.

</doc>
<doc id="1164379" url="https://pl.wikipedia.org/wiki?curid=1164379" title="Olga Szyszygina">
Olga Szyszygina

Olga Szyszygina (ur. 23 grudnia 1968) – kazachska lekkoatletka, płotkarka, olimpijka.
Kariera.
Szyszygina swoją karierę zaczęła w 1995 roku od mitingu w Lucernie, gdzie ustanowiła swój rekord życiowy 12,44 s, co było wówczas najlepszym wynikiem na świecie, pomimo tego nie udało się jej zdobyć złotego medalu Mistrzostw Świata. W 1996 wykryto u niej niedozwolone środki dopingowe, za co została zdyskwalifikowana na okres dwóch lat. W 2000 roku na letnich igrzyskach olimpijskich w Sydney sprawiła wielką sensację zdobywając złoty medal. Zakończyła karierę w 2002. Jest rekordzistką Azji na wszystkich dystansach płotkarskich (50, 60, 100 m ppł) z wyjątkiem 400 m ppł.

</doc>
<doc id="1164384" url="https://pl.wikipedia.org/wiki?curid=1164384" title="Filipiki">
Filipiki



</doc>
<doc id="1164390" url="https://pl.wikipedia.org/wiki?curid=1164390" title="Mako Komuro">
Mako Komuro

 – najstarsza córka księcia Akishino i jego żony, księżnej Kiko, wnuczka emerytowanego cesarza Akihito i emerytowanej cesarzowej Michiko.
Ma młodszą siostrę – księżniczkę Kako i młodszego brata – księcia Hisahito.
Wychodząc 26 października 2021 za mąż za Kei Komuro – prawnika i osobę niezwiązaną z dworem cesarskim – Mako opuściła rodzinę cesarską i utraciła tytuł, przyjmując nazwisko męża.
Życiorys.
Księżniczka urodziła się 23 października 1991 r. w szpitalu Agencji Dworu Cesarskiego (Kunai-chō), który znajduje się na terenie kompleksu pałacowego w tokijskiej dzielnicy Chiyoda. Kilka dni później 29 października ojciec nadał jej imię i dodał: „Krocz przez życie naturalnie, nie przyozdabiając się i nie tracąc swego naturalnego piękna”.
Edukacja.
Już we wczesnym dzieciństwie była częstym gościem programów telewizyjnych. Interesuje się między innymi sztukami pięknymi, paleografią i budownictwem. Szczególnym zainteresowaniem księżniczki cieszy się malarstwo japońskie. Jednym z tematów jej pracy, na zakończenie szkoły podstawowej, była estetyka w dziełach sztuki znajdujących się w Shōsō-in, Tōshōdai-ji i w Pałacu Cesarskim w Kioto. Cieszy się ogromną popularnością w internecie. Jest fanką grup muzycznych zrzeszonych pod szyldem Johnny &amp; Associates, co potwierdziła w rozmowie z dziennikarzami w programie telewizyjnym 26 września 2008.
W kwietniu 1998 roku rozpoczęła naukę (system szkolny: 6-3-3) w prywatnej szkole podstawowej w Shinjuku. Kurs szkoły podstawowej ukończyła w marcu 2004 roku, a kurs gimnazjalny w 2007 roku, rozpoczynając naukę na poziomie najwyższym, licealnym.
W sierpniu 2006 roku przebywała dwa tygodnie w Austrii na wymianie uczniów pomiędzy szkołami. W latach 2014–2015 odbyła studia magisterskie w zakresie muzealnictwa na University of Leicester, przy czym jej pobyt na tej uczelni został podany do publicznej wiadomości dopiero pod koniec jej studiów, dzięki czemu przez rok mogła żyć w Wielkiej Brytanii relatywnie anonimowo.
Obowiązki oficjalne.
Od 2005 roku podróżowała wraz z rodzicami po Japonii. Podczas wyjazdu z ojcem w 2006 roku wzięła udział w obchodach święta w chramie Ise w prefekturze Mie.
Małżeństwo.
W maju 2017 roku ogłoszono, że księżniczka ma poślubić Kei Komuro, absolwenta International Christian University (ICU). Początkowo oczekiwano, że ślub odbędzie się w listopadzie 2018 r., ale został przełożony o trzy lata z powodu zaangażowania Kei Komuro i jego matki w spór finansowy o 4 miliony jenów, które otrzymała od swojego byłego narzeczonego. Pałac ogłosił później, że nadmierne zainteresowanie mediów tą sprawą spowodowało, że Mako zachorowała na zespół stresu pourazowego.
We wrześniu 2021 poinformowano, że ślub odbędzie się w formie prostej ceremonii w urzędzie, z datą ogłoszoną później jako 26 października 2021 roku, trzy dni po jej 30. urodzinach.
Po ślubie straciła tytuł, zgodnie z wymogami prawa dworu cesarskiego. Zrezygnowała z przeznaczanej przez japoński rząd jednorazowej płatności w wysokości około 1,3 mln USD, przekazywanej księżniczkom po opuszczeniu rodziny cesarskiej i przeprowadziła się do Ameryki wraz z mężem, który w 2021 r. ukończył studia prawnicze na Uniwersytecie Fordham i jest zatrudniony w nowojorskiej kancelarii prawnej Lowenstein Sandler LLP.
Tytuły.
23 października 1991 – 26 października 2021: Jej Cesarska Wysokość Księżniczka Mako
26 października 2021 – obecnie: Mako Komuro

</doc>
<doc id="1164396" url="https://pl.wikipedia.org/wiki?curid=1164396" title="HFPC">
HFPC



</doc>
<doc id="1164397" url="https://pl.wikipedia.org/wiki?curid=1164397" title="Estádio Municipal Radialista Mario Helênio">
Estádio Municipal Radialista Mario Helênio

Estádio Municipal Radialista Mario Helênio – stadion piłkarski, w Juiz de Fora, Minas Gerais, Brazylia, na którym swoje mecze rozgrywa klub Tupi Football Club.
Historia.
30 października 1988 – inauguracja
2 grudnia 1989 – Zico rozgrywa tu swój ostatni mecz dla Flamengo (Flamengo – Fluminense 5-0)
22 lipca 1996 – rekord frekwencji

</doc>
<doc id="1164398" url="https://pl.wikipedia.org/wiki?curid=1164398" title="Flaga obwodu moskiewskiego">
Flaga obwodu moskiewskiego

Flaga obwodu moskiewskiego (NHR:777) – jeden z symboli obwodu moskiewskiego. Została przyjęta 3 grudnia 1997. 
Flaga ma postać czerwonego prostokąta, w którego lewym górnym rogu znajduje się główny element herbu regionu – wizerunek Świętego Jerzego w srebrnej zbroi na białym koniu, który złotą włócznią, zakończoną krzyżem atakuje złotego smoka z zielonymi skrzydłami.

</doc>
<doc id="1164400" url="https://pl.wikipedia.org/wiki?curid=1164400" title="Klucz do Rebeki (powieść)">
Klucz do Rebeki (powieść)

Klucz do Rebeki (ang. "The key to Rebecca") – powieść sensacyjno-szpiegowska brytyjskiego pisarza Kena Folletta z 1980 r.
Treść.
Akcja powieści rozgrywa się w 1942 r. w Kairze. Trwa II wojna światowa. W Afryce wojska Afrika Korps Erwina Rommla stoją na granicy Libii i Egiptu i są coraz bliżej Kairu. Z terytorium okupowanego przez Niemcy przez pustynię dociera do miasta Asjut, a następnie do Kairu niemiecki szpieg Alex Wolf. Jego zadaniem jest dostarczanie informacji dotyczących ruchów wojsk brytyjskich. Może to się przyczynić do klęski Anglików w wojnie o północną Afrykę. Pomaga mu w tej misji tancerka Sonia. Wolf przekazuje meldunki za pomocą radiostacji, a za książkę szyfrową służy mu powieść "Rebeka" wraz z tzw. "kluczem". Major brytyjskiego wywiadu William Vandam wpada jednak na trop szpiega. W wykryciu szpiega pomaga mu Żydówka Abigail Asnani vel Elene Fontana. Mimo olbrzymiego sprytu i doskonałego wyszkolenia, po spektakularnym pościgu, Wolf wpada wreszcie w ręce brytyjskiego wywiadu wojskowego i trafia w miejsce, którego najbardziej się obawiał - do więzienia wojskowego w Kairze.

</doc>
<doc id="1164404" url="https://pl.wikipedia.org/wiki?curid=1164404" title="Drohiczyn Poleski">
Drohiczyn Poleski



</doc>
<doc id="1164406" url="https://pl.wikipedia.org/wiki?curid=1164406" title="Hasan Salama">
Hasan Salama

Hasan Salama (ur. 1912, zm. 2 czerwca 1948) – palestyński wojskowy, dowódca Armii Świętej Wojny podczas wojny domowej w Mandacie Palestyny i I wojny izraelsko-arabskiej.
Dzieciństwo i młodość.
Urodził się w 1912 we wsi Kula położonej w pobliżu miasta Lod w Palestynie, będącej wówczas częścią Imperium osmańskiego (obecnie Izrael).
Działalność polityczna.
Gdy po I wojnie światowej w 1917 wojska brytyjskie wyparły Turków z Bliskiego Wschodu, Salama zaangażował się w działalność polityczną, stając się zwolennikiem idei panarabizmu. Wraz z utworzeniem w 1921 brytyjskiego Mandatu Palestyny, znalazł się w grupie nacjonalistycznych Arabów skupionych wokół Abd al-Kadira al-Husajniego. Był członkiem Arabskiej Partii Palestyny.
Działalność wojskowa.
Gdy w 1936 wybuchło arabskie powstanie w Palestynie, Salam stanął na czele jednego z oddziałów powstańców. Prowadził działania przeciwko brytyjskim władzom mandatowym oraz Żydom, zdecydowanie sprzeciwiał się współpracy Arabów z Brytyjczykami lub Żydami. Z tego powodu był on odpowiedzialny za zamordowanie wielu Arabów. Po stłumieniu w 1939 powstania, Salam uciekł wraz z wielkim muftim Jerozolimy Aminem al-Husajni do Libanu, a następnie do Iraku.
Współpraca z nazistami.
Po wybuchu II wojny światowej w irackich kręgach rządzących narastały nastroje antybrytyjskie. Ich wyrazem był zamachu stanu przeprowadzony w kwietniu 1941 przez nacjonalistycznego byłego premiera i współzałożyciela Bractwa Muzułmańskiego Raszida Alego al-Kilaniego. Związał on swoje nadzieje z niemieckimi nazistami i zamierzał wyrzucić z kraju Brytyjczyków. Jego planom sprzyjały niemieckie sukcesy wojenne w Afryce Północnej. Al-Kilani po sformowaniu rządu obrony narodowej wysłał notę do władz brytyjskich ostrzegającą przed jakąkolwiek interwencją w Iraku i zabraniającą lądowania w kraju nowych sił brytyjskich. Brytyjczycy postanowili jednak odzyskać kontrolę nad Irakiem i przeprowadzili operację Sabine tłumiąc do końca maja 1941 arabskie powstanie. W listopadzie 1941, Salama wyjechał wraz z grupą sześćdziesięciu arabskich nacjonalistów do III Rzeszy. Powrócił w październiku 1944 z zamiarem realizacji operacji Atlas, której celem było zatrucie wody pitnej w mieście Tel Awiw i zabicia co najmniej 25 tys. Żydów. Operacja się nie powiodła, a ranny Salama schronił się w Jerozolimie.
Wojna o Palestynę.
W dniu 30 listopada 1947 została przyjęta Rezolucja Zgromadzenia Ogólnego ONZ nr 181 w sprawie podziału Palestyny na dwa państwa: żydowskie i arabskie. W jej wyniku, dzień później rozpoczęła się wojna domowa w Mandacie Palestyny. Salam zebrał wokół siebie grupę arabskich ochotników i rozpoczął atakowanie żydowskich osiedli oraz pojazdów poruszających się między nimi. Swoją główną siedzibę założył w byłej szkole oficerskiej brytyjskiej armii, położonej pomiędzy miastem Ramla i żydowską osadą Be’er Ja’akow. Wraz ze swoim najbliższym współpracownikiem, irackim ochotnikiem Abd al-Dżabbarem Humarem, przeprowadzał liczne akcje.
W grudniu 1947 wielki mufti Jerozolimy Al-Hadżdż Muhammad Amin al-Husajni wziął udział w spotkaniu arabskich przywódców w Damaszku. Podjęto wówczas decyzje o sformowaniu Armii Świętej Wojny, na czele której stanęli Hasan Salama i Abd al-Kadir al-Husajni, który pragnął być przywódcą arabskiego państwa w Palestynie. W dniu 5 lutego 1948, Palestyńskiego Dowództwo Polowe powierzyło Salamie rejon operacyjny miasta Lod. Siły Salamy zostały wzmocnione do około tysiąca ochotników. Skoncentrował on swoje działania w rejonie miast Lod i Ramla, atakując żydowskie konwoje do Jerozolimy. Aktywność Salamy prawie sparaliżowała komunikację żydowską z Jerozolimą. W dniu 5 kwietnia 1948 siły Hagany zaatakowały siedzibę Hasana Salamy, niszcząc budynki i zabijając część jego ludzi. Salama ocalał i przeniósł swoją działalność w bardziej górzystą okolicę.
Podczas I wojny izraelsko-arabskiej, w dniu 31 maja 1948 Hasan Salam zaatakował kolumnę żydowskich pojazdów w pobliżu wioski Madżdal Jaba. Konwój był broniony przez żołnierzy Irgunu. Podczas wymiany ognia, Salama został ciężko ranny. Zmarł od ran w dniu 2 czerwca.
Rodzina.
Hasan Salama był ojcem Alego Hasana Salamy, dowódcy organizacji terrorystycznej Czarny Wrzesień.

</doc>
<doc id="1164407" url="https://pl.wikipedia.org/wiki?curid=1164407" title="Most Seto Ohaszi">
Most Seto Ohaszi



</doc>
<doc id="1164408" url="https://pl.wikipedia.org/wiki?curid=1164408" title="Estádio Municipal Castor Cifuentes">
Estádio Municipal Castor Cifuentes

Estádio Municipal Castor Cifuentes – stadion piłkarski, w Nova Lima, Minas Gerais, Brazylia, na którym swoje mecze rozgrywa klub Villa Nova AC.

</doc>
<doc id="1164409" url="https://pl.wikipedia.org/wiki?curid=1164409" title="Vibeke Skofterud">
Vibeke Skofterud

Vibeke Westbye Skofterud (ur. 20 kwietnia 1980 w Askim, zm. 29 lipca 2018 w Arendal) – norweska biegaczka narciarska, mistrzyni olimpijska w sztafecie, czterokrotna medalistka mistrzostw świata w sztafecie.
Kariera.
Zdobyła złoty medal w sztafecie 4x5 km na Igrzyskach Olimpijskich w Vancouver wraz z Therese Johaug, Kristin Størmer Steirą i Marit Bjørgen. Ponadto sztafeta 4x5 km Norwegii ze Skofterud w składzie wywalczyła złoty medal na Mistrzostwach Świata w Oberstdorfie, srebrny na Mistrzostwach Świata w Val di Fiemme, brązowy podczas Mistrzostw Świata w Sapporo oraz złoty na Mistrzostwach w Oslo. Najlepsze wyniki w Pucharze Świata osiągnęła w sezonie 2001/2002, zajmując 11. miejsce w klasyfikacji generalnej.
Życie prywatne.
W czerwcu 2008 powiedziała w wywiadzie, że jest w szczęśliwym związku z 26-letnią Line Nymo Jarnes, która ukończyła studia związane z nieruchomościami. Mieszkała w Mjøndalen koło Drammen. Skofterud zmarła w wypadku na skuterze wodnym, w wieku 38 lat.

</doc>
<doc id="1164410" url="https://pl.wikipedia.org/wiki?curid=1164410" title="Drzewo stochastyczne">
Drzewo stochastyczne

Drzewo stochastyczne – metoda graficznego przedstawienia przestrzeni probabilistycznej opisującej przebieg wieloetapowego doświadczenia losowego. Metoda ta jest bardzo pomocna w obliczaniu prawdopodobieństwa zdarzeń. Drzewo stochastyczne złożone jest z wierzchołków reprezentujących wynik doświadczenia losowego zachodzącego w określonej sytuacji (zależnej od poprzednich doświadczeń losowych) oraz krawędzi pomiędzy wierzchołkami etykietowanych prawdopodobieństwami, z jakimi dane zdarzenie zachodzi. Drzewo stochastyczne ma następujące własności: 

</doc>
<doc id="1164411" url="https://pl.wikipedia.org/wiki?curid=1164411" title="1 Dywizja Kawalerii (II RP)">
1 Dywizja Kawalerii (II RP)

1 Dywizja Kawalerii (1 DK) – wielka jednostka kawalerii Wojska Polskiego II Rzeczypospolitej.
Historia dywizji.
1 Dywizja Kawalerii została sformowana w 1924 roku na bazie IV Brygady Jazdy, 10 pułku ułanów z VIII Brygady Jazdy oraz dwóch, samodzielnych dotąd, pułków strzelców konnych (3 i 9). Dowództwo dywizji powstało w oparciu o Inspektorat Jazdy przy Inspektoracie Armii Nr 2.
12 czerwca 1924 roku Minister Spraw Wojskowych generał dywizji Władysław Sikorski podporządkował 1 DK dowódcy Okręgu Korpusu Nr III w Grodnie. Rozlokowane na terytorium Okręgu Korpusu Nr I formacje 1 DK, a mianowicie: 10 puł, 9 psk i 8 dak, zachowały tymczasowo charakter formacji eksterytorialnych.
W 1926 roku VIII BK przemianowana została na XVIII Brygadę Kawalerii, a w następnym roku 8 dak przemianowany został na 14 dywizjon artylerii konnej. 
8 lutego 1929 roku rozformowane zostały dowództwa 1 DK i XI BK w Augustowie, IV BK przemianowana została na BK „Suwałki”, Dowództwo XVIII BK w Białymstoku przemianowane zostało na Dowództwo BK „Białystok”, oba pułki (1 puł i 9 psk) ze składu XI BK podporządkowane zostały dowódcy BK „Białystok”, natomiast 3 pułk strzelców konnych z dotychczasowej XVIII BK podporządkowany został dowódcy BK „Baranowicze”.

</doc>
<doc id="1164415" url="https://pl.wikipedia.org/wiki?curid=1164415" title="Estádio Elias Arbex">
Estádio Elias Arbex

Estádio Elias Arbex – stadion piłkarski, w Três Corações, Minas Gerais, Brazylia, na którym swoje mecze rozgrywa klub Atlético Clube de Três Corações.

</doc>
<doc id="1164417" url="https://pl.wikipedia.org/wiki?curid=1164417" title="Welodrom">
Welodrom



</doc>
<doc id="1164419" url="https://pl.wikipedia.org/wiki?curid=1164419" title="Down Rodeo">
Down Rodeo

Down Rodeo – czwarty singel amerykańskiej grupy Rage Against the Machine z albumu "Evil Empire" wydany w 1997.

</doc>
<doc id="1164426" url="https://pl.wikipedia.org/wiki?curid=1164426" title="Herb obwodu twerskiego">
Herb obwodu twerskiego

Herb obwodu twerskiego - jeden z symboli tegoż obwodu został przyjęty 28 listopada 1996 r. Wzorowany jest on na herbie istniejącej w okresie cesarstwa rosyjskiego guberni twerskiej, który z kolei nawiązuje do herbu stolicy regionu - Tweru.
Herb obwodu przedstawia tarczę herbową barwy czerwonej, a na niej wizerunek złotego tronu stojącego na złotym postumencie. Na tronie leży zielona poduszka, a na niej znajduje się korona wielkich książąt moskiewskich i carów Rosji - tzw. "Czapka Monomacha" 
Herb obwodu twerskiego umieszczony jest także na flagi regionu.
Herb obwodu nawiązuje do herbu stolicy regionu - Tweru, przedstawiającego złoty stołek książęcy, na nim zielną poduszkę, na której leży korona. 

</doc>
<doc id="1164429" url="https://pl.wikipedia.org/wiki?curid=1164429" title="Nîmes Olympique">
Nîmes Olympique

Nîmes Olympique – francuski klub piłkarski, grający obecnie w Ligue 2, mający siedzibę w mieście Nîmes, leżącym w regionie Langwedocja-Roussillon.
Historia.
W 1901 roku został założony "Sporting Club Nîmois" przez Henriego Monniera, który mając 21 lat właśnie wrócił z dwuletniego pobytu w Anglii. Wtedy też zadecydował o stworzeniu klubu sportowego w mieście Nîmes, jego rodzinnym mieście. Początkowo zespół ten zrzeszał tylko młodych protestantów. W 1908 SCN walczył o mistrzostwo Langwedocji z zespołem FC Sète. Nîmes wygrało i zakwalifikowało się do finałowej fazy mistrzostw Francji, w której przegrało z Olympique Marsylia.
W czasie I wojny światowej klub zawiesił działalność, którą wznowił 15 kwietnia 1919. W 1922 połączył się z lokalnym rywalem F.A. Nîmois. Nowa drużyna pod starą nazwą dotarła w 1925 do finału południowo-wschodniej Francji. W 1927 wystąpiła w Division d'Honneur, czyli na najwyższym wówczas szczeblu rozgrywek w kraju.
W październiku 1931 prezydent Republiki Francuskiej, Gaston Doumergue, otworzył w mieście nowy stadion Stade Jean Bouin, który stał się nowym boiskiem klub. W 1937 SCN z powodu kłopotów finansowych został rozwiązany. Lokalni biznesmeni utworzyli wówczas nowy klub pod nazwą Nîmes Olympique, która obowiązuje do dziś.
Klub pięciokrotnie zostawał wicemistrzem Francji w latach 1958, 1959, 1960, 1968 i 1972. Trzykrotnie natomiast docierał do finału Pucharu Francji w latach 1958, 1961, 1996. W pierwszym przypadku uległ 1:3 Stade de Reims, w drugim – 1:3 CS Sedan, a w trzecim 1:2 AJ Auxerre.
W sezonie 2017/18 zajęli 2 miejsce w Ligue 2 i awansowali do Ligue 1.
Reprezentanci kraju grający w klubie.
W klubie w latach 1976–1978 występował reprezentant Polski, Jan Domarski.

</doc>
<doc id="1164430" url="https://pl.wikipedia.org/wiki?curid=1164430" title="Nimes Olympique">
Nimes Olympique



</doc>
<doc id="1164431" url="https://pl.wikipedia.org/wiki?curid=1164431" title="Flaga obwodu twerskiego">
Flaga obwodu twerskiego

Flaga obwodu twerskiego (NHR:160) – jeden z symboli tegoż obwodu; została przyjęta 28 stycznia 1996 r.
Flaga ma postać prostokąta, podzielonego na trzy pionowe pasy, z których boczne (szerokości 1/4 całej flagi) są barwy złotej (żółtej), a środkowy (szerokości połowy flagi) – czerwonej. W centrum flagi, na czerwonym tle, znajduje się herb regionu – na złotym postumencie złoty tron, na nim leżąca zielona poduszka, a na niej – korona wielkich książąt moskiewskich i carów Rosji – tzw. "Czapka Monomacha"
Proporcje 3:2.

</doc>
<doc id="1164433" url="https://pl.wikipedia.org/wiki?curid=1164433" title="Mikon">
Mikon

Mikon (gr. Μίκων), zwany Młodszym – rzeźbiarz i malarz ścienny okresu klasycznego w sztuce starożytnej Grecji, czynny w połowie V wieku p.n.e.
Syn Panochosa, należał do uczniów Polignota. Zyskał sławę zdobiąc wraz z wybitnymi twórcami (Panajnosem, Polikletem), ateński Portyk Malowany ("Stoa Poikile"), gdzie namalował amazonomachię i bitwę pod Maratonem. W Tezejonie, ateńskiej świątyni kultu Tezeusza był twórcą przedstawień centauromachii, amazonomachii oraz Tezeusza z Minosem w świecie podmorskim. W Olimpii, w poświęconej Dioskurom świątyni ("Anakejon") pozostawił malowidło przedstawiające powrót Argonautów. Wiadomo również, że znajdował się tam sygnowany przez niego posąg zwycięskiego pięcioboisty Kaliasa z Aten.

</doc>
<doc id="1164434" url="https://pl.wikipedia.org/wiki?curid=1164434" title="Arabska Armia Wyzwoleńcza">
Arabska Armia Wyzwoleńcza

Arabska Armia Wyzwoleńcza (, "Dżajsz al-Inkad al-Arabi") – panarabska paramilitarna formacja samoobrony, która działała w latach 1947–1948 w Mandacie Palestyny i Izraelu. Była podporządkowana Lidze Państw Arabskich i rywalizowała z islamistyczną Armią Świętej Wojny.
Przyczyny powstania.
W dniu 29 listopada 1947 roku Zgromadzenie Ogólne ONZ przyjęło rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Przywódcy społeczności żydowskiej zaakceptowali plan podziału Palestyny, chociaż wyrażali swoje niezadowolenie. Natomiast społeczność arabska sprzeciwiła się, twierdząc, że narusza ona prawa większości mieszkańców Palestyny. Arabowie postrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Arabscy przywódcy zaczęli wzywać do „zwrócenia Palestyny jej prawowitym mieszkańcom”, „zepchnięciu Żydów do morza” i oczyszczeniu Palestyny z „syjonistycznej plagi”. Ich niezadowolenie było wzmacniane przez arabski nacjonalizm panarabizmu, głoszący zjednoczenie wszystkich ludów arabskojęzycznych. W rezultacie, 30 listopada 1947 doszło do wybuchu pierwszych aktów przemocy, które zostały uznane za pierwsze akty wojny domowej w Mandacie Palestyny. Arabowie rozpoczęli kampanię ataków na żydowską komunikację pomiędzy osiedlami żydowskimi. Kolejne zabójstwa, akty rozboju i podpalenia, pociągały za sobą akcje odwetowe żydowskich organizacji paramilitarnych Hagana, Irgun i Lechi. Liczba ofiar po obu stronach konfliktu zaczęła gwałtownie rosnąć. W okresie od grudnia 1947 do końca stycznia 1948 roku zginęło prawie 1000 osób, a ponad 2000 zostało rannych. Liczby te odpowiadały 100 ofiarom śmiertelnym tygodniowo.
Widząc niepokojący rozwój wydarzeń, Liga Państw Arabskich zdecydowała się w bezpośrednie zaangażowanie się w wojnę domową w Palestynie. Podczas spotkania arabskich przywódców w Damaszku prezydent Syrii Szukri al-Kuwatli zaproponował utworzenie Arabskiej Armii Wyzwoleńczej. Al-Kuwatli zdawał sobie sprawę, że syryjska armia jest niezdolna do zbrojnej interwencji, jednak jego ambicje utworzenia Wielkiej Syrii pobudzały go do wpływania na sytuację w Palestynie. Walki z osadnictwem żydowskim w Palestynie domagała się ponadto syryjska opinia publiczna. Tworząc Armię, al-Kuwatli zamierzał ponadto wzmocnić Syrię w ewentualnej konfrontacji z Jordanią. Jej król Abd Allah otwarcie mówił o swoich ambicjach utworzenia państwa jordańsko-syryjsko-irackiego rządzonego przez Haszymitów. Syryjski prezydent oczekiwał, że Arabska Armia Wyzwoleńcza uniemożliwi Jordanii agresję przeciwko Syrii, a także nie dopuści, by to wojska jordańskie zajęły północną część terytorium przyznanego Arabom w rezolucji ONZ. Wreszcie ewentualna porażka ochotniczych sił arabskich nie zostałaby przypisana Syrii, tylko straty i wstyd poniosłaby Liga Arabska, a w szczególności palestyńscy Arabowie.
Liga Państw Arabskich zgodziła się na utworzenie tej armii, która miała być uzbrojona i utrzymywana ze środków wszystkich państw członkowskich Ligi – Egipt zgodził się na pokrycie 42% kosztów, Syria i Liban 23%, Arabia Saudyjska 20%, a Irak pozostałe 15%.
Historia.
W pierwszym tygodniu 1947 roku dla potrzeb Arabskiej Armii Wyzwoleńczej utworzono w pobliżu Damaszku szkołę oficerską oraz ośrodek szkoleniowy dla podoficerów i żołnierzy. Ośrodek ten stał się głównym centrum rekrutacji ochotników. Później utworzono drugi ośrodek szkoleniowo-rekrutacyjny położony na wschód od miasta Kair w Egipcie, oraz dwa ośrodki w Palestynie. Wielkość docelowej rekrutacji określono na 10 tys. żołnierzy, ale do połowy marca 1948 roku osiągnięto jedynie około 6 tys. ochotników. Rzeczywista wielkość jednostek polowych była niższa i zazwyczaj nie przekraczała 3,5 tys. ludzi. Ochotnicy byli Syryjczykami, Libańczykami, Irakijczykami, Jordańczykami, Egipcjanami i Druzami. Obok nich byli w mniejszej ilości Jugosłowianie, Niemcy, Turcy i brytyjscy dezerterzy.
W dniu 5 stycznia 1948 roku podczas spotkania w Damaszku zorganizowano Palestyńskie Dowództwo Polowe Arabskiej Armii Wyzwoleńczej. W skład dowództwa weszli: generał Ismail Safwat (Irak), generał Taha al-Haszimi (Irak), pułkownik Szukajri (Liban), pułkownik Muhammad al-Hindi (Syria) i pułkownik Abd al-Kadir al-Dżundi (Transjordania). Naczelnym dowódcą został Fauzi al-Kawukdżi. Siedziba dowództwa znajdowała się w pobliżu Damaszku w Syrii. Terytorium Palestyny podzielono na cztery obszary działań operacyjnych: (1) Dowództwo Północne – rejon pogranicza z Syrią i Libanem, oraz cała Galilea i północna Samaria; (2) Dowództwo Jerozolimy – rejon Jerozolimy, Ramallah, Hebronu i Jerycho; (3) Dowództwo Lod i Ramli – rejon miast Lod i Ramli; (4) Dowództwo Strefy Gazy i pustyni Negew. Wśród celów postawionych przed Arabską Armią Wyzwoleńczą postawiono wyzwolenie całej Palestyny i utworzenie Wielkiej Syrii, jednak w rzeczywistości tworzyła ona w północnej Palestynie i Samarii bufor bezpieczeństwa pomiędzy Syrią a Transjordanią.
Sformowano następujące jednostki operacyjne:
Na początku 1948 roku wielu druzyjskich ochotników zdezerterowało z Arabskiej Armii Wyzwoleńczej do żydowskich sił samoobrony. Powstały wówczas pierwsze żydowskie jednostki arabskojęzyczne. Pozostałe siły Arabskiej Armii Wyzwoleńczej stopniowo wycofywały się na północ Palestyny i ostatecznie uciekły do Libanu.

</doc>
<doc id="1164435" url="https://pl.wikipedia.org/wiki?curid=1164435" title="Dekanat makowski">
Dekanat makowski

Dekanat makowski – dekanat w diecezji płockiej.
Obecnie obejmuje 8 parafii. Na terenie dekanatu leży Krasne – miejsce urodzenia biskupa Franciszka Krasińskiego.
Lista parafii:
"stan na dzień 17.08.2017"

</doc>
<doc id="1164445" url="https://pl.wikipedia.org/wiki?curid=1164445" title="Reguła Ramseya">
Reguła Ramseya

Reguła Ramseya – opisuje optymalny (minimalizujący zakłócenia efektywności) system podatków od towarów. Zgodnie z regułą podatki powinny być proporcjonalne do odwrotności skompensowanej elastyczności popytu. Zakładając doskonałą elastyczność podaży, najwyższą stawką podatku powinny zostać objęte towary o najmniejszej elastyczności popytu. Reguła opiera się na podstawowych założeniach modeli neoklasycznych (konkurencyjność gospodarki, praca jako jedyny czynnik produkcji, stałe przychody ze skali), zakłada ponadto brak zróżnicowania między jednostkami występującymi w populacja ludzkiej. Stosowanie reguły Ramseya w praktyce powodowałoby niewłaściwą redystrybucję dochodów, gdyż towary o niskiej elastyczności popytu, jak żywność, stanowią podstawę utrzymania ubogich gospodarstw domowych.
Została opracowana przez angielskiego matematyka i ekonomistę, Franka P. Ramseya. Opublikowana po raz pierwszy w 1927 r. w "The Economic Journal".

</doc>
<doc id="1164449" url="https://pl.wikipedia.org/wiki?curid=1164449" title="BelSat TV">
BelSat TV



</doc>
<doc id="1164451" url="https://pl.wikipedia.org/wiki?curid=1164451" title="Fauzi al-Kawukdżi">
Fauzi al-Kawukdżi

Fauzi al-Kawukdżi (ur. 19 stycznia 1890 w Trypolisie, zm. 5 czerwca 1977 w Bejrucie) – arabski wojskowy, dowódca Arabskiej Armii Wyzwoleńczej podczas wojny domowej w Mandacie Palestyny i I wojny izraelsko-arabskiej. Główny rywal przywódcy palestyńskich Arabów, Muhammada Amina al-Husajniego.
Dzieciństwo i młodość.
Fauzi al-Kawukdżi urodził się w 1890 roku w Trypolisie będącym wówczas częścią Imperium Osmańskiego (obecnie Liban).
Kariera wojskowa.
W młodości wyjechał do Stambułu, gdzie ukończył akademię wojskową kawalerii i jako oficer rozpoczął służbę w tureckiej armii. Został wysłany do Mosulu w Iraku, a następnie do Palestyny. Bardzo szybko został sympatykiem arabskich nacjonalistów. Podczas I wojny światowej uczestniczył w walkach z brytyjską armią na terenie Palestyny. Później opuścił turecką armię i przyłączył się do arabskich sił emira Fajsala I, walcząc w 1920 roku w Syrii przeciwko Francuzom.
Syria.
Po przegranej syryjskich powstańców al-Kawukdżi wstąpił do francusko-syryjskiej Armii Lewantu ("Armée du Levant"), służąc francuskiemu Mandatowi Syrii i Libanu. Przeszedł wówczas zawodowe szkolenie wojskowe w akademii École Spéciale Militaire de Saint-Cyr we Francji. Gdy w 1925 wybuchło powstanie Druzów w Syrii, al-Kawukdżi zdezerterował z armii i dołączył do powstańców, stając na czele walk razem z Sultanem al-Atraszem.
Arabia i Irak.
Po stłumieniu powstania Francuzi w 1927 roku zaocznie skazali go na śmierć. Al-Kawukdżi uniknął aresztowania i uciekł do Arabii Saudyjskiej, gdzie od 1928 roku pomagał Abd al-Azizowi ibn Su’udowi w tworzeniu armii saudyjskiej. W 1932 roku na wezwanie króla Fajsala I przyjechał do Iraku i utworzył w Bagdadzie Akademię Wojskową. Przekazywał Arabom swoje doświadczenie wojskowe z francuskiej armii. Przez cały ten czas nie zrywał więzi z ruchem panarabizmu. W 1934 roku przygotowywał wybuch powstania arabskiego we francuskim Mandacie Syrii i Libanu i brytyjskim Mandacie Palestyny. Zobowiązał się, że jeśli powstanie wybuchnie, to zapewni dostawy broni z Iraku i będzie prowadzić werbunek oraz szkolenie ochotników. Gdy w 1936 roku w Syrii wybuchł strajk generalny, al-Kawukdżi rozpoczął przygotowywać swoich ludzi do wojny. Jego działania zostały jednak powstrzymane, ponieważ francuskie władze mandatowe przystąpiły do negocjacji z Syryjczykami.
Palestyna.
Gdy w kwietniu 1936 roku wybuchło arabskie powstanie w Palestynie, al-Kawukdżi zaangażował się w pomoc palestyńskim powstańcom. Wysłuchał wezwania wielkiego muftiego Jerozolimy Muhammada Amina al-Husajniego i na czele stu irackich ochotników wyruszył do Palestyny. Po przejściu przez Emirat Transjordanii, w sierpniu 1936 roku wkroczyli do Doliny Bet Sze’an. Dołączyło tutaj do niego około 60 Syryjczyków i 30 Druzów. W owym czasie w Mandacie Palestyny nie działał jeszcze żaden podobnie zorganizowany oddział powstańców. Al-Kawukdżi starał się działać z zachowaniem zewnętrznego wyglądu wojskowego. Szkolił swoich ludzi wykorzystując wojskowe metody szkoleń, oraz narzucał dyscyplinę lokalnym liderom milicji. Zorganizował własną sieć informatorów, szpiegów i zdrajców, którzy działali przeciwko brytyjskim władzom mandatowym. Wykorzystywał przy tym arabskich dziennikarzy i syryjskie dzienniki do publikowania komunikatów z prowadzonych działań i werbowania nowych ochotników. Gazety bardzo szybko wykreowały go na bohatera, a następnie arabska ludność w Palestynie uznała w nim wojskowego przywódcę powstania. Sam siebie nazywał „Przywódcą Rewolucji Arabskiej w Południowej Syrii”. Jego oddział prowadził działania w rejonie miast Nablus, Tulkarm i Dżanin w Samarii. Początkowo utrzymywał przyjazne kontakty z klanem Husajnów, jednak z czasem stosunki te pogorszyły się ze względu na przyjaźń z klanem Naszaszibi.
3 września 1936 roku al-Kawukdżi zorganizował pierwszą zasadzkę na brytyjski konwój wojskowy na drodze z Hajfy do Damaszku. Starcie przerodziło się w całodniową bitwę, podczas której brytyjskie samoloty zrzuciły bomby na powstańców wycofujących się w góry. Brytyjczycy uznali, że ten atak uderzył w prestiż brytyjskiej armii na Bliskim Wschodzie i zaczęli koncentrować większe siły do walki z al-Kawukdżim. Gdy 24 września przygotował on następną zasadzkę w rejonie Nablusu, brytyjski wywiad zdołał wyprzedzić przebieg wydarzeń i powstańcy spotkali się z przeważającymi siłami wojska i samolotami. W rezultacie al-Kawukdżi stracił 60 ludzi i musiał uciekać. Brytyjczycy przeprowadzili wówczas akcję pościgową i 29 września al-Kawukdżi stracił na północny zachód od Nablusu kolejnych 30 ludzi. Wojska nie przerwało swoich dalszych działań i 6 października zniszczyło oddział powstańców w Hebronie, 8 października zaatakowano siedzibę al-Kawukdżiego w Bet Sur. Jednocześnie Brytyjczycy prowadzili dużą kampanię dyplomatyczną, zmuszając Wysoki Komitet Arabski do zakończenia w dniu 11 października strajku generalnego. Al-Kawukdżi uznał, że zawieszenie broni jest jedyną szansą na ocalenie swoich sił przed całkowitym zniszczeniem. Ogłosił więc jednostronne zawieszenie broni, licząc, że uzyska w ten sposób czas na odbudowę swoich oddziałów. Brytyjczycy dowiedzieli się jednak o tych zamiarach, i 22 października otoczyli niedobitki sił al-Kawukdżiego. Wysoki Komitet Arabski wystąpił wówczas w jego obronie i zagroził wznowieniem strajku generalnego, jeśli armia będzie kontynuować działania przeciwko powstańcom. Arabowie uznali to za naruszenie przez Brytyjczyków warunków zawieszenia broni. W rezultacie brytyjskie oddziały otrzymały rozkaz wstrzymania dalszych działań i al-Kawukdżi uciekł 25 października ze swoimi ludźmi do Transjordanii. Zamierzał pozostać w Emiracie Transjordanii, zostało to jednak nieprzychylnie przyjęte przez emira Abd Allaha I. W rezultacie al-Kawukdżi powrócił do Iraku.
Kontakty z nazistami.
Po wybuchu II wojny światowej w irackich kręgach rządzących narastały nastroje antybrytyjskie. Ich wyrazem był zamachu stanu przeprowadzony w kwietniu 1941 roku przez nacjonalistycznego byłego premiera i współzałożyciela Bractwa Muzułmańskiego Raszida Alego al-Kilani. Związał on swoje nadzieje z niemieckimi nazistami i zamierzał wyrzucić z kraju Brytyjczyków. Jego planom sprzyjały niemieckie sukcesy wojenne w Afryce Północnej. Raszid Ali al-Kilani po sformowaniu rządu obrony narodowej wysłał notę do władz brytyjskich ostrzegającą przed jakąkolwiek interwencją w Iraku i zabraniającą lądowania w kraju nowych sił brytyjskich. Brytyjczycy postanowili jednak odzyskać kontrolę nad Irakiem i przeprowadzili operację Sabine, tłumiąc do końca maja 1941 roku arabskie powstanie. Al-Kawukdżi rozważał wówczas wraz z towarzyszami broni możliwość poddania się Brytyjczykom, jednak faszystowski rząd Vichy przyznał mu ułaskawienie, odstępując od kary śmierci i zezwalając na schronienie się w Syrii. Postawiono mu przy tym warunek, że będzie nadal kontynuować walkę z Brytyjczykami po stronie państw Osi. Al-Kawukdżi zorganizował oddział liczący około 500 ochotników i prowadził wojnę partyzancką na terytorium Iraku. Relacje jeńców mówią, że al-Kawukdżi okrutnie ich traktował, wielokrotnie stosując tortury podczas przesłuchań. 24 czerwca 1941 został ciężko ranny. Po przyjeździe do Syrii Niemcy ewakuowali go do Aten, gdzie wyleczył rany. W tym czasie jego jednostka została zepchnięta na terytorium Syrii.
Następnie al-Kawukdżi przeniósł się do Berlina, gdzie w 1942 roku poznał Niemkę Lizolettov, która później została jego trzecią żoną. Został oficerem Wehrmachtu i przygotowywał się do prowadzenia działań szpiegowsko-dywersyjnych na terenie brytyjskiego Mandatu Palestyny. Plany te pokrzyżował wielki mufti Jerozolimy al-Husajni, który wysłał do Berlina list, oskarżający al-Kawukdżiego o szpiegostwo na rzecz Brytyjczyków. W 1945 roku aresztowały go wojska radzieckie. W niewoli przebywał do lutego 1947 roku. Z Niemiec wyjechał do Paryża, stamtąd poprzez Egipt dostał się do Libanu. Wyraził on wówczas swoje poglądy, które były wyrażeniem poglądów nazistów: "„Walka pomiędzy Żydami i Arabami jest wojną ... Jedyną możliwością jest unicestwienie wszystkich Żydów, zarówno w Palestynie, jak i we wszystkich krajach arabskich”".
Wojna o Palestynę.
30 listopada 1947 roku została przyjęta Rezolucja Zgromadzenia Ogólnego ONZ nr 181 w sprawie podziału Palestyny na dwa państwa: żydowskie i arabskie. W jej wyniku, dzień później rozpoczęła się wojna domowa w Mandacie Palestyny. W grudniu tego roku Liga Państw Arabskich rozpoczęła formowanie sił Arabskiej Armii Wyzwoleńczej, której dowódcą został al-Kawukdżi. Bardzo szybko na terenie Syrii zgromadziło się kilka tysięcy arabskich ochotników, dla potrzeb których przygotowano kilka ośrodków szkoleniowych. Od marca 1948 roku prowadzili działania wojskowe w Mandacie Palestyny. Al-Kawukdżi nigdy nie współpracował z Armią Świętej Wojny podporządkowaną klanowi Husajnów, chociaż w maju al-Kawukdżi i Amin al-Husajni formalnie się pogodzili. Arabska Armia Wyzwoleńcza koncentrowała swoje działania na północy Palestyny, gdzie bez powodzenia zaatakowano żydowskie osiedla Tirat Cewi, Ilanijja, Ramat Jochanan i Miszmar ha-Emek. Podczas I wojny izraelsko-arabskiej, Arabska Armia Wyzwoleńcza nadal prowadziła działania w Galilei, usiłując przerwać komunikację pomiędzy żydowskimi osiedlami. Świadkowie mówili, że al-Kawukdżi bardziej przypominał niemieckiego oficera niż Araba. W październiku 1948 roku Izraelczycy przeprowadzili operację "Hiram", w trakcie której rozbito siły arabskie w Galilei. Główna siedziba al-Kawukdżiego w wiosce Tarszicha została zdobyta, a sam al-Kawukdżi uciekł do Libanu.
Lata późniejsze.
Po wojnie al-Kawukdżi powrócił do Syrii, gdzie w 1949 roku został mianowany doradcą rządu. Wokół al-Kawukdżiego istniała aura arabskiego bojownika narodowowyzwoleńczego. Był przykładem bohatera dla arabskich nacjonalistów. Resztę swojego życia spędził w Damaszku, a po przejściu na emeryturę wyjechał do Bejrutu w Libanie, gdzie zmarł w 1977 roku.

</doc>
<doc id="1164456" url="https://pl.wikipedia.org/wiki?curid=1164456" title="Garond">
Garond



</doc>
<doc id="1164459" url="https://pl.wikipedia.org/wiki?curid=1164459" title="2 Dywizja Kawalerii (II RP)">
2 Dywizja Kawalerii (II RP)

2 Dywizja Kawalerii (2 DK) – wielka jednostka kawalerii Wojska Polskiego.
Historia dywizji.
2 Dywizja Kawalerii została sformowana w 1924 roku, w wyniku reorganizacji jednostek jazdy, przemianowanej równocześnie na kawalerię. Dowództwo dywizji zorganizowane zostało na bazie Inspektoratu Jazdy Nr 1 w Warszawie.
W latach 1924–1937 organizacja pokojowa dywizji nie ulegała większym zmianom i wyglądała następująco:
W marcu 1937 roku, w czasie kolejnej reorganizacji kawalerii samodzielnej, rozformowano dowództwa XII i XIII Brygady Kawalerii oraz 12 dak. Dowództwu 2 DK podporządkowano bezpośrednio 1 pszw. i 1 psk. 
Minister spraw wojskowych rozkazem Dep. Dow. Og. 1820. Org. Tj. nadał z dniem 1 kwietnia 1937 roku dotychczasowej 2 Dywizji Kawalerii nazwę „Dywizja Kawalerii”, a dotychczasowej 1 Brygadzie Kawalerii nazwę „Mazowiecka Brygada Kawalerii”. Dowódcy Mazowieckiej BK podporządkowano 7 i 11 puł. oraz 4 psk i 1 dak. natomiast 5 puł. został podporządkowany dowódcy Podlaskiej Brygady Kawalerii.
W 1938 roku, po przeniesieniu generała Bolesława Wieniawa-Długoszowskiego w stan nieczynny i mianowaniu go ambasadorem w Rzymie, 1 pszw. i 1 psk zostały podporządkowane pod względem wyszkolenia dowódcy Mazowieckiej BK, płk dypl. Janowi Karczowi.
Dowództwo Dywizji Kawalerii zostało rozformowane z dniem 1 lutego 1939 roku na podstawie rozkazu L.dz. 11420/tj. Departamentu Dowodzenia Ogólnego M.S.Wojsk. Oba pułki (1 pszw. i 1 psk) podporządkowano pod każdym względem dowódcy Mazowieckiej BK.
Po rozformowaniu Dowództwa DK do planu mobilizacyjnego „W” wprowadzono Kwaterę Główną Grupy Operacyjnej Kawalerii Nr 2, mobilizowaną w Warszawie, w grupie jednostek oznaczonych kolorem żółtym.
W kwietniu tego roku 4 psk został podporządkowany dowódcy Nowogródzkiej Brygady Kawalerii w miejsce 3 psk.

</doc>
<doc id="1164463" url="https://pl.wikipedia.org/wiki?curid=1164463" title="Erick Wujcik">
Erick Wujcik

Erick Wujcik (ur. 26 stycznia 1951, zm. 7 czerwca 2008) – amerykański twórca gier fabularnych i komputerowych. Razem z Kevinem Siembieda założył Palladium Books. Pracował zarówno nad całymi grami fabularnymi, jak i dodatkami do nich: "Teenage Mutant Ninja Turtles &amp; Other Strangeness", "Palladium Fantasy Role-Playing Game", Amber Diceless Roleplaying Game, Paranoia, "Robotech" czy też "Rifts".
Był również dyrektorem "Detroit Gaming Center" i organizatorem konwentu Ambercon, który w 2009 miał 20-lecie istnienia. W 1997 pracował w "Sierra Studios", gdzie pracował nad grą "Return to Krondor".
W latach 2004–2006 był twórcą gier w "UbiSoft China" w Szanghaju.

</doc>
<doc id="1164464" url="https://pl.wikipedia.org/wiki?curid=1164464" title="Clark Ashton Smith">
Clark Ashton Smith

Clark Ashton Smith (ur. 13 stycznia 1893 r., zm. 14 sierpnia 1961) – amerykański poeta, rzeźbiarz, malarz, autor fantasy, horroru i krótkich opowiadań science-fiction. Dzięki tym historiom oraz znajomości z H.P. Lovecraftem, trwającej od 1922 do śmierci Lovecrafta, jest dzisiaj pamiętany. Razem z Lovecraftem i Robertem E. Howardem pozostaje jednym z najbardziej znanych współpracowników magazynu Weird Tales publikującego horrory. Przez całe życie cierpiał na problemy ze wzrokiem. Zmarł we śnie 14 sierpnia 1961 roku. Większość życia był biedny i chwytał się różnych robót: zrywał owoce, był drwalem.
Smith napisał większość swoich horrorów i Mitów Cthulhu zainspirowany twórczością H.P. Lovecrafta. Potwory i kreatury, które wymyślił to m.in.: Aforgomon, Rlim-Shaikorth, Mordiggian, Tsathoggua, czarnoksiężnik Eibon i kilka innych. Jego opowiadania początkowo pojawiały się w magazynach: Weird Tales, Strange Tales, Astounding Stories, Stirring Science Stories and Wonder Stories. Wiele opowiadań zostało opublikowanych w sześciu książkach w wydawnictwie Augusta Derletha „Arkham House”. Niektóre były opublikowane także jako Lost Worlds Vols 1 and 2 (LW1 and LW2):
Jako poeta wydał między innymi tomiki "The Star-Treader and Other Poems", "Odes and Sonnets", "Ebony and Crystal" i "Sandalwood". Za jego sztandarowy wiersz uchodzi utwór "The Hashish Eater, Or The Apocalypse Of Evil".

</doc>
<doc id="1164468" url="https://pl.wikipedia.org/wiki?curid=1164468" title="3 Dywizja Kawalerii (II RP)">
3 Dywizja Kawalerii (II RP)

3 Dywizja Kawalerii (3 DK) – wielka jednostka kawalerii Wojska Polskiego II RP.
Historia Dywizji.
3 Dywizja Kawalerii powstała w 1924 roku w wyniku reorganizacji jazdy samodzielnej, którą równocześnie przemianowano na kawalerię.
Na przełomie lat 1929–1930 dokonano reorganizacji kawalerii. W jej drugim etapie, rozkazem z 29 marca 1929 roku, rozwiązano 3 Dywizję Kawalerii wraz z VII, XIV i XV Brygadą Kawalerii i 8 Samodzielną Brygadą Kawalerii. W ich miejsce utworzono Brygadę Kawalerii „Poznań” i Brygadę Kawalerii „Toruń”.

</doc>
<doc id="1164469" url="https://pl.wikipedia.org/wiki?curid=1164469" title="Babiloński system liczbowy">
Babiloński system liczbowy



</doc>
<doc id="1164472" url="https://pl.wikipedia.org/wiki?curid=1164472" title="Trójkąt Harbergera">
Trójkąt Harbergera

Trójkąt Harbergera – trójkątem Harbergera nazywamy nieodwracalną stratę społeczną spowodowaną wprowadzeniem podatku. Trójkąt Harbergera wziął swoją nazwę od nazwiska ekonomisty, który badał przedstawione zagadnienie.
Stratę spowodowaną przez wprowadzenie podatku od towarów można wyrazić w kategoriach zmniejszenia nadwyżki konsumenta. Na zamieszczonym rysunku jest przedstawiona nadwyżka konsumenta przed i po wprowadzeniu podatku na rynku doskonale konkurencyjnym w wysokości AD, który w całości jest przerzucany na cenę finalną danego dobra. Prosta d jest skompensowaną krzywą popytu na dane dobro. Przed wprowadzeniem podatku punktem równowagi był punkt B. Jego wprowadzenie w wysokości AD przesuwa krzywą podaży w górę o wartość równą wielkości podatku, zaś nowym punktem równowagi staje się E. Nadwyżka konsumenta zmniejsza się zatem o ABED. Część owej straty (AGED) może się stać źródłem wzrostu użyteczności w wyniku przeznaczenia tych środków na finansowanie wydatków państwa. Pozostała część (EGB) zwana trójkątem Harbergera to nieodwracalna strata społeczna.

</doc>
<doc id="1164474" url="https://pl.wikipedia.org/wiki?curid=1164474" title="4 Dywizja Kawalerii (II RP)">
4 Dywizja Kawalerii (II RP)

4 Dywizja Kawalerii (4 DK) – wielka jednostka kawalerii Wojska Polskiego II RP.
Historia Dywizji.
4 Dywizja Kawalerii została sformowana w czerwcu 1924 roku, w wyniku wprowadzenia nowej pokojowej organizacji kawalerii. Dowództwo 4 DK powstało z przemianowania Inspektoratu Jazdy przy Inspektoracie Armii Nr V we Lwowie.
Na przełomie lat 1929–1930 dokonano poważnej reorganizacji kawalerii. W jej ostatnim etapie, 28 marca 1930 rozwiązano 4 Dywizję Kawalerii i XVI Brygadę Kawalerii. Samodzielność uzyskała X Brygada Kawalerii, której podporządkowano 10 dak oraz XVII Brygada Kawalerii. 

</doc>
<doc id="1164476" url="https://pl.wikipedia.org/wiki?curid=1164476" title="Sercówka">
Sercówka



</doc>
<doc id="1164478" url="https://pl.wikipedia.org/wiki?curid=1164478" title="Terry Bisson">
Terry Bisson

Terry Ballantine Bisson (ur. 12 lutego 1942 w Owensboro, Kentucky) – amerykański pisarz s-f i fantasy, autor między innymi opowiadania "Niedźwiedzie odkrywają ogień" (ang. "Bears Discover Fire") z 1990 roku, nagrodzonego Hugo oraz Nebulą.

</doc>
<doc id="1164481" url="https://pl.wikipedia.org/wiki?curid=1164481" title="Bitwa pod Żukowem">
Bitwa pod Żukowem

Bitwa pod Żukowem – bitwa pomiędzy wojskami polskimi a litewskimi, która stoczona została 20 maja 1350 pod Żukowem. 
Najazdy Litwinów na ziemie polskie w latach 50. XIV wieku związane były ze zmaganiami Kazimierza Wielkiego z władcami Litwy o panowanie nad ziemiami księstwa halicko-włodzimierskiego po śmierci ostatniego tamtejszego władcy, Bolesława Jerzego. Do pierwszych starć między Polakami a Litwinami doszło już w 1340 roku, jednak decydujące walki o zdobycze terytorialne miały miejsce od końca lat 40. Wielka wyprawa króla polskiego w 1349 roku pozwoliła mu zająć cała Ruś halicką ze Lwowem, Chełmem, Bełzem, Brześciem Litewskim i Włodzimierzem. Z walkami o ziemie ruskie związane są najazdy litewskie w 1350 roku.
Według "Spominek sochaczewskich" zagony litewskie dotarły na Mazowsze i ziemię łęczycką, niszcząc Warszawę oraz Czersk. Kazimierz Wielki przebywał wówczas na zjeździe ogólnopolskim w Sulejowie, co umożliwiło mu skuteczny pościg za Litwinami. Szybko uchodzących najeźdźców król polski dogonił na Mazowszu, niedaleko Sochaczewa, a pod Żukowem 20 maja 1350 roku wydał im walną bitwę. Siły polskie w pełni wykorzystały swoją przewagę liczebną i rozgromiły oddziały litewskie. Część najeźdźców zginęła w walce, reszta natomiast została zepchnięta na brzeg Bzury i utonęła w jej nurtach w czasie próby ucieczki. Historycy podkreślają udział w bitwie książąt mazowieckich, Bolesława III i Siemowita III, uczestników wspomnianego wcześniej zjazdu w Sulejowie, oraz oceniają postawę książąt mazowieckich jako nową jakość w odradzającym się Zjednoczonym Królestwie Polskim.
Według niektórych historyków, m.in. Tadeusza Nowaka i Jana Ptaka, bitwa pod Żukowem w rzeczywistości nie miała miejsca. 

</doc>
<doc id="1164486" url="https://pl.wikipedia.org/wiki?curid=1164486" title="Henryk Jezierski">
Henryk Jezierski

Henryk Jacek Jezierski (ur. 4 lipca 1955 w Warszawie) – polski geolog, specjalista hydrogeolog, w latach 2007–2011 podsekretarz stanu w Ministerstwie Środowiska i główny geolog kraju.
Życiorys.
W 1980 ukończył studia na Wydziale Geologii Uniwersytetu Warszawskiego. Do 1991 pozostawał zatrudniony w Zakładzie Hydrogeologii i Geologii Inżynierskiej Państwowego Instytutu Geologicznego, gdzie w 1990 na podstawie pracy "Teoretyczne podstawy regionalnej oceny efektywności zagospodarowania wód podziemnych" uzyskał stopień naukowy doktora geologii.
W latach 1992–2006 zajmował stanowisko dyrektora Departamentu Geologii i Koncesji Geologicznych w Ministerstwie Środowiska, w 2006 był jednocześnie zastępcą dyrektora generalnego resortu.
Po odejściu z ministerstwa zajmował się działalnością doradczą, m.in. jako ekspert Banku Światowego, doradca prezesa Wyższego Urzędu Górniczego oraz konsultant w Polskim Górnictwie Naftowym i Gazownictwie S.A.
Należy do Międzynarodowego Stowarzyszenia Hydrogeologów i Polskiego Towarzystwa Geologicznego. Wchodził w skład Komisji Dokumentacji Hydrogeologicznych oraz Komisji Hydrogeologii Komitetu Geologii Polskiej Akademii Nauk. Przez kilkanaście lat był członkiem komitetu redakcyjnego „Przeglądu Geologicznego”. Zasiadał w radach naukowych jednostek PAN oraz w Radzie Geologicznej przy ministrze środowiska, a także w radach nadzorczych spółek akcyjnych Węglokoks, Kompania Węglowa i inne.
Opublikował kilkadziesiąt prac naukowych z dziedziny górnictwa, geologii, ochrony środowiska.
26 listopada 2007 został powołany na stanowisko podsekretarza stanu i Głównego Geologa Kraju w Ministerstwie Środowiska. Funkcję tę pełnił do 12 grudnia 2011.

</doc>
<doc id="1164493" url="https://pl.wikipedia.org/wiki?curid=1164493" title="Mitrydates IV Filopator Filadelfos">
Mitrydates IV Filopator Filadelfos

Mitrydates IV Filopator Filadelfos (ur. ?, zm. 150 p.n.e.) – król Pontu panujący w latach 159 p.n.e. do 150 p.n.e., syn Mitrydatesa III, brat Farnakesa I.
Był pierwszym władcą pontyjskim, który otrzymał tytuł „sprzymierzeńca i przyjaciela ludu rzymskiego”. W latach 156–154 p.n.e. poparł Attalosa II Filadelfosa przeciw królowi Bitynii, Prusjaszowi II.

</doc>
<doc id="1164495" url="https://pl.wikipedia.org/wiki?curid=1164495" title="Denatonium">
Denatonium



</doc>
<doc id="1164496" url="https://pl.wikipedia.org/wiki?curid=1164496" title="Chuck Campbell">
Chuck Campbell

Chuck Campbell, właśc. Charles Campbell (ur. 5 sierpnia 1969 w Halifaksie) – kanadyjski aktor.
Od 2004 występował w roli technika w serialu sci-fi '. Pojawił się m.in. w horrorach: "Jason X" (2001) i ' (2000).
Mieszkał w Vancouver.

</doc>
<doc id="1164497" url="https://pl.wikipedia.org/wiki?curid=1164497" title="Wojciech Bonowicz">
Wojciech Bonowicz

Wojciech Bonowicz (ur. 10 stycznia 1967 w Oświęcimiu) – polski poeta, publicysta, dziennikarz.
Życiorys.
Ukończył filologię polską na Uniwersytecie Jagiellońskim. Jako poeta debiutował w 1995 tomem "Wybór większości". Otrzymał wyróżnienie w Konkursie na Brulion Poetycki (1989), nagrodę główną w konkursach poetyckich "Nowego Nurtu" (1995) oraz im. Krzysztofa Kamila Baczyńskiego (1995). Jego biografię księdza Tischnera nominowano do Nagrody Literackiej „Nike” 2002. Opracował również "Myśli wyszukane ks. Józefa Tischnera" i "Miłość nas rozumie", zbiór rozważań tego autora. Książka "Pełne morze" została nagrodzona w 2007 Nagrodą Literacką Gdynia w kategorii „poezja” i nominowana do Nagrody Literackiej „Nike”, tom "Polskie znaki" był nominowany w 2011 do Wrocławskiej Nagrody Poetyckiej „Silesius”, a tom "Echa" był nominowany w 2014 roku do Nagrody Literackiej „Nike”, do Nagrody Poetyckiej im. Wisławy Szymborskiej oraz do Nagrody Poetyckiej im. K.I. Gałczyńskiego – Orfeusz. W 2018 nominowany do Nagrody Poetyckiej im. Wisławy Szymborskiej oraz do Nagrody Literackiej „Nike” za tom "Druga ręka". Współpracuje z „Tygodnikiem Powszechnym”. Jest jednym z recenzentów książek w programie "Sztuka czytania" emitowanym przez TVP Kultura. Był regularnym uczestnikiem wydawanego w latach 2010–2015 pisma mówionego "Gadający Pies". Poeta projektu Sfotografuj wiersz – Zwierszuj fotografię. Mieszka w Krakowie.
Jego wspomnienie o Marku Eminowiczu znalazło się w wydanej w 2009 roku książce "Lubię swoje wady. Marek Eminowicz w opowieściach na siedemdziesięciopięciolecie".
W 2012 został odznaczony Srebrnym Krzyżem Zasługi za „osiągnięcia w działalności społecznej oraz wydawniczej” (M.P. z 2012 r. poz. 283). W 2019 r. wraz z małżonką Dianą Bonowicz otrzymał Medal św. Brata przyznany im za wspieranie osób niepełnosprawnych w ramach Ruch "Wiara i Światło". 
Był członkiem Stowarzyszenia Pisarzy Polskich do sierpnia 2020 roku. Jest członkiem Rady Fundacji im. Brata Alberta. 

</doc>
<doc id="1164498" url="https://pl.wikipedia.org/wiki?curid=1164498" title="Morze Lakkadiwskie">
Morze Lakkadiwskie

Morze Lakkadiwskie, Morze Lakszadiwskie – morze na Oceanie Indyjskim między Wybrzeżem Malabarskim w Indiach a archipelagami Lakszadiwów i Malediwów.
Powierzchnia 786 tys. km², średnia głębokość 1929 m, maksymalna głębokość 4131 m. Średnia temperatura wód w miesiącach letnich 26-28 °C, w miesiącach zimowych 25 °C. Zasolenie od 34‰ na północy do 35,5‰ w południowej części morza.

</doc>
<doc id="1164499" url="https://pl.wikipedia.org/wiki?curid=1164499" title="Paweł Fąfara">
Paweł Fąfara

Paweł Fąfara (ur. 28 stycznia 1969 w Rakowie) – polski dziennikarz.
Życiorys.
Absolwent Technikum Mechanicznego w Staszowie oraz Wydziału Dziennikarstwa i Nauk Politycznych na Uniwersytecie Warszawskim.
W 1988 zadebiutował w młodzieżowym piśmie „Na przełaj”, później współpracował z tygodnikiem „Razem” oraz dwutygodnikiem „Elita”. W 1990 rozpoczął pracę w „Życiu Warszawy”, gdzie był dziennikarzem i reporterem, a następnie pełnił kolejno funkcje: sekretarza działu krajowego, zastępcy szefa działu krajowego i sekretarza redakcji. Z dziennikiem rozstał się pod koniec 1995 – był w grupie dziennikarzy, która odeszła z redakcji razem z Tomaszem Wołkiem.
W 1996 zaczął pracę w dzienniku „Życie”, gdzie najpierw był sekretarzem redakcji, później zastępcą redaktora naczelnego, a w latach 2001–2002 sprawował funkcję redaktora naczelnego (po odwołaniu Wołka). Krótko po odwołaniu Fąfary zostało zamknięte „Życie”. Jego nakład w ostatnim czasie wynosił 80 tys. egzemplarzy i sprzedaż na poziomie 30 tys.
Od 2002 rozpoczął pracę w tygodniku „Newsweek Polska”, gdzie był najpierw sekretarzem redakcji, a następnie zastępcą redaktora naczelnego.
Od 15 października 2007 do lipca 2009 redaktor naczelny dziennika „Polska”. Od okresie od stycznia 2009 do 31 marca 2021 pełnił funkcję członka zarządu Polskapresse (zajął miejsce odwołanego w lipcu 2007 wiceprezesa Polskapresse Tomasza Wróblewskiego, zaś zastąpiony został przez Dorotę Kanię).

</doc>
<doc id="1164503" url="https://pl.wikipedia.org/wiki?curid=1164503" title="Niwka-Gajówka">
Niwka-Gajówka

Niwka-Gajówka – część wsi Rybnica w Polsce położona w województwie lubelskim, w powiecie tomaszowskim, w gminie Susiec.
W miejscowości znajduje się zabytkowa, drewniana leśniczówka.
W latach 1975–1998 miejscowość administracyjnie należała do województwa zamojskiego.

</doc>
<doc id="1164504" url="https://pl.wikipedia.org/wiki?curid=1164504" title="Podrusów">
Podrusów

Podrusów – część wsi Majdan Sopocki Drugi położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="1164505" url="https://pl.wikipedia.org/wiki?curid=1164505" title="The Minch">
The Minch

The Minch a. North Minch (dawny polski egzonim: "Morze Szkockie"; gael. "An Cuan Sgìth", "Cuan na Hearadh" lub "An Cuan Leòdhasach") cieśnina w północno-wschodniej części Oceanu Atlantyckiego, u północno-zachodnich wybrzeży Szkocji, między Hebrydami Zewnętrznymi (wyspa Lewis and Harris) na zachodzie a Hebrydami Wewnętrznymi (wyspa Skye) i wybrzeżem Szkocji na wschodzie. Na południu przez cieśninę Little Minch łączy się z Morzem Hebrydzkim, na północy z otwartym oceanem.
Nazewnictwo.
Do niedawna w polskim nazewnictwie geograficznym dla cieśniny The Minch zalecany był polski egzonim "Morze Szkockie". W takim znaczeniu pojawia się on w wykazach "Polskie nazewnictwo geograficzne świata" z 1959 roku i "Polskie nazwy geograficzne świata" z 1994 roku. Jednak Komisja Standaryzacji Nazw Geograficznych poza Granicami Rzeczypospolitej Polskiej ustaliła na XLII posiedzeniu w dniu 18 grudnia 2008 r., iż nazwa Morze Szkockie dotyczyć będzie zespołu wód określanych przez Międzynarodową Organizację Hydrograficzną jako "Inner Seas off the West Coast of Scotland" ("Morza Wewnętrzne u Zachodniego Wybrzeża Szkocji"). Miało to związek z faktem, iż nazwa "Morze Szkockie" w odniesieniu do cieśniny The Minch nie jest stosowana w innych językach. W języku angielskim akwen u zachodnich wybrzeży Szkocji i północnych wybrzeży Irlandii bywa natomiast określany jako "Inner Scottish Sea" ("Szkockie Morze Wewnętrzne").

</doc>
<doc id="1164506" url="https://pl.wikipedia.org/wiki?curid=1164506" title="Sikliwce">
Sikliwce

Sikliwce – część wsi Rybnica położona w Polsce, w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="1164507" url="https://pl.wikipedia.org/wiki?curid=1164507" title="Rebecca Gayheart">
Rebecca Gayheart

Rebecca Gayheart (ur. 12 sierpnia 1971 w Hazard) – amerykańska aktorka filmowa i telewizyjna, modelka.
Życiorys.
Ma irlandzkie, włoskie, niemieckie i Czirokezi indyjskiego pochodzenie. Jest córką górnika/kierowcy ciężarówki Curtisa Gayhearta i Flonevy (z domu Sloane), który pracował w sprzedaży kosmetyków do Mary Kay. Wychowywała się w Pine Top w stanie Kentucky. Uczęszczała do Knott County Central High School w Hazardzie w stanie Kentucky. Mając piętnaście lat, przeniosła się do Nowego Jorku, gdzie ukończyła naukę w Professional Children's School i Lee Strasberg Institute.
Debiutowała w 12-minutowej komedii Bretta Ratnera "Cokolwiek stało się Mason Reese?" ("Whatever Happened to Mason Reese", 1990), a następnie wystąpiła na małym ekranie jako Hannah Mayberry w serialu ABC "Czułość" ("Loving", 1992-93) oraz trzech teledramatach z Russellem Wongiem: "Zaginiony" ("Vanishing Son", 1994), "Zaginiony 3" ("Vanishing Son III", 1994) i "Zaginiony 4: Willy i anioł" ("Vanishing Son IV", 1994). Jej debiutem kinowym była postać Lilli w dramacie "Ktoś na ciebie czeka" ("Somebody is Waiting", 1996) u boku Gabriela Byrne’a, Nastassji Kinski i Johnny’ego Whitwortha.
Spotykała się z reżyserem Brettem Ratnerem (1997). W dniu 29 października 2004 roku wyszła za mąż za aktora Erica Dane’a. Mają córkę Billie Beatrice (ur. 3 marca 2010).

</doc>
<doc id="1164508" url="https://pl.wikipedia.org/wiki?curid=1164508" title="Republic F-84F Thunderstreak">
Republic F-84F Thunderstreak

Republic F-84F Thunderstreak – amerykański jednomiejscowy samolot myśliwsko-bombowy i myśliwsko-rozpoznawczy, wersja rozwojowa samolotu Republic F-84 Thunderjet ze skośnymi skrzydłami, napędzana turbinowym silnikiem odrzutowym Wright J65 o ciągu 3213 daN (3275 kG). Wyprodukowano 2348 sztuk, po krótkim okresie użytkowania w USA 852 nowe oraz połowa z maszyn USAF trafiła w ramach programu współpracy wojskowej "MAP" lub "MDAP" do sojuszników z NATO. Wyprodukowano też 715 samolotów rozpoznawczych RF-84F Thunderflash, w tym 388 dla USAF i 327 w ramach "MAP". Maszyny pozostawały w służbie europejskich państw aż do lat 90.

</doc>
<doc id="1164510" url="https://pl.wikipedia.org/wiki?curid=1164510" title="Znak Jednorożca">
Znak Jednorożca

Znak Jednorożca () – trzecia część serii Kronik Amberu autorstwa Rogera Zelazny’ego. Książka została wydana po raz pierwszy w lutym 1975 roku. 
Fabuła.
Eryk nie żyje. Corwin rządzi Amberem jako regent. Ginie Caine, poszlaki wskazują właśnie na Corwina, który decyduje się odszukać Branda. Najpierw jednak uczy się używać Klejnotu Wszechmocy. Próba dotarcia do Branda za pomocą kart udaje się, jednak ktoś rani go sztyletem. Kiedy Corwin wraca do swojego pokoju ktoś próbuje go zamordować. Jednak, ponieważ wciąż ma na szyi Klejnot, odczuwa spowolnienie czasu i udaje mu się odrobinę zmienić kierunek ostrza, dzięki czemu nie ginie na miejscu. W niewiadomy sposób zostaje przeniesiony na Ziemię do swojego starego domu, gdzie mieszkał jako Carl Corey.
Wydanie polskie.
W Polsce książka wydana w 1995 roku nakładem wydawnictwa "Iskry", z tłumaczeniem Piotra W. Cholewy (). Powtórnie wydana w 2000 nakładem wydawnictwa Zysk i S-ka ().

</doc>
<doc id="1164511" url="https://pl.wikipedia.org/wiki?curid=1164511" title="Wybory parlamentarne w Rosji w 1995 roku">
Wybory parlamentarne w Rosji w 1995 roku

Wybory parlamentarne w Rosji 1995 – pierwsze wolne wybory do Dumy odbyły się dnia 17 grudnia 1995 roku. Najwięcej głosów uzyskała Komunistyczna Partia FR zyskując (22,3%) głosów (157 mandatów). Drugą siła w parlamencie została wówczas partia Nasz Dom – Rosja (10,13%) głosów (55 mandatów). Do parlamentu weszły także Liberalno-Demokratyczna Partia Rosji (11,18%) (51 mandatów)
oraz Jabłoko (6,89%) (45 mandatów) i Partia Agrarna (3,78%) głosów i (20 mandatów).
Pozostali deputowani (122 mandaty) to głównie niezależni prokremlowscy oligarchowie.

</doc>
<doc id="1164513" url="https://pl.wikipedia.org/wiki?curid=1164513" title="Zagrodniki">
Zagrodniki



</doc>
<doc id="1164514" url="https://pl.wikipedia.org/wiki?curid=1164514" title="Zagrodniki (Maziły)">
Zagrodniki (Maziły)

Zagrodniki – część wsi Maziły w Polsce położona w województwie lubelskim, w powiecie tomaszowskim, w gminie Susiec.
W latach 1975–1998 miejscowość administracyjnie należała do województwa zamojskiego.

</doc>
<doc id="1164516" url="https://pl.wikipedia.org/wiki?curid=1164516" title="Gnejusz Domicjusz Korbulon">
Gnejusz Domicjusz Korbulon

Korbulon, właściwie Gnaeus Domitius Corbulo (? – 67 r. n.e.) – urodzony w Peltuinum (współcześnie "S. Paolo di Peltuino", małe miasteczko we wschodnich Apeninach) rzymski wódz. Pochodził z arystokratycznej linii rodu Domicjuszów. 
Był pierworodnym synem Gnaeusa Domitiusa Corbulo (to samo imię) i Vistilii. Jego ojciec po odbyciu apretury został senatorem za rządów Tyberiusza, zaś w 39 r. n.e. sprawował konsulat wraz z cesarzem Gajuszem Kaligulą.
Jego przyrodnia siostra Milonia Caesonia była czwartą żoną cesarza Kaliguli. Żoną Korbulona była Cassia Longina, natomiast jego druga córka Domicja Longina była żoną cesarza Domicjana. 
Za panowania cesarza Klaudiusza Korbulon dowodził wojskami rzymskimi armii Renu w prowincji Germania Inferior. Pokonał germańskie plemiona Cherusków i Chauków zamieszkujących tereny między Elbą i Wezerą nad Morzem Północnym. Następnie sprawował konsulat (rok nieznany) i namiestnictwo prowincji prokonsularnej - Azja (Anatolia - zach. część płw. Azja Mniejsza). W 55 r. został mianowany przez Nerona naczelnym wodzem wojsk rzymskich na Wschodzie (trzon armii stanowiły legiony - III Gallica, VI Ferrata i X Fretensis). 
Wobec narastającego konfliktu Rzymu z Partami o Armenię zreorganizował armię. Na rozkaz cesarza rozpoczął ofensywę, gdy Partowie usunęli z tronu Armenii przyjaznego Rzymowi króla Radamisa i osadzili Tiridatesa I, brata króla Partii Wologazesa I. Korbulon przekroczył Eufrat i w 58 r. zdobył stolicę Armenii Artaksatę, a w 59 r. zajął drugie co do wielkości miasto Tigranocertę. Po opanowaniu Armenii osadził na tronie sprzyjającego Rzymowi Tigranesa VI. W 60 r. otrzymał namiestnictwo prowincji Syria. 
W 61 r. Partowie wygnali Tigranesa II i pokonali armię rzymską dowodzoną przez Cezeniusza Petusa (Lucius Caesennius Paetus), konsula roku 61 i namiestnika Kapadocji. Korbulon ponownie otrzymał dowództwo nad armią Wschodu w 63 r. i pokonał Partów zmuszając Tiridatesa I do przyjęcia rzymskiego zwierzchnictwa (zmusił go również do oddania diademu królewskiego). Armenia pozostała formalnie niezależna, jednak jej król przyjął koronę z rąk cesarza rzymskiego Nerona. 
W 67 r. na skutek knowań pałacowych, cesarz Neron zaniepokojony wzrastającą popularnością Korbulona zmusił go do popełnienia samobójstwa. 

</doc>
<doc id="1164518" url="https://pl.wikipedia.org/wiki?curid=1164518" title="Stade Malherbe de Caen">
Stade Malherbe de Caen



</doc>
<doc id="1164528" url="https://pl.wikipedia.org/wiki?curid=1164528" title="Rogélio Domínguez">
Rogélio Domínguez



</doc>
<doc id="1164530" url="https://pl.wikipedia.org/wiki?curid=1164530" title="TIHKAL">
TIHKAL



</doc>
<doc id="1164536" url="https://pl.wikipedia.org/wiki?curid=1164536" title="Konstytucja dyrektorialna">
Konstytucja dyrektorialna

Konstytucja Dyrektorialna (inna nazwa: Konstytucja roku III, fr. Constitution de l’an III) – konstytucja uchwalona przez francuski Konwent Narodowy 22 sierpnia 1795.
Uchwalenie.
Trzecia francuska konstytucja została uchwalona przez Konwent Narodowy 5 fructidora roku III (22 sierpnia 1795 r.). Jej przyjęcie było związane z obaleniem władzy jakobinów w wyniku przewrotu 9 thermidora oraz stabilizacji sytuacji wewnętrznej, która została zaprowadzona poprzez tzw. „biały terror”, czyli w istocie fizyczną eliminację części przedstawicieli jakobinów oraz siłowemu tłumieniu buntów, domagających się poprawy aprowizacji oraz wprowadzenia w życie konstytucji jakobińskiej z 1793 r. Początkowo termidorianie rozważali przywrócenie w projektowanej nowej ustawie zasadniczej monarchii konstytucyjnej, ale w obliczu śmierci Ludwika XVII oraz deklaracji werońskiej Ludwika XVIII, który zapowiedział przywrócenie stanów oraz rozprawienie się z „królobójcami”, ostatecznie odrzucono tę koncepcję.
Niemniej jednak, konstytucja dyrektorialna w zamyśle miała petryfikować stan, w którym władzę w państwie sprawuje "de facto" burżuazja, nawiązując tym samym do rozwiązań konstytucji z 1791 r., a zdecydowanie odrzucając idee konstytucji jakobińskiej.
Deklaracja Praw i Obowiązków Człowieka i Obywatela.
Deklaracja w zarysie nawiązywała do Deklaracji Praw Człowieka i Obywatela z 1789 r. Gwarancji poddano podstawowe prawa człowieka i obywatela, położono ponownie nacisk na istnienie trójpodziału władzy, a także jako novum wprowadzono obowiązki obywatelskie.
Władza wykonawcza.
Władza wykonawcza należała do Dyrektoriatu. Dyrektoriat był kolegialną głową państwa, złożoną z 5 dyrektorów wybieranych na pięcioletnią kadencję przez Radę Starszych spośród 10 kandydatów przedstawionych jej przez Radę Pięciuset, którzy musieli mieć ukończenie 40 lat. Obowiązywała zasada wymiany 1 dyrektora na rok. Każdy dyrektor przewodniczył Dyrektoriatowi przez okres 3 miesięcy. Dyrektoriat powoływał i odwoływał ministrów, którzy jednak byli jedynie urzędnikami i nie tworzyli rady ministrów, choć ponosili odpowiedzialność za niewykonanie ustaw i zarządzeń Dyrektoriatu. Dyrektoriat nie mógł zostać odwołany, nie ponosił odpowiedzialności politycznej przed parlamentem, ale ponosił odpowiedzialność konstytucyjną przed Najwyższym Trybunałem, w razie naruszenia konstytucji. Sam zaś nie mógł rozwiązać parlamentu ani wnieść inicjatywy ustawodawczej.
Władza ustawodawcza.
Władza ustawodawcza należała wyłącznie do dwuizbowego parlamentu, złożonego z Rady Pięciuset i Rady Starszych. Rada Pięciuset miała wyłączność inicjatywy ustawodawczej, uchwalała ustawy i wskazywała 10 kandydatów, z których Rada Starszych wybierała członków Dyrektoriatu. Rada Starszych ponadto przyjmowała bądź odrzucała w całości projekty ustaw proponowane przez Radę Pięciuset, bez prawa wnoszenia poprawek. Odrzucenie danego projektu ustawy przez Radę Starszych skutkowało niemożnością ponownego jej przedstawienia przez Radę Pięciuset przez okres 1 roku. Obie izby wybierane były w wyborach pośrednich, cenzusowych na kadencję trzyletnią, z zastrzeżeniem, że 1/3 ich składu ulegała odnowienia co roku. Obowiązywał cenzus wieku – w ramach czynnego prawa wyborczego 25 lat, w ramach biernego – do Rady 500 – 30 lat, a do Rady Starszych – 40 lat, połączony z cenzusem rodzinnym, tzn. każdy członek drugiej izby musiał być żonaty lub być wdowcem. Przywrócono również cenzus majątkowy. Pośredniość wyborów do parlamentu opierała się na dokonywaniu wyborów przez zgromadzenia elektorów, które składały się z elektorów powoływanych przez zgromadzenia pierwiastkowe w liczbie 1/200 osób.
Władza sądownicza.
Władza sądownicza należała do wybieranych na zgromadzeniach pierwiastkowych (sędziowie pokoju) oraz zgromadzeniach elektorów (sędziowie Trybunału Kasacyjnego, ławnicy, sędziowie cywilni, sędziowie karni) sędziów.
Sądzeniem osób w ramach odpowiedzialności konstytucyjnej zajmował się Najwyższy Trybunał.
Ocena.
Konstytucja dyrektorialna funkcjonowała źle. Szczególnie nietrafiona okazała się koncepcja Dyrektoriatu, który stał się areną ciągłych walk pomiędzy dyrektorami i w praktyce osłabiał władzę wykonawczą. Istotne okazało się także to, że rozwiązania wprowadzone przez tę konstytucję nie miały szerszego poparcia społecznego – sprzeciwiali się jej zarówno jakobini, jak i rojaliści.

</doc>
<doc id="1164537" url="https://pl.wikipedia.org/wiki?curid=1164537" title="Robert Eduard Prutz">
Robert Eduard Prutz

Robert Eduard Prutz (ur. 30 maja 1816 in Szczecinie, zm. 21 czerwca 1872 w Szczecinie) - niemiecki literat. Profesor uniwersytetu w Halle. Jego dorobek literacki to m.in. dramat "Die politische Wochenstube" oraz wiersze 
"Ver sacrum", "Was wir wollen", "Billigkeit", "Zensur" i "Praktischer Rat".
Robert Eduard Prutz został pochowany na cmentarzu w Nemitz. W 1900 roku Nemitz (pol. Niemierzyn) włączono w granice miejskie Szczecina, a po drugiej wojnie światowej na terenie cmentarza utworzono Ogród Dendrologiczny im. Stefana Kownasa (między ulicą Arkońską a ulicą Słowackiego).

</doc>
<doc id="1164539" url="https://pl.wikipedia.org/wiki?curid=1164539" title="Paweł Simson">
Paweł Simson



</doc>
<doc id="1164540" url="https://pl.wikipedia.org/wiki?curid=1164540" title="Anna Menel">
Anna Menel

Anna Menel z domu Kubicka (ur. w 1920, w Warszawie, zm. 17 listopada 2007 tamże) – polska malarka, współzałożyciela Stowarzyszenia Polskich Malarzy Miniaturzystów. 
Uczestniczka powstania warszawakiego, sanitariuszka, pseudonim "Hanka". Studiowała na Wydziale Architektury Politechniki Warszawskiej. W okresie powojennym podjęła pracę artystyczną między innymi w Teatrze Lalka, a także na Targach Wrocławskich. Od lat 70 – XX w., tworzyła przede wszystkim miniatury techniką akwarelową na jedwabiu i kości słoniowej. Prace Anny Menel znajdują się w licznych kolekcjach krajowych i zagranicznych.Pochowana w grobowcu rodzinnym na warszawskich Powązkach kw. 316, rząd 2 

</doc>
<doc id="1164542" url="https://pl.wikipedia.org/wiki?curid=1164542" title="Jerzy Haszczyński">
Jerzy Haszczyński

Jerzy Janusz Haszczyński (ur. 26 sierpnia 1966 w Warszawie) – polski dziennikarz, reporter, od 2000 szef działu zagranicznego „Rzeczpospolitej”.
Życiorys.
Jest absolwentem VI Liceum Ogólnokształcącego im. Tadeusza Reytana w Warszawie (1985), gdzie działał w 1 Warszawskiej Drużynie Harcerskiej im. Romualda Traugutta „Czarna Jedynka”. Ukończył filozofię na Uniwersytecie Warszawskim. W swojej karierze związany jest głównie z dziennikiem „Rzeczpospolita”, w którym pracuje od 1991, a od 2000 kieruje działem zagranicznym. W połowie lat 90. XX wieku był wydawcą i redaktorem tygodnika mniejszości polskiej na Litwie „Słowo Wileńskie”, założonego przez dziennik „Rzeczpospolita”. W latach 1999–2000 był korespondentem „Rzeczpospolitej” w Niemczech.
W 2003 wydał zbiór reportaży "Nie tylko pani Steinbach", w którym przedstawił m.in. historię życia Eriki Steinbach. Już kilka lat wcześniej ujawnił, że ojcem Steinbach był sierżant okupacyjnych wojsk niemieckich.
Wyróżnienia i odznaczenia.
W 2006 nominowany był do prestiżowej nagrody miesięcznika „Press” za reportaż "Tajemnice pomarańczowej rewolucji" napisany wraz z Mają Narbutt, Pawłem Reszką i Tatianą Serwetnyk. Za ten reportaż został też wraz ze współautorami nagrodzony Nagrodą im. Dziewanowskiego SDP. W 2005 był nominowany wraz z Katarzyną Zuchowicz i Piotrem Zychowiczem do nagrody miesięcznika „Press” za teksty piętnujące używanie przez media zagraniczne określenia „polskie obozy zagłady”. Za akcję przeciw „polskim obozom” dostał wraz z działem zagranicznym „Rzeczpospolitej” Główną Nagrodę Wolności Słowa SDP w 2005.
Wraz z Michałem Żakowskim został w 2011 laureatem pierwszej edycji Nagrody PAP im. Ryszarda Kapuścińskiego dla autorów informacji (za tekst "Jemeńska szkoła dżihadu" opublikowany w „Rzeczpospolitej” 23 stycznia 2010). W 2014 wraz z innymi dziennikarzami związanymi z „Rzeczpospolitą” został odznaczony przez prezydenta RP Bronisława Komorowskiego Krzyżem Kawalerskim Orderu Odrodzenia Polski.

</doc>
<doc id="1164543" url="https://pl.wikipedia.org/wiki?curid=1164543" title="Estádio Sebastião Camanducci">
Estádio Sebastião Camanducci

Estádio Sebastião Camanducci – stadion piłkarski, w Extrema, Minas Gerais, Brazylia, na którym swoje mecze rozgrywa klub Extrema Futebol Clube.

</doc>
<doc id="1164545" url="https://pl.wikipedia.org/wiki?curid=1164545" title="North American B-45 Tornado">
North American B-45 Tornado

B-45 Tornado – pierwszy amerykański czterosilnikowy lekki bombowiec taktyczny.
Była to konstrukcja wyjątkowo zawodna, tak że nie zdecydowano się nawet na użycie tych bombowców w czasie wojny koreańskiej. Duża prędkość i pułap sprawiały jednak, że dość dobrze kwalifikowała się do roli samolotu rozpoznawczego (RB-45).
Wersje.
B-45A.
Wyposażony w silniki Allison J35-A11. Wyprodukowano 96 sztuk.
B-45B.
Wersja planowana, do produkcji której nigdy nie doszło. Miała cechować się nowym radarem i systemem kierowania ogniem.
B-45C.
Wyposażona we wzmocnioną konstrukcję płatowca i kabiny. Ta wersja miała charakterystyczne zbiorniki paliwa na krańcach skrzydeł. Wyprodukowano 10 egzemplarzy.
RB-45C.
Wersja rozpoznawcza, wyposażona w 12 kamer. Wyprodukowano łącznie 33 egzemplarze.

</doc>
<doc id="1164548" url="https://pl.wikipedia.org/wiki?curid=1164548" title="Dystrofia tłuszczowo-płciowa">
Dystrofia tłuszczowo-płciowa

Dystrofia tłuszczowo-płciowa (zespół tłuszczowo-płciowy, zespół Babińskiego-Fröhlicha, łac. "dystrophia adiposogenitalis", ang. adiposogenital dystrophy) – rzadki zespół endokrynologiczny charakteryzujący się otyłością oraz niedorozwojem narządów płciowych zewnętrznych u chłopców z guzem w okolicy podwzgórzowo-przysadkowej. Obok tych objawów występują również inne zaburzenia, takie jak poliuria, polidypsja, zahamowanie wzrostu, opóźnienie umysłowe i zaburzenia widzenia. Opisywano również przypadki, w których niemożliwe było stwierdzenie zaburzenia czynnościowego podwzgórza. Chorobę opisali niezależnie od siebie Józef Babiński w 1900 roku i Alfred Fröhlich rok później. Diagnostyka różnicowa zespołu obejmuje przede wszystkim zespół Pradera-Williego.

</doc>
<doc id="1164550" url="https://pl.wikipedia.org/wiki?curid=1164550" title="Zespół tłuszczowo-płciowy">
Zespół tłuszczowo-płciowy



</doc>
<doc id="1164551" url="https://pl.wikipedia.org/wiki?curid=1164551" title="Zespół Babińskiego i Fröhlicha">
Zespół Babińskiego i Fröhlicha



</doc>
<doc id="1164552" url="https://pl.wikipedia.org/wiki?curid=1164552" title="Dystrophia adiposogenitalis">
Dystrophia adiposogenitalis



</doc>
<doc id="1164555" url="https://pl.wikipedia.org/wiki?curid=1164555" title="Plusfon 601i">
Plusfon 601i

Plusfon 601i – telefon komórkowy wyprodukowany przez ZTE oznaczony numerem 601i – to drugi firmowany, polski telefon internetowo-multimedialny z szybkim dostępem do Internetu w technologiach 3G i EDGE oznaczony marką operatora komórkowego Plus. W odróżnieniu od Plusfon 401i został stworzony przez firmę ZTE.
Dane Techniczne.
Telefon internetowo-multimedialny, posiada szybki dostęp do internetu w technologiach 3G oraz EDGE. Posiada opcję wideorozmów. W przeciwieństwie do swojego poprzednika Plusfon 401i posiada obracaną kamerę o matrycy 1,3 mpix. Obsługuję formaty MP3,AAC,AAC+, 72 głosowe dzwonki polifoniczne oraz obsługuję formaty video takie jak MPEG4/H.263/H.264. Wyposażony został w slot kart pamięci microSD. Jak przystało na nowoczesny telefon jest wyposażony w bezprzewodowy moduł komunikacji Bluetooth oraz można podłączyć go do komputera dzięki USB. Został stworzony na bazie ZTE F230, ze zmianami dokonanymi na zamówienie Polkomtela. Na przodzie obudowy został wyposażony w dedykowane klawisze muzyczne.

</doc>
<doc id="1164556" url="https://pl.wikipedia.org/wiki?curid=1164556" title="Ratusz w Kaliszu">
Ratusz w Kaliszu

Ratusz w Kaliszu – ratusz w Śródmieściu Kalisza, neoklasycystyczny, wzniesiony w latach 1920–1924 staraniem Komitetu Odbudowy Kalisza wg projektu Sylwestra Pajzderskiego w oparciu o wcześniejsze projekty Stefana Szyllera; wpisany do rejestru zabytków w 1993.
Historia.
Wcześniej w pobliżu obecnego ratusza stał dwupiętrowy ratusz gotycki z wieżą, wzmiankowany po raz pierwszy w 1426. Ratusz ten został przebudowany w stylu renesansowym w XVI w. Budynek spłonął w 1792. 
Kolejny ratusz zbudowano w 1888 według projektu Józefa Chrzanowskiego, budynek ratusza został podpalony w czasie burzenia Kalisza w 1914 przez wojska pruskie.
W 2006 Narodowy Bank Polski wyemitował obiegową monetę okolicznościową o nominale 2 zł w serii „Historyczne Miasta Polski” z wizerunkiem ratusza w Kaliszu.
Pozostałości poprzednich ratuszy.
W 2014 podczas prac remontowych odkryto fragmenty murów XIX-wiecznego ratusza z zachowanymi łukami.
W 2019 podczas prac termoizolacyjnych natrafiono na głębokości około 3 m na pozostałości fundamentów gotyckiego ratusza z XIV w., który został rozebrany pod koniec XVIII w..

</doc>
<doc id="1164557" url="https://pl.wikipedia.org/wiki?curid=1164557" title="Andrej Kvašňák">
Andrej Kvašňák

Andrej Kvašňák (ur. 19 maja 1936 w Koszycach, zm. 18 kwietnia 2007 w Pradze) – słowacki piłkarz, pomocnik. Srebrny medalista MŚ 1962. Długoletni zawodnik Sparty Praga.
Profesjonalną karierę zaczynał w Dukli Pardubice. Piłkarzem Sparty był w latach 1959–1969. Dwa razy był mistrzem Czechosłowacji (1965, 1967), sięgał po krajowy puchar. W 1969 wyjechał do Belgii (KRC Mechelen i KFC Herentals), gdzie grał do 1972. Po powrocie do kraju występował m.in. w Viktorii Žižkov. W pierwszej lidze czechosłowackiej strzelił 83 bramki w 248 spotkaniach.
W reprezentacji Czechosłowacji zagrał 47 razy i strzelił 13 goli. Debiutował 1 maja 1960 w meczu z Austrią, ostatni raz zagrał w 1970. Podczas MŚ 62 zagrał w sześciu meczach, osiem lat później wystąpił dwukrotnie. W 1960 wspólnie z kolegami został brązowym medalistą ME 60.

</doc>
<doc id="1164558" url="https://pl.wikipedia.org/wiki?curid=1164558" title="Andrej Kvasnak">
Andrej Kvasnak



</doc>
<doc id="1164560" url="https://pl.wikipedia.org/wiki?curid=1164560" title="Plusfon">
Plusfon

Plusfon – aparaty telefoniczne firmowane przez sieć telefonii komórkowej Plus.

</doc>
<doc id="1164562" url="https://pl.wikipedia.org/wiki?curid=1164562" title="Noach Pryłucki">
Noach Pryłucki

Noach (Nojach) Pryłucki (jidysz נח פּרילוצקי; ur. 1 października 1882 w Berdyczowie, zm. 18 sierpnia 1941 w Wilnie) – polski polityk – fołkista, dziennikarz i adwokat żydowskiego pochodzenia, poseł na Sejm Ustawodawczy i Sejm I kadencji.
Życiorys.
Urodził się w Berdyczowie. Przeniósł się do Warszawy, gdzie uczył się w III Gimnazjum i rozpoczął studia na Uniwersytecie Warszawskim. Za swą działalność polityczną był wielokrotnie aresztowany przez władze carskie i ostatecznie relegowany z uczelni. Praktykował jako adwokat. W latach 1910–1936 był współwłaścicielem, współpracownikiem i redaktorem dziennika "Der Moment". W 1916 założył i następnie szefował Żydowskiej Partii Ludowej w Polsce. Wybrany członkiem Rady Stanu w 1918 roku.
Poseł do Sejmu Ustawodawczego w 1919, musiał zrzec się mandatu ze względu na brak obywatelstwa. Po uzyskaniu obywatelstwa polskiego ponownie posłował w latach 1922–1927. Zdobył mandat z listy Żydowskiego Demokratycznego Bloku Ludowego (lista nr 20 w okręgu wyborczym nr 1 – Warszawa), założył w Sejmie odrębne od ŻKP koło Żydowskiej Partii Ludowej.
Był członkiem żydowskich organizacji kulturalnych i dobroczynnych.
Zamordowany przez Niemców w getcie wileńskim w 1941 r.

</doc>
<doc id="1164566" url="https://pl.wikipedia.org/wiki?curid=1164566" title="Estádio Louis Ensch">
Estádio Louis Ensch

Estádio Louis Ensch – stadion piłkarski, w Coronel Fabriciano, Minas Gerais, Brazylia, na którym swoje mecze rozgrywa klub Social Futebol Clube.

</doc>
<doc id="1164567" url="https://pl.wikipedia.org/wiki?curid=1164567" title="Napęd jądrowy">
Napęd jądrowy



</doc>
<doc id="1164572" url="https://pl.wikipedia.org/wiki?curid=1164572" title="Antoine Pevsner">
Antoine Pevsner

Antoine Pevsner (ros. Aнтон Абрамович Певзнер) (ur. 18 stycznia 1886 w Klimowiczach, zm. 12 kwietnia 1962 w Paryżu) - rosyjski rzeźbiarz i malarz, brat Nauma Gabo.
Studiował w Kijowie i Petersburgu. Początkowo tworzył prace w stylu kubizmu, rosyjskiego symbolizmu i malarstwa ikonowego.
W latach 1915-1917 przebywał z bratem w Oslo, gdzie obaj eksperymentowali, zastępując cienkie, zachodzące na siebie płaszczyzny konstrukcjami brył trójwymiarowych. Następnie prowadził działalność pedagogiczną w Moskwie, gdzie wraz z bratem ogłosił w 1920 "Manifest realistyczny" - program konstruktywizmu. W Berlinie w 1922 współorganizował pierwszą wystawę sztuki rosyjskiej, przedstawiającą dzieła awangardy.
Pionier rosyjskiego konstruktywizmu, tworzył dzieła abstrakcyjne, ale wyróżniające się matematyczną precyzją spiralnych krzywych i płaszczyzn np. "Rozwinięcie kolumny" (1942). W pracach wykorzystywał różne materiały: celuloid, blachę mosiężną i brąz.

</doc>
<doc id="1164573" url="https://pl.wikipedia.org/wiki?curid=1164573" title="Benjamin Williams Leader">
Benjamin Williams Leader

Benjamin Williams Leader (ur. 12 marca 1831 w Worcester, zm. 22 marca 1923 w Surrey) - malarz angielski, naturalista. Uczył się w Royal Grammar School w Worcester, a następnie w Royal Academy. Debiutował jako malarz na Wystawie Letniej w 1854, gdzie udało mu się sprzedać pierwszy obraz. W jego wczesnych pracach widoczne są wpływy prerafaelitów, malował głównie pejzaże w jasnych kolorach, z dbałością o szczegóły. Prace te przyniosły mu uznanie, większe jednak wśród publiczności niż u krytyków. 
W 1876 poślubił Mary Eastlake, bratanicę Sir Charlesa Lock Eastlke'a, Prezydenta Royal Academy. W 1888 przeprowadził się do Surrey, tematyką jego obrazów stały się tam zimowe pejzaże, z oszronionymi drzewami, za mgłą. Znanym jego dziełem tego typu jest obraz "February Fill-Dyke", znajdujący się obecnie w Birmingham Art Gallery. W 1898 uzyskał pełne członkostwo w Royal Academy. Ostatnie trzy swoje prace wystawił w Royal Academy w 1922.

</doc>
<doc id="1164574" url="https://pl.wikipedia.org/wiki?curid=1164574" title="Estádio Municipal João Havelange">
Estádio Municipal João Havelange

Estádio Municipal João Havelange – stadion wielofunkcyjny w Uberlândia, Minas Gerais, Brazylia, na którym swoje mecze rozgrywa klub Uberlândia Esporte Clube.

</doc>
<doc id="1164582" url="https://pl.wikipedia.org/wiki?curid=1164582" title="Kultikula">
Kultikula

Kultikula – polski eksperymentalny projekt muzyczny powstały w połowie lat 90. W skład oktetu wchodzili awangardowi muzycy związani z muzyką etno, jazzem i muzyką poważną. Liderem grupy był Arnold Dąbrowski. Kultikula nagrała album o jednobrzmiącym tytule w sierpniu 1996 roku; materiał został wydany w 2000 roku przez label Multikulti.

</doc>
<doc id="1164584" url="https://pl.wikipedia.org/wiki?curid=1164584" title="Aparaty pułapkowe">
Aparaty pułapkowe



</doc>
<doc id="1164587" url="https://pl.wikipedia.org/wiki?curid=1164587" title="Estádio Juca Ribeiro">
Estádio Juca Ribeiro

Estádio Juca Ribeiro – stadion piłkarski, w Uberlândia, Minas Gerais, Brazylia, na którym swoje mecze rozgrywa klub Uberlândia Esporte Clube.

</doc>
<doc id="1164591" url="https://pl.wikipedia.org/wiki?curid=1164591" title="Kyryło Studynśkyj">
Kyryło Studynśkyj

Kyryło Studynśkyj herbu Prus, ukr. "Кирило Студинський" (ur. 4 października 1868 w Kipiaczce, zm. 1941 w ZSRR) – ukraiński filolog-slawista, literaturoznawca, historyk literatury i działacz społeczny, profesor Uniwersytetu Lwowskiego (1900–1918; 1939–1941). Członek rzeczywisty Towarzystwa Naukowego im. Szewczenki (od 1919), w latach 1923–1932 prezes Towarzystwa, akademik Wszechukraińskiej Akademii Nauk (1924–1933).
Życiorys.
Urodził się w rodzinie duchownego greckokatolickiego. Jego dziadkiem był ks. greckokatolicki Stepan Kaczała.
W latach 1878–1887 uczęszczał do c.-k. gimnazjum w Tarnopolu i ukraińskiego gimnazjum akademickiego we Lwowie, później studiował we Lwowie (teologię) i Wiedniu (teologię i filologię słowiańską).
Angażował się w życie polityczne społeczności ukraińskiej w Galicji. Był jednym z przywódców ukraińskiej Partii Chrześcijańsko-Społecznej i redaktorem jej pisma "Rusłan". Działał w "Proswicie" i "Uczytelśkej Hromadzie", pozostawał członkiem Rady Szkolnej Krajowej Galicji i Lodomerii – uczył w krakowskich gimnazjach (m.in. języka ukraińskiego w III Gimnazjum im. króla Jana Sobieskiego).
Kontynuował działalność naukową – w 1896 roku uzyskał habilitację na Uniwersytecie Jagiellońskim, gdzie jako docent wykładał w latach 1897–1900 literaturę ukraińską. W 1900 roku otrzymał profesurę na Wydziale Filologicznym Uniwersytetu Lwowskiego, w latach 1908–1918 profesor języka starosłowiańskiego. W latach 1905–1914 członek Rady Szkolnej Krajowej. Działacz "Proswity" we Lwowie, obok Iwana Franki redaktor publikacji Towarzystwa.
W 1919 po walkach o Lwów aresztowany przez władze polskie i internowany do września 1919 w obozach w Baranowie i Dąbiu. W latach 1921–1922 przewodniczył Ukraińskiej Radzie Narodowej. W latach 1923–1932 prezes Towarzystwa Naukowego im. Szewczenki.
Już w latach dwudziestych zainicjował współpracę Ukraińców galicyjskich z rodakami znad Dniepru – popierał politykę ukrainizacji w USRR, zorganizował w 1929 roku wizytę komisarza ludowego oświaty USRR Mykoły Skrypnyka we Lwowie. W latach 1924–1933 był członkiem Wszechukraińskiej Akademii Nauk z siedzibą w Kijowie, z której wykluczono go pod zarzutem popierania ukraińskiego nacjonalizmu i współpracy z polską policją.
W oczach środowisk ukraińskich w RP uchodził z kolei za sowietofila, szczególnie po tym, jak potępił aresztowanego w 1929 Serhija Jefremowa, sądzonego w procesie pokazowym tzw. Związku Wyzwolenia Ukrainy (mistyfikacji OGPU) .
Po agresji ZSRR na Polskę i okupacji Lwowa przez Armię Czerwoną w październiku 1939 roku został deputowanym do Zgromadzenia Ludowego Zachodniej Ukrainy, otworzył jego obrady w listopadzie 1939 roku jako najstarszy wiekiem poseł. Od wiosny 1940 roku deputowany do Rady Najwyższej Ukraińskiej SRR. Profesor Uniwersytetu im. Iwana Franki, dziekan Wydziału Filologicznego.
W latach 1939–1941 ponownie członek Akademii Nauk USRR. Po ataku Niemiec na ZSRR ewakuowany przymusowo przez NKWD ze Lwowa, zmarł lub zginął w nieustalonych okolicznościach.

</doc>
<doc id="1164594" url="https://pl.wikipedia.org/wiki?curid=1164594" title="Changabang">
Changabang

Changabang ("„Lśniąca Góra”", 6864 m n.p.m.) - smukły skalisty szczyt w Himalajach Garhwalu, znany z bardzo trudnych dróg wspinaczkowych, położony tuż na pd.-zach. od dominującego nad nim szczytu Kalanka (6931 m) w północnym obramowaniu tzw. Sanktuarium Nanda Devi.
Szczyt pociągał swym kształtem alpinistów, ale ze względów politycznych stał się dostępny dopiero w roku 1974. 
Główne drogi.
Pierwszego wejścia dokonała wyprawa brytyjsko-indyjska, stosunkowo trudną, ale dziś uważaną za najłatwiejszą drogą. 4 czerwca 1974 roku na szczyt weszli Chris Bonington, Martin Boysen, Dougal Haston, Doug Scott, Balwant Singh Sandhu i Chewang Tashi. Ich trasa prowadziła najpierw na Przełęcz Kalanka ścianą południowo-wschodnią, a potem wschodnią granią na wierzchołek. 
Grań południowo-zachodnią pokonała 6-osobowa ekipa japońska, prowadzona przez dwójkę Yukio Asano i Teruyoshi Karino (13 czerwca 1976 na szczycie), stosująca jednak ciężkie techniki, m.in. styl oblężniczy i wiercenia. Grań ta na wysokości około 6000 m n.p.m. wrasta w 500-metrową pionową ścianę.
Ścianę zachodnią w rekordowej i długotrwałej wspinaczce pokonała zaledwie dwuosobowa wyprawa brytyjska w roku 1976, Peter Boardman i Joe Tasker (wierzchołek osiągnęli 15 października).
Monolityczny, niemal czysto skalny filar południowy pokonała lekka ekspedycja polsko-brytyjska w stylu zbliżonym do tzw. stylu alpejskiego. 27 września 1978 po 8 dniach akcji non-stop na szczycie stanęli: Wojciech Kurtyka, Alex MacIntyre, John Porter i Krzysztof Żurek. Droga ta miała rekordowe trudności techniczne, a jej pokonanie i styl odbiło się głośnym echem i przypieczętowało udział Polaków w wielkich przejściach ścianowych w Himalajach. 
Do roku 1998 wytyczono dalsze 3 trudne drogi ścianowe na ten szczyt, do 2006 powstały następne.

</doc>
<doc id="1164597" url="https://pl.wikipedia.org/wiki?curid=1164597" title="Konstytucja konsularna">
Konstytucja konsularna

Konstytucja konsularna (właściwie – Konstytucja roku VIII, fr. Constitution de l’an VIII) – konstytucja francuska, przyjęta 13 grudnia 1799 (22 frimaire’a VIII roku rewolucji według francuskiego kalendarza rewolucyjnego), ustanawiająca ustrój konsulatu.
Uchwalenie.
Konstytucja konsularna została proklamowana przez Napoleona Bonaparte w wyniku zamachu stanu, jaki przeprowadził 18 brumaire’a VIII roku, uzyskawszy tym samym de facto władzę zwierzchnią w państwie. Celem tej konstytucji było zapewnienie Bonapartemu jak najszerszej i jak najtrwalszej władzy przy jednoczesnym zachowaniu pozorów ustroju republikańskiego. O zamiarach, jak i stosunku Napoleona do konstytucji i idei republikańskich mogą świadczyć jego słowa dotyczące konstytucji konsularnej „Piszcie krótko i niewyraźnie” (do komisji układającej projekt nowej ustawy zasadniczej) oraz „Konstytucja opiera się na prawdziwych zasadach reżimu przedstawicielskiego, na świętych prawach własności, równości i wolności (...). Rewolucja wróciła do zasad od których się zaczęła, czyli skończyła się” (odezwa Napoleona Bonaparte „Do Francuzów” z grudnia 1799 r.). Konstytucja ta została ostatecznie zatwierdzona w drodze plebiscytu.
Listy zaufania.
Konstytucja konsularna formalnie wprowadzała powszechne prawo wyborcze dla wszystkich obywateli po ukończeniu 21. roku życia. Faktycznie przysługiwało ono wąskiej grupie osób, wchodzących w skład instytucji władzy. Obywatele tworzyli bowiem listy zaufania. Z 1/10 obywateli w okręgu tworzono listę okręgową, z 1/10 listy okręgowej – listę departamentalną, a z 1/10 listy departamentalnej listę narodową. Spośród owych list rekrutowali się członkowie Ciała Prawodawczego, Trybunatu, Konsulowie, Trybunał Kasacyjny (lista narodowa) oraz część urzędników (listy departamentalne i okręgowe), co skutecznie izolowało obywateli od jakiegokolwiek wpływu na instytucje władzy.
Władza ustawodawcza.
Władza ustawodawcza była podzielona pomiędzy cztery podmioty.
Tok legislacyjny.
Wyłączną inicjatywę ustawodawczą posiadał I konsul. Projekt ustawy kierował on do opracowania przez powoływaną przez siebie Radę Stanu. Z Rady Stanu projekt wędrował do Trybunatu, który przeprowadzał dyskusję nad projektem. Po zakończeniu takiej dyskusji, Trybunat wysyłał ustawę wraz przedstawicielem uzasadniającym jego stanowisko przed Ciałem Prawodawczym, które to mogło ustawę przyjąć lub odrzucić bez prawa przeprowadzania nad nim dyskusji. Na wniosek Trybunatu bądź Konsulów, zgodność danej ustawy z Konstytucją badał Senat Zachowawczy.
Rada Stanu
Trybunat
Ciało Prawodawcze
Senat Zachowawczy
Władza wykonawcza.
Władza wykonawcza należała w pełni do I Konsula, którym był określony w konstytucji z nazwiska, Napoleon Bonaparte (art. 39 „(...) Konstytucja mianuje I Konsulem obywatela Bonaparte”). Wraz z II i III konsulem, wybieranymi przez Senat Zachowawczy spośród kandydatów przedstawionych przez I Konsula, I Konsul tworzył rząd, gdzie posiadał on głos decydujący (nawet wobec sprzeciwu II i III Konsula, decyzja I Konsula była wiążąca). II i III konsul mieli głos doradczy oraz prawo zastępowania I konsula w niektórych sprawach. Konsulowie byli nieodwołalni.
I konsul
Odpowiedzialność konstytucyjna (prawna) ministrów
Ministrowie ponosili odpowiedzialność konstytucyjną za wszelkie akty podpisane przez nich, a uznane za przez Senat Zachowawczy za sprzeczne z konstytucją oraz za niewykonanie ustaw bądź rozporządzeń. W stan oskarżenia ministra stawia Trybunat, aktowi oskarżenia bieg nadaje Ciało Ustawodawcze w formie dekretu, zaś sądzi go Najwyższy Trybunał.
Władza sądownicza.
Władzę sądowniczą sprawowali sędziowie mianowani przez I konsula, którzy jednak byli nieusuwalni (wprowadzenie gwarancji niezawisłości sędziowskiej). Wybieralni pozostali jednak sędziowie pokoju (sądzą na szczeblu kantonu) oraz sędziowie przysięgli. Konstytucja wprowadzała instytucję Trybunału Kasacyjnego (najwyższa instancja odwoławcza), Trybunałów Apelacyjnych (instancja odwoławcza) i Trybunałów do Spraw Cywilnych na szczeblu okręgów.
Ocena.
Ustrój ustanowiony przez konstytucję konsularną zachowując pozory republiki sankcjonował rzeczywistą pełną władzę I konsula, Napoleona Bonaparte, np.: poprzez podporządkowanie mu w pełni władzy wykonawczej i osłabienie władzy ustawodawczej. Stąd można stwierdzić, że republikański charakter tej konstytucji był jedynie fikcją, podobnie jak odwoływanie się (w propagandzie) przez Napoleona do wartości rewolucji francuskiej.

</doc>
<doc id="1164599" url="https://pl.wikipedia.org/wiki?curid=1164599" title="Estádio Municipal Engenheiro João Guido">
Estádio Municipal Engenheiro João Guido

Estádio Municipal Engenheiro João Guido – stadion piłkarski, w Uberaba, Minas Gerais, Brazylia, na którym swoje mecze rozgrywa klub Uberaba Sport Club.
Pierwszy gol: Rivelino (Brazylia)

</doc>
<doc id="1164604" url="https://pl.wikipedia.org/wiki?curid=1164604" title="Komendant szczepu">
Komendant szczepu

Komendant szczepu, szczepowy – instruktor harcerski kierujący pracą szczepu.
Związek Harcerstwa Polskiego.
W ZHP komendant szczepu to pełnoletni instruktor wybrany przez instruktorów i wędrowników pełniących funkcje instruktorskie w jednostkach organizacyjnych wchodzących w skład szczepu i mianowany na funkcję przez właściwego komendanta hufca. Komendant szczepu musi być przeszkolony do pełnionej funkcji. Wskazane jest, by miał minimum stopień podharcmistrza.
Komendant szczepu:
Oznaczeniem funkcji jest sznur funkcyjny granatowy poczwórnie pleciony noszony z ramienia.
Związek Harcerstwa Rzeczypospolitej.
W ZHR na funkcję szczepowej mianuje właściwa komendantka chorągwi, szczepowego – właściwy komendant chorągwi, przy czym kandydaturę szczepowej lub szczepowego wybierają instruktorki i instruktorzy, będący komendantami jednostek organizacyjnych wchodzących w skład szczepu.
Szczepowy:
Oznaczeniem funkcji jest sznur funkcyjny koloru granatowego noszony z ramienia.
Stowarzyszenie Harcerstwa Katolickiego "Zawisza" - FSE.
W SHK "Zawisza" szczepowy wspierany przez duszpasterza stoi na czele szczepu. Szczepowy powoływany jest przez Naczelnika Harcerzy, a szczepowa – przez Naczelniczkę Harcerek.
Stowarzyszenie Harcerskie.
W SH komendant szczepu wybierany jest przez drużynowych jednostek tworzących szczep. Komendanta powołuje Naczelnik SH. Oznaczeniem funkcji komendanta jest granatowy sznur noszony z ramienia. Do zadań komendanta należy:

</doc>
<doc id="1164605" url="https://pl.wikipedia.org/wiki?curid=1164605" title="Sahara (ujednoznacznienie)">
Sahara (ujednoznacznienie)



</doc>
<doc id="1164609" url="https://pl.wikipedia.org/wiki?curid=1164609" title="Michał Mościcki">
Michał Mościcki

Michał Mościcki (ur. 29 września 1894 w Londynie, zm. 4 marca 1961 w Nowym Jorku) – dyplomata II Rzeczypospolitej.
Życiorys.
Syn Michaliny i Ignacego Mościckich. Jego rodzeństwem byli Helena (1897−1962), pierwsza żona Tadeusza Zwisłockiego i druga żona Aleksandra Bobkowskiego, Józef Wiktor (1898−1955), późniejszy dyplomata, Franciszek Ludwik (1899−1927).
Po odzyskaniu przez Polskę niepodległości został przyjęty do Wojska Polskiego i awansowany do stopnia podporucznika rezerwy piechoty ze starszeństwem z dniem 1 czerwca 1919. W 1923 i 1924 był oficerem rezerwowym 72 pułku piechoty. Od stycznia 1919 brał udział w pracach polskiej delegacji na konferencję pokojową w Wersalu jako sekretarz Kazimierza Dłuskiego. Od 1920 był pracownikiem Ministerstwa Spraw Zagranicznych, w latach 1921–1924 pracował w poselstwie w Tokio, w latach 1924–1928 w Paryżu. Od 1928 do 1933 był oddelegowany do kancelarii cywilnej Prezydenta RP. W marcu 1933 został mianowany radcą poselstwa RP w Wiedniu, ale już od czerwca 1933 do 1936 piastował funkcję polskiego posła w Tokio. 22 września 1936 został odwołany z dniem 1 grudnia 1936. Od 25 października 1937 do grudnia 1939 był Posłem Nadzwyczajnym i Ministrem Pełnomocnym w Belgii i Luksemburgu. Odwołany przez rząd Sikorskiego wyjechał do USA, gdzie przebywał do śmierci.
Był kawalerem maltańskim.

</doc>
<doc id="1164612" url="https://pl.wikipedia.org/wiki?curid=1164612" title="Dinis Diaz">
Dinis Diaz



</doc>
<doc id="1164613" url="https://pl.wikipedia.org/wiki?curid=1164613" title="Petro Pewnyj">
Petro Pewnyj

Petro Pewnyj (ur. 1888 w Połtawie, zm. 1957 w USA) – ukraiński polityk okresu II RP, poseł na Sejm III i IV kadencji w latach 1930–1938.
Życiorys.
Ukończył studia w Moskwie. W okresie tworzenia się niepodległej Ukrainy redaktor pism "Widrożdenija", "Ukrajina" i "Ukrajinśke słowo" (1918–1921). Członek Towarzystwa im. Piotra Mohyły. 
W latach 1931–1936 przewodniczył Ukraińskiemu Zjednoczeniu Wołyńskiemu (WUO). Jako polityk starał się iść na kompromis z władzami II RP w stopniu znacznie szerszym niż UNDO, współpracował z wojewodą Józewskim. 
Poseł na Sejm III i IV kadencji z okręgu Kowel, w 1936 usunięty z WUO. Po wojnie na emigracji w Niemczech zachodnich, następnie wyjechał do USA, gdzie zmarł.

</doc>
<doc id="1164614" url="https://pl.wikipedia.org/wiki?curid=1164614" title="Temperatura mięknięcia">
Temperatura mięknięcia



</doc>
<doc id="1164615" url="https://pl.wikipedia.org/wiki?curid=1164615" title="Zygmunt Wenda">
Zygmunt Wenda

Zdzisław Zygmunt Wenda (ur. 29 kwietnia 1896 w Rzeszowie, zm. 16 maja 1941 w Budapeszcie) – członek POW, znany polityk OZN, pułkownik dyplomowany piechoty Wojska Polskiego, poseł na Sejm V kadencji w II RP (wicemarszałek Sejmu), Szef Wydziału Opieki Komendy Naczelnej Związku Legionistów Polskich od 1936 roku, kawaler Orderu Virtuti Militari.
Życiorys.
W 1912 r. wstąpił do Związku Strzeleckiego, następnie w latach 1914–1917 służył w Legionach Polskich i Polskiej Organizacji Wojskowej. Był oficerem 1 pułku piechoty. W 1918 rozbrajał wojska niemieckie w Lublinie. W 1920 odznaczony Orderem Virtuti Militari za walki w Białymstoku. 
10 lipca 1922 został zatwierdzony na stanowisku pełniącego obowiązki dowódcy batalionu sztabowego 1 pułku piechoty Legionów w Wilnie. W 1924, likwidacji baonu sztabowego, został wyznaczony na stanowisko kwatermistrza. W grudniu 1925 został przesunięty na stanowisko dowódcy I batalionu. Z dniem 8 października 1926 został przydzielony do składu osobowego Generalnego Inspektora Sił Zbrojnych na stanowisko adiutanta przybocznego. Z dniem 2 listopada 1927 został przeniesiony z GISZ do 1 pp Leg. z równoczesnym powołaniem do Wyższej Szkoły Wojennej w Warszawie, w charakterze hospitanta kursu 1927/29. Z dniem 5 października 1929, po ukończeniu kursu i uzyskaniu dyplomu naukowego oficera dyplomowanego, został przeniesiony do 1 pp Leg. na stanowisko zastępcy dowódcy pułku. Od 1930 pełnił obowiązki dowódcy pułku, a w marcu 1932 został zatwierdzony na tym stanowisku. W kwietniu 1934 został przeniesiony do Generalnego Inspektora Sił Zbrojnych na stanowisko oficera do zleceń.
W 1937 został szefem sztabu OZN (jako następca ppłk. Kowalewskiego) i faktycznie kierował tą organizacją; wprowadził do polityki tej organizacji metody rozkazodawstwa wojskowego. Przez Władysława Pobóg-Malinowskiego oceniany jako „podpułkownik o ambicjach generała, ale polityk domorosły i bardzo niezgrabny”. W listopadzie 1938 r. został posłem tej partii na Sejm V kadencji z okręgu wyborczego nr 24, obejmującego powiaty kielecki i włoszczowski. Na pierwszym posiedzeniu wybrano go wicemarszałkiem izby. Pozostawał wówczas w stanie nieczynnym. 3 grudnia 1938 r. w sejmie ostro zaatakował zbyt jego zdaniem ostrożną politykę gospodarczą Eugeniusza Kwiatkowskiego, opowiadając się za szerokim programem inwestycyjnym. Został jednak zmuszony do wycofania się ze swych tez, co osłabiło jego prestiż
Był prezesem Związku Wojskowych Klubów Sportowych i wiceprezesem Związku Rewizyjnego Spółdzielni Wojskowych. Wchodził w skład Komendy Naczelnej Związku Legionistów Polskich.
W kampanii wrześniowej 1939 otrzymał przydział mobilizacyjny do Naczelnego Dowództwa w charakterze oficera do zleceń Naczelnego Wodza. Między innymi w nocy z 6 na 7 września wyjechał z Warszawy z rozkazami dla gen. bryg. Skwarczyńskiego. Z Kwaterą Główną Naczelnego Wodza ewakuował się na Węgry, gdzie zmarł wiosną 1941.

</doc>
<doc id="1164623" url="https://pl.wikipedia.org/wiki?curid=1164623" title="Nishi (Nagoja)">
Nishi (Nagoja)

 – jedna z 16 dzielnic Nagoi, stolicy prefektury Aichi. zielnica została założona 1 kwietnia 1908 roku jako jedna z pierwszych czterech dzielnic.
Położona w północno-zachodniej części miasta. Graniczy z dzielnicami: Kita, Naka i Nakamura, a także graniczy z podmiejskimi miasteczkami: Nishibiwajima, Shinkawa, Kiyosu, Haruhi, Nishiharu i Shikatsu. Dzielnicę przedzielają rzeki Shōnai (nad którą położony jest park Shōnai Ryokuchi), Hori i Shin. Przez dzielnicę przebiega linia metra Tsurumai z pięcioma przystankami zlokalizowanymi na terenie dzielnicy: Kami Otai, Shonai Ryokuchi Koen, Shonai-dori, Jōshin oraz Sengen-chō. Przez dzielnicę przebiega nowa miejska autostrada.
Pochodzi stąd gra pachinko, a w okolicach stacji metra Sengen-cho istnieje jej muzeum. W dzielnicy ma swą siedzibę Noritake Co, Ltd., przy której zlokalizowany jest Park Noritake, a także Pamiątkowe Muzeum Przemysłu i Technologii Toyoty.

</doc>
<doc id="1164625" url="https://pl.wikipedia.org/wiki?curid=1164625" title="Dźwignia jednostronna">
Dźwignia jednostronna



</doc>
<doc id="1164628" url="https://pl.wikipedia.org/wiki?curid=1164628" title="Wąwóz Kleszczowski">
Wąwóz Kleszczowski

Wąwóz Kleszczowski – wąwóz łączący wieś Kleszczów z Doliną Aleksandrowicką na Grzbiecie Tenczyńskim na terenie Tenczyńskiego Parku Krajobrazowego w województwie małopolskim. Pod względem geograficznym znajduje się na Garbie Tenczyńskim (część Wyżyny Krakowsko-Częstochowskiej) w obrębie Tenczyńskiego Parku Krajobrazowego.
Wąwóz rozpoczyna się na północy w Kleszczowie, rozdzielając go na dwie części (wschodnią – przysiółek "Zadół" – i zachodnią – przysiółek "Na Hektarach"). Na południu przechodzi w Dolinę Aleksandrowicką na północ od wsi Aleksandrowice. W Wąwozie Kleszczowskim wypływa potok Aleksandrówka.

</doc>
<doc id="1164629" url="https://pl.wikipedia.org/wiki?curid=1164629" title="Borys Pimonow">
Borys Pimonow

Borys Pimonow, ros. Борис Арсеньевич Пимонов (ur. 27 października 1901 w Wilnie, zm. 1 grudnia 1961 w Millville w USA) – rosyjski działacz społeczny i kulturalny w Polsce, staroobrzędowiec, poseł na Sejm RP, działacz emigracyjny
Życiorys.
Uczył się w szkole średniej w Orenburgu. Ukończył gimnazjum w Warszawie. Następnie ukończył studia na Wydziale Sztuk Pięknych i Architektury Uniwersytetu im. Stefana Batorego w Wilnie i na Wydziale Budowlanym Politechniki Warszawskiej, otrzymując dyplom architekta-inżyniera. Jednocześnie od 1919 r. pełnił funkcję sekretarza, zaś od 1927 r. zastępcy przewodniczącego Wileńskiej Gminy Wyznaniowej Staroobrzędowców. W 1925 r. współorganizował 1 Wszechpolski Zjazd Staroobrzędowców w Wilnie, na którym wybrano go zastępcą przewodniczącego Rady Naczelnej Kościoła Staroobrzędowego w RP. Do 1928 r. był członkiem specjalnej komisji przy Ministerstwie Wyznań Religijnych i Oświecenia Publicznego, mającej sformalizować prawnie działalność staroobrzędowców w Polsce. W 1930 r. został przewodniczącym Rady Naczelnej Kościoła Staroobrzędowego w RP. W latach 30. organizował kursy pedagogiczne dla nauczycieli – staroobrzędowców. Udzielał się też w życiu społecznym i kulturalnym mniejszości rosyjskiej w II Rzeczypospolitej. Pod koniec czerwca 1931 r. uczestniczył w 1 Wszechpolskim Zjeździe Rosyjskich Organizacji Mniejszościowych w Polsce, na którym został wybrany przewodniczącym Rady Związku Rosyjskich Organizacji Mniejszościowych w Polsce. W sierpniu tego roku reprezentował emigrację rosyjską w II RP w VII Międzynarodowym Kongresie Mniejszości Narodowych w Genewie. W grudniu 1932 r. we Lwowie wszedł w skład Rady Rosyjskiego Zjednoczenia Narodowego. W listopadzie 1933 r. brał udział w IX Kongresie Zjednoczonych Narodów Europy w Bernie. Występował tam m.in. w obronie praw Żydów w Niemczech. W 1930, 1935 i 1938 r. z ramienia BBWR wybierano go na posła III, IV i V kadencji Sejmu RP z okręgów Święciany i Brasław. Wchodził w skład kilku komisji sejmowych. Był autorem licznych artykułów o charakterze kościelnym i społeczno-kulturalnym, publikowanych m.in. w wileńskiej gazecie rosyjskiej „Наше Время" (potem „Русское Слово”). Po ataku wojsk niemieckich, a następnie Armii Czerwonej na Polskę we wrześniu 1939 r., zbiegł do Kowna, gdzie wszedł w skład Centralnej Rady Staroobrzędowców Litwy. Po zajęciu tego kraju przez Sowietów latem 1940 r., przedostał się do Wiednia. Pod koniec 1941 r. rozpoczął współpracę z władzami III Rzeszy, angażując się w negocjacje ze społecznością rosyjską odnośnie do stworzenia proniemieckiego rządu antykomunistycznego, zakończonych fiaskiem. Jesienią 1943 r. powrócił na okupowaną Litwę, gdzie w Kownie wybrano go przewodniczącym Rady Naczelnej Staroobrzędowców na Litwie. W połowie 1944 r. ewakuował się do Niemiec. Po zakończeniu wojny przebywał w obozie dla dipisów w miasteczku Bludenz w Austrii. Pracował jako tłumacz w służbie społecznej uchodźców cywilnych. Następnie zamieszkał we Francji. W 1949 r. wyemigrował do USA. W latach 1950-1962 działał w Rosyjskim Stowarzyszeniu Samopomocy. Uczestniczył w zjazdach staroobrzędowców.
Linki zewnętrzne.
Biografia Borysa A. Pimonowa (jęz. rosyjski)

</doc>
<doc id="1164634" url="https://pl.wikipedia.org/wiki?curid=1164634" title="Pękacz (góra)">
Pękacz (góra)



</doc>
<doc id="1164635" url="https://pl.wikipedia.org/wiki?curid=1164635" title="Ferdynand Machay (1889–1967)">
Ferdynand Machay (1889–1967)

Ferdynand Machay (ur. 4 maja 1889 w Jabłonce na Orawie, zm. 31 lipca 1967 w Krakowie) – polski ksiądz katolicki, infułat, teolog i polityk okresu II RP, działacz niepodległościowy na Orawie, publicysta i wydawca, senator II RP (1938-1939).
Życiorys.
Syn Andrzeja Machaya i Marii ze Zwoleńskich. Uczył się w gimnazjum w Trzcianie na Orawie, a następnie w Bratysławie. Studiował teologię w Budapeszcie. W 1912 roku przyjął święcenia kapłańskie, po czym sprawował funkcję wikarego w parafiach w Zázrivej i w Rużomberku na ówczesnych Górnych Węgrzech (dziś Słowacja). Jednocześnie w latach 1913–1914 był współpracownikiem „Gazety Podhalańskiej”. W czasie I wojny światowej był kapelanem w armii austro-węgierskiej.
Po zakończeniu wojny był jednym z inspiratorów i aktywnym uczestnikiem akcji podjętej w celu przyłączenia Orawy i Spisza do Polski. Był najwybitniejszym działaczem Narodowego Komitetu Obrony Spisza, Orawy, Czadeckiego i Podhala oraz członkiem sekcji cieszyńsko-spisko-orawskiej w Komitecie Narodowym Polskim w Paryżu, a także głównym doradcą rządu polskiego w sprawie tych terenów.
W 1930 roku Machay doktoryzował się w Paryżu. Od 1937 roku pełnił funkcję proboszcza na krakowskim Salwatorze.
W 1938 roku prezydent Mościcki mianował ks. dr Ferdynanda Machaya senatorem V kadencji w ramach Akcji Katolickiej. Odznaczony Krzyżem Niepodległości z Mieczami w 1937 i Krzyżem Kawalerskim Orderu Odrodzenia Polski
W latach 1944–1967 był archiprezbiterem Kościoła Mariackiego w Krakowie. Podczas swojej posługi w kościele Mariackim ochrzcił przyszłego arcybiskupa Grzegorza Rysia.
Został pochowany na Cmentarzu Salwatorskim w grobowcu rodzinnym (sektor SC10-A-1), w którym spoczywało już jego rodzeństwo Józefa z Machayów Mikowa (1897-1942), Eugeniusz (1891-1947), działacz patriotyczny, nauczyciel gimnazjalny, odznaczony Krzyżem Niepodległości i Karol Machay (1883-1955), ksiądz, działacz patriotyczny, odznaczony Krzyżem Oficerskim Orderu Odrodzenia Polski (1922) i Medalem Niepodległości.
Upamiętnienie.
Ks. Ferdynanda Machaya uczczono w Krakowie przez nazwanie jego imieniem ulicy na Bronowicach Małych. Jego imię (w formie "ulica Księdza Ferdynanda Machaja") nosi główna droga przez osiedle Machajowa w Jabłonce.
4 maja 1989 r. – w setną rocznicę urodzin – w Kościele Mariackim w Krakowie została odsłonięta i poświęcona przez ks. biskupa Jana Szkodonia tablica upamiętniająca ks. Machaya. Ufundował ją pochodzący z Orawy ks. Władysław Pilarczyk. 
Jego imię nosi Towarzystwo Przyjaciół Orawy wpisane do Rejestru Stowarzyszeń 27 maja 2002 r.
Wdzięczni swojemu proboszczowi parafianie Zwierzyńca ufundowali tablicę, którą wmurowano w wewnętrzną stronę muru okalającego kościół Najświętszego Salwatora. Odsłonięcia tablicy dokonano 16 października 2004 roku.
Od 2 czerwca 2006 roku jest patronem szkoły w Jabłonce. 
28 listopada 2011 roku przed budynkiem szkoły nastąpiło odsłonięcie jego pomnika. 
Z tej okazji Poczta Polska w Nowym Sączu wydała okolicznościową kartkę pocztową i pamiątkowy stempel..
Upamiętniony jest też na Pomniku Niepodległości w Podsarniu, odsłoniętym 23 listopada 2018 r. przez Prezydenta Andrzeja Dudę oraz tabliczką na Murze Orawskich Ojców Niepodległości w Lipnicy Wielkiej, odsłoniętym 4 lipca 2020 r.

</doc>
<doc id="1164636" url="https://pl.wikipedia.org/wiki?curid=1164636" title="Kamienna Góra (Garb Tenczyński)">
Kamienna Góra (Garb Tenczyński)

Kamienna Góra – wzgórze o wysokości 282 m n.p.m. Znajduje się na Garbie Tenczyńskim na zachód od miejscowości Morawica w województwie małopolskim. Północna strona wzgórza znajduje się przy autostradzie A4.

</doc>
<doc id="1164638" url="https://pl.wikipedia.org/wiki?curid=1164638" title="Herb Czeladzi">
Herb Czeladzi

Herb Czeladzi – jeden z symboli miasta Czeladź w postaci herbu, uchwalony przez Radę Miasta 27 listopada 2007 roku, według projektu Marka Mrozowskieg.
Wygląd i symbolika.
Herb przedstawia w błękitnej tarczy herbowej srebrną wieżę z trzema oknami w układzie dwa nad jednym. Wieża ma dodatkową nadbudówkę. Przed basztą srebrny ceglany, blankowany mur z czarnym żyłowaniem.
Błękit poniżej muru symbolizuje rzekę Brynicę.
Historia.
Herb Czeladzi został ustanowiony w roku 1792 przez króla Stanisława Augusta i zmieniał swój wygląd wielokrotnie, stałym jego elementem jest jednakże wieża otoczona murem, prawdopodobnie nawiązująca do dawnej strażnicy granicznej.
26 czerwca 1936 na mocy Zarządzenie Ministra Spraw Wewnętrznych zatwierdzono herb, który przedstawiał otoczoną murem wieżę na tle rzeki, zielonych pagórków i brązowej ziemi, w polu białym, w tarczy okrągłej.
29 listopada 2007 roku po pozytywnie zaopiniowanym przez Komisję Heraldyczną wzorze herbu z białą wieżą i murem na błękitnej tarczy, Rada Miejska podczas obrad uchwaliła nowy herb, flagę i pieczęcie Miasta Czeladź.

</doc>
<doc id="1164639" url="https://pl.wikipedia.org/wiki?curid=1164639" title="Inuyama">
Inuyama

 – miasto położone nad rzeką Kiso w Japonii, w prefekturze Aichi, na wyspie Honsiu.
Położenie.
Miasto leży w północnej części prefektury, nad rzeką Kiso. Przez miasto przepływa rzeka Gojō, wzdłuż której rośnie sakura i jest znanym miejscem jej oglądania na wiosnę.
Historia.
1 października 1889 roku wieś Inaoki stała się miasteczkiem Inuyama. 1 kwietnia 1954 roku Inuyama zdobyła status miasta.
Populacja.
Zmiany w populacji Inuyamy w latach 1970–2015:

</doc>
<doc id="1164641" url="https://pl.wikipedia.org/wiki?curid=1164641" title="Jaskinia na Łopiankach">
Jaskinia na Łopiankach

Jaskinia na Łopiankach (również Jaskinia na Łopiankach I) – jaskinia w dolnej części wąwozu Półrzeczki, na północ od wsi Mników na Łopiankach. Pod względem geograficznym znajduje się na Garbie Tenczyńskim, na południowym skraju Wyżyny Krakowsko- Częstochowskiej.
Opis jaskini.
Jaskinia znajduje się w orograficznie lewych zboczach wąwozu, w skale tuż za podmokłą łąką u wylotu wąwozu. Do wnętrza prowadzi duży otwór, częściowo zasłonięty dużą skałą opadłą ze ścian skalnych nad jaskinią. Za wejściem do jaskini znajduje się duża komora ze skalnym filarem i kominem w stropie sali. Od komory wejściowej prowadzi w głąb jaskini kręty korytarz z bocznymi rynnami. Jego ściany pokrywają kaskady nacieków. Korytarz za zakrętem zwęża się i zamienia w ciasny tunel. Dawniej przed tunelem był zacisk, został jednak rozkopany. Tunel prowadzi do niewielkiej sali, za którą w głąb masywu ciągnie się jeszcze ciasny korytarz o długości kilkunastu metrów. Jest on częściowo zamulony. Korytarze jaskini są bardzo wilgotne, z naciekami i bardzo błotniste. W jaskini występują pająki oraz nietoperze.
Łączna długość jaskini wynosi 70 m.
W odległości 13 m na prawo od wejścia do Jaskini na Łopiankach znajduje się otwór dużo mniejszej Rury na Łopiankach.
Historia eksploracji.
Miejscowej ludności jaskinia znana była od dawna, w pisanych źródłach po raz pierwszy wzmiankuje o niej Piotr Umiński w 1876 r. Dokonał niewielkiego przekopu w tylnej komorze jaskini i znalazł tam skorupy naczyń i kości. Archeologicznie jaskinię przebadał Gotfryd Ossowski w latach 1880–1881. Znalazł w niej fragment ułożonego ze skał muru, a w namulisku bogaty materiał archeologiczny, m.in. materiał krzemienny oraz wyroby z kości, które uznał za wytwory ludzi z dawnych epok. Wzbudziły one jednak zastrzeżenia u archeologów i ostatecznie uznano je za falsyfikaty. W 1989 roku przekopano się do drugiej salki, odkrycia dalszych części jaskini nastąpiły w latach 1994–1995.

</doc>
<doc id="1164642" url="https://pl.wikipedia.org/wiki?curid=1164642" title="WikiLeaks">
WikiLeaks

WikiLeaks (z ang. "leak", „przeciek”) – witryna internetowa umożliwiająca publikowanie w sposób anonimowy dokumentów (często tajnych) rządowych i korporacyjnych przez informatorów chcących zasygnalizować działania niezgodne z prawem. Operatorzy tej witryny twierdzą, iż niemożliwe jest wyśledzenie, skąd pochodzą wpisy, w związku z czym ich autorzy nie ponoszą ryzyka związanego z ujawnianiem takich informacji.
Witryna rozpoczęła działalność w grudniu 2006, a w listopadzie 2007 zawierała 1,2 mln dokumentów.
WikiLeaks korzystało ze zmodyfikowanej wersji oprogramowania MediaWiki od 2006 roku do października 2010. Wśród oprogramowania, z którego korzysta strona, znajdują się także Tor i PGP.
Historia.
Witryna i związany z nią projekt były trzymane w tajemnicy, aż do ujawnienia ich istnienia w styczniu 2007 przez Stevena Aftergooda, redaktora biuletynu „Secrecy News”. WikiLeaks zaproponowało wcześniej Aftergoodowi uczestnictwo w komisji doradczej.
Zgodnie z informacjami zamieszczonymi w serwisie, adresowana jest on głównie do krajów byłego bloku sowieckiego, Afryki Subsaharyjskiej i Bliskiego Wschodu, lecz oczekuje się również przecieków informacji dotyczących rządów zachodnich oraz wielkich korporacji.
Według stanu na rok 2010 znana jest tożsamość dwóch osób związanych z tworzeniem serwisu – są to pochodzący z Australii Julian Assange, który jest założycielem strony, oraz pochodzący z Niemiec Daniel Domscheit-Berg, który już nie współpracuje z WikiLeaks.
Jeden z członków komisji doradczej WikiLeaks wyjawił w wywiadzie, że oficjalne rozpoczęcie działalności planowano na marzec 2007, lecz witryna była nieprzygotowana na zwiększoną uwagę mediów, jaką wywołało ujawnienie przed rozpoczęciem jej funkcjonowania. Do komisji doradczej WikiLeaks należą m.in. członkowie społeczności rosyjskich emigrantów oraz uchodźców tybetańskich, reporterzy, były analityk amerykańskiego wywiadu oraz kryptografowie. Nie ma żadnych oficjalnych związków między WikiLeaks a Wikimedia Foundation.
Pierwszy przykładowy dokument, jaki opublikowano na witrynie, był autorstwa Hassana Dahira Awejsa z somalijskiej radykalnej Unii Trybunałów Islamskich. Zamieszczono również jego 19-stronicową analizę. Grupa opublikowała następnie wiele innych istotnych dokumentów, które trafiły na pierwsze strony gazet, od dokumentacji dotyczącej holdingów oraz wydatków na sprzęt wojskowy podczas wojny w Afganistanie po kwestię korupcji w Kenii.
Według jej twórców WikiLeaks ma być „niepodlegającą cenzurze wersją Wikipedii służącą do niewykrywalnych przecieków dokumentów na masową skalę oraz ich analizy”. Twórcy WikiLeaks oświadczyli, że informacje podlegać będą sprawdzaniu, aby uchronić „całkowicie anonimowy” system od zalewu sfałszowanych dokumentów, pornografii, spamu itp. Wszyscy użytkownicy będą mieć możliwość komentowania treści dokumentów, ich analizy oraz ustalenia, czy materiał jest sfałszowany. Celem, jaki stawia sobie WikiLeaks, jest zapewnienie informatorom działającym w dobrej wierze oraz dziennikarzom ochrony przed więzieniem za rozpowszechnianie poufnych i tajnych dokumentów. Represje spotkały m.in. chińskiego dziennikarza Shi Tao, skazanego w 2005 na 10 lat więzienia po ujawnieniu korespondencji e-mailowej chińskich urzędników dotyczącej masakry na placu Tian’anmen.
25 lipca 2010 w WikiLeaks opublikowano 91 731 wojskowych dokumentów dotyczących wojny w Afganistanie, obejmujących okres od stycznia 2004 do grudnia 2009 roku. Dokumenty zawierały raporty walk i incydentów z udziałem wojsk koalicji w całym kraju i ukazywały realne straty cywilne nieznane dotąd wśród opinii publicznej. Wśród raportów znalazły się szczegółowe sprawozdania z takich incydentów jak polski ostrzał wioski Nangar Khel czy niemieckie bombardowanie w Kunduz.
22 października w WikiLeaks opublikowano 391 832 dokumenty o wojnie w Iraku, co również wywołało kontrowersje.
28 listopada 2010 w WikiLeaks rozpoczęła się publikacja 251 287 depesz dyplomatycznych z amerykańskich ambasad na całym świecie. Po publikacji strona WikiLeaks została zablokowana za pomocą rozproszonego ataku typu DoS. W odpowiedzi WikiLeaks rozpoczęły masowe tworzenie serwerów lustrzanych.
4 grudnia 2010 amerykański serwis płatności internetowych PayPal zablokował konta WikiLeaks, powołując się na naruszenie regulaminu.
2 lutego 2011 WikiLeaks na wniosek norweskiego deputowanego Snorre Valena został nominowany do Pokojowej Nagrody Nobla.
24 kwietnia 2011 serwis ujawnił dokumenty więźniów z Guantanamo. Dokumenty zawierały ocenę wywiadu na temat 779 ludzi, którzy od 2002 roku trafili do więzienia w amerykańskiej bazie. Ponadto z przecieku wynikło, że większość z pozostających wówczas 172 więźniów stanowiło zagrożenie dla Stanów Zjednoczonych.
Polonika na WikiLeaks.
1 września 2013 na serwerach WikiLeaks opublikowany został pełny profil facebookowy Przemysława Holochera – honorowego prezesa Obozu Narodowo-Radykalnego i członka władz Ruchu Narodowego i Stowarzyszenia Marsz Niepodległości. Ujawnione materiały były zapisami rozmów, jakie Holocher prowadził na Facebooku, m.in. z członkami Młodzieży Wszechpolskiej, Obozu Narodowo-Radykalnego oraz Ruchu Narodowego. Z ich treści wskazywały działaczy środowiska narodowego za którymi Holocher nie przepada, odsłaniały wewnętrzne tarcia wewnątrz środowiska oraz szczegóły prywatnego wyjazdu Holochera na wakacje na Teneryfie i szczegóły ich sponsorowania. Akcja WikiLeaks skłoniła Holochera do zrezygnowania z funkcji członka Rady Decyzyjnej Ruchu Narodowego.

</doc>
<doc id="1164643" url="https://pl.wikipedia.org/wiki?curid=1164643" title="Michał Kisielewicz">
Michał Kisielewicz

Michał Kisielewicz (ur. 22 czerwca 1939 w Rzęsnej Polskiej) – polski matematyk, zainteresowany różnymi aspektami analizy matematycznej, teorii sterowania i optymalizacji; nauczyciel akademicki związany z zielonogórskimi uczelniami, ostatni rektor politechniki oraz pierwszy rektor tamtejszego uniwersytetu.
Życiorys.
Wykształcenie i początki pracy zawodowej.
Urodził się w województwie lwowskim, gdzie spędził wczesne lata dziecinne podczas okupacji najpierw radzieckiej, a następnie hitlerowskiej. W 1946 roku w ramach akcji repatriacyjnych osiedlił się wraz z rodzicami w Drzeńsku, gdzie w 1947 roku rozpoczął naukę w miejscowej szkole podstawowej. Po jej ukończeniu w 1953 roku kształcił się w Liceum Ogólnokształcącym w Rzepinie. Po dwóch latach przeniósł się do Liceum Pedagogicznego w Ośnie Lubuskim, gdzie zdał egzamin maturalny w 1957 roku. W tym samym roku podjął naukę w Studium Nauczycielskim i Państwowej Szkole Muzycznej w Zielonej Górze. Dwa lata później został zatrudniony jako nauczyciel w Technikum Mechanicznym, a w 1961 roku w Technikum Budowlanym w Zielonej Górze. W międzyczasie w styczniu 1961 roku rozpoczął studia eksternistyczne na kierunku matematyka na Wydziale Matematyki, Fizyki i Chemii Uniwersytetu im. Adama Mickiewicza w Poznaniu, które ukończył w czerwcu 1965 roku magisterium. Wcześniej w czerwcu 1963 roku zawarł związek małżeński i przeniósł się z żoną Teresą do Sulechowa, gdzie pracował początkowo jako nauczyciel w Zasadniczej Szkole Zawodowej, a po roku w Liceum Pedagogicznym.
Praca na zielonogórskich uczelniach.
W lutym 1966 roku zatrudnił się jako asystent w Wyższej Szkole Inżynierskiej w Zielonej Górze, z którą związał następnie całe swoje życie zawodowe. W latach 1968, 1971, 1978 i 1984 uzyskał kolejno stopnie naukowe doktora i doktora habilitowanego, a także tytuły profesora nadzwyczajnego i profesora zwyczajnego. Poza działalnością naukowo-dydaktyczną na zielonogórskiej uczelni technicznej sprawował liczne funkcje organizacyjne. W latach 1968-1970 był kierownikiem Zakładu Matematyki WSI, a następnie do 1969 do 1971 dziekanem Wydziału Mechanicznego WSI. W latach 1970-1976 pełnił stanowisko dyrektora Studium Matematyki, Fizyki i Chemii WSI. W latach 1976-1981 piastował funkcję prorektora do spraw studenckich WSI, po czym został powołany na stanowisko rektora tej uczelni, które pełnił przez kolejne dwie kadencje do 1987 roku. W tym samym roku wybrany dziekanem nowo powstałego Wydziału Podstawowych Problemów Techniki WSI (do 1993 roku). Potem kierował jako dyrektor Instytutem Matematycznym WSI. W 1996 roku został wybrany rektorem Politechniki Zielonogórskiej, ponieważ taką nazwę otrzymała w tym samym roku zielonogórska Wyższa Szkoła Inżynierska. Funkcję tę sprawował przez dwie kadencje. Zaangażował się wspólnie z prof. Andrzejem Wiśniewskim w sprawę połączenia politechniki z Wyższą Szkołą Pedagogiczną im. Tadeusza Kotarbińskiego, której efektem było powołanie do życia w 2001 roku Uniwersytetu Zielonogórskiego. Został wyznaczony przez Ministra Edukacji Narodowej na rektora nowej uczelni na roczną kadencję. W 2002 roku Kolegium Elektorów UZ powierzyło mu drugi raz tę funkcję, którą pełnił do 2005 roku, kładąc szczególny nacisk na pełną integrację obu szkół wyższych. Obecnie jest wykładowcą w Zakładzie Teorii Sterowania i Procesów Stochastycznych na Wydziale Matematyki, Informatyki i Ekonometrii UZ.
Działalność pozauczelniana.
Poza działalnością uczelnianą jest członkiem wielu krajowych towarzystw i organizacji naukowych. W latach 1977-1981 był członkiem zarządu Polskiego Towarzystwa Matematycznego. Od 1976 do 1987 był prezesem Lubuskiego Towarzystwa Naukowego. Zasiadał w Komitecie Matematyki Polskiej Akademii Nauk. Jest również członkiem Amerykańskiego Towarzystwa Matematycznego.
Dorobek naukowy i odznaczenia.
Jak dotychczas wypromował 14 doktorów, wśród których znajduje się m.in. Longin Rybiński. Jest autor ponad 70 prac naukowych, w tym 4 monografii. Za swoją działalność naukową był wielokrotnie nagradzany wyróżnieniami rektorskimi, ministerialnymi oraz państwowymi. W 2001 roku otrzymał Krzyż Komandorski Orderu Odrodzenia Polski. Do najważniejszych jego prac należą:

</doc>
<doc id="1164645" url="https://pl.wikipedia.org/wiki?curid=1164645" title="Ōbu">
Ōbu

 – miasto w Japonii, w prefekturze Aichi, na wyspie Honsiu.
Położenie.
Miasto leży w środkowej części prefektury, sąsiaduje z:
Historia.
Ōbu zdobyło prawa miejskie 1 września 1970 roku.
Populacja.
Zmiany w populacji Ōbu w latach 1970–2015:

</doc>
<doc id="1164648" url="https://pl.wikipedia.org/wiki?curid=1164648" title="Avtoexport">
Avtoexport

Avtoexport – przedsiębiorstwo o charakterze tzw. centrali handlu zagranicznego powstałe w 1956 (choć we wcześniejszej formie istniejące już w okresie międzywojennym) w Związku Radzieckim. Zajmowało się eksportem pojazdów, importem silników oraz zaopatrzeniem radzieckich firm w pojazdy i sprzęt drogowy.
W połowie lat 60. przedsiębiorstwo dysponowało na całym świecie siecią stacji serwisowych, magazynów i centrów szkoleniowych. Eksportowało do ponad 100 krajów. W 1990 roku zostało przekształcone w zagraniczne przedsiębiorstwo magazynowo-handlowe.
Działalność w Polsce.
W umowach zawartych między ZSRR a Polską w roku 1974 oraz 1978 ustalono, że w Warszawie powstaną ośrodki obsługi technicznej maszyn, które będą służyć wymianie handlowej między obu krajami. Firma Avtoexport do dziś dysponuje działką o powierzchni 1,70 ha przy ul. Połczyńskiej 10 w Warszawie. Jest to teren eksterytorialny.
Po rozpadzie Związku Radzieckiego Avtoeksport wraz z Edwardem Mazurem oraz firmą Bakoma-Bis, reprezentowaną przez Zbigniewa Komorowskiego został współzałożycielem i głównym udziałowcem firmy Abexim, zajmującej się obecnie dystrybucją samochodów Opel i Chevrolet w Polsce.
Antoni Macierewicz wymienia w swoim raporcie Avtoeksport i jego polskiego przedstawiciela – firmę Abexim, która do jesieni 2006 serwisowała samochody należące do WSI

</doc>
<doc id="1164649" url="https://pl.wikipedia.org/wiki?curid=1164649" title="Shinsei Bank">
Shinsei Bank

Shinsei Bank (jap. 株式会社新生銀行 Kabushiki-gaisha Shinsei Ginkō) – japoński bank założony w 1952 roku. Spółka notowana jest na Tokijskiej Giełdzie Papierów Wartościowych, wchodzi w skład indeksu Topix. Bank posiada 39 oddziałów w Japonii i jeden oddział poza.

</doc>
<doc id="1164656" url="https://pl.wikipedia.org/wiki?curid=1164656" title="Maurice Bejart">
Maurice Bejart



</doc>
<doc id="1164657" url="https://pl.wikipedia.org/wiki?curid=1164657" title="Aleja Tysiąclecia w Warszawie">
Aleja Tysiąclecia w Warszawie

Aleja Tysiąclecia – ulica w dzielnicy Praga-Północ w Warszawie.
Ulica nie posiada jezdni – w jej miejscu istnieje torowisko tramwajowe łączące ul. Kawęczyńską z ul. Kijowską.
Przebieg.
Istniejący, zaznaczany na planach i mapach, krótki odcinek alei Tysiąclecia łączy ul. Kijowską z ul. Kawęczyńską i przebiegają tamtędy tylko tory tramwajowe, bez jezdni. 
Tabliczki MSI z nazwą alei umieszczone są przy krótkiej drodze osiedlowej, łączącej ul. Kawęczyńską i pozostałość ul. Podlaskiej, przed wejściami do bloku "al. Tysiąclecia 151". Na mapie internetowej warszawskiego urzędu miasta aleja zaznaczona jest na deptaku po wschodniej stronie bloku. 
Podział alei Tysiąclecia na ulicę i aleję (na stronie stowarzyszenia SISKOM) jest nieuprawniony. Cały ciąg, niezależnie od tego które jego fragmenty będą realizowane w przyszłości, nosi jednakową nazwę "aleja Tysiąclecia", dotąd nie została ona zmieniona.
Opis.
Początkowo roboczo nowo wytyczaną ulicę nazywano Praską N–S, a nazwę aleja Tysiąclecia Rada Narodowa m.st. Warszawy nadała w uchwale z 31 stycznia 1969. Według uchwały aleja miała biec od ulicy Starzyńskiego (przez granice dzielnic Praga-Południe i Praga-Północ) do Wału Miedzeszyńskiego. Pierwotnie aleja Tysiąclecia, wraz z ul. Międzynarodową miała stanowić część planowanej w tym miejscu obwodnicy Pragi (obwodnicy śródmiejskiej Warszawy) – trasy szybkiego ruchu (droga główna ruchu przyspieszonego) nazywanej niekiedy (roboczo, nieformalnie) Trasą Tysiąclecia, a mającej połączyć Pragę-Południe z Pragą-Północ: od Wału Miedzeszyńskiego, przecinając Trasę Łazienkowską, al. Waszyngtona, ul. Grochowską, ul. Radzymińską i al. „Solidarności”, aż do skrzyżowania ul. 11 Listopada z ul. Starzyńskiego w rejonie dzisiejszego ronda Żaba. Wybudowano nawet zachowany pod peronami 6. i 7. tunel i zejścia z peronów pod częścią torów Dworca Wschodniego. Aleja Tysiąclecia miała, podobnie jak planowana ul. Nowo-Jagiellońska, przejąć ruch kołowy z ul. Targowej. 
Nazwę alei nadano na cześć jubileuszu tysiąclecia Państwa Polskiego.
Wzdłuż kilkukilometrowej alei planowano powstanie wielu budynków. Powstał tylko jeden – sześcioklatkowy dziesięciopiętrowy blok mieszkalny z adresem al. Tysiąclecia 151.
W początku XXI wieku zrezygnowano z budowy obwodnicy śródmiejskiej o tym przebiegu (Trasy Tysiąclecia), choć nadal planowana jest na tym odcinku ulica zbiorcza. Obwodnica środmiejska powstanie między rondem Wiatraczna, wzdłuż ul. Zabranieckiej i linii kolei nadwiślańskiej od strony Targówka. Odcinek ulicy Międzynarodowej obok Parku Paderewskiego pozostanie pieszy. Planowane jest powstanie odcinka alei Tysiąclecia od ul. Grochowskiej do ronda Żaba i będzie on miał status drogi zbiorczej (nie głównej, jak obwodnica śródmieścia), z 2 pasami ruchu w każdą stronę i torowiskiem tramwajowym pośrodku (na odcinku od ul. Kawęczyńskiej do Grochowskiej, a być może dalej na południe).

</doc>
<doc id="1164658" url="https://pl.wikipedia.org/wiki?curid=1164658" title="Aniela Kozłowska">
Aniela Kozłowska

Aniela Kozłowska (ur. 16 stycznia 1898 w Przybysławicach, zm. 26 lutego 1981 w Krakowie) – polska uczona, botanik, geobotanik, paleobotanik, fitopatolg, wirusolog.
Życiorys.
Urodziła się 16 stycznia 1898 jako córka Marii Strasburger i Stefana Kozłowskiego, właścicieli majątku Przybysławice. Jej bratem był Tomasz Kozłowski, legionista, poseł na Sejm RP w latach 1930–1939 oraz Leon Kozłowski profesor archeologii Uniwersytetu Lwowskiego, premier w latach 1934–1935. Była stryjeczno-cioteczną siostrą Zofii Kozłowskiej-Budkowej profesor historii UJ, a także ciotką Stefana Kozłowskiego, geologa i ekologa oraz Krzysztofa Kozłowskiego redaktora „Tygodnika Powszechnego”.
W 1921 ukończyła studia botaniczne na Uniwersytecie Jagiellońskim u Władysława Szafera. Odbyła także uzupełniające studia w John Innes Institute i Rothamsted w Anglii oraz staże zagraniczne w Instytucie Botanicznym w Bronx Park oraz National Museum of Natural History w Nowym Jorku (1922–1923), u prof. Josiasa Braun-Blanqueta w Szwajcarii i we Francji w Montpellier, u prof. R. Chodata w Laboratorium Alpejskim Bourg St. Pierre, u Nikołaja Wawiłowa we Wszechzwiązkowym Instytucie Uprawy Roślin w Leningradzie i na Krymie. W 1928 otrzymała tytuł doktora botaniki UJ, a w 1931 tytuł docenta geografii roślin UJ.
Od 1922 do 1931 asystent, a następnie docent w Katedrze Botaniki Systematycznej Uniwersytetu Jagiellońskiego. W latach 1932 do 1935 kustosz i kierownik zorganizowanego przez siebie Działu Przyrodniczego Muzeum Śląskiego w Katowicach. Od 1935 do 1939 docent w Katedrze Geografii Roślin Uprawnych Szkoły Głównej Gospodarstwa Wiejskiego w Warszawie.
Uczestniczka wypraw fitosocjologicznych i paleobotanicznych w góry Atlas, do Egiptu i Maroka (1928), na Korsykę i w Alpy Szwajcarskie (1929), na Bałkany (1930), do Skandynawii i stacji polarnej Abisko w szwedzkiej Laponii (1933) oraz na Krym.
Równolegle z publikowaniem artykułów dotyczących botaniki i geografii w czasopismach naukowych (m.in. "Czasopismo Geograficzne", "Kosmos", "Wszechświat", "Ochrona Przyrody") drukowała teksty popularnonaukowe w pismach dla młodzieży (m.in. "Na Tropie", "Orlęta").
Podczas II wojny światowej pracowała w Państwowym Zakładzie Higieny w Warszawie. W latach 1942-1944 brała udział w tajnym nauczaniu.
Po wojnie związana z Uniwersytetem Jagiellońskim jako profesor nadzwyczajny (1945), kierownik Katedry Anatomii i Fizjologii Roślin (1945-1947) i kierownik Katedry Botaniki (1947–1953), a następnie Wyższą Szkołą Rolniczą w Krakowie jako profesor zwyczajny (1953) i kierownik Katedry Botaniki (1953-1968). Równocześnie kierowała Pracownią Wirusologii w Zakładzie Fizjologii Roślin Polskiej Akademii Nauk. W latach 1962–1966 współpracowała z Departamentem Rolnictwa Stanów Zjednoczonych w badaniach nad zdrowotnością, rozwojem i metabolizmem ziemniaków. W 1973 r. prowadziła badania i doświadczenia wirusologiczne w Uppsali.
Zmarła 26 lutego 1981 w Krakowie, gdzie została pochowana na Cmentarzu Rakowickim.
Członkostwo.
W 1945 r. jako jedna z dwóch pierwszych kobiet została członkiem korespondentem Polskiej Akademii Umiejętności. Członek zwyczajny Niemieckiej Akademii Przyrodników Leopoldina (1964), członek honorowy Polskiego Towarzystwa Botanicznego (1980) i Polskiego Towarzystwa Fitopatologicznego.
Odznaczenia.
Odznaczona Złotym Krzyżem Zasługi (1956), Krzyżem Kawalerskim (1961) i Krzyżem Oficerskim (1972) Orderu Odrodzenia Polski, Medalem im. M. Kopernika PAN (1972).
Wybrane publikacje.
Wybór publikacji w porządku chronologicznym:

</doc>
<doc id="1164659" url="https://pl.wikipedia.org/wiki?curid=1164659" title="Gudrun Wagner">
Gudrun Wagner

Gudrun Wagner z domu Armann (ur. 15 czerwca 1944 w Olsztynie, zm. 28 listopada 2007 w Bayreuth) – niemiecka działaczka kulturalna, współorganizatorka corocznego Festiwalu Wagnerowskiego w Bayreuth oraz żona jego dyrektora Wolfganga Wagnera, wnuka słynnego kompozytora Richarda Wagnera.
Była drugą żoną Wolfganga, związek małżeński zawarli w 1976 r. Ich córką jest Katharin Wagner, która w 2007 r., zadebiutowała w Bayreuth, wystawiając "Śpiewaków norymberskich". Gudrun zmarła w szpitalu w trakcie odbywania rekonwalescencji po operacji. 

</doc>
<doc id="1164661" url="https://pl.wikipedia.org/wiki?curid=1164661" title="Forêt classée du Kou">
Forêt classée du Kou

Forêt classée du Kou - rezerwat przyrody w prowincji Houet na południowym zachodzie Burkina Faso. Został założony jeszcze przez francuskie władze kolonialne 4 lipca 1935 roku. Jego powierzchnia wynosi obecnie 114 hektarów. Swoją nazwę rezerwat zawdzięcza płynącej przez jego tereny rzece Kou.
Położenie.
Forêt classée du Kou leży około 15 kilometrów na północny zachód od Bobo-Dioulasso, drugiego pod względem wielkości miasta Burkina Faso. W pobliżu znajduje się Politechnika Bobo-Dioulasso oraz Szkoła Gospodarki Wodnej i Leśnej. Oprócz rzeki Kou przez rezerwat przepływa także jej dopływ Guinguette. Oba cieki wodne mają duże znaczenie dla zaopatrywania Bobo-Dioulasso w wodę pitną.
Warunki naturalne.
Pora deszczowa trwa tutaj od połowy maja do października, średnia roczna wysokość opadów wynosi ok. 900 mm. Blisko połowę rezerwatu zajmują położone nad strumieniami lasy galeriowe. Ponadto istnieją tu tereny sawannowe i suche lasy. Żyje tu 277 gatunków roślin, co stanowi około 15 procent liczby gatunków spotykanych w Burkinie Faso.

</doc>
<doc id="1164663" url="https://pl.wikipedia.org/wiki?curid=1164663" title="Farbownik">
Farbownik

Farbownik ("Anchusa" L.) – rodzaj roślin należący do rodziny ogórecznikowatych. Należy do niego ok. 35 gatunków roślin. Występują one w Europie, zachodniej Azji (jeden gatunek sięga Chin), w północnej Afryce, największe zróżnicowanie osiągając w basenie Morza Śródziemnego. Jeden gatunek ("A. capensis") rośnie w Afryce Południowej. W Polsce naturalnie występują dwa gatunki – farbownik polny "A. arvensis" i lekarski "A. officinalis". Kilka gatunków jest uprawianych i niektóre przejściowo dziczeją.
Jako rośliny ozdobne sadzone są z tego rodzaju zwłaszcza: farbownik lazurowy "A. azurea", farbownik lekarski "A. officinalis" i "A. capensis". Farbownik lekarski był także dawniej stosowany jako roślina lecznicza i warzywo.
Systematyka.
Rodzaj należy do podplemienia "Boragininae", plemienia "Boragineae", podrodziny "Boraginoideae", rodziny ogórecznikowatych "Boraginaceae".
Rodzaj jest różnie ujmowany w klasyfikacjach. W szerokim ujęciu "Anchusa" "sensu lato" stanowi potwierdzony w badaniach molekularnych grupę monofiletyczną, której taksonem siostrzanym jest "Trachystemon orientalis". W obrębie grupy stwierdzono występowanie czterech linii rozwojowych obejmujących kolejno następujące taksony: 1) "Phyllocara", "Hormuzakia", "Anchusa" podrodzaj "Buglossum" i "A." podrodzaj "Buglossoides"; 2) "Gastrocotyle"; 3) "A." podrodzaj "Buglossellum" i "Cynoglottis"; 4) "A." podrodzaj "Anchusa", "Lycopsis" i "Anchusella". Wszystkie wymienione rodzaje włączane są w efekcie do rodzaju "Anchusa" ewentualnie rodzaj ten w wąskim ujęciu stanowi tylko "A." podrodzaj "Anchusa", a pozostałe podrodzaje ("Buglossum", "Buglossoides", "Buglossellum") wyodrębniane są jako osobne rodzaje.
Część gatunków tu dawniej włączanych przeniesiona została do innych rodzajów (wychodząc poza ramy rodzaju nawet w jego szerokim ujęciu), np. dawny farbownik niezapominajkowy "Anchusa myosotiflora" → brunera wielkolistna "Brunnera macrophylla" , a farbownik zimozielony "Anchusa sempervirens" → "Pentaglottis sempervirens" , "Anchusa cretica" Mill. → "Anchusella cretica" (Mill.) Bigazzi, E.Nardi &amp; Selvi. Podawany z Polski jako efemerofit farbownik wschodni "Anchusa orientalis" klasyfikowany jest jako podgatunek "Anchusa arvensis" subsp. "orientalis" 

</doc>
<doc id="1164664" url="https://pl.wikipedia.org/wiki?curid=1164664" title="Krzywoszyj polny">
Krzywoszyj polny



</doc>
<doc id="1164666" url="https://pl.wikipedia.org/wiki?curid=1164666" title="Marian Szczepan Machinek">
Marian Szczepan Machinek

Marian Szczepan Machinek (ur. 28 grudnia 1960 r. w Mikołowie) – polski duchowny katolicki, teolog, profesor nauk teologicznych.
Życiorys.
W 1985 uzyskał dyplom magistra teologii na Papieskim Wydziale Teologicznym w Poznaniu, w 1986 ukończył Wyższe Seminarium Duchowne Misjonarzy Świętej Rodziny w Kazimierzu Biskupim (dawne woj. konińskie). Studia doktoranckie na Wydziale Teologii Katolickiej Uniwersytetu Wiedeńskiego odbył w latach 1990-1992, które kontynuował na Uniwersytecie Augsburskim. Doktorat z teologii, w specjalności teologia moralna uzyskał w 1995. Stopień doktora habilitowanego teologii (specjalność teologia moralna) otrzymał w Universität Augsburg w 1998. W 2000 objął stanowisko profesora nadzwyczajnego UWM w Olsztynie.
Do 1999 kontynuował studia teologiczne i pracował w charakterze proboszcza w Lützelburg bei Augsburg. W 1999 został kierownikiem Zakładu Teologii Moralnej i Duchowości na Wydziale Teologii Uniwersytetu Warmińsko-Mazurskiego w Olsztynie.
Członek Sekcji Teologów Moralistów, Internationale Gesellschaft für Moraltheologie und Sozialethik, grupy dyskusyjnej „Genetyka i Moralność”, członek redakcji (od 1999) i redaktor naczelny (od 2002) „Forum Teologicznego”.
W kadencji 2011-2015 był członkiem Komitetu Nauk Teologicznych Polskiej Akademii Nauk
Tematyka badań.
Nauki teologiczne, teologia moralna

</doc>
<doc id="1164667" url="https://pl.wikipedia.org/wiki?curid=1164667" title="Jan Kotwica">
Jan Kotwica

Jan Kotwica (ur. 27 października 1949) – profesor nauk weterynaryjnych od 1993, pracownik naukowy Instytutu Rozrodu Zwierząt i Badań Żywności PAN w Olsztynie, członek korespondent Polskiej Akademii Nauk od 2010 r.
Życiorys.
Szkołę średnią ukończył w 1968 w Słupsku. W 1973 uzyskał dyplom magistra w Akademii Rolniczo-Technicznej w Olsztynie. W latach 1973-1988 pracował w Instytucie Fizjologii Zwierząt Akademii Rolniczo-Technicznej i tam w 1979 obronił doktorat w zakresie nauk rolniczych.
W roku 1979 przebywał na stypendium Międzynarodowej Agencji Energii Atomowej w Wiedniu, w latach 1980-1981 odbył staż podoktorski na North Dakota State University, Fargo w USA a w latach 1985-1987 był stypendystą Fundacji im Aleksandra von Humboldta w Technische Universitat Munchen. 
Od 1988 jest pracownikiem Instytutu Rozrodu Zwierząt i Badań Żywności PAN w Olsztynie. W 1989 r. uzyskał habilitację na Wydziale Medycyny Weterynaryjnej Akademii Rolniczo-Technicznej a w 1993 r. otrzymał tytuł profesora. W latach 1996-1999 sprawował funkcję wicedyrektora ds. naukowych Instytutu, a obecnie jest przewodniczącym jego Rady Naukowej.
W latach 2000-2001 odbył Studia Podyplomowe z filozofii i etyki. Od 1998 jest też visiting profesorem Wydziału Medycyny Weterynaryjnej Banat University of Agronomical Sciences and Veterinary Medicine w Timișoara (Rumunia).
Tematyka badań naukowych.
Tematyka prac naukowych dotyczy fizjologii zwierząt i obejmuje regulację procesów rozrodu samic zwierząt gospodarskich na poziomie centralnych, narządowych, komórkowych i genowych regulacji oraz badania wpływu skażeń środowiskowych na procesy rozrodu. Z tego zakresu opublikował ponad 160 oryginalnych publikacji naukowych, głównie w czasopismach indeksowanych w Journal Citation Reports. Wypromował 11 doktorów.
Działalność organizacyjna.
Od 2010 jest członkiem korespondentem Polskiej Akademii Nauk. Jest członkiem Komitetu Biologii Rozrodu Zwierząt PAN oraz Komitetu Nauk Weterynaryjnych.
Jest lub był członkiem Rad Naukowych: Państwowego Instytutu Weterynaryjnego w Puławach (2002-2011), Instytutu Fizjologii i Żywienia Zwierząt w Jabłonnie k/Warszawy, Instytutu Genetyki i Hodowli Zwierząt PAN w Jastrzębcu.
Od 2013 do 2014 był członkiem Rady Głównej Nauki i Szkolnictwa Wyższego. W grudniu 2014 powołany na cztery lata do Rady Narodowego Centrum Nauki, a od czerwca 2016 wybrany także na cztery lata (do 2020) do Rady Fundacja na rzecz Nauki Polskiej.
Był lub jest członkiem kolegium redakcyjnego Domestic of Animal Endocrinology, The Veterinary Journal, Acta Veterinaria Hungarica, Reproductive Biology, Bulletin the Veterinary Institute in Pulawy,
Humanistyka i Przyrodoznawstwo, Polish journal of Veterinary Sciences, Journal of Animal Science.
Od 2004 jest członkiem Zarządu ISFAE (International Society of Farm Animal Endocrinology). W przeszłości (2000–2012) wieloletni wiceprezes i prezes Olsztyńskiego Forum Naukowego a od 2011 r. Prezes Zarządu Głównego Towarzystwa Biologii Rozrodu.
Nagrody i odznaczenia.
Nagrody: Ministra Nauki, Szkolnictwa Wyższego i Techniki, Wydziału Nauk Rolniczych Leśnych i Weterynaryjnych PAN (1990 i 1996), Departamentu Rolnictwa USA (2004), Polskiego Towarzystwa Fizjologicznego (1979), Polskiego Towarzystwa Nauk Weterynaryjnych (2000). Odznaczony Krzyżem Kawalerskim i Oficerskim Orderu Odrodzenia Polski. 

</doc>
<doc id="1164668" url="https://pl.wikipedia.org/wiki?curid=1164668" title="Anchusa arvensis">
Anchusa arvensis



</doc>
<doc id="1164669" url="https://pl.wikipedia.org/wiki?curid=1164669" title="Yami-no matsuei">
Yami-no matsuei



</doc>
<doc id="1164670" url="https://pl.wikipedia.org/wiki?curid=1164670" title="Matej Ferjan">
Matej Ferjan

Matej Ferjan (ur. 5 stycznia 1977 w Lublanie, zm. 22 maja 2011 w Gorzowie Wielkopolskim) – słoweński narciarz i żużlowiec, posiadający również węgierską licencję żużlową i obywatelstwo.
Życiorys.
Przed rozpoczęciem kariery żużlowej Matej Ferjan uprawiał narciarstwo klasyczne. W barwach reprezentacji Słowenii startował w zawodach Pucharu Świata. Jednak z powodu kontuzji kolana musiał zrezygnować z uprawiania tego sportu.
W dniu 22 maja 2011 został znaleziony martwy w swoim samochodzie. W jego organizmie wykryto środki odurzające. Sekcja zwłok wykluczyła udział osób trzecich w zakresie spowodowania obrażeń wewnętrznych lub zewnętrznych; urazów takich nie stwierdzono.
Kariera żużlowa.
Drużynowe Mistrzostwa Polski.
Źródło.
Legenda: 

</doc>
<doc id="1164671" url="https://pl.wikipedia.org/wiki?curid=1164671" title="Cywilizacja Suahili">
Cywilizacja Suahili

Cywilizacja Suahili – grupa kultur przedkolonialnej Afryki Wschodniej, powstałych około X w. n.e. w wyniku przemieszania się kultur Bantu z Kuszytami i napływową ludnością muzułmańską z Półwyspu Arabskiego i znad Zatoki Perskiej. W czasie swojego największego rozkwitu wpływy cywilizacji Suahili sięgały od Rogu Afryki (tereny dzisiejszej Somalii) aż po tereny północnego Mozambiku. Była to cywilizacja o charakterze handlowym – z Afryki Wschodniej eksportowano towary (gł. kość słoniową, skóry zwierząt, płody rolne i niewolników), importowano zaś płótno, metale, ceramikę, cukier i zboża z Bliskiego Wschodu, Indii i Chin. Suahilczycy byli też pierwszym ludem Czarnej Afryki, który zdobył broń palną. Głównymi suahilijskimi ośrodkami handlowymi były miasta Lamu, Zanzibar, Malindi, Pate, Kilwa i wyspa Mozambik, nigdy nie doszło jednak w tym rejonie do wytworzenia większych struktur państwowych. Kres cywilizacji położyły w XIX wieku wojny Masajów, którzy przybyli wówczas na te tereny, uciekając przed powtarzającymi się wówczas suszami, a także europejska kolonizacja na przełomie XIX i XX stulecia.

</doc>
<doc id="1164673" url="https://pl.wikipedia.org/wiki?curid=1164673" title="Kultura Suahili">
Kultura Suahili



</doc>
<doc id="1164674" url="https://pl.wikipedia.org/wiki?curid=1164674" title="Cywilizacja suahili">
Cywilizacja suahili



</doc>
<doc id="1164676" url="https://pl.wikipedia.org/wiki?curid=1164676" title="Kultura suahili">
Kultura suahili



</doc>
<doc id="1164684" url="https://pl.wikipedia.org/wiki?curid=1164684" title="X Pawilon">
X Pawilon



</doc>
<doc id="1164686" url="https://pl.wikipedia.org/wiki?curid=1164686" title="Związek Kozaków na Dalekim Wschodzie">
Związek Kozaków na Dalekim Wschodzie

Związek Kozaków na Dalekim Wschodzie (ros. Союз казаков на Дальнем Востоке) – rosyjska organizacja emigracyjna na Dalekim Wschodzie skupiająca białych Kozaków istniejąca w okresie międzywojennym i podczas II wojny światowej.
Po klęsce wojsk białych w wojnie domowej w Rosji do Chin, Korei i Japonii zbiegło wiele tysięcy Kozaków, głównie zabajkalskich. Na terytorium Chin odtworzyli oni swoje stanice, w których mieszkali. W 1923 r. w Mandżurii powstał Związek Kozaków na Dalekim Wschodzie. Jego twórcami byli dawni biali generałowie Zubkowski, Aleksiej P. Bakszejew, Lew F. Własiewski i ataman Kozaków zabajkalskich Grigorij M. Siemionow. Przewodniczącym organizacji został ataman G.M. Siemionow, jego zastępcą gen. A.P. Bakszejew, zaś szefami sztabu – gen. Zubkowski i gen. L.F. Własiewski. Organizacyjnie Związek dzielił się na 2 oddziały: Hailarski i Północno-Chiński, które podlegały bezpośrednio przewodniczącemu. Natomiast kozackie stanice leżące w rejonie Harbina i wzdłuż wschodniej części Kolei Wschodniochińskiej podlegały sztabowi. Zadaniami Związku było zniszczenie władzy bolszewickiej w Rosji drogą wojny domowej, wprowadzenie rządów prawa i porządku oraz reprezentowanie interesów kozactwa w przyszłej „narodowej Rosji”. Jego bieżąca działalność polegała na prowadzeniu wywiadu przeciwko Sowietom i formowaniu bojowych grup kozackich. Patrolowały one Kolej Wschodniochińską i obszar przygraniczny z ZSRR. Brały też udział w konfliktach zbrojnych między Chinami i Sowietami. Podczas konfliktu o Kolej Wschodniochińską w 1929 r. ataman G.M. Siemionow prowadził w Harbinie werbunek Kozaków dla pomocy chińskiej armii, którzy następnie zostali przetransportowani pod Hailar, Błagowieszczeńsk i Sungari. Jednakże z powodu szybkiej klęski Chińczyków w walkach z Armią Czerwoną kozackie oddziały wojskowe nie zdążyły wziąć udziału w tej kampanii. Pod koniec 1934 r. Związek uczestniczył w organizacji w Harbinie Biura do spraw Rosyjskich Emigrantów w Mandżurii, na czele którego stanął gen. W.W. Ryczkow z najbliższego otoczenia gen. S.M. Siemionowa. Związek wydawał też własne pisma, m.in. „Чураевка” (publikowali w niej młodzi kozaccy literaci), „Россия и казачество”, czy „Зов казака”. Koniec jego działalności nastąpił w sierpniu 1945 r. w wyniku zajęcia Mandżurii przez Armię Czerwoną. Przywódcy Związku zostali wyłapani i aresztowani przez sowieckie służby bezpieczeństwa, po czym rok później straceni w ZSRR.

</doc>
<doc id="1164692" url="https://pl.wikipedia.org/wiki?curid=1164692" title="Wchutiemas">
Wchutiemas

Wchutiemas (ros. "ВХУТЕМАС" - skrót od nazwy "Высшие художественно-технические мастерские" – Wyższe Pracownie Artystyczno-Techniczne) – uczelnia artystyczna działająca w Moskwie w latach 1920–1930, kształcąca artystów-plastyków w kierunku wzornictwa i projektowania przemysłowego.
Powstała z połączenia dwóch moskiewskich szkół artystycznych: Moskiewskiego Instytutu im. Stroganowa oraz Moskiewskiej Szkoły Malarstwa, Rzeźby i Architektury.
W ramach uczelni działały pracownie: rzeźby, malarstwa, architektury, typografii i rzemiosła artystycznego. Do pedagogów i wykładowców Wchutiemasu należało wielu ówczesnych wybitnych artystów (a szczególnie wielu reprezentowało kierunek artystyczny konstruktywizm): Kazimierz Malewicz, Władimir Tatlin, Wasilij Kandinskij, Aleksandr Wiesnin, Aleksandr Rodczenko, Konstantin Mielnikow, Gustaw Kłucis, Antoine Pevsner, El Lissitzky, Aleksiej Szczusiew i Władimir Faworski.
Do absolwentów uczelni należeli m.in. malarze Aleksander Dejneka i Jurij Pimienow, trzej karykaturzyści 
tworzący grupę Kukryniksy: Michaił Kuprijanow, Porfiri Kryłow i Nikołaj Sokołow, reżyser filmowy Siergiej Jutkiewicz.
W 1926 roku dokonano reorganizacji Wchutiemasu i zmieniono nazwę na Wchutiein (ros. "ВХУТЕИН" Высший художественно-технический институт - Wyższy Instytut Artystyczno-Techniczny). W roku 1930 uczelnia została zlikwidowana ze względu na sprzyjanie awangardowym kierunkom w sztuce.
Uczelnia o nazwie Wchutiein działała również w Leningradzie w latach 1922-1930.
Literatura.
Selim Omarovič Khan-Magomedov: "Vhutemas. Moscou 1920-1930", 2 tomy, Paris, Editions du Regard 1990, 

</doc>
<doc id="1164693" url="https://pl.wikipedia.org/wiki?curid=1164693" title="Wchutemas">
Wchutemas



</doc>
<doc id="1164694" url="https://pl.wikipedia.org/wiki?curid=1164694" title="Bitwa pod Niniwą">
Bitwa pod Niniwą

Bitwa pod Niniwą – decydująca bitwa wojny bizantyjsko-perskiej stoczona 12 grudnia 627 roku, zakończona zwycięstwem Bizantyjczyków.
W czasie sześcioletniej wojny cesarz Herakliusz wyparł Persów z Azji Mniejszej, ale władca perski Chosroes II odmawiał zawarcia pokoju. W 627 r. wojska bizantyjskie i kaganatu starotureckiego obległy bezskutecznie Tbilisi. Wkrótce Turcy wycofali się, a Herakliusz ku zaskoczeniu Persów we wrześniu 627 r. skierował się na południe. Przeciwnicy nie byli w stanie szybko przerzucić odpowiednich sił na północ swojego państwa. 1 grudnia 627 r. wojska cesarskie obozowały koło ruin Niniwy i przekroczyły Wielki Zab, dopływ Tygrysu. Stąd Herakliusz mógł maszerować na Dastagird (letnią rezydencję Chosroesa II), a następnie na stolicę Ktezyfont.
Persowie nie byli w stanie powstrzymać Bizantyjczyków od przekroczenia rzeki, ale uniemożliwili im marsz na południe. Wojska cesarskie upozorowały odwrót, aby odciągnąć przeciwnika od Tygrysu i wydać mu bitwę na otwartym polu. Manewr powiódł się. 12 grudnia 627 r. doszło do bitwy pod Niniwą. Siły obu stron nie są znane. Bitwa trwała od świtu do zmroku i zakończyła się zwycięstwem Bizantyjczyków. Perski dowódca poległ z rąk cesarza. Według perskiego kronikarza Tabariego poległo od 6 tys. do 12 tys. Persów, ale liczby te należy traktować z pewną dozą ostrożności. Po rychłej śmierci Chosroesa II jego następca Kawad II zawarł z Bizancjum pokój.

</doc>
<doc id="1164695" url="https://pl.wikipedia.org/wiki?curid=1164695" title="Serbia (ujednoznacznienie)">
Serbia (ujednoznacznienie)



</doc>
<doc id="1164696" url="https://pl.wikipedia.org/wiki?curid=1164696" title="Szezlong">
Szezlong

Szezlong (fr. "chaise longue") – rodzaj kanapy w kształcie wydłużonego fotela, którego charakterystycznym elementem jest wezgłowie, umożliwiające wygodny odpoczynek. Kluczowym elementem szezlongu jest również siedzisko o przedłużonym kształcie i oparcia, dzięki którym szezlong gwarantuje przybranie półleżącej pozycji. Rozkwit popularności tego mebla datuje się na XVIII i XIX wiek (styl rokoko), natomiast pierwsze szezlongi powstały już w XVII wieku i charakteryzowały się błyszczącą, zdobioną tapicerką, najczęściej pikowaną oraz zdobionymi nóżkami (idealnie komponowały się z arystokratycznym stylem pałacowym).

</doc>
<doc id="1164703" url="https://pl.wikipedia.org/wiki?curid=1164703" title="Tyśmienica (dopływ Bystrzycy)">
Tyśmienica (dopływ Bystrzycy)

Tyśmienica ( "Tysmenycia") – rzeka na Ukrainie, prawy dopływ Bystrzycy Tyśmienickiej, dopływu Dniestru.
Długość rzeki wynosi 49 km, powierzchnia dorzecza – 650 km².
Notka z r. 1892 (Słownik geograficzny Królestwa Polskiego):

</doc>
<doc id="1164706" url="https://pl.wikipedia.org/wiki?curid=1164706" title="Serbia (więzienie)">
Serbia (więzienie)

Serbia – oddział kobiecy więzienia Pawiak, znajdującego się w latach 1835–1944 przy ul. Dzielnej 24/26 w Warszawie. 
Historia.
Budynek Serbii wzniesiony został najprawdopodobniej w latach 1830–1835 z przeznaczeniem na kryminalne więzienie dla kobiet. 
Po 1863 w budynku znajdowało się więzienie polityczne dla kobiet, wśród osadzonych były m.in. Wera Kostrzewa i Róża Luksemburg.
W latach 1877–1878, w czasie wojny rosyjsko-tureckiej (tzw. serbskiej) w budynku więzienia umieszczono szpital wojskowy. Od niego oddział więzienia uzyskał swoją zwyczajową nazwę. Mieszkańcy Warszawy zwykle nazywali Pawiakiem cały kompleks więzienia, tj. zarówno właściwy Pawiak (oddział męski), jak i Serbię (oddział kobiecy).
W latach 1939–1944 budynek Serbii razem z całym Pawiakiem został przejęty przez Gestapo. Był on przewidziany na 250 miejsc, jednak w czasie okupacji liczba osadzonych w nim kobiet sięgała 800.
21 sierpnia 1944 Niemcy wysadzili kompleks więzienny Pawiaka wraz z budynkiem Serbii w powietrze. 
Po wojnie Pawiak nie został odbudowany. Jego teren częściowo zajęto pod budowę ulicy Juliana Marchlewskiego (obecnie al. Jana Pawła II).

</doc>
<doc id="1164707" url="https://pl.wikipedia.org/wiki?curid=1164707" title="Teoria legalistyczna Nozicka">
Teoria legalistyczna Nozicka

Teoria legalistyczna Nozicka (ang. "entitlement theory", w dokładnym tłumaczeniu "teoria uprawnieniowa"), zwana również libertariańską teorią sprawiedliwości, sformułowana przez Roberta Nozicka, określa sprawiedliwość dystrybutywną nie ze względu na rezultaty (mierzone np. za pomocą ilości dóbr dostępnych dla jednostek lub ich użyteczności), ale ze względu na procedury, jest więc sprawiedliwością proceduralną lub formalną. Teoria uznaje za sprawiedliwą taką redystrybucję, która gwarantuje respektowanie fundamentalnych praw jednostek. Do takich praw zaliczamy: prawo do życia, wolność wyboru, prawo do produktu własnej pracy.
Podstawą teorii jest posiadanie dóbr.
Jej główne założenia:

</doc>
<doc id="1164711" url="https://pl.wikipedia.org/wiki?curid=1164711" title="Dajkondi">
Dajkondi

Dajkondi (paszto/perski: دایکندی, wymawiany jako Daikondi, Dāykondī albo Daikundi) – jedna z 34 prowincji Afganistanu. Ustanowiona 28 marca 2004 w wyniku podziału prowincji Oruzgan. W 2021 roku prowincja liczyła prawie 526 tys. mieszkańców.
Odległość do stolicy kraju, Kabulu, wynosi 310 kilometrów, natomiast do stolicy prowincji Oruzgan, miasta Tarin Kowt – 160 km.
Stolica prowincji znajduje się w Nili. Daykundi jest głównym ośrodkiem hazarskim. W 7 spośród 8 powiatów prowincji większość ludności stanowią Hazarowie. Wyjątkiem na terenie prowincji jest Gizab zamieszkiwany przez większość pasztuńską. Teren prowincji jest widownią częstych starć na tle narodowościowym między obiema grupami (pasztuńską i hazarską). 
Powiaty.
Powiaty Dajkondi:

</doc>
<doc id="1164713" url="https://pl.wikipedia.org/wiki?curid=1164713" title="Umowa nienazwana">
Umowa nienazwana

Umowa nienazwana – w polskim prawie za umowę nienazwaną uważa się wszystkie umowy, niebędące umowami nazwanymi. Ze względu na zasadę swobody umów, stosunki prawne regulowane umową nienazwaną kreowane są przez strony w sposób dowolny i odpowiadający stronom (przeciwnie do umów nazwanych, regulowanych w wyodrębnionej przez doktrynę części szczegółowej księgi trzeciej Kodeksu cywilnego). Treść umowy nienazwanej nie powinna być sprzeczna z prawem, tzn. jej cel, zapisy i efekty nie mogą naruszać żadnych przepisów prawa. Z zasad stosowanych przy tworzeniu umów nienazwanych korzystać można przy kreowaniu treści umów mieszanych, tj. złożonych z elementów umów nazwanych i umów nienazwanych, lub umowy nienazwanej z umową nienazwaną.
Prawo rzymskie określało jako "contracti innominati" umowy niemieszczące się w ramach określonych kontraktów, niedające się zaliczyć ani do sztywnych kontraktów "actiones stricti iuris" (powództwa ścisłego prawa), ani do mniej sformalizowanych umów realnych i konsensualnych zwanych "actiones bonae fidei" (powództwa dobrej wiary).
Były to umowy nieformalne, głównie o wzajemne świadczenie, nienależące do powyższych grup ani do pacta vestita, początkowo nie były zaskarżalne, można było jedynie się ubiegać o zwrot danego świadczenia ("condictio ob rem dati") w razie niewykonania świadczenia wzajemnego. Jeśli spełnione świadczenie polegało na czynności, powodowi przysługiwało actio doli. Z czasem dzięki pretorom zaskarżalność o wyrównanie szkody uzyskały za pomocą actio in factum kontrakt estymatoryjny i umowa zamiany. W prawie justyniańskim kontraktami bezimiennymi były te, w których jeden z kontrahentów wykonał jednostronnie świadczenie i mógł skarżyć o świadczenie wzajemne przez "actio praescriptis verbis".
Wyróżniano 4 rodzaje umów:

</doc>
<doc id="1164714" url="https://pl.wikipedia.org/wiki?curid=1164714" title="Bitwa nad Wisłą (1341)">
Bitwa nad Wisłą (1341)

Bitwa nad Wisłą – bitwa stoczona w styczniu 1341 pomiędzy wojskami polskimi z wojskami zbuntowanych bojarów ruskich wspieranymi przez posiłki tatarskie.
7 kwietnia 1340 roku zmarł otruty przez bojarów książę halicko-wołyński, Bolesław Jerzy Trojdenowicz. Po bezpotomnej śmierci pozostawił swe księstwo w spadku Kazimierzowi Wielkiemu. Król polski działał błyskawicznie i już dziewięć dni po śmierci Trojdenowicza podjął wyprawę na Ruś. Jednak do walki o księstwo halicko-wołyńskie wystąpili również Tatarzy, z którymi sprzymierzyła się część ruskich bojarów sprzeciwiających się włączeniu ziem ruskich do korony. Kazimierz w roku 1340 dwukrotnie wybierał się zbrojnie na Ruś. Drugi wypad napotkał silny opór. Bojarzy ruscy zawezwali na pomoc Tatarów. Zagony tatarskie wraz z posiłkami ruskimi, które prowadził przywódca bojarskiej opozycji Dymitr Detko najechały ziemie polskie. Do starcia z królem Polski doszło w styczniu 1341 roku nad Wisłą. Rycerstwo polskie nie pozwoliło najeźdźcom przekroczyć linii rzeki a podczas walk według relacji Jana z Czarnkowa zginął przeszyty tatarską strzałą wojewoda sandomierski Mikołaj Czelej. Po niepowodzeniach siły tatarsko-ruskie wycofały się w kierunku Lublina.

</doc>
<doc id="1164727" url="https://pl.wikipedia.org/wiki?curid=1164727" title="Nimroz (prowincja)">
Nimroz (prowincja)

Nimroz (paszto: نیمروز) – jedna z 34 prowincji afgańskich, położona w południowo-zachodnim zakątku kraju. Granice zewnętrzne z Iranem i z Pakistanem. Według danych z 2021 roku, Nimroz zamieszkuje prawie 187 tys. mieszkańców na obszarze 41 tys. km². Jest to najrzadziej zaludniona prowincja kraju. Główne grupy narodowościowe to Beludżowie oraz Pasztuni. Stolica prowincji w Zarandż.

</doc>
<doc id="1164733" url="https://pl.wikipedia.org/wiki?curid=1164733" title="Sekwestracja dwutlenku węgla">
Sekwestracja dwutlenku węgla

Sekwestracja dwutlenku węgla, CCS (od ang. "carbon capture and storage") – proces zapobiegania emisji dużych ilości dwutlenku węgla (CO2) do atmosfery z punktowych źródeł zanieczyszczeń, takich jak elektrownie i fabryki przemysłu ciężkiego. Polega na wychwyceniu CO2 ze spalin, przetransportowaniu na składowisko i zdeponowaniu tak, aby uchronić go przed dostaniem się do atmosfery. Działania te mają na celu mitygację wpływu emisji dwutlenku węgla, będącego gazem cieplarnianym na globalne ocieplenie i zakwaszanie oceanów. Pomimo iż CO2 jest wtłaczany w formacje geologiczne od kilku dekad w różnych celach, wliczając wspomaganie wydobycia ropy naftowej, koncepcja długoterminowego składowania gazu jest relatywnie nowa.
Wydzielenie CO2.
Wychwytywanie jest najbardziej efektywne tam, gdzie jego wytwarzanie jest największe. Chodzi tu głównie o duże elektrownie (zasilane paliwami kopalnymi lub biomasą), rafinerie gazu ziemnego i paliw syntetycznych, czy zakłady produkujące wodór. Wychwytywanie z powietrza jest możliwe, pierwszym podmiotem na świecie, który zajął się sekwestracją dwutlenku węgla komercyjnie jest szwajcarska firma Climeworks. Stężenie dwutlenku maleje wraz z oddaleniem od źródła emisji. Aby wychwyt był skuteczny przy małym stężeniu, przepływ powietrza przez odpowiednie filtry sekwestrujące musi być bardzo duży.
Wyróżnia się trzy metody wychwytu dwutlenku węgla:
Metody te są w różnym stopniu zaawansowania, co można zobaczyć w tabeli:
Po wychwyceniu zostaje przetransportowane na miejsce składowania. Najbardziej popularną i tanią metodą jest transport rurociągami. Transport dwutlenku węgla podlega takim samym ograniczeniom jak transport gazu.
Recykling (czyli ponowne użycie) dwutlenku węgla jest odpowiedzią na wyzwanie zmniejszenia emisji gazów cieplarnianych z przemysłu.
Składowanie.
Najwięcej problemów wiąże się ze składowaniem .
Składowanie geologiczne.
Najpowszechniejszą metodą jest podziemne składowanie dwutlenku węgla, po jego zatłoczeniu pod ziemię. Jako miejsce składowania może posłużyć pole naftowe, pole gazowe, pozabilansowe pokłady węgla. Pułapki fizyczne i geochemiczne zapobiegają wydostaniu się na powierzchnię. Zatłaczanie w pole naftowe powoduje zwiększenie wydobycia. W Stanach Zjednoczonych około 30 do 50 milionów ton gazu jest wtryskiwane w skały ubogie w ropę.
Składowanie oceaniczne.
W przeszłości istniała możliwość składowania w oceanie. Z czasem ta procedura została uznana za nielegalną.
Mineralna karbonatyzacja.
Dwutlenek węgla tworzy trwałe związki węglanowe z minerałami lub odpadami mineralnymi. Do reakcji wykorzystywane są tlenki metali (magnezu, wapnia, żelaza). Karbonatyzację przeprowadza się przez:
Do mineralnej sekwestracji można stosować minerały naturalne (np. serpentynit, oliwin, talk) lub odpady (np. popioły lotne, odpady azbestowe, żużle hutnicze).
Wiązanie w ekosystemach ziemskich.
Jest to naturalny sposób uwięzienia . Obejmuje to zalesianie, ochronę terenów zielonych oraz odnawianie terenów zdegradowanych.
Przykładowe projekty.
Programy na skalę przemysłową.
W połowie 2011 roku działało 8 dużych instalacji CCS. Światowy Instytut CCS (Global CCS Institute) w swoim sprawozdaniu "2011 Global Status of CCS report" wymienia 74 duże, zintegrowane projekty.
Projekty pilotażowe.
W Holandii planowano wybudowanie 68-megawatowej elektrowni tlenowej ("zero emission power plant"). Projekt ten został zamknięty.
ROAD ("Rotterdam Capture and Storage Demonstration project") jest wspólnym przedsięwzięciem E.ON Benelux oraz Electrabel Nederland (grupa GDF Suez). Uruchomienie instalacji zaplanowano na rok 2015. Instalacja ma wychwytywać 1,1 miliona ton z nowej elektrowni w Maasvlakte.
Pierwsza instalacja CCS została wybudowana w Niemczech w opalanej węglem elektrowni w Schwarze Pumpe. W ramach projektu firma Alstom wybudowała kocioł z układem "oxy-fuel". Ponadto instalacja została wyposażona w system oczyszczania spalin, który umożliwia usunięcie części lotnych, a także dwutlenków siarki.
Pierwsza pilotażowa instalacja znajduje się w Porto Tolle w elektrowni węglowej o mocy powyżej 2500 MW. Instalacja CCS miała być przeznaczona do wychwytu z linii produkcyjnej o mocy 300 MW. W maju 2011 roku projekt został zamknięty.
Pierwsza polska instalacja pilotażowa CCS miała powstać w Elektrowni Bełchatów i miała być zintegrowana z nowym blokiem 858 MW, jednak ze względu na nieopłacalność technologii CCS oraz nieprzyznanie przez Komisję Europejską w grudniu 2012 roku dofinansowania dla projektu, władze PGE wycofały się z jego realizacji.
Podstawowe parametry tej instalacji miały wynosić:
W 2013 pilotowe instalacje usuwania ze spalin powstały przy elektrowni Łaziska oraz Łagisza.
Koszty instalacji.
Szacowanie kosztów instalacji CCS w elektrowni jest bardzo trudne. Na świecie nie ma ani jednej zintegrowanej instalacji tak zwanego pełnego łańcucha CCS (rozumianej jako instalacja wychwytu w elektrowni lub innym dużym zakładzie przemysłowym, rurociąg do transportu i składowisko ) działającej na dużą skalę. To powoduje, że podawane koszty znacznie różnią się od siebie. Instalacje do wychwytu dwutlenku węgla mają też duże zapotrzebowanie na energię, co znacząco zwiększa ilość energii zużywanej na potrzeby własne elektrowni, a więc i jej koszty eksploatacji. Poza tym uważa się, że stosowanie instalacji CCS w elektrowni zmniejsza jej sprawność nawet o 10%.
Obecnie instalacja CCS jest nieopłacalna z ekonomicznego punktu widzenia, co wynika z niskich cen za emisję dwutlenku węgla.

</doc>
<doc id="1164734" url="https://pl.wikipedia.org/wiki?curid=1164734" title="5 Księga Ezdrasza">
5 Księga Ezdrasza

5 Księga Ezdrasza – apokryficzna księga chrześcijańska, znana tylko w Kościele zachodnim. Utwór powstał pomiędzy II a V/VI wiekiem w języku łacińskim. W rękopisach Wulgaty księgę potraktowano jako całość z 4 Księgą Ezdrasza, umieszczając ją jako jej końcowe rozdziały.
Krótki, składający się zaledwie z 2 rozdziałów, utwór nawiązuje formą do starotestamentowych ksiąg prorockich. Jego treścią jest udzielona Ezdraszowi wizja, której tematem jest opuszczenie Izraela przez Boga, i wybranie nowego narodu wybranego (Kościoła chrześcijańskiego).
Cytaty z 5 Ks. Ezdrasza często wykorzystywano w Mszale Rzymskim. Z księgi tej pochodzi też popularna modlitwa za zmarłych "Wieczny odpoczynek racz im dać, Panie".

</doc>
<doc id="1164740" url="https://pl.wikipedia.org/wiki?curid=1164740" title="North American XF-108">
North American XF-108

North American XF-108 Rapier – projektowany w latach 50. XX wieku, amerykański dwumiejscowy (w układzie tandem), naddźwiękowy myśliwiec przechwytujący dalekiego zasięgu o napędzie turboodrzutowym.
USAF złożyło zlecenie na jego zaprojektowanie w 1955 roku; anulowano je jeszcze przed ukończeniem prototypu w roku 1959.
Założenia projektowe.
Projektowany samolot z dużymi skrzydłami w układzie delta ze skosem 58° miał korzystać ze szczytowych osiągnięć technologicznych. Napęd miały stanowić dwa silniki turboodrzutowe General Electric J93-GE-3AR (te same, które zastosowano w XB-70 Valkirie), zasilane paliwem JP-6 z 9 zbiorników w kadłubie i skrzydłach, o łącznej pojemności 26910 l (7109 galonów), pozwalające na osiągnięcie zakładanej maksymalnej prędkości ok. 3190 km/h, pułapu 24400 m i zasięgu 4000 km. Przewidywano możliwość tankowania w powietrzu.
Zastosowanie.
Jego przewidywanym zastosowaniem miała być obrona terytorium USA przed radzieckimi bombowcami strategicznymi oraz osłona opracowywanego w tym samym czasie amerykańskiego naddźwiękowego bombowa strategicznego North American XB-70 Valkyrie, jedynego w dotychczasowej historii lotnictwa wojskowego, poza szpiegowskim SR-71 Blackbird, samolotu naddźwiękowego, zdolnego do długotrwałego lotu z prędkością przekraczającą 3-krotną prędkość dźwięku (mach 3).
Historia.
Opracowanie XF-108 Rapier zleciły 6 października 1955 roku USAF – Siły Powietrzne Stanów Zjednoczonych pod nazwą LRIX (ang. Long-Range Interceptor, Experimental – eksperymentalny myśliwiec przechwytujący). Maszyna miała stanowić alternatywę dla wstrzymanego z przyczyn technicznych projektu Republic XF-103 Thunderwarrior.
6.06.1957 zlecono opracowanie 2 egzemplarzy prototypowych, które w zakładach North American Aviation otrzymały wewnętrzne oznaczenie NA-257.
NORAD oceniło wstępne zapotrzebowanie na 480 samolotów.
W styczniu 1959 roku przygotowano pierwszą pełnowymiarową makietę, a oblot planowano w marcu 1961 roku. 
Jednak w połowie 1959 roku, w związku ze zmieniającą się sytuacją polityczną i rodzajem zagrożeń oraz wysokimi kosztami projektu, pojawiły się wątpliwości co do sensu kontynuowania programu. Nowym zagrożeniem, jakie zaczęto dostrzegać ze strony ZSRR był przygotowywany do rozmieszczenia arsenał rakiet międzykontynentalnych, wobec których Rapier stawał się bezużyteczny.
Ostateczna decyzja o zamknięciu projektu zapadła 23 września 1959 roku.
Tym samym jest to jeden z kilku ciekawych projektów lotnictwa wojskowego, prowadzonych w krajach NATO na przełomie lat 50. i 60. XX wieku, które anulowano ze zbliżonych powodów – strategicznych, technicznych bądź politycznych. Jedną z podobnych przyczyn, które podaje się jako uzasadnienie wstrzymania prac w przypadku brytyjskiego bombowca taktycznego BAC TSR-2, kanadyjskiego ponaddźwiękowego myśliwca przechwytującego Avro Canada CF-105 Arrow, XF-108, a później także stratosferycznego bombowca strategicznego North American XB-70 Valkyrie było przekonanie wielu ekspertów lotniczych, iż użyteczność samolotów załogowych wkrótce drastycznie spadnie z powodu pojawienia się nowego "gracza" – znacznie szybszych i skuteczniejszych w zmasowanym ataku rakietowych pocisków balistycznych.

</doc>
<doc id="1164742" url="https://pl.wikipedia.org/wiki?curid=1164742" title="Dolina Burowska">
Dolina Burowska

Dolina Burowska – dolina łącząca wieś Burów z południowym krańcem Doliny Aleksandrowickiej na Garbie Tenczyńskim na terenie Tenczyńskiego Parku Krajobrazowego w województwie małopolskim.
Wąwóz rozpoczyna się na północy za ostatnimi zabudowaniami zachodniej części Burowa, ciągnąc się południkowo łączy się z Doliną Aleksandrowicką. Po wschodniej stronie doliny znajduje się wzgórze Winna Góra. Dnem płynie niewielka rzeka Balica zwana też Burowym Potokiem.

</doc>
<doc id="1164744" url="https://pl.wikipedia.org/wiki?curid=1164744" title="Park Miejski w Kaliszu">
Park Miejski w Kaliszu

Park Miejski w Kaliszu – park miejski w Kaliszu, w Śródmieściu, na pograniczu Rajskowa i Rypinka, nad Prosną, Swędrnią, Kanałem Bernardyńskim, Kanałem Rypinkowskim i Przekopem, założony w 1798, wielokrotnie powiększany i przekształcany; w XIX wieku uważany za najpiękniejszy polski ogród publiczny; w najstarszej części utrzymany w stylu ogrodu angielskiego; najstarszy park miejski w Polsce, wpisany do rejestru zabytków w 1964.
Park Miejski o powierzchni 24,28 ha obejmuje Stary Park (1798), Wielki Park (1842), dawny Ogród Pomologiczny (1885), Nowy Park (1900), Park im. Ignacego Jana Paderewskiego (1912), Park Sportowy (1926), wschodnią część Plant (1942).
Historia.
Park Miejski w Kaliszu jest najstarszym parkiem miejskim w Polsce. Powstał na miejscu pojezuickiego ogrodu warzywnego staraniem ówczesnego prezydenta Kalisza Jana Karola Horninga. Rozwijający się teren rekreacyjny zajął później teren placu należącego wcześniej do zlikwidowanej szkoły kadetów. Współczesny kształt leżącego w ramionach Prosny parku powstał po huraganie i powodzi roku 1881 i jest owocem planów zagospodarowania przestrzennego, którego autorami byli profesor SGGW Edmund Jankowski i planista terenów zielonych Franciszek Szanior. 
Pod koniec XIX w. w parku ustawiono sześć rzeźb, z których po II wojnie światowej zachowała się tylko „Flora”. 
Po zburzeniu Kalisza (1914) do parku przeniesiono rzeźbę „Kalisia” (1891) z ratusza oraz rzeźby „Gryfy” (1900) i „Wiktoria” (1900) z Teatru Miejskiego; rzeźby te Niemcy także zniszczyli w czasie II wojny światowej.

</doc>
<doc id="1164745" url="https://pl.wikipedia.org/wiki?curid=1164745" title="Stadła (Garb Tenczyński)">
Stadła (Garb Tenczyński)

Stadła – wzgórze o wysokości 379 m n.p.m. Znajduje się na Garbie Tenczyńskim we wschodniej części miejscowości Kleszczów w Lesie Zabierzowskim w województwie małopolskim. Północno-zachodnie zbocze opada do Wąwozu Kochanowskiego, a południowo-wschodnie do wąwozu Zbrza.

</doc>
<doc id="1164746" url="https://pl.wikipedia.org/wiki?curid=1164746" title="Bankier">
Bankier



</doc>
<doc id="1164747" url="https://pl.wikipedia.org/wiki?curid=1164747" title="4 Księga Ezdrasza">
4 Księga Ezdrasza

4 Księga Ezdrasza znana także jako "Proroctwo Ezdrasza" oraz "Apokalipsa Ezdrasza" – księga ta należy do apokaliptyki judaizmu i chrześcijaństwa. Księga niebędąca częścią Biblii hebrajskiej (tradycji żydowskiej i protestanckiej) również w tradycji katolickiej zaliczana do apokryfów. Za deuterokanoniczną uznawana jest w rosyjskim oraz gruzińskim prawosławiu i w Kościele koptyjskim (jako 3 Księga Ezdrasza). Pod nazwą 4 Księgi Ezdrasza weszła do Wulgaty, gdzie dołączono jako jej część 5 Księgę Ezdrasza i 6 Księgę Ezdrasza, późniejsze dopiski chrześcijańskie nieznane na Wschodzie. Wulgata klementyńska, oficjalny tekst Biblii opracowany po Soborze trydenckim (XVI w.), umieściła ją razem z 3 Księgą Ezdrasza oraz Modlitwą Manassesa w appendiksie jako apokryfy.
Utwór powstał prawdopodobnie na przełomie I i II wieku, w języku aramejskim bądź hebrajskim, następnie przetłumaczono go na język grecki. Jest to utwór żydowski, prawdopodobnie powstały w kręgu palestyńskich faryzeuszy.
Księga ma charakter apokalipsy, zawiera siedem wizji otrzymanych przez Salatiela zwanego Ezdraszem. Opisuje bieżące i przyszłe dzieje Izraela, los zmarłych i nadejście Mesjasza, który ma ukarać Cesarstwo rzymskie. Jego panowanie ma trwać 400 lat. Księga mówi też o powstaniu 94 świętych ksiąg, z których 24 weszły w skład kanonu Biblii hebrajskiej, pozostałe 70 są znane tylko wtajemniczonym.
Księgę tę, w łacińskim przekładzie, zawiera Kodeks Kompluteński I.

</doc>
<doc id="1164749" url="https://pl.wikipedia.org/wiki?curid=1164749" title="Zbrza (Garb Tenczyński)">
Zbrza (Garb Tenczyński)

Wąwóz Zbrza – wąwóz znajdujący się w Lesie Zabierzowskim na Garbie Tenczyńskim na Wyżynie Krakowsko-Częstochowskiej, na zachód od miejscowości Kleszczów i na zachód od wsi Burów w województwie małopolskim. Wąwóz znajduje się na terenie Tenczyńskiego Parku Krajobrazowego, a południowa część doliny łączy się z Doliną Aleksandrowicką. Dolina ma strome lessowe ściany. Wąwóz stanowi granicę wsi Kleszczów i Burowa (Drobna Zbrza – północny odcinek) i wsi Aleksandrowice i Burów (Gruba Zbrza – południowy odcinek)

</doc>
<doc id="1164751" url="https://pl.wikipedia.org/wiki?curid=1164751" title="Paulina Bisztyga">
Paulina Bisztyga

Paulina Bisztyga (ur. 30 sierpnia 1978 w Krakowie) – polska wokalistka, kompozytorka, poetka i dziennikarka radiowa.
Życiorys.
Jest córką Wiktorii i Stanisława Bisztygi, senatora VII kadencji. Ukończyła Liceum Plastyczne w Nowym Wiśniczu – dział ceramiki, a następnie studia z historii sztuki na Uniwersytecie Jagiellońskim.
Była laureatką Nagrody im. Marka Grechuty. W 1998 i 1999 roku zdobyła nagrody na Festiwalu FAMA w Świnoujściu, a w 1999 zajęła II miejsce na 35. Festiwalu Piosenki Studenckiej w Krakowie za utwór "Nie ma co się bać". W 2000 roku zadebiutowała płytą pod tym samym tytułem.
W 2002 otrzymała Nagrodę im. Grzegorza Ciechowskiego. W 2007 wydała płytę "Proste jest prawo miłości". Muzykę do własnych tekstów współtworzyła z Romanem Ślazykiem. Jej trzecia, wydana w 2009 roku płyta "Zmiłości" została nagrana jedynie na głos i instrumenty basowe (kontrabas, gitara basowa i warr guitar).
Na antenie Radia Kraków Bisztyga prowadzi audycje "Pociąg do muzyki" i "GramWam". Od stycznia 2015 jest redaktorką naczelną stacji OFF Radio Kraków. Współorganizuje również krakowski festiwal Kobieca Transsmisja.

</doc>
<doc id="1164752" url="https://pl.wikipedia.org/wiki?curid=1164752" title="Mundżak czuboczelny">
Mundżak czuboczelny

Mundżak czuboczelny ("Muntiacus gongshanensis") – gatunek ssaka z rodziny jeleniowatych, wyodrębniony przez chińskich naukowców. Jest podobny i blisko spokrewniony z mundżakiem czarnym. Gatunek rzadki i słabo poznany.
Występowanie i biotop.
Chiny, Tybet i północna Mjanma. Zamieszkuje nizinne, wiecznie zielone lasy.
Charakterystyka.
Z wyglądu przypomina mundżaka czarnego, od którego różni się kasztanowobrązowym ubarwieniem i mniejszymi wymiarami. Biologia rozrodu nie została udokumentowana.
Zagrożenia i ochrona.
"Muntiacus gongshanensis" jest poławiany przez lokalną ludność dla mięsa, poroża i skór. Uznawany jest za gatunek zagrożony wyginięciem z powodu polowań i utraty siedlisk. Nie jest objęty konwencją waszyngtońską. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii DD (brak wystarczających danych).

</doc>
<doc id="1164753" url="https://pl.wikipedia.org/wiki?curid=1164753" title="Lamu">
Lamu

Lamu – zabytkowe miasto w południowo-wschodniej Kenii, położone na wyspie Lamu, będącej częścią archipelagu Lamu na Oceanie Indyjskim u wybrzeży Kenii. W 2001 roku miasto wpisano na listę światowego dziedzictwa UNESCO.
Historia.
Historia osadnictwa na wyspie sięga co najmniej początków naszej ery. Samo miasto Lamu zostało tu jednak założone dopiero w XIV wieku jako ośrodek handlowy cywilizacji Suahili. W XVI wieku Lamu dostało się pod panowanie Portugalczyków, którzy w XVII wieku zostali stąd jednak wypędzeni przez plemiona arabskie z terenów dzisiejszego Omanu i Jemenu. Nastąpił wtedy największy rozkwit miasta - z tego okresu pochodzi większość zachowanych do dziś starych budynków w charakterystycznym dla Lamu stylu architektonicznym. Rozkwitło wówczas również i tutejsze rzemiosło, a port w Lamu przyjmował statki handlowe z całego basenu Oceanu Indyjskiego. W XVIII wieku Lamu stało się ponadto ważnym islamskim ośrodkiem literackim i naukowym na wschodnim wybrzeżu Afryki.
W 1812 roku - dzięki szczęśliwemu zbiegowi okoliczności – miasto odparło atak Mazruich z Mombasy, których łodzie ugrzęzły na przybrzeżnych mieliznach. Spodziewając się krwawego odwetu mieszkańcy Lamu zwrócili się następnie o pomoc i ochronę do dynastii Busaidich z Omanu, co w konsekwencji doprowadziło jednak do całkowitego uzależnienia się Lamu od omańskiego sułtanatu. Sułtan wykorzystał wyspę jako bazę wypadową do ataków na Mazruich, po czym zajął całe wschodnie wybrzeże Afryki i przeniósł swoją siedzibę na Zanzibar. Mombasa i Zanzibar przejęły wówczas od Lamu rolę głównych ośrodków kultury islamu w tym rejonie i Lamu podupadło. Na przełomie XIX i XX wieku przeszło pod władzę Brytyjczyków, a od 1963 roku znajduje się w granicach niepodległej Kenii.
Zabytki.
Lamu jest jednym z nielicznych miast w Czarnej Afryce, w którym zachowała się dawna przedkolonialna architektura i układ urbanistyczny. Tutejsze murowane domy mają formę otwartego, odkrytego prostopadłościanu z dużym podwórzem. Samo miasto pełne jest krętych i wąskich uliczek. W mieście działa również wiele zabytkowych meczetów.
Do innych zabytków zaliczają się: XVIII-wieczna forteca i zrujnowany XIV-wieczny grobowiec kolumnowy. Atrakcją turystyczną w mieście Lamu jest też kilka działających tu muzeów.

</doc>
<doc id="1164755" url="https://pl.wikipedia.org/wiki?curid=1164755" title="Mehdi Méniri">
Mehdi Méniri

Mehdi Méniri (ur. 29 czerwca 1977 w Metz) - algierski piłkarz, występujący na pozycji obrońcy.
Swoją seniorską karierę AS Nancy. Przeniósł się do Troyes AC, gdzie występował w Pucharze UEFA. Latem 2003 przeszedł FC Metz. Następnie grał w SC Bastia i Al Dhafra Club. W 2010 roku został zawodnikiem CSO Amnéville.
W Reprezentacji Algierii zadebiutował 14 listopada 2000 w meczu z Bułgarią (1:2). Rozegrał w niej 23 mecze i strzelił 3 gole.

</doc>
<doc id="1164760" url="https://pl.wikipedia.org/wiki?curid=1164760" title="Pomnik Paderewskiego">
Pomnik Paderewskiego



</doc>
<doc id="1164765" url="https://pl.wikipedia.org/wiki?curid=1164765" title="Tomasz Imieliński">
Tomasz Imieliński

Tomasz Imieliński (ur. 11 lipca 1954 w Toruniu) – profesor informatyki Rutgers University w New Brunswick (New Jersey, USA), ekspert w dziedzinach baz danych, eksploracji danych, reguł asocjacyjnych i mobile computing.
Życiorys.
Jest absolwentem I LO w Gdańsku. Ukończył studia na Wydziale Elektroniki Politechniki Gdańskiej. Tytuł doktora uzyskał w 1982 roku w Instytucie Podstaw Informatyki PAN (pod kierunkiem prof. Witolda Lipskiego). Na początku lat 80. wyjechał do Kanady i Stanów Zjednoczonych. Pierwszy rok spędził jako wizytujący profesor na Wydziale Informatyki Uniwersytetu McGill University w Montrealu.
Został profesorem informatyki Uniwersytecie Stanu New Jersey – Rutgers, w New Brunswick, gdzie także pełnił, w latach 1996–2003, funkcję dziekana Wydziału Informatyki. W latach 1985–1987, wykładał na Wydziale Informatyki University of Pennsylvania w Filadelfii.
Tomasz Imieliński jest współzałożycielem przedsiębiorstwa Connotate Technologies, które powstało w 2000 r. w New Brunswick, zajmujące się technologią eksploracji danych, opartej na jego oryginalnych badaniach i patencie.
W latach 2004–2010, Tomasz Imieliński pełnił wiele funkcji w firmach internetowych, między innymi był wiceprezesem w firmach Ask.com i IAC/Pronto.
Tomasz Imieliński współzałożył przedsiębiorstwo Art Data Laboratories LLC, którego produkt Articker jest największą bazą danych, która agreguje dynamiczną, nie opartą na cenach sztuki, informację o wizualnych artystach w globalnym rynku sztuki. Articker jest ekskluzywnie używany przez dom akcyjny Phillips.
Tomasz Imieliński otrzymał w 2018 Nagrodę Tadeusza Sendzimira w Naukach Stosowanych.
Dorobek naukowy i dydaktyczny.
Publikacje Tomasza Imielińskiego mają ponad 43,000.00 cytowań, według Google Scholar. Jest najbardziej cytowanym polskim informatykiem. Tomasz Imieliński jest na trzeciej pozycji na liście AMiner najbardziej wpływowych na świecie naukowców w dziedzinie baz danych.
Algebry Imielińskiego-Lipskiego.
Wczesne badania Tomasz Imielińskiego na temat problemów reprezentacji niepełnej informacji w relacyjnych bazach danych, dały początek fundamentalnym badaniom, później znanym jako Algebry Imielińskiego-Lipskiego.
Algebry cylindryczne.
Tomasz Imieliński i Witold Lipski byli pierwszymi, którzy rozpoznali związek między modelem relacyjnym Codda i cylindrycznymi algebrami Tarskiego. Przedstawili oryginalnie swoje wyniki w 1982 r. na Symposium PODS, które później opublikowali, w 1984 r., w JACM.
Association Rule Mining.
Jest współtwórcą dziedziny reguł asocjacyjnych (association rule mining/learning), dziedziny zapoczątkowanej pracą, opublikowaną w 1993 roku, która otrzymała w 2003, nagrodę 10-year Test of Time ACM SIGMOD award. Praca ta jest jedną z najbardziej cytowanych publikacji informatyce, z ponad 24,000.00 cytowań, według Google Scholar, i znajduje się na Liście najważniejszych publikacji w informatyce. W tej dziedzinie, od lat 90., pojawiło się tysiące artykułów naukowych.
Mobile Computing.
Tomasz Imieliński połowie lat 90., był jednym z pionierów dziedziny mobile computing, publikując serię prac z Badri Nathem, w ramach Dataman Project, oraz współredagując pierwszą książkę na ten temat. W szczególności, za pierwszą wspólną pracę z Badri Nathem, opublikowaną w 1992 roku, 'Querying in highly mobile distributed environments’ Tomasz Imieliński otrzymał w 2002 VLDB Ten Year Award.
Geocast.
Tomasz Imieliński prowadził badania w dziedzinie Geocast zajmującej się dostarczaniem informacji za pomocą sieci do specyficznych geograficznych lokalizacji.
Patenty.
Tomasz Imieliński jest autorem wielu patentów, w technologii wyszukiwania i eksploracji danych, przetwarzania danych multimedialnych, data mining i mobile computing (jak patent „Method and system for audio access to information in a wide area computer network”).

</doc>
<doc id="1164766" url="https://pl.wikipedia.org/wiki?curid=1164766" title="Michał Kamieński">
Michał Kamieński



</doc>
<doc id="1164768" url="https://pl.wikipedia.org/wiki?curid=1164768" title="Michał Kamieński (artysta)">
Michał Kamieński (artysta)

Michał Kamieński h. Rola (ur. 13 sierpnia 1893 w Glakowie, w powiecie orszańskim, zm. 8 sierpnia 1944 w Warszawie) – major Wojska Polskiego, artysta rzeźbiarz i malarz. 
Życiorys.
Syn Aleksandra i Michaliny z Burło-Burdzickich. Miał dwie siostry (Jadwigę i Alexandrę) oraz dwóch braci (Konstantego – oficera wojsk balonowych, pilota, i Mikołaja). Ukończył Korpus Kadetów w Połocku i szkołę wojskową w Petersburgu. W latach 1910–1914 studiował rzeźbę i malarstwo w akademii petersburskiej u prof. Akademii Sztuk Pięknych W. Beklemiszewa, a także u I. Ginzburga.
Od 1914 r. w stopniu podporucznika służył w wojsku rosyjskim, biorąc udział w walkach z Niemcami i Austriakami. Był dwukrotnie ciężko ranny. 20 lipca 1915 roku pod Chełmem doznał urazu głowy. Za udział w tym boju został odznaczony Orderem Świętej Anny IV klasy z napisem „Za odwagę”. Druga kontuzja zdarzyła się podczas boju koło wsi Świniuchy 3 września 1916 roku. Za udział w tym boju Kamieński został odznaczony orderami: Świętego Stanisława z mieczami i kokardą oraz Świętej Anny III klasy z mieczami i kokardą.
Od 21 listopada 1917 w I Korpusie Polskim w Rosji gen. Józefa Dowbor-Muśnickiego. Po przybyciu do Warszawy w czerwcu 1918 wstąpił do Polskiej Organizacji Wojskowej. W listopadzie tego roku wziął udział w rozbrajaniu Niemców. W Warszawie kontynuował studia rzeźbiarskie u Piusa Welońskiego. Został przyjęty do Wojska Polskiego. 3 maja 1922 został zweryfikowany w stopniu kapitana ze starszeństwem z 1 czerwca 1919 i 10. lokatą w korpusie oficerów samochodowych. Jego oddziałem macierzystym był 8 Dywizjon Samochodowy w Bydgoszczy. 1 grudnia 1924 został mianowany majorem ze starszeństwem z 15 sierpnia 1924 i 1. lokatą w korpusie oficerów samochodowych. W 1928 w 5 Dywizjonie Samochodowym w Krakowie. Następnie został zwolniony z zajmowanego stanowiska i oddany do dyspozycji dowódcy Okręgu Korpusu Nr V. Z dniem 31 sierpnia 1929 został przeniesiony w stan spoczynku.
Od 1938 bądź wcześniej mieszkał w Warszawie ul. Flory 1 m. 8. Rzeźbił pomniki i portrety, uprawiał malarstwo portretowe.
Został rozstrzelany przez Niemców 8 sierpnia 1944 roku w czasie powstania warszawskiego. Miejsce pochowania nieznane. Symboliczny nagrobek ustawiono na grobie brata Konstantego Kamieńskiego na cmentarzu Powązkowskim (kwatera c-4-16).

</doc>
<doc id="1164769" url="https://pl.wikipedia.org/wiki?curid=1164769" title="Dave Bautista">
Dave Bautista

David Michael Bautista Jr. (ur. 18 stycznia 1969 w Arlington) – amerykański aktor, kulturysta, zawodnik MMA i profesjonalny wrestler.
Życiorys.
Wrestling.
Zadebiutował w Ohio Valley Wrestling w 2000. W WWE rozpoczął karierę 9 maja 2002 podczas jednego ze SmackDown (pod pseudonimem "Deacon Batista").
W styczniu 2003 przeszedł na Raw i przystąpił do teamu "Evolution", który stworzył wraz z Triple H’em, Rickiem Flairem i Randy Ortonem. Batista wywalczył dwukrotnie WWE World Tag Team Championship w teamie z Flairem: pierwszy raz na grudniowym Armageddon 2003, drugi raz na jednym z Raw w lutym 2004.
W 2005 wygrał Royal Rumble, co dało mu szansę zdobycia pasa mistrzowskiego. Batista wygrał z Triple H’em na Wrestlemanii 21 zdobywając WWE World Heavyweight Championship i odchodząc z Evolution. Tego samego roku powrócił na SmackDown.
16 grudnia 2005 na SmackDown! Batista i Rey Mysterio Jr. zostali WWE Tag Team Championami. Na Survivor Series 2006 pokonał Kinga Bookera i zdobył po raz drugi WWE World Heavyweight Championship. W 2007 zdobył pas po raz trzeci w Triple Threat matchu na Unforgiven. 23 czerwca 2008 podczas draftu, Batista został przeniesiony na galę WWE RAW. 14 września 2009 przeszedł ponownie na SmackDown (w międzyczasie zdobył ponownie WWE World Tag Team Championship, tym razem z Johnem Ceną oraz WWE Championship pokonując Randy’ego Ortona). Na WWE Elimination Chamber zdobył po raz drugi WWE Championship pokonując Cenę. Tytuł stracił na Wrestlemanii 26. Po dwukrotnej porażce w walkach o odzyskanie tytułu, Batista odszedł z WWE, ponieważ – jak wyznał – nie uznaje dzisiejszej polityki zarządców WWE.
W grudniu 2013 roku na oficjalnej stronie WWE pojawił się materiał wideo zapowiadający powrót Batisty w dniu 20 stycznia 2014 r. na poniedziałkowym Monday Night Raw. Po powrocie oznajmił, że jego celem jest pas który posiada Randy Orton oraz wykonał Batista Bomb na Alberto Del Rio. Pojawił się na gali Royal Rumble z nr 28 i udało mu się wyeliminować Alberta Del Rio, Rybacka i Ericka Rowana a jako ostatniego wyeliminował Romana Reignsa i tym samym zwyciężył Royal Rumble Match. Na Wrestlemanii 30 przegrał walkę o zunifikowane pasy WWE: World Heawyweight Championship i WWE Championship, gdyż został do niej włączony Daniel Bryan, który wcześniej pokonał Triple H.
MMA.
W 2012 roku 6 października zadebiutował w MMA, wygrywając z Vince Lucero w pierwszej rundzie poprzez uderzenia w parterze.
1 zwycięstwo – 0 porażek – 0 remisów
Aktorstwo.
Bautista rozpoczął karierę aktorską rolą cameo w filmie "Obcy krewni" w 2006 roku. Od 2010 pojawiał się w filmach akcji: "Niebezpieczna dzielnica" (2010), "House of the Rising Sun" (2011), "The Man with the Iron Fists" (2012) oraz "The Scorpion King 3: Battle for Redemption" (2012). Przełom w jego karierze przyniosła rola Draxa w Filmowym Uniwersum Marvela, w której pojawił się po raz pierwszy w filmie "Strażnicy Galaktyki" (2014) z Chrisem Prattem.

</doc>
<doc id="1164770" url="https://pl.wikipedia.org/wiki?curid=1164770" title="Muzeum Narodowe">
Muzeum Narodowe



</doc>
<doc id="1164777" url="https://pl.wikipedia.org/wiki?curid=1164777" title="BMD-20">
BMD-20

BMD-20 – sowiecka mobilna wyrzutnia niekierowanych stabilizowanych pocisków rakietowych opracowana w latach 50. XX wieku na podwoziu ciężarówki ZiŁ-151. BMD-20 miała cztery prowadnice z których odpalane były niekierowane pociski rakietowe kalibru 200 mm.
Historia.
Po sukcesie systemów artyleryjskich w których rolę pocisku pełniła rakieta, takich jak słynna Katiusza podczas II wojny światowej, Związek Radziecki kontynuował rozwój takiej broni. Rozwój BMD-20 rozpoczął się w 1947 roku, a w 1952 roku został przyjęty do służby w Armii.
Użytkownicy.
ZSRR.
BMD-20 wszedł do służby w Związku Radzieckim w 1952 roku i pozostał w produkcji do końca dekady. W trakcie cyklu produkcyjnego wypuszczono blisko 4000 pojazdów.
W latach 70. został zastąpiony przez nową wersję noszącą oznaczenie BM-27 Uragan.
Korea Północna.
Korea Północna otrzymała 200 BMD-20 w połowie lat 50. i nadal ma tę broń w służbie. Rakiety jednak są montowane na ciężarówce ZiŁ-157 i wyrzutniach służących marynarce wojennej m.in. na ośmiu łodziach patrolowych.
Eksport.
W przeciwieństwie do innych sowieckich systemów artyleryjskich BMD-20 nie był szeroko eksportowany. Choć został sprzedany do Etiopii (20 szt.), która użytkowała te pojazdy do końca lat 80., a także na Kubę (20 szt.).
Dane taktyczno-techniczne.
Wyrzutnia.
System artyleryjski oparty był na podwoziu ciężarówki ZIS-151 (Później oznaczaną jako ZiŁ-151) z napędem 6×6 z czterema prowadnicami niekierowanych stabilizowanych rakiet w otwartej stalowej kratownicy spoczywającej na +9° z możliwością podniesienia do +60° i przechyłu do 20° na boki. Załogę wyrzutni stanowi do ośmiu ludzi, z których trzech siedzi wewnątrz kabiny, a reszta na zewnątrz. Okna kabiny są chronione składanymi osłonami z blachy podczas strzelania. Po ustawieniu BMD-20 na miejscu można przygotować wyrzutnię do strzału w ciągu dwóch minut.
Rakiety.
Każda stabilizowana płetwami rakieta MD-20F 200 mm mierzyła 3,05 m długości i ważyła 194 kg z 30 kg głowicą wybuchową. Mając maksymalny zasięg 19 km i wszystkie mogły zostać wystrzelone w ciągu 4-6 sekund. Wyrzutnia potrzebowała pięciu ludzi na ręczne przeładowanie w ciągu 6-10 minut, co zwykle odbywało się w innym miejscu, z dala od stanowiska strzeleckiego, aby uniknąć kontr ostrzału przeciw baterii. Choć potężne, rakiety nie były celne, rozpraszając się w odległości 90-210 metrów od siebie, więc baterie wyrzutni miały być używane jednocześnie do zbombardowania dużego obszaru.

</doc>
<doc id="1164781" url="https://pl.wikipedia.org/wiki?curid=1164781" title="Forêt classée de Samba Dia">
Forêt classée de Samba Dia

Forêt classée de Samba Dia - rezerwat przyrody w zachodnim Senegalu, w pobliżu wybrzeży Oceanu Atlantyckiego na północ od wspólnego estuarium rzek Sine i Saloum. Rezerwat utworzono jeszcze za czasów kolonialnych, w 1936 roku. Od 1979 roku znajduje się na liście rezerwatów biosfery UNESCO. Jego powierzchnia wynosi 7,56 km2. Rosną tu palmy z gatunku borazus ("Borassus aethiopum").

</doc>
<doc id="1164783" url="https://pl.wikipedia.org/wiki?curid=1164783" title="Foret classee de Samba Dia">
Foret classee de Samba Dia



</doc>
<doc id="1164784" url="https://pl.wikipedia.org/wiki?curid=1164784" title="Samba Dia">
Samba Dia



</doc>
<doc id="1164786" url="https://pl.wikipedia.org/wiki?curid=1164786" title="2K5 Korszun">
2K5 Korszun

2K5 Korszun – sowiecka samobieżna wieloprowadnicowa wyrzutnia rakietowa na podwoziu samochodu JAZ-214 pochodząca z lat 50. Korszun miał sześć prowadnic z których odpalane były pociski kalibru 270 mm.
Historia i opis.
Prace nad systemem 2K5 rozpoczęto w 1952 roku, oficjalne postanowienie Rady Ministrów w tym przedmiocie wydano 19 września 1953. Pocisk na paliwo ciekłe oznaczony według GRAU 3R7 opracowany został przez biuro OKB-3 NII-88 z Podlipek. Pocisk miał donośność 55 km i odłamkowo-burzącą głowicę o masie 100-150 kg. Był stabilizowany za pomocą czterech stateczników oraz przez obrót wokół osi podłużnej, początkowy ruch obrotowy nadawany był przez spiralne prowadnice wyrzutni. Sześcioprowadnicową samobieżną wyrzutnię o oznaczeniu 2P5 zaprojektowano w leningradzkim biurze CKB-34 na podwoziu samochodu ciężarowego JAZ-214 (późniejszy KrAZ-214).
W 1957 roku rozpoczęto produkcję seryjną elementów zestawu, wówczas też zademonstrowano go publicznie podczas defilady z okazji rocznicy rewolucji październikowej. System został przyjęty na uzbrojenie, lecz faktycznie dostawy były niewielkie, a w 1960 roku przerwano jego rozwój z powodu niskiej celności. Na uzbrojeniu pozostawał do końca lat 60..

</doc>
<doc id="1164787" url="https://pl.wikipedia.org/wiki?curid=1164787" title="Nidaba">
Nidaba

Nidaba (również Nisaba) – bogini mądrości, zboża, patronka pisarzy w mitologii sumeryjskiej.
Była córka Anu, małżonką Haja i matką Ninlil. Początkowo była tylko boginią zboża, później w Lagasz, dzięki widzeniom Gudei, władcy tego miasta była uznawana za patronkę pisarzy i boginię mądrości. Znajduje to również potwierdzenie w hymnie jej poświęconym autorstwa Enheduanny, poetki i córki Sargona Wielkiego pochodzącym z ok. 2200 p.n.e.
Jej symbolem był kłos jęczmienia.

</doc>
<doc id="1164788" url="https://pl.wikipedia.org/wiki?curid=1164788" title="Nisaba">
Nisaba



</doc>
<doc id="1164792" url="https://pl.wikipedia.org/wiki?curid=1164792" title="Batista">
Batista



</doc>
<doc id="1164793" url="https://pl.wikipedia.org/wiki?curid=1164793" title="Pomnik Ignacego Jana Paderewskiego w Warszawie">
Pomnik Ignacego Jana Paderewskiego w Warszawie

Pomnik Ignacego Jana Paderewskiego w Warszawie – pomnik znajdujący się obecnie w parku Ujazdowskim, upamiętniający postać Ignacego Jana Paderewskiego.
Opis.
Rzeźba projektu Michała Kamieńskiego została wykonana z inicjatywy Polonii, która pragnęła uhonorować działalność patriotyczną i artystyczną zasłużonego Polaka. Nieznany jest skład komitetu organizacyjnego, który chciał ufundować pomnik już za życia Paderewskiego, wiadomo jedynie, że współdziałali z nim Jan Wedel i dyrektor Cmentarza Bródnowskiego Władysław Gajkowski.
Pomnik odlany został tuż przed wybuchem II wojny światowej w Odlewni Metali Półszlachetnych przy ul. Solec 83 w Warszawie. Rzeźba odlana z brązu była przez Niemców przeznaczona na przetopienie, ale m.in. dzięki właścicielowi odlewni Czesławowi Chojnowskiemu została rozmontowana i w kilku częściach zakopana na terenie posesji. Po wyzwoleniu miasta Chojnowski wydobył ją z ziemi, złożył i ustawił przed swoją odlewnią, poszukując bezskutecznie członków komitetu budowy pomnika. Rzeźbą zaopiekował się Władysław Gajkowski, który przetrzymywał ją przez pewien czas na posesji swojego zięcia Zygmunta Jeznackiego na Mokotowie. W 1953 zmarł Chojnowski, a wkrótce potem Gajkowski.
W 1956 pomnik został przejęty przez władze, po czym trafił do magazynu w podziemiach Muzeum Warszawy, skąd przewieziono go później do spółdzielni "Brąz Dekoracyjny" przy ul. Hożej 55 (dawna Odlewnia Braci Łopieńskich). Po odświeżeniu rzeźbę planowano postawić w miejscu publicznym w 1971, w 30. rocznicę śmierci artysty, lecz plany te nie zostały zrealizowane. Dopiero pod koniec 1977, z inicjatywy prof. Stanisława Lorentza, rzeźba opuściła odlewnię przy ul. Hożej.
Pomnik przekazany został w 1977 Muzeum Narodowemu i stanął wkrótce na dziedzińcu wewnętrznym muzeum. Jednocześnie prof. Lorentz przy wsparciu Towarzystwa Przyjaciół Warszawy zaczął zabiegać o ustawienie pomnika w centrum Warszawy – ostatecznie został on odsłonięty w 1978.
Pierwotnie pomnik planowano ustawić w Parku Skaryszewskim im. Ignacego Jana Paderewskiego, lecz zdecydowano się na inne miejsce – przy ul. Okólnik, w sąsiedztwie Pałacu Ostrogskich i ówczesnej Państwowej Wyższej Szkoły Muzycznej w Śródmieściu. Lokalizację tę uzasadniano bliskością pałacu, w którym mieścił się kiedyś Instytut Muzyczny – miejsce studiów Paderewskiego do 1878. Uroczyste odsłonięcie nastąpiło 16 września 1978 w obecności m.in. wiceprezydenta m. st. Warszawy Michała Szymborskiego oraz prof. Wiesława Sadowskiego, który dokonał odsłonięcia. 
W 1985 pomnik został przeniesiony na nowe miejsce – do warszawskiego parku Ujazdowskiego, w którym stoi do dziś. 

</doc>
<doc id="1164794" url="https://pl.wikipedia.org/wiki?curid=1164794" title="Afrojeż">
Afrojeż

Afrojeż ("Atelerix") – rodzaj ssaka z podrodziny jeży (Erinaceinae) w obrębie rodziny jeżowatych (Erinaceidae).
Występowanie.
Rodzaj obejmuje gatunki występujące w Afryce.
Morfologia.
Długość ciała (bez ogona) 140–270 mm, długość ogona 9–30 mm, długość ucha 15–30 mm, długość tylnej stopy 26–40 mm; masa ciała 250–865 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1164797" url="https://pl.wikipedia.org/wiki?curid=1164797" title="Szkoła szpiegowania">
Szkoła szpiegowania

Szkoła szpiegowania (ang. "Spy School") – komedia akcji z 2008 roku w reżyserii Marka Blutmana, w której występują Forrest Landis i AnnaSophia Robb.
Fabuła.
Thomas (Forrest Landis) jest 12-latkiem który jest znany z opowiadania niestworzonych historii do czasu kiedy podsłuchuje informację o planach porwania córki prezydenta. Kiedy chce to upublicznić, nikt mu nie wierzy, więc usiłuje ją uratować z pomocą swoich przyjaciół.

</doc>
<doc id="1164798" url="https://pl.wikipedia.org/wiki?curid=1164798" title="Picornaviridae">
Picornaviridae



</doc>
<doc id="1164801" url="https://pl.wikipedia.org/wiki?curid=1164801" title="Wawrzyniec Blumenau">
Wawrzyniec Blumenau

Wawrzyniec Blumenau (ur. 1326, zm. 1385), kronikarz na dworze biskupów magdeburskich. W 1381 roku ukończył swoje największe dzieło "Dzieje krajów Europy przez Wawrzyńca z Magdeburga spisane", powszechnie znane jako "Kronika Wawrzyńca Blumenau". 
W swojej pracy zdradził szczegóły nieuczciwych transakcji zawieranych przez biskupa Petra Jelito, za co został wygnany z Magdeburga. Mimo iż Jelito rychło ustąpił i został przeniesiony do Ołomuńca, Wawrzyniec nie powrócił do miasta, do końca życia pozostał w Moguncji na dworze biskupa mogunckiego Adolfa.

</doc>
<doc id="1164803" url="https://pl.wikipedia.org/wiki?curid=1164803" title="Pałac Ostrogskich">
Pałac Ostrogskich



</doc>
<doc id="1164804" url="https://pl.wikipedia.org/wiki?curid=1164804" title="Doubting Thomas">
Doubting Thomas



</doc>
<doc id="1164806" url="https://pl.wikipedia.org/wiki?curid=1164806" title="Państwowa Wyższa Szkoła Muzyczna">
Państwowa Wyższa Szkoła Muzyczna

Państwowa Wyższa Szkoła Muzyczna może się odnosić do:

</doc>
<doc id="1164807" url="https://pl.wikipedia.org/wiki?curid=1164807" title="Jaskinia bez Nazwy">
Jaskinia bez Nazwy

Jaskinia bez Nazwy – jaskinia między południowymi krańcami wsi Żary i północnymi wsi Dubie w województwie małopolskim.
Położenie.
Znajduje się w Wąwozie Żarskim w obrębie rezerwatu przyrody Dolina Racławki. Pod względem geograficznym jest to Dolina Racławki na obszarze Wyżyny Olkuskiej będącej częścią Wyżyny Krakowsko-Częstochowskiej.
W lesie zwanym Lasem Pisarskim na lewych zboczach środkowej części Wąwozu Żarskiego znajduje się grupa skał, a w nich Jaskinia Żarska, Jaskinia Żarska Górna oraz schroniska: Schronisko Żarskie Pierwsze, Schronisko Żarskie Drugie, Schronisko Żarskie Trzecie, Schronisko Żarskie Czwarte i Schronisko Żarskie Małe. Jaskinia bez Nazwy ma otwór poniżej tych skał i na północ od nich, na wysokości około 4 m nad dnem wąwozu. Powyżej skał znajduje się otwór jeszcze jednej bezimiennej jaskini. Jest to Jaskinia bez Nazwy Górna.
Opis jaskini.
Długość jaskini wynosi 60 m. Jest kręta i rozgałęziona. Pierwsze 20 m to meandrujący korytarz, przy otworze o średnicy 1 m, potem zwężający się. Zakręca on pod kątem 180 stopni i tworzy zacisk. Za zaciskiem korytarz nieco rozszerza się i znajduje się w nim 3-metrowa studzienka z bogatą szatą naciekową (obecnie studzienka zawalona jest gruzem). Za studzienką korytarz biegnący w kierunku północno-wschodnim przechodzi w salkę o szerokości 1,5 m i wysokości 4 m. Jej strop i ściany pokrywają nacieki. Za salką znów znajduje się zacisk. Pierwotnie była to szczelina o szerokości około 15 cm. Był w niej silny przepływ powietrza, grotołazi rozkuli ją więc, by przejść do dalszych partii jaskini. Za zaciskiem znajduje się korytarz o długości 17 m, ale obecnie całkowicie zagruzowany. W połowie salki odchodzi jeszcze jeden, ciasny korytarz mający postać syfonu. Doprowadza on do salki o szerokości 2 m, długości 4 m i wysokości 2 m. Za nią znów korytarz z ciasnym, pionowym kominem. W jego górnej części znajduje się niewielka salka całkowicie zalana naciekowymi polewami. Polewy znajdują się także na stropie i ścianach korytarza za syfonem, pokruszone polewy zalegają także na jego dnie.
Przejście jaskini jest trudne z powodu ciasnych korytarzy i zacisków. Ponadto na dnie korytarza za otworem wejściowym na długości około 20 m często zalega woda. Latem w jaskini występuje bardzo silny przepływ powietrza, ma ona bowiem połączenie z położoną 20 m wyżej Jaskinią Żarską. Udowodniono to sprawdzając przepływ dymu z ogniska palonego przed wejściem do Jaskini bez Nazwy. Zimą pierwsze 20 m korytarza przemarza, co powoduje odpadanie polew od ścian i stropu korytarza.
Historia poznania i eksploracji.
Otwór jaskini znalazł A. Górny 30 lipca 1984 r. W następnym roku wspólnie z A. Urbaniakiem i M. Olszewskiim rozpoczęli eksplorację. Bardzo duży wkład w eksplorację jaskini wnieśli pracownicy Muzeum Geologicznego AGH. W 1986 udało się A. Górnemu pokonać bardzo ostry zakręt za pierwszą częścią korytarza, w 1988 rozkuto trzeci zacisk, dzięki czemu odkryto „Salkę za Syfonikiem”. W 1990 próbowano pokonać zagruzowany korytarz za trzecim zaciskiem, jednak z powodu braku miejsca na składowanie urobku zaniechano tej pracy.
Po raz pierwszy jaskinię opisali A. Górny i A. Kurek w 1996 roku. Oni też opracowali jej plan. Dane zaktualizował A. Polonius w listopadzie 2017.
W jaskini prowadzono badania nad wiekiem nacieków z Salki za Syfonikiem. Ustalono, że mają one 30400±1900 i 44500±2200 lat BP. W marmitach początkowej części korytarza znaleziono piaszczysto-żwirowe osady z paleogenu.

</doc>
<doc id="1164818" url="https://pl.wikipedia.org/wiki?curid=1164818" title="Unieszewo (przystanek kolejowy)">
Unieszewo (przystanek kolejowy)

Unieszewo – przystanek kolejowy w Unieszewie, w gminie Gietrzwałd, w województwie warmińsko-mazurskim, w Polsce.
W roku 2017 przystanek obsługiwał 100–149 pasażerów na dobę.

</doc>
<doc id="1164819" url="https://pl.wikipedia.org/wiki?curid=1164819" title="Jaskinia Błotna (Wyżyna Olkuska)">
Jaskinia Błotna (Wyżyna Olkuska)

Jaskinia Błotna – jaskinia w pobliżu wsi Jaroszowiec w gminie Klucze w województwie małopolskim. Znajduje się w lesie, w masywie Stołowej Góry. Odszukanie wejścia do niej jest trudne, znajduje się bowiem w lesie poza szlakami turystycznymi, nie prowadzi do niej żadna droga leśna, a w terenie brak charakterystycznych punktów. Pod względem geograficznym jaskinia znajduje się na Płaskowyżu Ojcowskim na Wyżynie Olkuskiej będącej częścią Wyżyny Krakowsko-Częstochowskiej.
Opis jaskini.
Całkowita długość jaskini wynosi 140 m, głębokość 42 m. Wejście do niej położone jest na wysokości 428 m n.p.m. Ma dwa otwory. Otwór górny to szczelina zbyt ciasna dla człowieka. Wejście do jaskini prowadzi przez dolną szczelinę, za którą znajduje się studnia o głębokości 23 m. Jest bardzo ciasna – jej szerokość na początkowym odcinku to tylko 25 cm, jaskinię penetrować więc mogą tylko szczupłe osoby Ponadto w jaskini znajdują się progi skalne, które pokonać można tylko wspinaczką. Oprócz trudności przejścia jaskinia jest niebezpieczna – luźne skały grożą zawaliskiem. Z tego względu penetrować ją mogą tylko wykwalifikowani grotołazi.
Pierwszy bardzo ciasny odcinek studni ma długość kilkunastu metrów i pokonanie go wymaga ubezpieczenia liną. W szczelinie znajdują się żebra naciekowe i luźne kamienie. Głębiej szczelina nieco rozszerza się i na dnie studni osiąga szerokość 60 cm. Od dna odchodzą dwie szczeliny; północno-wschodnia, dostępna na długości 5 m i południowo-zachodnia prowadząca do dalszych partii jaskini.
Jaskinia powstała na rozpadlinie w wapieniach z okresu jury późnej. Ma obfitą szatę naciekową, na którą składają się duże stalaktyty, kalcytowe polewy i wełniste nacieki o dużym tempie przyrostu. Na polewach tworzy się draperia naciekowa, pola ryżowe i misy o brzegach do 10 cm wysokości. Na stalaktytach często występuje makaron, a w namulisku znajdują się potrzaskane resztki starej szaty naciekowej.
Historia poznania i eksploracji.
Jaskinię odkryli w listopadzie 1988 r. grotołazi z Bielska Białej. Zainteresował ich wytopiony śnieg w miejscu wydostawania się z jaskini mas ciepłego powietrza. Ta szczelina była jednak zbyt ciasna, niemożliwa do przejścia, Kilka metrów poniżej niej odkryli właściwe wejście do jaskini. Po raz pierwszy jaskinię opisał A. Sanak w 8 numerze czasopisma "Zacisk". Później jaskinia była badana i opisywana przez innych grotołazów. 

</doc>
<doc id="1164820" url="https://pl.wikipedia.org/wiki?curid=1164820" title="Polityka naukowa">
Polityka naukowa

Polityka naukowa – definiowana jest jako działalność państwa oraz innych instytucji publicznych mająca na celu takie wpływanie na naukę, które w sposób optymalny przyczyni się do wzrostu gospodarczego i rozwoju społecznego przy jak najlepszym wykorzystaniu środków na badania naukowe. Często do szeroko rozumianej polityki naukowej zalicza się także politykę innowacyjną, której zadaniem jest wprowadzanie wyników badań naukowych, wynalazków i usprawnień do praktyki gospodarczej. Jest to jedna z najmłodszych dziedzin polityki gospodarczej, ukształtowała się dopiero w latach pięćdziesiątych ubiegłego stulecia.
Historia.
Przełomową datą jest rok 1935, kiedy to wydano pracę J.D. Bernala pt. „The Social Function of Science” („Społeczna funkcja nauki”), ujmującą całościowo problemy nauki we współczesnym świecie. W 1967 r. we Frascati (Włochy) odbyła się konferencja przedstawicieli krajów skupionych w OECD, w trakcie której wypracowano wiele zaleceń i definicji dotyczących polityki naukowej, będących podstawą obecnego rozwoju tej dziedziny. Dzięki ustaleniom z 1967 r. w wielu krajach, także w krajach rozwijających się, utworzono organy decyzyjne a szczeblu rządowym odpowiedzialne za politykę naukową.
Założenia.
Działania podejmowane w ramach polityki naukowej:
Procedura formułowania założeń polityki naukowej, dokonywana przez instytucje publiczne, wymaga określonych działa rozpoznawczych, dotyczących:
Przy formułowaniu celów polityki naukowej należy uwzględniać:
Klasyfikacja celów polityki naukowej.
Klasyfikacji celów można dokonać na kilka sposobów.
I. Klasyfikacja rodzajowa stosowana w krajach OECD:
II. Klasyfikacja na podstawie okresu, którego dotyczą cele.
1. Cele strategiczne (długookresowe):
2. Cele taktyczne (obejmują działania bieżące):
Typy polityki naukowej.
1.partycypacja – polega na finansowym wspieraniu badań za pośrednictwem wyspecjalizowanych instytucji i funduszy
2.regulacja – zadaniem władzy państwowej jest określenie ram oddziaływań służących realizacji polityki naukowej (np. ustalanie wielkości środków w budżecie na naukę lub określanie zasad funkcjonowania uczelni)
3.popieranie – oddziaływanie pośrednie na jednostki badawczo-rozwojowe i organizacje samorządowe nauki w celu zapewnienia im uczestnictwa w realizacji polityki naukowej państwa, przy pozostawieniu tym instytucjom w sprawie tematów i zadań badawczych
Instrumenty polityki naukowej.
1. Instrumenty o charakterze ogólnym – oddziałujące na cały proces badawczy, łącznie z wdrażaniem osiągnięć nauki do praktyki gospodarczej, np.
2. Instrumenty wyspecjalizowane – oddziałujące jedynie na pewne elementy procesu badawczego, np.
Instrumenty polityki naukowej stosowane w Polsce.
1. Związane z polityką podatkową:
2. Instrumenty finansowe i organizacyjne:
Instytucje.
W Polsce organem pomocniczym ministra nauki i szkolnictwa wyższego w zakresie polityki naukowej państwa jest Komitet Polityki Naukowej (KPN), działający w oparciu o ustawę z dnia 20 lipca 2018 r. – Prawo o szkolnictwie wyższym i nauce.

</doc>
<doc id="1164826" url="https://pl.wikipedia.org/wiki?curid=1164826" title="Auto Moto">
Auto Moto

Auto Moto. Magazyn Zmotoryzowanych – czasopismo motoryzacyjne, miesięcznik wydawany w latach 2002–2023 przez Wydawnictwo Bauer. Objętość około 100 stron. 
Redakcja miesięcznika wraz z redakcją tygodnika Motor organizowały plebiscyt „Auto Lider”, w którym czytelnicy i internauci głosowali na najciekawsze produkty motoryzacyjne.

</doc>
<doc id="1164827" url="https://pl.wikipedia.org/wiki?curid=1164827" title="Jaskinia na Świniuszce">
Jaskinia na Świniuszce

Jaskinia na Świniuszce (Brzęczka) – jaskinia na wzgórzu Świniuszka w pobliżu wsi Rodaki w gminie Klucze w województwie małopolskim.
Długość jaskini wynosi 127 m, a głębokość 37 m – czyni to ją ósmą co do długości jaskinią na Jurze Krakowsko-Częstochowskiej. Wejście do niej położone jest na wysokości około 450 m n.p.m.
Wejście do jaskini umożliwia pionowa ciasna szczelina. Głębiej znajduje się salka, a pod nią jeszcze dwie głębsze studnie, które głębiej się ze sobą łączą (na poziomie –13 m). Głębiej (28 i 37 metrów pod powierzchnią ziemi) znajdują się tym razem niezależne od siebie dwa ciągi, osiągające dno jaskini.
W 1972 r. jaskinia została zinwentaryzowana na płytszym poziomie (28 m pod powierzchnią ziemi), a w 1981 roku już w głębszym dnie.
Jaskinia położona jest w północno-zachodniej części wzniesienia Świniuszka. Ze względu na pionowe usytuowanie otworów wejściowych i znacznej głębokości jest to jaskinia, która wymaga do zwiedzania użycia specjalistycznego sprzętu. Niebezpieczna ze względu na obsypujące się kamienie, jedna z głębszych na Jurze. Jaskinię tworzy pionowa szczelina, w których zaklinowane głazy utworzyły szereg poziomów. Stromy korytarzyk odchodzący od otworu wejściowego początkowo opada do niewielkiej salki, z której w głąb jaskini prowadzą dwie studnie. Na poziomie −13 m studnie te łączą się w jeden ciąg. Z korytarza, który przebiega na tym poziomie, dwa niezależne od siebie ciągi osiągają poziom −28 i −37 m (dno jaskini).
Podobnie jak w większości jaskiń o charakterze szczelinowym szata naciekowa jest tu dość uboga. Obecnie stanowią ją jedynie zniszczone nacieki w dolnych partiach jaskini.
Jaskinia została zinwentaryzowana w 1972 r. przez A. Górnego do znanego wówczas poziomu −28 m. W 1981 M. Czepiel zinwentaryzował ją według obecnie znanego stanu (−37 m), niemniej otwory jaskini znane były przez miejscową ludność od dawna.

</doc>
<doc id="1164828" url="https://pl.wikipedia.org/wiki?curid=1164828" title="Zachingański Korpus Kozacki">
Zachingański Korpus Kozacki

Zachingański Korpus Kozacki () – kolaboracyjna rosyjska formacja zbrojna złożona z białych Kozaków w składzie Armii Kwantuńskiej podczas II wojny światowej.
W 1941 Japończycy opracowali plan ataku na ZSRR na Dalekim Wschodzie, który przewidywał szeroki udział oddziałów wojskowych złożonych z rosyjskich białych emigrantów. W ramach tych oddziałów został też sformowany Zachingański Korpus Kozacki, składający się z pięciu pułków kozackich, dwóch dywizjonów kawalerii i samodzielnej sotni. Liczył on od 6000 do 10 000 żołnierzy. Na jego czele stanął były biały generał Aleksiej Bakszejew. Korpus był podporządkowany dowódcy japońskiej misji wojskowej w Hailarze ppłk Taki. Kozacy byli traktowani przez japońskie dowództwo jako rezerwa Armii Kwantuńskiej. Jednakże z powodu rezygnacji z planów ataku na ZSRR Korpus został ostatecznie rozwiązany.

</doc>
<doc id="1164829" url="https://pl.wikipedia.org/wiki?curid=1164829" title="Kruidnoten">
Kruidnoten



</doc>
<doc id="1164830" url="https://pl.wikipedia.org/wiki?curid=1164830" title="Port lotniczy Honolulu">
Port lotniczy Honolulu

Port lotniczy Honolulu (ang.: "Honolulu International Airport", kod IATA: HNL, kod ICAO: PHNL) – międzynarodowe lotnisko położone 5 km na zachód od centrum Honolulu, na wyspie Oʻahu. Jest największym portem lotniczym na Hawajach. W 2007 obsłużył ponad 21,5 mln pasażerów, o 6,1% więcej niż w 2006.

</doc>
<doc id="1164832" url="https://pl.wikipedia.org/wiki?curid=1164832" title="Kruidnootie">
Kruidnootie



</doc>
<doc id="1164834" url="https://pl.wikipedia.org/wiki?curid=1164834" title="5 Pułk Artylerii Ciężkiej (II RP)">
5 Pułk Artylerii Ciężkiej (II RP)

5 pułk artylerii ciężkiej (5 pac) – oddział artylerii ciężkiej Wojska Polskiego w II Rzeczypospolitej.
Pułk sformowany został w 1921 w wyniku przemianowania wojennego 6 pułku artylerii ciężkiej i połączenia I dywizjonu 6 pac z 21 dywizjonem artylerii ciężkiej. Do 1939 jednostka stacjonowała w garnizonie Kraków, w koszarach im. gen. Bema (Okręg Korpusu Nr V).
Formowanie pułku.
Po zakończeniu działań wojennych I dywizjon 6 pułku artylerii ciężkiej przemaszerował do Złoczowa, a 21 grudnia 1920 został załadowany do eszelonu, przewieziony do Krakowa i zakwaterowany w koszarach im. gen. Józefa Bema przy ul. Rakowieckiej. 7 maja 1921, rozkazem MSWojsk. L.16167/21.art., zlikwidowano „wojenny” 6 pułk artylerii ciężkiej tworząc w jego miejsce „pokojowy” 5 pułk artylerii ciężkiej z dowódcą ppłk. Józefem Ulrychem. Początkowo nowa jednostka składała się z jednego dywizjonu – byłego I/6 pac.
W grudniu 1920 II dywizjon 1 pułku artylerii ciężkiej został przemianowany na 21 dywizjon artylerii ciężkiej. Dwa tygodnie później oddział odjechał do Niepołomic, do miejsca pobytu kadry baterii zapasowej. W listopadzie 1921 roku, 21 dywizjon artylerii ciężkiej został przemianowany na II dywizjon 5 pułku artylerii ciężkiej i przegrupowany do koszar im. gen. Józefa Bema w Krakowie.
Za udział w walkach część żołnierzy „wojennych” dywizjonów, które w 1921 utworzyły 5 pułk artylerii ciężkiej, została wyróżniona między innymi Krzyżem Walecznych:
5 pac w Krakowie.
Zakwaterowanie.
Do 1939 jednostka stacjonowała w garnizonie Kraków, w koszarach im. gen. Bema (Okręg Korpusu Nr V).
W pierwszym okresie pułk borykał się z dużymi trudnościami w zakresie zakwaterowania wojska i rozmieszczenia sprzętu. Koszarowce były mocno zdewastowane, a ich wyposażenie częściowo rozkradzione i zniszczone. Niesprawna była instalacja wodno-kanalizacyjna, a ogrodzenie koszarowe fragmentami rozebrane przez ludność cywilną i przeznaczone na opał. Prace remontowe utrudniał fakt odejścia „do cywila” szeregu dobrych fachowców. Aby zarobić pieniądze na potrzebne materiały, wynajmowano miastu wozy pułkowe wraz z woźnicami. Niewielkie kredyty przydzielane przez Ministerstwo Spraw Wojskowych umożliwiły uruchomienie w 1926 kasyna oficerskiego. 
Inspekcja przeprowadzona przez gen. dyw. Leonarda Skierskiego w lutym 1927 stwierdziła, że "miejsca dla ludzi, koni i sprzętu jest w koszarach dosyć". Przeładowane były magazyny mobilizacyjne pułku, a część powierzchni magazynowej zajmowała 5 Okręgowa Składnica Artylerii. Oświetlenie koszar było gazowe lub naftowe. Przewodniczący komisji postulował jak najszybsze zastosowanie elektryczności, co miało obniżyć koszty eksploatacyjne i poprawić stan oświetlenia pomieszczeń. W koszarach pozostały jeszcze z czasów austriackich wadliwie wykonane piece. W izbach żołnierskich było wilgotno i zimno. W fatalnym stanie były kuchnie i gen. Skierski postulował ich natychmiastową przebudowę. Dobrą ocenę otrzymały pułkowe stajnie. Inspekcjonujący zwrócili jednak uwagę, że były one za ciepłe, co "niepotrzebnie wydelikatnia konie". Także działownie otrzymały dobrą ocenę. Ze względu na obszerny plac koszarowy, warunki do szkolenia ogólnowojskowego uznano jako dobre. Brak jednak było w pobliżu dogodnych terenów do ćwiczeń artyleryjskich. W maju 1929 na terenie koszar otwarto strzelnicę, a w latach 30. zelektryfikowano koszary.
Kultura i oświata w pułku.
Sam fakt stacjonowania w Krakowie znacząco wpływał na poziom i różnorodność życia kulturalnego. Od 1923 szeregowi dysponowali świetlicą oraz biblioteką żołnierską. Oddzielną bibliotekę posiadała też kadra zawodowa. Funkcjonował Dom Żołnierza, który kilka razy w miesiącu organizował różne imprezy. Latem systematycznie organizowano kąpiele w Wiśle, a szeregowi odbywali obowiązkową naukę pływania. Od 1922 do listopada 1931 działała w pułku orkiestra. Po jej likwidacji utworzono „zespół trębaczy pułkowych", a namiastką orkiestry stał się też „Zespół muzyczny 5 pac". Uczestniczył on w imprezach pułkowych i dawał koncerty w Domu Żołnierza. Inną muzyczną formą rozrywki był chór żołnierski, którego próby odbywały się w kasynie podoficerskim. Śpiewał on między innymi w kościołach: Bernardynów, Pijarów, Karmelitów, Świętej Agnieszki i Świętej Katarzyny. Dużą popularnością wśród szeregowych cieszyły się filmy. Ponieważ wojsko miało zniżkowe bilety, często w niedzielę organizowano grupowe wyjścia - najczęściej do kina „Wanda". Kilka razy do roku organizowano w nim specjalne darmowe pokazy dla szeregowych. Od połowy lat 30. pułk posiadał własny aparat projekcyjny. Wykorzystywano go do wyświetlania filmów oświatowych. W 1930 został opublikowany "„Zarys historji wojennej pułku”". Autorem szkicu był kapitan Stefan Herzog.
Sport w pułku.
Życie sportowe kadry garnizonu koncentrowało się w WKS „Kraków", a szeregowi wykazywali się swoimi umiejętnościami przede wszystkim w pułkowych zawodach sportowych. W 1928 korpus podoficerski ufundował nagrodę „puchar przechodni im. Rudolfa Patoczki” dla najlepszej baterii w pułku. W końcu 1932 aż 28 podoficerów zawodowych posiadało Państwową Odznakę Sportową, w tym trzech srebrną i jeden złotą. W tym samym okresie 13 podoficerów było posiadaczami odznaki strzeleckiej III klasy. Liczne nagrody i dyplomy zdobyli żołnierze pułku w zawodach konnych.
Szkolenie w pułku.
Od 1929 pułk pod względem fachowego wyszkolenia podlegał dowódcy 5 Grupy Artylerii. Oficerowie wiedzę fachową zdobywali na kursach i ćwiczeniach aplikacyjnych oraz poprzez samokształcenie. Kadra podoficerska uczęszczała na garnizonowe kursy z zakresu szkoły powszechnej, na kursy gimnazjalne odbywające się w III Gimnazjum Państwowym im. króla Jana Sobieskiego, na kursy handlowe. Ponadto w okresie zimowym całość kadry podoficerskiej uczęszczała przymusowo na specjalny kurs podoficerski. Na kursie tym, obok wiedzy czysto fachowej, wykładane były przedmioty z zakresu wiedzy o Polsce. Tego typu działania spowodowały, że wśród jednostek artylerii ciężkiej 5 pac należał w drugiej połowie lat 30. do najlepiej wyszkolonych. W latach 1936–1937 inspekcje w pułku przeprowadził gen. dyw. Leon Berbecki. Pod względem taktycznym kadrę oficerską oceniono na dobrze, a podoficerów na bardzo dobrze. Pod względem przygotowania pułku do walki w natarciu, prowadzenia rozpoznania, organizacji ubezpieczenia, obrony przeciwlotniczej i współdziałania w ramach wyższych związków taktycznych, pułk otrzymał ocenę dobrą. W działaniach obronnych otrzymał ocenę bardzo dobrą. Również w pozostałych działach szkoleniowych pułk otrzymał oceny dobre i bardzo dobre.
Święto pułkowe i uroczystości państwowe.
19 maja 1927 minister spraw wojskowych marszałek Polski Józef Piłsudski ustalił i zatwierdził dzień 15 sierpnia jako datę święta pułkowego. Pułk obchodził swoje święto w rocznicę bitwy warszawskiej, w której walczyły oba dywizjony. Po raz pierwszy wielka uroczystość związana ze świętem pułkowym odbyła się w 10-lecie istnienia pułku. Uroczystości rozpoczęły się 1 sierpnia 1931 o 10.00 mszą żałobna w kościele Karmelitów przy ul. Rakowickiej z udziałem wszystkich żołnierzy. Po południu odbyły się zawody sportowe, a wieczorem uroczysty capstrzyk. Następnego dnia, po mszy świętej, nastąpiło odsłonięcie pomnika marszałka Józefa Piłsudskiego. Po defiladzie i obiedzie żołnierskim odbyły się zawody konne. Równie uroczyście obchodził pułk swoje święto jeszcze tylko dwa razy, w 1936. i w 1938, kiedy to po raz pierwszy 5 pac wystąpił ze swoim sztandarem.
Jako, że 15 sierpnia pułk przebywał zazwyczaj na „szkole ognia” i uniemożliwiało to nadanie temu świętu specjalnej oprawy, uroczystości zazwyczaj przenoszone były na 4 grudnia – dzień św. Barbary. W dniu tym pułk otrzymywał szereg depesz gratulacyjnych od wielu dostojników państwowych i wojskowych. O dacie tej nie zapominał nigdy marszałek Józef Piłsudski, przesyłając pułkowi życzenia.
Zmiany etatowe w pułku.
W 1923 w skład pułku wchodziło: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej.
W 1925 dotychczasową 6 baterię przemianowano na 8 baterię i przystąpiono do formowania dowództwa III dywizjonu i 7 baterii. W skład pułku weszła także 5 samodzielna bateria przeciwlotnicza, uzbrojona w 2 armaty rosyjskie kal. 76,2 mm wz. 02. Stacjonowała ona w barakach przy ul. Prandoty, a konie i działa trzymała w koszarach barakowych im. Głowackiego. W strukturze pułku zorganizowano na prawach dywizjonu detaszowanego 5 kompanię artylerii pieszej. W 1926 5 samodzielna bateria przeciwlotnicza została przemianowana na 5 samodzielny dywizjon artylerii przeciwlotniczej. Jednocześnie zlikwidowana została 5 kompania artylerii pieszej. Wiosną 1931 5 samodzielny dywizjon artylerii przeciwlotniczej wyszedł ze struktur 5 pac. W 1938 jedna bateria armat kal. 105 mm stała się zalążkiem nowo tworzonego 17 dywizjonu artylerii ciężkiej. Ostatecznie w 1939, 5 pac składał się z: drużyny dowódcy, plutonu łączności, kwatermistrzostwa, dowództw trzech dywizjonów po 2 baterie, z których 1., 2., 4. i 5. wyposażone były w 155 mm haubice wz. 17, a 7. i 8. w 105 mm armaty wz. 29.
Mobilizacja.
Pułk był jednostką mobilizującą. Formował jedno dowództwo pułku, trzy dywizjony artylerii ciężkiej typu II dla wielkich jednostek piechoty stacjonujących na terenie OK Nr V i dwa dywizjony artylerii ciężkiej typu I dla Odwodu Naczelnego Wodza, a także dwa szpitale weterynaryjne i dwa pododdziały zapasowe.
W dniach 24–26 sierpnia 1939, w mobilizacji alarmowej, w grupie jednostek oznaczonych kolorem żółtym, pułk sformował:
31 sierpnia 1939 rozpoczęta została organizacja jednostek I rzutu mobilizacji powszechnej:
4 września 1939 zarządzona została mobilizacja powszechna dla jednostek II rzutu:
5 pac w kampanii wrześniowej.
Mobilizacja powszechna.
5 pułk artylerii ciężkiej rozpoczął formowanie swojego składu wojennego w ramach I rzutu mobilizacji powszechnej, w dniu 31 sierpnia 1939. Mobilizował dowództwo pułku i II dywizjon haubic. I dywizjon armat dla 5 pac mobilizował również w ramach I rzutu mobilizacji powszechnej, w czasie do 5 września 10 pułk artylerii ciężkiej w Przemyślu; nie dołączył on do pułku. 31 sierpnia zawiązki II dywizjonu udały się do Dziekanowic i Batowic w pobliżu Krakowa i tam przystąpiły do mobilizacji ludzi, koni i pobierania broni i sprzętu. Znacznym utrudnieniem dla czynności mobilizacyjnych była bliskość Krakowa, który był obiektem licznych nalotów lotnictwa niemieckiego. Napływ rezerwistów i formowanie dywizjonu odbyło się sprawnie. Trudności wystąpiły z poborem i jakością wozów, odpowiednich koni, uprzężą. Zabrakło broni strzeleckiej, każda bateria otrzymała tylko po 52 pistolety i karabinki. II/5 pac nie otrzymał też żadnych radiostacji. Z uwagi na przyspieszenie terminu zakończenia mobilizacji z 5 na 3 września 1939 r. do pułku nie dotarło kilku oficerów i nie objęło swoich funkcji oraz nie pobrano przewidzianych planem 4 jednostek ognia ze składnicy w Kłaju, lecz II dywizjon wyszedł w pole z tylko jedną jednostką ognia. I dywizjon armat był mobilizowany w koszarach 10 pac w Pikulicach koło Przemyśla i we wsi Humanowice. Komisja Poboru Koni pracowała w Miejscu Piastowym koło Krosna od 28 sierpnia. 1 września dostarczyła bardzo dobre konie przydatne w artylerii ciężkiej, stawiennictwo rezerwistów było terminowe. Wyposażenie dywizjon otrzymał zgodnie z etatem. Uzbrojenie artyleryjskie dywizjonu to 12 armat kalibru 105 mm. I dywizjon miał zgodnie z planem wejść w skład 5 pułku artylerii ciężkiej jako oddział dyspozycyjny Armii „Kraków”. 
Działania bojowe.
II dywizjon 5 pac i dowództwo 5 pac.
Walki odwrotowe.
Na rozkaz dowódcy artylerii Armii "Kraków" płk. Leona Bogusławskiego, z uwagi na ewakuację Krakowa, 5 pułk opuścił Kraków w godzinach nocnych 3/4 września. Pułk odmaszerował przez Mogiłę do Wieliczki, został podporządkowany dowódcy Grupy Operacyjnej "Bielsko", później nazywanej GO "Boruta". Na jej rozkaz wykonano dalszy marsz w kierunku Gdowa, celem wsparcia 10 Brygady Kawalerii płk. dypl. Stanisława Maczka, lecz gdy ustalono, że pułk nie zdąży wziąć udziału w akcji, wycofano go do Grodkowic. 5 pac siłami II dywizjonu zajął stanowiska ogniowe z kierunkiem ostrzału na południowy zachód. Po godz.11.00 5 września, nie prowadząc ostrzału, wycofano 5 pac przez Kłaj, Bochnię do Krzeczanowa. W trakcie marszu nocą 5/6 września podporządkowano pułk dowódcy artylerii dywizyjnej 21 Dywizji Piechoty Górskiej płk. Konstantemu Ważyńskiemu i skierowano do lasów na zachód od Dunajca przez Dąbrówkę. 4 bateria haubic zajęła stanowiska ogniowe o zmroku 6 września, lecz następnymi rozkazami dowództwa GO "Boruta" 5 pac skierowano do Mielca, który osiągnięto 7 września. 8 września 5 pac podporządkowano dowódcy artylerii dywizyjnej 6 Dywizji Piechoty płk. Franciszkowi Szechińskiemu, który nakazał marsz przez Kolbuszową do Ulanowa. Maszerujący w rejonie Kolbuszowej 5 pac (bez I dywizjonu) napadnięty został przez niemiecki podjazd pancerno-motorowy; ogniem na wprost z szosy odparto niemiecki atak tracąc jeden działon 6 baterii oraz ok. 20 kanonierów i 10 koni. Pułk pomaszerował przez Majdan, Bojanów do Ulanowa, w trakcie marszu dołączyły do 5 pac pozostałości 6 dac, 11 września dowództwo 4 baterii przejął kpt. Jerzy Pasternakiewicz z 6 dac, a 5 baterii kpt. Władysław Szymanis. 
12 września po osiągnięciu Ulanowa pułk wieczorem podjął dalszy marsz do Janowa Lubelskiego, skąd rozkazem gen. bryg. M. Boruty-Spiechowicza skierowany został do 6 DP przez Frampol, Biłgoraj nad dolną Tanew do rejonu Soli. Z uwagi na pojawienie się niemieckich oddziałów pancerno-motorowych 14 września ubezpieczał wraz z 3 pułkiem strzelców podhalańskich przeprawy przez Tanew w rejonie Księżopola. Nocą 14/15 pomaszerował w rejon Majdana Starego i Nowego; II dywizjon zajął stanowiska ogniowe, a ppłk Czop objął dowództwo grupy artylerii przy 3 pspodh. W skład grupy oprócz II/5 pac, wszedł niepełny dywizjon II/21 pułku artylerii lekkiej. W trakcie zajmowania stanowisk II/5 pac został ostrzelany niecelnie przez artylerię niemiecką. Od godz. 9.00 15 września dywizjon, prowadząc silny ostrzał, udaremnił niemieckiej 8 DP próby forsowania Tanwi. 16 września ponownie ostrzeliwano pododdziały niemieckie prowadzące rozpoznanie obrony zgrupowania 3 pspodh. Pułk był atakowany przez lotnictwo niemieckie. Zbombardowane zostało stanowisko dowodzenia 5 pac, na którym poległo kilku żołnierzy i utracono kilka koni. Dwukrotnie była atakowana przez lotnictwo 4 bateria, gdzie zostało rannych 2 kanonierów, utracono 2 konie i wóz taborowy. Nocą 16/17 września 5 pac przemaszerował do rejonu Zwierzyńca; po zajęciu stanowisk ogniowych zwalczano niemiecką artylerię, 4 bateria kpt. Pasternakiewicza zniszczyła niemiecką baterię, której stanowiska wskazała własna kawaleria. 
Udział w bitwie o Tomaszów Lubelski.
17 września 5 pac podporządkowano dowódcy artylerii 23 Dywizji Piechoty płk. Janowi Kijowskiemu. Po zlikwidowaniu części taborów pułku, nocą 17/18 września przegrupowano 5 pac przez Malewszczyznę do rejonu Łuszczacza. Pułk zajął stanowiska ogniowe we wsi Zielone, osłaniając ogniem przemarsz 55 Dywizji Piechoty rez. atakowanej od strony Józefowa przez niemiecką 28 DP. 19 września od godzin południowych II/5 pac wspierał ogniem oddziały 23 DP atakujące Tomaszów Lubelski; ostrzał 11 haubic dywizjonu pozwolił opanować 73 pułkowi piechoty Rogoźno. Zwalczano też niemiecką artylerię oraz skutecznie zwalczano jej punkty obserwacyjne na wzgórzu Tarnawatka. W trakcie walk została też uszkodzona jedna z haubic 5 baterii. Wystrzelono podczas boju większość amunicji, pozostały tylko po 4 pociski na haubicę. II dywizjon nocą 19/20 września podjął marsz celem zmiany stanowisk, z których miał wesprzeć ostateczną próbę przebicia się przez linie niemieckie. O świcie 20 września 6 bateria osłoniła resztą amunicji odwrót piechoty po nieudanym nocnym natarciu na Tomaszów Lubelski. Gdy powzięto rozmowy kapitulacyjne, na rozkaz ppłk. Wiktora Czoppa baterie II dywizjonu wystrzeliły resztę posiadanej amunicji. Po otrzymaniu rozkazu o kapitulacji spalono akta, uszkodzono haubice, a żołnierze z bronią ręczną podjęli próbę wyjścia z okrążenia; udało się to tylko nielicznym, w tym grupie oficerów i kanonierów z ppłk. Czoppem . 
I dywizjon 5 pac.
8 września całkiem zmobilizowany w pełnej gotowości bojowej przebywał w rejonie Przemyśla. Tego dnia zajął stanowiska przeciwpancerne we wsi Grochowce na południowy zachód od Przemyśla. 9 września do południa nadal przebywał na poprzednich stanowiskach. W godzinach południowych został przegrupowany na południowe obrzeża Przemyśla. Jednocześnie dowódca dywizjonu otrzymał informację, że ze względu na zniszczenie linii kolejowych nie zostanie przewieziony w skład 5 pac do składu Armii „Kraków”. Rozkazem dowódcy artylerii Armii „Karpaty” I/5 pac został podporządkowany gen. bryg. Janowi Chmurowiczowi dowódcy obrony Przemyśla. Po południu dywizjon zajął stanowiska ogniowe w lesie Dubrowczyna, na południe od Siedlisk, na północnych obrzeżach Przemyśla z kierunkiem ostrzału na szosę z Radymna. 10 września o godz. 23.00 I/5 pac podjął marsz do Balic przez Siedliska, Jaksmanice, Popowice, Pleszowice, Nowosiółki do dyspozycji 38 Dywizji Piechoty rez.. 11 września o świcie dotarł w rejon Husakowa. Po zmroku dywizjon przegrupował się do lasów na wschód od Medyki, osiągając ten rejon przed świtem 12 września. O świcie I dywizjon zajął stanowiska ogniowe w pobliżu wsi Balice z kierunkiem strzału na Husaków. Tego dnia okolice stanowisk ogniowych były atakowane przez niemieckie lotnictwo. 12 września ok. godz. 17.00 I/5 pac podjął marsz wraz z 38 DP rez. przez Lacką Wolę do rejonu Mościsk, następnie planowano marsz przez Sądową Wisznię do lasów Janowskich. Z uwagi na zator w lesie do świtu 13 września dywizjon dotarł do rejonu Mościsk. O godz. 6.00 13 września I/5 pac dotarł do szosy, na której zaledwie po jej osiągnięciu, został zaatakowany przez lotnictwo niemieckie, utracił kilka koni, innych strat nie poniósł. Ze względu na zagrożenie nalotami, dywizjon zatrzymał się na postój, 1 i 3 bateria w Lackiej Woli, 2 bateria w Mościskach. 13 września wieczorem na czele kolumny 38 DP dywizjon pomaszerował w kierunku Sądowej Wiszni. Ok. północy na Sądową Wisznię uderzyły II i III bataliony 98 pułku piechoty ze wsparciem I/5 pac. Obronę wsi stanowiły pododdziały pułku piechoty zmotoryzowanej SS „Germania”. Natarcie obu batalionów skutecznie wspierały armaty I dywizjonu, w wyniku tych działań wyparto oddziały niemieckie z miasta. 14 września ok. południa dywizjon zajął stanowiska ogniowe po obu stronach szosy Sądowa Wisznia-Mościska, z kierunkiem strzału na Mościska, w gotowości do odparcia ataku broni pancernej. Wkrótce dywizjon stoczył pojedynek ogniowy z niemiecką artylerią. W nocy 14/15 września dywizjon otrzymał rozkaz marszu, który podjął w kierunku lasów Janowskich przez Tuczapy i Nowosiółki, jednak z uwagi na zmianę rozkazów powrócił na poprzednie stanowiska o świcie 15 września. 
Zgodnie z rozkazem przebicia się 38 DP do lasów Janowskich, I/5 pac przydzielono do wsparcia natarcia 97 pułku piechoty. 97 pp miał nacierać przez Rodatycze, Hartfeld, Rzeczyczany, Kamienobród. O godz. 16.45 nastąpiło natarcie 97 pp (bez batalionu) na las rodatycki i wsie Rodatycze i Hartfeld. I dywizjon armat 5 pac ze stanowisk ogniowych w pobliżu dworu Dołhomościska z punktami obserwacyjnymi umieszczonymi do szosy na zachód od Rodatycz, skutecznie wspierał własną piechotę. Celny ostrzał zniszczył na wzgórzu za Rodatyczamy punkty obserwacyjne niemieckiej artylerii. Piechota zdobyła oba przedmioty natarcia, a kontrakcja niemieckiej artylerii nie była skuteczna. Rannych zostało tylko kilku kanonierów. Przeciwnikiem prowadzącym obronę, była jedna z grup bojowych niemieckiej 1 Dywizji Górskiej. W trakcie walki do niemieckiego wozu pancernego, ostrzeliwującego nacierającą piechotę, ogniem na wprost strzelała armata 1 baterii. Skuteczny ostrzał zmusił do odwrotu niemiecki pojazd pancerny. 3 bateria armat wsparła natarcie II batalionu 97 pp w kierunku Gródka Jagiellońskiego. Za prowadzonym energiczne natarciem nocnym 97 pp, nie nadążała artyleria i utraciła łączność. 16 września nie udało się nawiązać kontaktu z piechotą. O godz. 14.00 pod osłoną zwiadów dywizjonowego i bateryjnych oraz przyłączonych grupek piechoty podjęto marsz w kierunku Tuczap. Do osłony artyleryjskiej pozostawiono na poprzednich stanowiskach 1 baterię. W trakcie marszu kolumna została ostrzelana ogniem broni maszynowej, kierowany przez obserwatora ostrzał 1 baterii stłumił źródła ostrzału. 1 bateria armat po wyczerpaniu amunicji dołączyła do sił głównych dywizjonu. 17 września w godzinach porannych w Tuczapach kolumna dywizjonu została ostrzelana przez artylerie niemiecką, kierowaną z samolotu obserwacyjnego. Ostrzał niemiecki spowodował rany kilku kanonierów, utratę wielu koni oraz uszkodzenie jednej armaty. Marsz I/5 pac został zatrzymany rozkazem dowódcy AD 38 DP rez., gdyż w Tuczapach miała się skoncentrować pozostała artyleria dywizyjna. O godz.10.00 Tuczapy zostały okrążone przez piechotę niemiecką. Ze względu, że dywizjon z braku siły pociągowej nie był w stanie dalej maszerować, dowódca dywizjonu nakazał uszkodzić i zniszczyć armaty, sprzęt optyczny i wyposażenie. O godz. 11.30 rozwiązał dywizjon, a żołnierze mieli się małymi grupami przedzierać poza okrążenie oddziałów niemieckiej 57 DP. Większość żołnierzy dostała się do niemieckiej niewoli. Podobny los spotkał część III dywizjonu 38 pułku artylerii lekkiej i resztki 50 dywizjonu artylerii lekkiej zebranych w rejonie Tuczap.
Oddział Zbierania Nadwyżek 5 pac.
Po zakończeniu formowania oddziałów i pododdziałów bojowych przystąpiono w II rzucie mobilizacji powszechnej do formowania krajowego szpitala weterynaryjnego nr 51, polowego szpitala weterynaryjnego nr 51 i plutonu marszowego artylerii ciężkiej typ I nr 5 oraz Ośrodka Zapasowego Artylerii Ciężkiej nr 3. Przyspieszenie mobilizacji jednostek II rzutu mobilizacji powszechnej dało możliwość chociaż częściowego utworzenia tych jednostek. Ponadto w koszarach 5 pac pozostała duża grupa żołnierzy bez przydziału, głównie rezerwistów, oraz wydzielona grupa oficerów i podoficerów zawodowych. Utworzyli oni Oddział Zbierania Nadwyżek 5 pac pod dowództwem ppłk. Ziemiańskiego. W jego skład weszli oficerowie: kpt. Julian Blok, kpt. Henryk Czernik, kpt. Piotr Skurski, por. Ludwik Salwik, por. Antoni Stypuła. Nadwyżki 5 pac, wraz nadwyżkami 7 pac, weszły w skład Ośrodka Zapasowego Artylerii Ciężkiej nr 3, którego dowództwo objął płk mgr Karol Myrek. OZN 5 pac wraz z nim dzielił dalsze losy wojenne. 
Symbole pułkowe.
Sztandar.
29 maja 1938 na Błoniach Krakowskich generał dywizji Juliusz Rómmel wręczył pułkowi sztandar.&lt;br&gt;
Prawa strona sztandaru była wykonana według wzoru regulaminowego. W centrum znajdowało się godło państwowe – orzeł w koronie w wieńcu z liści laurowych, w czterech rogach numer pułku w takich samych wieńcach.
&lt;br&gt;Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach: Matki Boskiej Częstochowskiej i świętej Barbary, patronki artylerii oraz Herb Krakowa i odznaka pamiątkowa pułku. 
&lt;br&gt;Na górnym ramieniu krzyża, napis haftowany złotą nicią, rozpisany w kolumnie, w dwóch wierszach „DYNEBURG 3 I 1919”. Na dolnym ramieniu krzyża, haftowany złotą nicią, rozpisany w kolumnie, w dwóch wierszach „KRAKÓW 31 X 1918”.&lt;br&gt;Sztandar ufundowało społeczeństwo Podkarpacia. Płat sztandaru przechowywany jest w Muzeum Wojska Polskiego w Warszawie, natomiast głowica i gwoździe w kolekcji prywatnej Michała Palacza ze Swarzędza.
Odznaka pamiątkowa.
9 stycznia 1931 roku kierownik Ministerstwa Spraw Wojskowych generał dywizji Daniel Konarzewski zatwierdził wzór i regulamin odznaki pamiątkowej 5 pułku artylerii ciężkiej. Odznaka o wymiarach 38x38 mm ma kształt krzyża Virtuti Militari, którego ramiona pokryte są szkarłatną emalią. Na górnym ramieniu krzyża orzeł wz. 1927 zwieńczony wieńcem z liści dębowych. Na środek krzyża nałożona tarcza emaliowana w kolorze czerwonym, na której wpisano numer i inicjały „5 PAC” przedzielone skrzyżowanymi lufami armatnimi. Na poziomych ramionach krzyża wpisano datę formowania 1 pułku artylerii wałowej „31 X 1918”. Trzyczęściowa, wykonana w srebrze, emaliowana. Na rewersie próby srebra i nazwisko wykonawcy.
Żołnierze pułku.
Żołnierze pułku – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1164837" url="https://pl.wikipedia.org/wiki?curid=1164837" title="Szeroki Awen">
Szeroki Awen

Szeroki Awen – jaskinia położona w zachodnim zboczu Doliny Szklarki na Wyżynie Olkuskiej w województwie małopolskim. Należy do najgłębszych jaskiń Wyżyny Krakowsko-Częstochowskiej. Jest jednym z obiektów na Małopolskim Szlaku Geoturystycznym, jako jaskinia o genezie osuwiskowej.
Długość jaskini wynosi 270 m, głębokość 59 m, a jej otwór wejściowy położony jest na wysokości ok. 460 m n.p.m.
Znane części jaskini to tzw. "Krucha Studnia" i "Głęboka Szczelina".
Szata naciekowa jest słabo rozwinięta, występują fragmenty polew, „makarony” oraz mleko wapienne.
Do 1995 roku znane były tylko płytsze części jaskini (do głębokości ok. 22 m). 5 marca 1995 roku odkryto głębsze części. W listopadzie 1997 roku jaskinia została pogłębiona do 45,3 m. 19 czerwca 2003 roku odkryto obecne dno.

</doc>
<doc id="1164839" url="https://pl.wikipedia.org/wiki?curid=1164839" title="Aero California">
Aero California

Aero California – nieistniejąca meksykańska linia lotnicza z siedzibą w La Paz, w stanie Baja California. Głównym węzłem był Port lotniczy Meksyk-Benito Juarez.

</doc>
<doc id="1164842" url="https://pl.wikipedia.org/wiki?curid=1164842" title="Farah (prowincja)">
Farah (prowincja)

Farah () – jedna z 34 prowincji Afganistanu. Położona na zachodzie kraju. Stolica prowincji w Farah.
Powierzchnią odpowiada połowie obszaru Korei Południowej i graniczy z innymi prowincjami: na północy z Herāt, na północnym wschodzie z Ghor, na południowym wschodzie z Helmand, na południu z Nimruz, zaś granicę zachodnią stanowi granica z Iranem. Jest to jedna z większych prowincji Afganistanu. W 2021 roku prowincja liczyła ponad 573 tys. mieszkańców.
Na terenie prowincji na południe od stolicy w Farah znajdują się ruiny Zamku Infidel.
Kultura.
Farah zamieszkane jest w większości przez Pasztunów. Wokół stolicy prowincji znajduje się obszar zamieszkany przez Tadżyków, natomiast w rozproszeniu zamieszkują Aimakowie.
W Farah znajduje się mauzoleum Syed Mohammed Jaunpuri uznawanego swego czasu za Mahdiego, które jest corocznie nawiedzane przez rzesze pielgrzymów z całego świata, a w szczególności z Pakistanu i Indii.
Sytuacja wojskowa.
Zachodnia część prowincji zamieszkana przez Pasztunów jest względnie stabilna. Natomiast górzysta wschodnia część Farah jest pod ciągła presją sił Talibanu. W lutym 2005 roku talibowie zabili pracownika organizacji pomocowej.
Ze strony prowincji Oruzgan oraz Helmand często przenikają zbrojne grupy, zajmując terytorium prowincji .

</doc>
<doc id="1164843" url="https://pl.wikipedia.org/wiki?curid=1164843" title="Władimir Rezun">
Władimir Rezun



</doc>
<doc id="1164845" url="https://pl.wikipedia.org/wiki?curid=1164845" title="Stepojeż">
Stepojeż

Stepojeż ("Hemiechinus") – rodzaj ssaka z podrodziny jeży (Erinaceinae) w obrębie rodziny jeżowatych (Erinaceidae).
Zasięg występowania.
Rodzaj obejmuje gatunki występujące w Eurazji.
Morfologia.
Długość ciała (bez ogona) 140–278 mm, długość ogona 10–55 mm, długość ucha 24–60 mm, długość tylnej stopy 30–55 mm; masa ciała 230–400 g.
Systematyka.
Podział systematyczny.
Do rodzaju należą następujące gatunki:

</doc>
<doc id="1164846" url="https://pl.wikipedia.org/wiki?curid=1164846" title="Jaskinia nad Samcowym Polem">
Jaskinia nad Samcowym Polem

Jaskinia nad Samcowym Polem, także Nad Samcowem Polem, Schronisko nad Samcowym Polem, Tunel w Kopcach, Jaskinia w Zalasie, Jaskinia pod Baczynem – jaskinia znajdująca się w lasach między wsią Baczyn (południe), a autostradą A4 (na północy), w województwie małopolskim, w powiecie krakowskim, w gminie Liszki. Znajduje się na północ od Doliny Sanki, na terenie Tenczyńskiego Parku Krajobrazowego na Garbie Tenczyńskim będącym częścią Wyżyny Krakowsko-Częstochowskiej.
Jej długość to niespełna 20 m. Wokół jaskini znajdują się liczne skały wapienne.

</doc>
<doc id="1164847" url="https://pl.wikipedia.org/wiki?curid=1164847" title="Gare de Strasbourg-Ville">
Gare de Strasbourg-Ville

Gare de Strasbourg-Ville – stacja kolejowa w Strasburgu, w regionie Grand Est, we Francji. Stacja posiada 5 peronów.

</doc>
<doc id="1164849" url="https://pl.wikipedia.org/wiki?curid=1164849" title="BM-27 Uragan">
BM-27 Uragan

BM-27 Uragan (ros. "БМ-27 Ураган" kod GRAU 9K57) – radziecki system artylerii rakietowej, produkowany przez zakłady Spław z Tuły. W 1964 roku A. Ganiczew zaproponował skonstruowanie wyrzutni niekierowanych pocisków rakietowych kalibru 220 mm. Nowy system został przyjęty do uzbrojenia w 1975 roku i otrzymał kod Grau 9K57.
Podstawowym elementem systemu była samobieżna wyrzutnia 9P140. Składała się ona z bloku 16 pięciometrowych prowadnic osadzonych na podwoziu czteroosiowego samochodu ciężarowego ZIŁ-135ŁM. W położeniu transportowym blok wyrzutni jest obrócony wylotami do tyłu. Przy przechodzeniu w położenie bojowe blok wyrzutni jest obracany o 180°, a pojazd podpierany przy pomocy dwóch podpór talerzowych. Czas przejścia w położenie bojowe to ok. 3 minuty. Kąt ostrzału w poziomie jest równy po 30° od osi pojazdu, w pionie od -5° do +55°
Z wyrzutni mogą być wystrzeliwane pociski rakietowe kalibru 220 mm. Pod względem konstrukcji są one zbliżone do starszych pocisków kalibru 122 mm systemu BM-21 Grad. Identyczny jest system stabilizacji wykorzystujący stabilizację aerodynamiczna przy pomocy rozkładanych brzechw i obrotową uzyskiwaną dzięki występowi pocisku i spiralnej szynie biegnącej wzdłuż prowadnicy. Opracowane dla BM-27 pociski były pierwszymi radzieckimi rakietowymi pociskami kasetowymi klasy ziemia-ziemia. Z wyrzutni można odpalać pociski:
Wyrzutnie BM-27 weszły w skład armijnych dywizji i brygad artylerii. Dywizjon liczy 12 wyrzutni (etat wojenny to 18 wyrzutni). W skład brygady wchodzą 4-5 dywizjony, w skład pułku 3. W dywizjonie na każdą wyrzutnię 9P140 przypadają 2-3 wozy transportowo-załadowcze 9T452.
Wyrzutnie są dowodzone przy pomocy systemu dowodzenia i kierowania ogniem Kapustnik-B rozmieszczonego na samochodach Ural-4320 (wozy dowódcy dywizjonu i szefa sztabu) i transporterach opancerzonych BTR-60 i BTR-70 (wozy dowódców baterii). Dywizjon współpracuje z wozami rozpoznawczymi PRP-3 na podwoziach bwp BMP-2. Dzięki zastosowaniu systemu kierowania ogniem czas pomiędzy wykryciem celów a otwarciem ognia skrócono do 40 s.
Pomimo wprowadzenia do uzbrojenia w 1975 roku, system ten przez kilka lat nie był znany poza ZSRR. Dopiero w 1978 roku pierwszych informacji na temat tej broni udzielił zachodnim służbom wywiadowczym Władimir Rezun. Broń została dopuszczona do eksportu tylko do wybranych krajów Układu Warszawskiego PRL i Czechosłowacji, ale żaden z nich nie zakupił Uraganów. BM-27 zostały po raz pierwszy użyte bojowo w 1982 roku podczas wojny w Afganistanie. 
Obecnie BM-27 są używane przez siły zbrojne Federacji Rosyjskiej i innych krajów powstałych po rozpadzie ZSRR.

</doc>
<doc id="1164854" url="https://pl.wikipedia.org/wiki?curid=1164854" title="Chinojeż">
Chinojeż

Chinojeż ("Mesechinus") – rodzaj ssaka z podrodziny jeży (Erinaceinae) w obrębie rodziny jeżowatych (Erinaceidae).
Zasięg występowania.
Rodzaj obejmuje gatunki występujące w Azji.
Morfologia.
Długość ciała (bez ogona) 120–267 mm, długość ogona 12–46 mm, długość ucha 16–48 mm, długość tylnej stopy 28–47 mm; masa ciała 112–1100 g.
Systematyka.
Etymologia.
"Mesechinus": "mesos" „środkowy, pośredni” ; εχινος "ekhinos" „jeż”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z plejstocenu dzisiejszej Chińskiej Republice Ludowej:

</doc>
<doc id="1164856" url="https://pl.wikipedia.org/wiki?curid=1164856" title="Bernard Hausner">
Bernard Hausner

Bernard Hausner (ur. 3 listopada 1874 w Czortkowie, zm. 8 sierpnia 1938 w Jerozolimie) – polski działacz społeczny, rabin i polityk narodowości żydowskiej, syjonista, reprezentant partii Mizrachi, poseł na Sejm I kadencji w II RP.
Życiorys.
Urodził się w ortodoksyjnej rodzinie żydowskiej Shlomo i Tserny Hausnerów. Ukończył niższe bazyliańskie gimnazjum w Buczaczu i Wyższe c. k. gimnazjum w Stanisławowie, był absolwentem seminarium rabinicznego we Lwowie. Studiował filozofię na uniwersytetach w Wiedniu, Pradze i Berlinie.
W latach 1899–1914 nauczał religii w żydowskich szkołach Lwowa. Związał się z ruchem syjonistycznym. Przewodniczył także Towarzystwu dla Rozwoju Rzemieślniczej i Fizycznej Pracy wśród Żydów w Małopolsce.
W czasie I wojny światowej przewodniczył Gminie Żydowskiej we Lwowie (1914–1916). Zaangażował się w pomoc rodzinom rezerwistów walczących na froncie. Później był rabinem w wojsku austriackim (do 1918). Postulował utworzenie "Legionu Żydowskiego" w ramach armii austro-węgierskiej, lecz plany te nie ziściły się. Legion ten miał współdziałać z Legionami Polskimi. W 1917 Hausner został dyrektorem Żydowskiego Funduszu Narodowego na Małopolskę Wschodnią, co miało związek z ogłoszeniem deklaracji Balfoura.
W latach 1918–1920, podczas wojny polsko-bolszewickiej pełnił funkcję rabina w Wojsku Polskim.
Zaangażowany w życie polityczne, przewodniczył Mizrachi w Galicji Wschodniej w latach 1921–1925. Posłował na sejm I kadencji w latach 1922–1927, wybrany z okręgu Tarnopol. Był członkiem Żydowskiego Klubu Parlamentarnego. Zajmował się głównie kwestiami gospodarczymi i szkolnictwem.
W 1927 r. został powołany na stanowisko radcy handlowego w Hajfie, jednak w porozumieniu z MSZ przeniósł się w tym samym roku do Tel Awiwu. W latach 1927–1932 pełnił tam funkcję radcy handlowego, a w 1932–1933 konsula RP z osobistą rangą konsula generalnego.
Autor licznych książek, m.in. "Gramatyka języka hebrajskiego" (Lwów 1904), "Ijob a tragedia grecka" (Lwów 1913), "Sanacja polskiego pieniądza" bez pomocy zagranicy (Warszawa 1926). Był autorem opracowania "Słowacki a Biblia". Pisywał do żydowskich gazet, m.in. "Chwili" oraz do czasopism polskich, jak "Kurier Lwowski".
W uznaniu zasług, głównie na polu przyczyniania się do wzrostu polskiego eksportu do Stanów Zjednoczonych, został odznaczony Krzyżem Oficerskim Orderu Odrodzenia Polski (27 listopada 1929) i Złotym Krzyżem Zasługi.
Zmarł po długiej chorobie. Został pochowany w Brytyjskim Mandacie Palestyny.
Życie prywatne.
Jego synem był Gidon Hausner, późniejszy Prokurator Generalny Izraela, główny oskarżyciel w procesie Adolfa Eichmanna, minister i poseł do Knesetu.

</doc>
<doc id="1164857" url="https://pl.wikipedia.org/wiki?curid=1164857" title="Kwas α-ketoglutarowy">
Kwas α-ketoglutarowy

Kwas α-ketoglutarowy, AKG – organiczny związek chemiczny z grupy dikarboksylowych ketokwasów, ketonowa pochodna kwasu glutarowego. W swojej strukturze zawiera grupę karboksylową i grupę ketonową, co wpływa na właściwości cząsteczki – grupa karboksylowa nadaje jej charakter kwasowy, natomiast grupa ketonowa wpływa na reaktywność związku. AKG charakteryzuje się dobrą rozpuszczalnością w wodzie i jest nietoksyczny.
Występowanie.
AKG występuje naturalnie w organizmie człowieka. Jest związkiem pośrednim w cyklu Krebsa, w którym podlega dekarboksylacji oksydatywnej katalizowanej przez kompleks dehydrogenazy kwasu alfa-ketoglutarowego – kluczowy punkt kontrolny cyklu. W wyniku reakcji powstaje sukcynylo-CoA, który podlega dalszym przemianom. AKG powstaje w obecności izocytrynianu w wyniku utlenienia i dekarboksylacji katalizowanych przez dehydrogenazę izocytrynianu. AKG jest w pełni metabolizowany w cyklu Krebsa. Obecny w organizmie człowieka AKG jest metabolizowany w enterocytach błony śluzowej jelita. W organizmie AKG krótki czas występuje w postaci wolnej, co jest prawdopodobnie związane z szybkim metabolizmem w enterocytach oraz wątrobie. W enterocytach AKG przekształcany jest w prolinę, leucynę i inne aminokwasy. Z uwagi na fakt, iż codzienna dieta nie zawiera AKG, a jedynie jego prekursory, jedynym źródłem tego związku dla ustroju jest jego synteza przez mikroflorę jelitową lub suplementacja wraz z dietą.
Funkcja fizjologiczna w organizmie.
Metabolizm białek.
AKG jest kluczową cząsteczką w metabolizmie białek. Bierze udział w transaminacji aminokwasów jako główny akceptor grup aminowych. W wyniku tych transformacji powstają glutaminian i ketokwas. Glutaminian następnie podlega oksydatywnej deaminacji, która prowadzi do całkowitego usunięcia z organizmu grup aminowych w postaci amoniaku. Natomiast powstający w wyniku transaminacji ketokwas może być wykorzystany do produkcji energii lub stanowić substrat w syntezie kwasów tłuszczowych lub glukozy. Utlenienie glutaminianu przez dehydrogenazę glutaminianową jest główną reakcją umożliwiającą usunięcie azotu z ustrojowej puli aminokwasów w formie toksycznego amoniaku (ściślej: jonów ), który następnie zostaje przekształcony do mniej toksycznego mocznika w cyklu mocznikowym w wątrobie. W reakcji utleniania glutaminianu akceptorem protonu i dwóch elektronów jest NAD+ lub NADP+. Wynikiem tej transformacji oprócz amoniaku jest alfa-ketoglutaran. Wysoki poziom amoniaku we krwi aktywuje reakcję katalizowaną przez syntetazę glutaminową, w wyniku której grupa aminowa zostaje przyłączona do kwasu glutaminowego i powstaje glutamina. Wówczas spada stężenie kwasu glutaminowego w organizmie, który jest ważnym neuroprzekaźnikiem oraz prekursorem syntezy GABA.
Źródło glutaminianu i glutaminy.
W metabolizmie komórkowym AKG stanowi ważne źródło glutaminianu oraz glutaminy, które stymulują syntezę białek, hamują rozkład białek (aktyny i miozyny) w mięśniach szkieletowych oraz są istotnym źródłem energii dla enterocytów. W stanach niedoboru glukozy w organizmie, glutamina dostarcza energii dla wszystkich komórek stanowiąc więcej niż 60% całkowitej puli aminokwasów, tak więc AKG jako prekursor dla glutaminy jest znaczącym metabolitem energetycznym nie tylko dla enterocytów, ale także dla innych komórek organizmu.
Synteza kolagenu.
AKG przyczynia się do intensyfikacji syntezy kolagenu poprzez trzy mechanizmy. Pierwszy związany jest z funkcją AKG jako kofaktora prolilo-4-hydroksylazy. Enzym katalizuje przekształcenie proliny w 4-hydroksyprolinę, kluczowy związek pośredni w formowaniu potrójnej helisy kolagenu. Drugi związany jest z faktem, że AKG zwiększa pulę reszt proliny przez glutaminian. Około 25% AKG, który dostaje się do organizmu wraz z dietą jest przekształcane do proliny w enterocytach. Trzeci mechanizm jest związany z wpływem AKG na układ endokrynny organizmu. W tym przypadku glutamina i glutaminian są przekształcane do ornityny i argininy, które stymulują wydzielanie hormonu wzrostu oraz insulinopodobnego czynnika wzrostu I.
Przyrost masy mięśniowej.
AKG może stanowić niesterydowy, naturalny anabolik, produkt zwiększający masę mięśniową na drodze hipertrofii przy jednoczesnym obniżeniu masy tkanki tłuszczowej.
Otrzymywanie.
Synteza chemiczna.
AKG może być syntetyzowany z estrów dietylowych kwasu bursztynowego i szczawiowego. W pierwszym etapie następuje kondensacja obu związków w obecności etanolanu sodu:
Uzyskany produkt pośredni po oczyszczeniu poddaje się hydrolizie i dekarboksylacji w warunkach kwasowych w temp. ok. :
Inną metodą jest reakcja estrów metylowych kwasu dichlorooctowego i kwasu akrylowego w obecności metanolanu sodu (bez rozpuszczalnika):
Powstały 2,2-dichloroglutaran dimetylu przeprowadza się w AKG działając ługiem sodowym, a następnie zakwaszając środowisko kwasem solnym. Wydajność procesu wynosi ok. 75%.
Metody biotechnologiczne.
Alternatywą dla syntezy chemicznej są procesy biotechnologiczne z wykorzystaniem mikroorganizmów. Do naturalnych producentów zalicza się bakterie z gatunku "Arthrobacter paraffineus", "Bacillus natto", "Bacillus megatherium", "Bacterium succinicum", "Escherichia coli", "Pseudomonas fluorescens" i "Serratia marcescens", a także drożdży "Yarrowia lipolytica". Najwyższe stężenia AKG wykazano podczas hodowli szczepu "Y. lipolytica" H355, który hodowany w pożywce zawierającej n-alkany produkował AKG w stężeniu 195 g/l. W przypadku bakterii najlepszym producentem AKG jest gatunek "Arthrobacter paraffineus", który wykazuje zdolność syntezy AKG w stężeniu 70 g/l.
Zastosowanie.
AKG jest używany w produkcji dodatków do żywności, suplementów diety, farmaceutyków, polimerów biodegradowalnych i preparatów stosowanych w rolnictwie oraz jako substrat w syntezie chemicznej związków heterocyklicznych.
Suplementy diety.
Na rynku (głównie amerykańskim) występują suplementy diety zawierające sole AKG, głównie sole argininy, pirydoksyny, ornityny, kreatyny, histydyny i cytruliny. Dostępne są także środki zawierające kreatynę połączoną z AKG.
Zastosowania techniczne.
AKG może być wykorzystywany do modyfikacji magnetycznych nanocząstek opłaszczonych chitozanem, które z kolei mogą służyć jako nanoadsorbenty zdolne do usuwania barwników oraz toksycznych jonów z roztworów wodnych. Ponadto, w połączeniu z jednym z trzech trioli (glicerol, 1,2,4-butanotriol, 1,2,6-heksanotriol) poddany termicznej polikondensacji pozwala na otrzymanie elastomerów o cennych właściwościach mechanicznych. Poli(triolo α-ketoglutaran) ze względu na swoje właściwości posiada duży potencjał aplikacyjny jako biomateriał (inżynieria tkankowa farmacja). Jest też wykorzystywany jako substrat w biochemicznej diagnostyce wielu chorób (zapalenia wątroby, zawału mięśnia sercowego, dystrofii mięśniowej i in.).

</doc>
<doc id="1164858" url="https://pl.wikipedia.org/wiki?curid=1164858" title="Kwas ketoglutarowy">
Kwas ketoglutarowy



</doc>
<doc id="1164860" url="https://pl.wikipedia.org/wiki?curid=1164860" title="Tomasz Malepszy">
Tomasz Malepszy

Tomasz Malepszy (ur. 12 września 1946 w Gronowie) – polski polityk, działacz PZPR, samorządowiec, od 1998 do 2014 prezydent Leszna.
Życiorys.
Ukończył studia na Politechnice Poznańskiej, po których pracował na Uniwersytecie im. Adama Mickiewicza w Poznaniu. W okresie PRL przez wiele lat działał w Polskiej Zjednoczonej Partii Robotniczej. Był etatowym pracownikiem partii, a w latach 1986–1990 sekretarzem komitetu miejskiego partii.
Wstąpił do Sojuszu Lewicy Demokratycznej, którego członkiem był do 2019.
Pracował jako dyrektor wydziału rozwoju gospodarczego w urzędzie wojewódzkim oraz w prywatnych przedsiębiorstwach. W latach 1994–2002 zasiadał w leszczyńskiej radzie miasta. W 1998 powołano go na urząd prezydenta miasta. W bezpośrednich wyborach samorządowych w 2002, w 2006 i w 2010 (każdorazowo w pierwszej turze) był ponownie wybierany na to stanowisko. W 2014 przegrał wybory w drugiej turze z Łukaszem Borowiakiem, został natomiast radnym miejskim Leszna. Mandat radnego utrzymał również w 2018 jako kandydat komitetu Łukasza Borowiaka. Objął funkcję przewodniczącego rady miejskiej Leszna.

</doc>
<doc id="1164861" url="https://pl.wikipedia.org/wiki?curid=1164861" title="Alfa-ketoglutaran">
Alfa-ketoglutaran



</doc>
<doc id="1164864" url="https://pl.wikipedia.org/wiki?curid=1164864" title="My Location">
My Location

My Location - aplikacja opracowana przez Google, pracująca w telefonach komórkowych, zarówno tych wyposażonych w odbiornik GPS, jak i bez niego, umożliwiająca zlokalizowanie położenia aparatu telefonicznego. W przypadku aparatów z GPS-em jest to zadanie trywialne, natomiast w przypadku aparatów bez tego odbiornika przybliżona lokalizacja odbywa się w oparciu o położenie stacji przekaźnikowych (BTS-ów) telefonii, w których zasięgu znajduje się aparat. Aplikacja ta, w wersji beta, działa także i w niektórych rejonach (centra dużych miast) w Polsce.
Efektem działania "My Location" jest wyświetlenie na ekranie telefonu przybliżonego jego położenia na tle mapy (lub zdjęcia satelitarnego) okolicy oraz (w aparatach bez GPS) zaznaczonego wokół tego punktu koła (np. o promieniu 1700 lub 5000 metrów), wewnątrz którego zlokalizowany jest aparat.

</doc>
<doc id="1164867" url="https://pl.wikipedia.org/wiki?curid=1164867" title="Dortmund West">
Dortmund West

Dortmund West – przystanek kolejowy S-Bahn Linie 4 w Dortmundzie, w kraju związkowym Nadrenia Północna-Westfalia, w Niemczech. Posiada 2 perony.

</doc>
<doc id="1164868" url="https://pl.wikipedia.org/wiki?curid=1164868" title="Zamczysko (Dolina Sanki)">
Zamczysko (Dolina Sanki)

Zamczysko lub Góra Zamkowa – wzgórze o wysokości około 320 m w lewych zboczach Doliny Sanki na Garbie Tenczyńskim na Wyżynie Krakowsko-Częstochowskiej. Znajduje się w przysiółku Baczyn należącym do Mnikowa w województwie małopolskim, w powiecie krakowskim, w gminie Liszki. 
Ma kilka mało wybitnych wierzchołków. Stoki zachodnie i południowe opadają do koryta rzeki Sanka, wschodnie do wąwozu wcinającego się w zbocza Doliny Sanki, również w północne wcina się wąwóz. Wszystkie zbocza są strome, a w południowych znajduje się wapienne urwisko. Wzgórze ma charakter obronny. Całkowicie porasta go las, ale dawniej na jego południowym wierzchołku nad wapiennym urwiskiem znajdowało się wczesnośredniowieczne grodzisko.
W roku 1964 na polach uprawnych pod Zamczyskiem odkryto cmentarzysko kultury łużyckiej. W dniach 24 sierpnia–19 września 1964 roku i 2 sierpnia–7 września 1965 roku prowadzono w tym miejscu prace archeologiczne, co przyczyniło się do odnalezienia 125 grobów o zróżnicowanym obrządku grzebalnym. W czasie prac archeologicznych znaleziono również wiele przedmiotów ówczesnego użytku

</doc>
<doc id="1164871" url="https://pl.wikipedia.org/wiki?curid=1164871" title="Izaak Grünbaum">
Izaak Grünbaum

Izaak Grünbaum (Yitzhak/Icchak Gruenbaum), ps. literacki "Coir" (ur. 24 listopada 1879 w Warszawie, zm. 7 września 1970 w Gan Szemu’el) – żydowski działacz syjonistyczny w II Rzeczypospolitej, poseł na Sejm Ustawodawczy i Sejm I, II i III kadencji II RP, jeden z sygnatariuszy deklaracji niepodległości Izraela.
Życiorys.
Był absolwentem szkoły żydowskiej w Płońsku, później uczęszczał do gimnazjum w gubernialnym Płocku. Studiował prawo i medycynę na Cesarskim Uniwersytecie Warszawskim. W czasie studiów zaangażował się w ruch syjonistyczny, stworzył i szefował organizacji „Kadima” (hebr. "Naprzód!"). Przed I wojną światową praktykował jako adwokat, jednak w 1911 został skreślony z listy adwokatów.
W 1905 był uczestnikiem Kongresu Syjonistycznego w Bazylei. W latach 1909–1911 mieszkał w Wilnie, gdzie szefował Centralnemu Komitetowi Syjonistycznemu. W 1911 został aresztowany i poddany procesowi sądowemu wraz z innymi działaczami syjonistycznymi w Rosji. Za swoją działalność pięciokrotnie więziony.
Oprócz polityki i adwokatury zajmował się również dziennikarstwem: był redaktorem „Tygodnika Żydowskiego” (pisma syjonistycznego wydawanego w języku polskim w latach 1906–1907, na początku lat 20. został szefem gazety „Hajnt”.
W 1919 współzakładał i był członkiem prezydium Tymczasowej Żydowskiej Rady Narodowej. Grünbaum pełnił także wysokie funkcje w organizacjach syjonistycznych, był m.in. Członkiem Centralnego Komitetu Organizacji Syjonistycznej w Polsce oraz członkiem Wydziału Wykonawczego Światowej Organizacji Syjonistycznej.
W Polsce posłował od 1919, początkowo na Sejm Ustawodawczy a potem na Sejm I, II i III kadencji (do 1932). W 1919 wybrano go do specjalnej komisji badającej antysemickie zajścia w Pińsku na Polesiu. W 1922 był jednym z inicjatorów powołania Bloku Mniejszości Narodowych, który odniósł sukces w pierwszych ogólnopolskich wyborach (35 mandatów dla mniejszości żydowskiej w sejmie).
W 1932 wyjechał na stałe do Palestyny. W czasie Holocaustu służył w „Komitecie Czwórki” wybranym podczas wybuchu II wojny światowej, aby utrzymać kontakt z polskimi żydami i pomoc w ich ratowaniu. W 1942 r., Gdy wiadomość dotarła do Yishuv z masowej eksterminacji przez niemieckie siły okupacyjne, które miały miejsce w Europie Wschodniej, Gruenbaum został wybrany na przewodniczącego 12-osobowego Komitetu Ratunkowego, w skład którego wchodzili przedstawiciele różnych partii. Ze względu na panujące w tym czasie okoliczności ich wysiłki ratownicze nie przyniosły znacznych rezultatów. 14 maja 1948 znalazł się wśród sygnatariuszy deklaracji o powołaniu państwa Izrael. W latach 1948–1949 stał na czele MSW w Rządzie Tymczasowym Izraela, zaś w latach 1949–1950 był skarbnikiem Agencji Żydowskiej. W wyborach do Knesetu 1949 wystawił własną listę, ale nie zdobyła ona żadnego mandatu. W konsekwencji Grünbaum wycofał się z życia publicznego. W 1960 osiadł na stałe w kibucu Gan Szemu’el, gdzie pozostał do końca życia.
Wydał kilka książek, m.in. "„Polityka żydowska w Polsce w ostatnich dziesięcioleciach”" (Warszawa 1930), "Fun majn dor" (w jidysz: „O moim pokoleniu"', Tel Awiw 1959; wersja hebrajska nosi tytuł „Pnej ha-dor”). Był redaktorem Encyclopedia of the Diaspora.
Rodzina.
Miał syna Eliezera (ur. 1909), oskarżanego przez władze francuskie o kolaborację z Niemcami w obozie Auschwitz. Elizer zginął w 1948 w walkach z Arabami pod Jerozolimą.

</doc>
<doc id="1164885" url="https://pl.wikipedia.org/wiki?curid=1164885" title="Benzyloamina">
Benzyloamina

Benzyloamina, – organiczny związek chemiczny z grupy amin zawierający grupę benzylową. Zasadowość benzyloaminy () zbliżona jest do zasadowości amoniaku ().
Otrzymywana przez uwodornianie benzonitrylu zgodnie z reakcją:
Wykorzystywana w syntezie organicznej do otrzymywania amin drugorzędowych. W pierwszym etapie powstaje amina trzeciorzędowa, zawierająca grupę benzylową, która może zostać usunięta w wyniku hydrogenolizy:

</doc>
<doc id="1164887" url="https://pl.wikipedia.org/wiki?curid=1164887" title="Paraechinus">
Paraechinus



</doc>
<doc id="1164890" url="https://pl.wikipedia.org/wiki?curid=1164890" title="Siegen Hauptbahnhof">
Siegen Hauptbahnhof

Siegen – stacja kolejowa w Siegen, w kraju związkowym Nadrenia Północna-Westfalia, w Niemczech. Stacja posiada 2 perony.

</doc>
<doc id="1164892" url="https://pl.wikipedia.org/wiki?curid=1164892" title="Echinosorex">
Echinosorex



</doc>
<doc id="1164895" url="https://pl.wikipedia.org/wiki?curid=1164895" title="Radosław Mleczko">
Radosław Mleczko

Radosław Mleczko (ur. 12 maja 1959 w Warszawie) – polski historyk sztuki, menedżer, w latach 2008–2015 podsekretarz stanu w Ministerstwie Pracy i Polityki Społecznej.
Życiorys.
Ukończył XVII Liceum Ogólnokształcące im. Andrzeja Frycza Modrzewskiego w Warszawie. Odbył studia z zakresu historii sztuki na Wydziale Historycznym Uniwersytetu Warszawskiego, następnie studia podyplomowe w School of Foreign Service na Uniwersytecie Georgetown oraz z zakresu marketingu i zarządzania w instytucjach kultury w De Montfort University of Leicester. Był stypendystą m.in. Fundacji Józefa Konrada, odbył staże zagraniczne w Chicagowskiej Orkiestrze Symfonicznej, City of Birmingham Symphony Orchestra oraz w California State University. Uczył się gry na saksofonie w Akademii Muzycznej im. Fryderyka Chopina w Warszawie, ukończył także Państwową Szkołę Muzyczną II stopnia im. Józefa Elsnera w tym mieście.
W latach 1984–1988 był asystentem w Gabinecie Grafiki i Rysunków Współczesnych Muzeum Narodowego w Warszawie. W 2002 został kuratorem warszawskiej Królikarni. W latach 2004–2007 równocześnie pełnił obowiązki zastępcy dyrektora muzeum.
W latach 1984–2003 pracował nieprzerwanie w szkolnictwie muzycznym jako nauczyciel, a także zastępca dyrektora Zespołu Państwowych Szkół Muzycznych im. Fryderyka Chopina w Warszawie. Od 1990 do 1994 był szefem promocji Filharmonii Narodowej w Warszawie i redaktorem naczelnym magazynu „Filharmonia”. W 1997 stworzył komercyjną stację grającą muzykę poważną (Radio Classic 103,7 FM), którego do 2000 był prezesem i dyrektorem generalnym. Pracował również w Market Link Advertising Agency początkowo w dziale kreatywnym, a następnie jako doradca. Od 2001 do 2004 prowadził zajęcia z zakresu promocji sztuki w Wyższej Szkole Komunikowania i Mediów Społecznych im. Jerzego Giedroycia w Warszawie. Był dyrektorem programowym programu stypendialnego „Agrafka Muzyczna” (2000–2004). Jest autorem tekstów krytycznych i omówień wystaw, a także książek: "Forma człowieka", "Bajka o latającym miasteczku" i "Przestarzały jak człowiek", w której poruszył zagadnienia przyszłości pracy w kontekście zmian społecznych i technologicznych.
Współtworzył Fundację Dobrych Pomysłów, która we współpracy z Międzynarodowym Festiwalem Muzyki Współczesnej Warszawska Jesień zorganizowała Wiosenną Orkiestrę Warszawskiej Jesieni. Autor koncepcji i dyrektor „Ogólnopolskich Integracyjnych Warsztatów Muzycznych” zorganizowanych wspólnie z United Nations Development Program. Został także wiceprzewodniczącym komitetu honorowego Olimpiady Artystycznej, członkiem Akademii Fonograficznej, rady Fundacji Zbiorów Sztuki Współczesnej MNW i British Alumni Society.
8 stycznia 2008 został podsekretarzem stanu w Ministerstwie Pracy i Polityki Społecznej. Wszedł w skład rządowych komitetów. Stanowisko to zajmował do 16 listopada 2015.
Laureat nagrody „Ernesta” w dziedzinie kultury przyznanej przez Elżbietę Dzikowską za utworzenie Radia Classic 103,7 FM i zaangażowanie w budowę pomnika Ernesta Malinowskiego na przełęczy Ticlio w Peru, uhonorowany medalem Akademii Sztuk Pięknych w Warszawie. Został też laureatem nagrody Labor Mobilis 2014 wręczonej podczas II Europejskiego Kongresu Mobilności Pracy w Krakowie.

</doc>
<doc id="1164896" url="https://pl.wikipedia.org/wiki?curid=1164896" title="Źródło Chuderskiego">
Źródło Chuderskiego

Źródło Chuderskiego – źródło znajdujące się na terenie krzeszowickiego osiedla Czatkowice Dolne, wzdłuż bocznicy kolejowej do kamieniołomu wapienia „Czatkowice” w Dolinie Krzeszówki.
Źródło Chuderskiego to obfite szczelinowe źródło krasowe o przepływie 60 l/s. Dawniej woda z miejscowych źródeł zasilała nawet "Pałac Potockich w Krzeszowicach", teraz zaopatruje mieszkańców miasta Krzeszowice i okolicznych wsi, cześć też wykorzystywana jest do prywatnej rozlewni wody.

</doc>
<doc id="1164898" url="https://pl.wikipedia.org/wiki?curid=1164898" title="Paul Hester">
Paul Hester

Paul Hester (ur. 8 stycznia 1959, zm. 26 marca 2005) – australijski muzyk, postać telewizyjna, najbardziej znany jako perkusista australijskiej grupy rockowej Crowded House. Wcześniej grał w takich zespołach jak Split Enz i Deckchairs Overboard. Po wieloletniej walce z depresją, popełnił samobójstwo przez powieszenie.

</doc>
<doc id="1164903" url="https://pl.wikipedia.org/wiki?curid=1164903" title="Źródło Nowe">
Źródło Nowe

Źródło Nowe – źródło znajdujące się na Wyżynie Olkuskiej, na terenie krzeszowickiego osiedla Czatkowice Dolne, koło bocznicy kolejowej do kamieniołomu wapienia "Czatkowice" w Dolinie Krzeszówki.
Jest to obfite szczelinowe źródło krasowe o przepływie 60 l/s. Dawniej woda z miejscowych źródeł zasilała nawet "Pałac Potockich w Krzeszowicach", teraz zaopatruje mieszkańców miasta Krzeszowice i okolicznych wsi, cześć też wykorzystywana jest dla znanej prywatnej rozlewni wody "Eden", która pobiera wodę w ilości poniżej 670 m³ na dobę.

</doc>
<doc id="1164906" url="https://pl.wikipedia.org/wiki?curid=1164906" title="Neil Finn">
Neil Finn

Neil Finn (ur. 27 maja 1958 w Te Awamutu) – nowozelandzki muzyk, lider rockowego zespołu Crowded House. Wcześniej, członek nowozelandzkiej grupy Split Enz. Znany również ze swoich solowych dokonań.
W 2012 roku wykonał piosenkę "Song of the Lonely Mountain" promującą film "", do której też skomponował muzykę. 9 kwietnia 2018 został członkiem grupy Fleetwood Mac.
Odznaczony Orderem Imperium Brytyjskiego IV klasy (OBE).

</doc>
<doc id="1164907" url="https://pl.wikipedia.org/wiki?curid=1164907" title="Źródło dr. Wróbla">
Źródło dr. Wróbla

Źródło dr. Wróbla – źródło znajdujące się przy ul. dr. Ignacego Wróbla, na terenie krzeszowickiego osiedla Czatkowice Dolne, koło bocznicy kolejowej do kamieniołomu wapienia "Czatkowice" w Dolinie Krzeszówki. Jest to obfite szczelinowe źródło krasowe o wydajności 60 l/s. Dawniej woda z miejscowych źródeł zasilała nawet Pałac Potockich w Krzeszowicach, teraz zaopatruje mieszkańców miasta Krzeszowice i okolicznych wsi, cześć była też wykorzystywana do prywatnej rozlewni wody.
Nazwa źródła wywodzi się od nazwiska posła na sejm galicyjski (1907) – dr. Ignacego Wróbla, mieszkańca ówczesnej wsi Czatkowice, założyciela "Powiatowego Towarzystwa Pszczelarzy w Krzeszowicach".

</doc>
<doc id="1164911" url="https://pl.wikipedia.org/wiki?curid=1164911" title="Bochum Hauptbahnhof">
Bochum Hauptbahnhof

Bochum Hauptbahnhof – główny dworzec kolejowy w Bochum, w kraju związkowym Nadrenia Północna-Westfalia, w Niemczech. Stacja posiada 4 perony.

</doc>
<doc id="1164918" url="https://pl.wikipedia.org/wiki?curid=1164918" title="Albrecht Lempp">
Albrecht Lempp

Albrecht Lempp (ur. 8 maja 1953 w Stuttgarcie, zm. 19 listopada 2012 w Warszawie) – doktor nauk humanistycznych, slawista, menadżer kultury i tłumacz literatury polskiej na język niemiecki.
Zasiadał w radzie Fundacji Kultury Haus Europa, był członkiem rzeczywistym Stowarzyszenia Willa Decjusza. Pracował w Deutsches Polen-Institut w Darmstadt, był wicedyrektorem w Instytucie Adama Mickiewicza. Od 2003 był członkiem zarządu i dyrektorem Fundacji Współpracy Polsko-Niemieckiej.
W 2000 roku na zlecenie Ministerstwa Kultury i Dziedzictwa Narodowego – jako szef Zespołu Literackiego „polska2000” – przygotował program literacki polskiej prezentacji na Targi Książki we Frankfurcie, podczas których Polska była gościem honorowym. Albrecht Lempp wprowadził na targach frankfurckich znak towarowy „copyright Poland”, który na całym świecie funkcjonuje jako znak książki z Polski. Utworzono także regularnie uaktualnianą bazę danych o współczesnej literaturze polskiej w internecie, powielaną przez wiele krajów, służącą wydawcom i organizatorom festiwali literackich. W trakcie prac nad prezentacją we Frankfurcie powstał także pomysł programu translatorskiego, w ramach którego Polska za publiczne pieniądze wspiera koszty tłumaczenia swojej literatury na wszystkie języki. W czerwcu 2007 otrzymał nagrodę „Transatlantyk” przyznawaną przez Instytut Książki za zasługi na rzecz promocji literatury polskiej za granicą.
Zasłabł podczas konferencji „Więcej Europy” w Warszawie, zmarł w domu na zawał serca w otoczeniu rodziny. 26 listopada 2012 został pochowany na warszawskich Powązkach Wojskowych. Urna z prochami została złożona do grobu w Alei Zasłużonych (kwatera A30-tuje-23).

</doc>
<doc id="1164920" url="https://pl.wikipedia.org/wiki?curid=1164920" title="Źródło św. Józefa">
Źródło św. Józefa

Źródło św. Józefa – źródło w Dolinie Eliaszówki na Wyżynie Olkuskiej (część Wyżyny Krakowsko-Częstochowskiej). Znajduje się w północno-wschodniej części wsi Czerna, w województwie małopolskim, w powiecie krakowskim, w gminie Krzeszowice.
Źródło znajduje się na wysokości 302,5 m n.p.m., w bezleśnym, zabudowanym rejonie wsi Czerna, tuż po lewej (wschodniej) strony drogi z Krzeszowic przez Gorenice do Olkusza i przy Kopalni Wapienia Czatkowice, poza obszarem Rezerwatu przyrody Dolina Eliaszówki.
Źródło stanowi największy wypływ w linii źródeł. Jego wydajność wynosi 10–20 l/s, a temperatura 9,8 °C.
W Dolinie Eliaszówki powyżej Źródła Józefa znajdują się jeszcze dwa inne źródła: Źródło proroka Elizeusza i Źródło proroka Eliasza.

</doc>
<doc id="1164921" url="https://pl.wikipedia.org/wiki?curid=1164921" title="Regenerat">
Regenerat

Regenerat — plastyczny produkt otrzymywany przez depolimeryzację zwulkanizowanych odpadów gumowych, zużytych wyrobów gumowych (opony, dętki, węże gumowe, obuwie itp.).
W mieszankach gumowych może on zastąpić część kauczuku. Dodany w ograniczonej ilości wpływa korzystnie na dalsze procesy technologiczne, a ponadto przyczynia się do potanienia wyrobu gumowego.
Nadmierny udział regeneratu w gumie powoduje znaczne obniżenie jej własności wytrzymałościowych.
W odlewnictwie regenerat jest materiałem ziarnistym podlegającym przygotowaniu w procesach wytwarzania i obróbki odlewów, stanowiącym osnowę dla piasku masy formierskiej.

</doc>
<doc id="1164924" url="https://pl.wikipedia.org/wiki?curid=1164924" title="Angers SCO">
Angers SCO

Angers Sporting Club de l'Ouest – francuski klub piłkarski, grający obecnie w Ligue 1, mający siedzibę w mieście Angers, leżącym w regionie Kraju Loary.
Historia.
Klub został założony 10 października 1919 pod nazwą "Sporting Club de l'Ouest Angers", która obowiązuje do dnia dzisiejszego. Sekcję piłkarską utworzono w 1925. Największymi sukcesami zespołu Angers była gra w Ligue 1 w latach 1956–1968, 1969–1975, 1976–1977, 1978–1981 i ostatni raz w sezonie 1993/1994. W 2007 roku klub wywalczył awans z Championnat National do Ligue 2. W 2015 klub wywalczył po 21 latach awans do Ligue 1.
Swoje domowe mecze Angers rozgrywa na stadionie o nazwie Stade Raymond-Kopa, który może pomieścić 14.600 widzów. Barwy klubowe to kolory biały i czarny.

</doc>
<doc id="1164929" url="https://pl.wikipedia.org/wiki?curid=1164929" title="Crimson">
Crimson

Crimson – szósty album fińskiego zespołu metalowego Sentenced, wydany w styczniu 2000 roku przez wytwórnię Century Media Records.
Według danych z kwietnia 2002 album sprzedał się w nakładzie 7,285 egzemplarzy na terenie Stanów Zjednoczonych.

</doc>
<doc id="1164931" url="https://pl.wikipedia.org/wiki?curid=1164931" title="Roberto Rossellini">
Roberto Rossellini

Roberto Gastone Zeffiro Rossellini (ur. 8 maja 1906 w Rzymie, zm. 3 czerwca 1977 tamże) – włoski reżyser, scenarzysta oraz producent filmowy. Jeden z czołowych twórców neorealizmu włoskiego.
Życiorys.
Interesował się filmem od wczesnej młodości. Przerwał nawet naukę w liceum, by poświęcić się różnym zajęciom technicznym w atelier. Swój pierwszy film - krókometrażowy dokument "Fantazja podmorska" (1936) – zrealizował jednak dopiero w wieku 30 lat. Następnie był autorem scenariusza do filmu "Pilot Luciano Serra" (1938) Goffreda Alessandriniego. Doświadczenia dokumentalne wykorzystał przy tworzeniu swoich pierwszych filmów fabularnych, takich jak "Biały okręt" (1941) czy "Pilot powraca" (1942).
W styczniu 1944 zaczął kręcić film dokumentalny o księdzu, rozstrzelanym przez Niemców. W trakcie zdjęć dokument przeistoczył się w film fabularny "Rzym, miasto otwarte", który wszedł do historii kina jako jedno z pierwszych dzieł rodzącego się włoskiego neorealizmu. Kolejnym filmem reżysera, również ściśle związanym z nowym nurtem, była "Paisà" (1946). Oba obrazy zdobyły niesłychany rozgłos ogólnoświatowy i do dziś należą do żelaznej klasyki światowego kina.
24 maja 1950 ożenił się z aktorką Ingrid Bergman, z którą pracował przy filmie "Stromboli, ziemia bogów". Małżeństwo to zawarte zostało w atmosferze obyczajowego skandalu, gdyż Bergman porzuciła dla włoskiego reżysera swojego ówczesnego męża, za co spotkał ją ostracyzm w Hollywood. Przez następne lata była zmuszona pracować w Europie, w tym czasie grała przede wszystkim w kolejnych filmach Rosselliniego: "Stromboli, ziemia bogów" (1951), "Europa ‘51" (1952) i "Podróż do Włoch" (1953). Para miała razem troje dzieci, syna Robertina oraz córki-bliźniaczki, Isottę i Isabellę.
Lata 50. to okres płodny, ale jednocześnie i bardzo nierówny w twórczości reżysera. Rossellini stopniowo tracił wtedy renomę wśród krytyki i publiczności. Odzyskał ją chwilowo dopiero pod koniec dekady, czego potwierdzeniem był Złoty Lew na 20. MFF w Wenecji za film "Generał della Rovere" (1959) z Vittoriem De Siką w roli tytułowej. Jednak jego kolejne dokonania znów rozczarowywały.
Od połowy lat 60. kręcił głównie filmy biograficzne i historyczne dla włoskiej telewizji. W 1969 został kierownikiem słynnej rzymskiej szkoły filmowej Centro Sperimentale di Cinematografia.
W 1977 przewodniczył jury konkursu głównego na 30. MFF w Cannes. W tym samym roku zmarł podczas przygotowań do filmu o Karolu Marksie.

</doc>
<doc id="1164935" url="https://pl.wikipedia.org/wiki?curid=1164935" title="Tōkyū Sharyō">
Tōkyū Sharyō



</doc>
<doc id="1164936" url="https://pl.wikipedia.org/wiki?curid=1164936" title="Ringtheater">
Ringtheater

Ringtheater – nieistniejący obecnie teatr, który mieścił się przy ulicy Schottenring 7, w Wiedniu, w Austrii. Gmach teatru spłonął w 1881 roku. Jego miejsce zastąpiła siedziba dyrekcji wiedeńskiej policji.
Teatr został zbudowany w latach 1872–1874 przez Emila von Förstera. Projektowana budowla miała mieć 1700 miejsc. Ze względu na niewielką działkę budowlaną w celu pomieszczenia takiej liczby ludzi architekt zdecydował się na stosunkowo wysoki gmach. 17 stycznia 1874 roku nastąpiło otwarcie budowli nazwanej Operą Komiczną. Dyrektorem został Albin Swoboda. Teatr miał początkowo lekki repertuar w przeciwieństwie do Staatsoper. Od września 1878 roku zaczęto wystawiać włoskie i niemieckie opery, a nazwę zmieniono na Ringtheater. 8 grudnia 1881 roku teatr spłonął krótko przed przedstawieniem "Opowieści Hoffmanna". W pożarze straciły życie co najmniej 384 osoby. W wyniku tej katastrofy uchwalono w 1882 roku nowe przepisy dotyczące budowy teatrów.
Na miejscu spalonego teatru z prywatnych środków cesarza Franciszka Józefa I powstał tzw. Sühnhaus – budynek czynszowy. Dochody z jego wynajmowania przeznaczano na cele dobroczynne. Budynek został poważnie zniszczony w 1945 roku, a w 1951 roku został zburzony. W latach 1969–1974 wzniesiono na jego miejscu budynek dla potrzeb policji. Znajduje się nam tablica pamiątkowa przypominająca spalony teatr. Zachowane rzeźby z fasady Ringtheater znajdują się dziś w Pötzleinsdorfer Park w Wiedniu.

</doc>
<doc id="1164937" url="https://pl.wikipedia.org/wiki?curid=1164937" title="The Cold White Light">
The Cold White Light

The Cold White Light – siódmy album fińskiego zespołu metalowego Sentenced, wydany w maju 2002 roku przez wytwórnię Century Media Records. Ograniczona część nakładu zawierała film do piosenki "Killing Me Killing You" z albumu "Crimson", oraz nalepkę zespołu Sentenced.

</doc>
<doc id="1164938" url="https://pl.wikipedia.org/wiki?curid=1164938" title="Lauren-Marie Taylor">
Lauren-Marie Taylor

Lauren-Marie Taylor (ur. 1 listopada 1962 w Nowym Jorku) – amerykańska aktorka filmowa i telewizyjna. Od 23 kwietnia 1983 roku jest żoną Johna Didrichsena, którego poznała na planie filmu "Girls Nite Out"; ma z nim trójkę dzieci – córki Olivię i Katherine oraz syna Wesleya. Lauren-Marie Taylor uczęszczała do tej samej szkoły, co aktorka Ally Sheedy. Prowadziła program "Handmade by Design" (1996).

</doc>
<doc id="1164939" url="https://pl.wikipedia.org/wiki?curid=1164939" title="Tomasz Majeran">
Tomasz Majeran

Tomasz Majeran (ur. 1971) – polski poeta i prozaik. 
Życiorys.
Ukończył studia z zakresu filologii polskiej na Uniwersytecie Wrocławskim. Mieszka we Wrocławiu.
Prowadzi na Facebooku profil Wikipedia jako źródło cierpień (i wielu przyjemności).
Twórczość.
Jego teksty stanowią rodzaj swoistej zabawy literackiej, miesza w nich elementy kultury wysokiej i popularnej.
Poezja:
Proza:

</doc>
<doc id="1164941" url="https://pl.wikipedia.org/wiki?curid=1164941" title="Kwas fosfoenolopirogronowy">
Kwas fosfoenolopirogronowy

Kwas fosfoenolopirogronowy – organiczny związek chemiczny, ester fosforanowy formy enolowej kwasu pirogronowego. Jako anion, (fosfoenolopirogronian) uczestniczy w szeregu procesów biochemicznych w organizmach, np. w glikolizie, glukoneogenezie i fotosyntezie.

</doc>
<doc id="1164947" url="https://pl.wikipedia.org/wiki?curid=1164947" title="The Funeral Album">
The Funeral Album

The Funeral Album – ósmy i ostatni album fińskiego zespołu metalowego Sentenced, wydany w maju 2005 roku przez wytwórnię Century Media Records. 

</doc>
<doc id="1164951" url="https://pl.wikipedia.org/wiki?curid=1164951" title="Ise (zatoka)">
Ise (zatoka)

 – zatoka w południowej części regionu Chūbu, w Japonii, połączona z Oceanem Spokojnym cieśniną Irago. 
Wejście do zatoki otaczają półwyspy: Shima od strony prefektury Mie i Atsumi od strony prefektury Aichi. We wschodniej części zatoka Ise jest połączona z zatoką Mikawa. 
U wybrzeży zatoki Ise są położone m.in. porty Nagoja, Yokkaichi. Region wokół zatoki jest silnie uprzemysłowiony. Ważne miasta nad zatoką, oprócz wymienionych portów, to: Kuwana, Tsu, Ise w (prefekturze Mie) oraz Tokoname (w prefekturze Aichi). Zatoka jest znana z hodowli pereł, główny ośrodek jest w mieście Toba.
Ważniejsze rzeki wpadające do Zatoki:

</doc>
<doc id="1164952" url="https://pl.wikipedia.org/wiki?curid=1164952" title="Złodzieje rowerów">
Złodzieje rowerów

Złodzieje rowerów (wł. "Ladri di biciclette") – film produkcji włoskiej z 1948 w reżyserii Vittoria De Siki.
W 1995, w stulecie narodzin kina, obraz De Siki znalazł się na watykańskiej liście 45 filmów fabularnych, które propagują szczególne wartości religijne, moralne lub artystyczne.
Fabuła.
Film opowiada historię Antonia Ricciego z Val Melaina (Rzym), bezrobotnego Włocha z czasów depresji gospodarczej tuż po II wojnie światowej. Ma on na utrzymaniu żonę i dwójkę dzieci, rozpaczliwie potrzebuje pracy i pieniędzy. Gdy w końcu dostaje dobrą pracę przy rozklejaniu plakatów, jego radość zakłóca warunek, że musi mieć własny rower do przemieszczania się. Jego żona Maria zastawia domowe prześcieradła, by z kolei wykupić jego rower z lombardu.
Niestety, wkrótce po rozpoczęciu pracy przez Antonia jego rower zostaje mu ukradziony spod nosa przez młodego bezczelnego złodzieja, gdy zajęty jest plakatowaniem.
Policja nie daje mu wielkich nadziei na odzyskanie roweru. Antonio z synkiem Brunem i dzielnicowym „donem” odwiedzają podejrzany bazar części, jednak długotrwałe poszukiwania nie przynoszą rezultatu. Potem ojciec i syn muszą radzić sobie sami. Raz dostrzegają złodzieja, gdy rozmawia z żebrakiem, jednak pierwszy znika, a drugi milczy jak grób.
Antonio wobec widma głodu odwiedza nawet wyśmiewaną przez siebie wcześniej wróżkę i pyta o losy pojazdu. Ta odpowiada: „Znajdziesz rower szybko albo wcale”. I rzeczywiście, kiedy wychodzi z jej domu, natyka się na złodziejaszka, którego poszukiwał.
Złodziej ucieka do swojej ubogiej dzielnicy, ukrywa się w domu publicznym, w końcu schwytany przez Antonia na ulicy zaprzecza oskarżeniom i udaje atak padaczki, co powoduje wrogość zebranego tłumu wobec intruza. Wezwany przez Bruna policjant tłumaczy Antoniowi, że ten nie ma dowodów, jego świadectwo nie wystarcza, poza tym sąsiedzi chłopaka są gotowi dostarczyć mu fałszywe alibi. Antonio musi opuścić agresywnie już teraz nastawioną do niego okolicę.
W końcu zdesperowany bohater postanawia sam ukraść rower, jednak zostaje natychmiast schwytany przez czujnych tym razem obywateli. Upokarzają go, policzkują na oczach syna i prowadzą na policję, jednak właściciel roweru, widząc smutek dziecka, postanawia w końcu nie zgłaszać kradzieży. W ostatniej scenie zapłakani ojciec i syn, trzymając się za ręce, idą w anonimowym tłumie.
Ograniczenia wiekowe.
W większości krajów obowiązuje ograniczenie od 12 lat lub zalecany dozór rodziców, ze względu na kilka umiarkowanie drastycznych scen, scenę z piciem alkoholu oraz sporadyczne przypadki przekleństw oraz spoliczkowanie dziecka przez ojca.

</doc>
<doc id="1164953" url="https://pl.wikipedia.org/wiki?curid=1164953" title="Guy Bourdin">
Guy Bourdin

Guy Louis Banarès (ur. 2 grudnia 1928, zm. 29 marca 1991 w Paryżu) – francuski fotograf, artysta.
Guy Bourdin urodził się przy Rue Popincourt 7 w Paryżu. W latach 1948–1949 wstąpił do służby wojskowej we Francuskich siłach powietrznych, gdzie uzyskał swoje pierwsze szkolenie fotograficzne. Stacjonował w Dakarze w Senegalu.
W 1950 roku odbyła się pierwsza wystawa jego rysunków i obrazów w Galerii przy Rue de la Bourgogne w Paryżu.

</doc>
<doc id="1164958" url="https://pl.wikipedia.org/wiki?curid=1164958" title="BM-30 Smiercz">
BM-30 Smiercz

BM-30 Smiercz (ros. "БМ-30 Смерч", Indeks GRAU 9K58) – rosyjski system artylerii rakietowej kalibru 300 mm przeznaczony dla samodzielnych brygad artylerii frontowej. Produkowany przez zakłady SPŁAW z Tuły.
Historia.
Prace nad BM-30 rozpoczęto pod koniec lat 70 XX w. Przyspieszyło je wprowadzenie na uzbrojenie US Army systemu M270 MLRS. Początkowo planowano, że podstawą systemu stanie się wyrzutnia szesnastoprowadnicowa, ale ostatecznie ograniczono się do wyrzutni dwunastoprowadnicowej. Została ona umieszczona na największym produkowanym ówcześnie kołowym nośniku samobieżnym – samochodzie MAZ-543M. Wyrzutnia otrzymała oznaczenie GRAU 9A52. Z wyrzutniami współpracują wozy transportowo-załadowcze 9T234A przewożące 12 pocisków.
Dla systemu 9K58 skonstruowano szereg pocisków rakietowych. Mają one podobnie jak wcześniejsze rakiety systemów BM-21 Grad i BM-27 Uragan kombinowaną stabilizację aerodynamiczno-obrotową. Dodatkowo rakiety są wyposażone w prosty układ korekcji trajektorii lotu, dzięki któremu rozrzut jest nie większy niż 0,21% zasięgu. Stosowane są pociski następujących typów:
Pociski te mają zasięg ok. 70 km. W 1998 roku ujawniono istnienie zmodernizowanych pocisków rakietowych, które przy niezmienionej masie maja zasięg zwiększony do 90 km.
Testy 9A52 rozpoczęto w 1986 roku. Wersja seryjna oznaczona jako 9A52-1 trafiła do uzbrojenia w 1989 roku. Poza armią Federacji Rosyjskiej 9K58 w wersji eksportowej został zakupiony przez armie Indii (38 wyrzutni) Kuwejtu (27 wyrzutni) i Zjednoczonych Emiratów Arabskich (6 wyrzutni).

</doc>
<doc id="1164963" url="https://pl.wikipedia.org/wiki?curid=1164963" title="DeLaval">
DeLaval

DeLaval (wcześniej Alfa Laval Agri) – szwedzka firma wydzielona w 1991 z firmy Alfa Laval, założonej w 1883 przez Gustafa de Lavala (wynalazcy pierwszej wirówki do mleka) i Oscara Lamma. Firma jest wiodącym producentem sprzętu mleczarskiego i sprzętu rolniczego do pozyskiwania mleka. Firma jest częścią grupy Tetra Laval, do której należą również Tetra Pak i Sidel.
W latach 1991–1992 nastąpiło utworzenie spółki joint venture Alfa Laval oraz Zjednoczonych Zakładów Archimedes z siedzibą we Wrocławiu, które uprzednio produkowały urządzenia udojowe na szwedzkiej licencji. W 1994 rozpoczęto produkcję wozów paszowych we współpracy z POL-MOT Warfama w Dobrym Mieście k. Olsztyna, od 2000 roku zostały wydzierżawione obiekty produkcyjne. Siedziba polskiego oddziału firmy handlowej, DeLaval Sp. z o.o., do 2010 mieściła się we Wrocławiu. Od 2011 siedziba firmy handlowej znajduje się w Skierniewicach. W lipcu 2013 w Dobrym Mieście została uruchomiona nowa fabryka systemów żywieniowych w którym będą powstawać wozy paszowe, stacje żywienia krów oraz części składowe automatycznego systemu żywienia.

</doc>
<doc id="1164965" url="https://pl.wikipedia.org/wiki?curid=1164965" title="Ladri di Biciclette">
Ladri di Biciclette

Ladri di Biciclette – włoski zespół muzyczny.
Ich debiut nastąpił w 1989, gdy zaprezentowali na Festiwalu Piosenki Włoskiej w San Remo swój utwór "Ladri di Biciclette" (w kategorii "Nowe propozycje"). Latem 1990 roku ich piosenka "Sotto questo sole" zwyciężyła na Festivalbar. Pod koniec 1991 wokalista Paolo Belli zadecydował o rozpoczęciu kariery solisty. 
Wydali album "Figli di un do minore" i "TRE", a także singel "Alza la testa".

</doc>
<doc id="1164974" url="https://pl.wikipedia.org/wiki?curid=1164974" title="Osiedle Powstańców Śląskich (Żory)">
Osiedle Powstańców Śląskich (Żory)

Osiedle Powstańców Śląskich – osiedle mieszkaniowe i dzielnica Żor. Oprócz bloków znajdują się tu domy jednorodzinne położone wzdłuż ulicy Hańcówka.
Położenie.
Wschodnią granicę dzielnicy wyznacza ul. Dąbrowskiego. Południową i zachodnią granicę dzielnicy wydziela al. Zjednoczonej Europy (droga wojewódzka nr 932) prowadząca od droga krajowej nr 81 do Wodzisławia. Północną granicę dzielnicy wyznacza ul. Wodzisławska.
Handel i usługi.
Na terenie osiedla znajduje się Szkoła Podstawowa nr 17 im. Stanisława Ligonia, kilka sklepów, lokali gastronomicznych i targowisko.
Obiekty religijne.
Przy ulicy Hańcówka znajduje się Sala Królestwa Świadków Jehowy dla trzech zborów (Żory–Hańcówka, Żory–Centrum, Żory–Osińska).

</doc>
<doc id="1164979" url="https://pl.wikipedia.org/wiki?curid=1164979" title="Kirsten Baker">
Kirsten Baker

Kirsten Baker (ur. 7 kwietnia 1960 w Songnefjord) – amerykańska aktorka.
Życiorys.
Urodziła się w Norwegii jako córka Mai-Britt Gabrielsen, jednak kiedy miała sześć tygodni przetransportowano ją do Kalifornii, gdzie została adoptowana przez Williama i Sally Bakerów. Zanim ukończyła szkołę średnią, uprawiała modeling, aby uzbierać pieniądze na kształcenie się w szkole sztuki. Przez lata siedemdziesiąte i wczesne osiemdziesiąte pracowała w telewizji, była także modelką dla Cannon Pictures. W maju 1981 roku na ekranach kin pojawił się horror "Piątek, trzynastego II". Po drugoplanowej roli w tym właśnie filmie aktorka została zauważona. W styczniu 1982 roku pojawiła się obok Williama Forsythe'a na planie dreszczowca science fiction "Sektor 13". Niestety, wytwórnia produkująca film zbankrutowała i projekt nigdy nie ujrzał światła dziennego.
Od roku 1987 nie jest już związana z aktorstwem. Według ostatnich doniesień, w 1993 roku pracowała w Los Angeles w galerii sztuki.

</doc>
<doc id="1164980" url="https://pl.wikipedia.org/wiki?curid=1164980" title="Kościół Świętych Apostołów Szymona i Judy Tadeusza w Woronowie">
Kościół Świętych Apostołów Szymona i Judy Tadeusza w Woronowie



</doc>
<doc id="1164983" url="https://pl.wikipedia.org/wiki?curid=1164983" title="Hannes Reichelt">
Hannes Reichelt

Hannes Reichelt (ur. 5 lipca 1980 w Altenmarkt im Pongau) – austriacki narciarz alpejski, dwukrotny medalista mistrzostw świata seniorów i juniorów.
Kariera.
Po raz pierwszy na arenie międzynarodowej pojawił się 22 sierpnia 1995 roku w Thredbo, gdzie w zawodach FIS Race zajął 37. miejsce w gigancie. W 2000 roku wystartował na mistrzostwach świata juniorów w Quebecu, zdobywając brązowe medale w supergigancie i kombinacji. Był tam też piąty w slalomie.
W zawodach Pucharu Świata zadebiutował 7 grudnia 2001 roku w Val d’Isère, gdzie nie ukończyła supergiganta. Pierwsze pucharowe punkty wywalczył 20 grudnia 2002 roku w Val Gardena, zajmując drugie miejsce w tej samej konkurencji. W zawodach tych rozdzielił Didiera Défago ze Szwajcarii i Marco Büchela z Liechtensteinu. Blisko trzy lata później, 1 grudnia 2005 roku w Beaver Creek odniósł swoje pierwsze zwycięstwo, wygrywając supergiganta i wyprzedzając Kanadyjczyka Erika Guaya i swego rodaka, Matthiasa Lanzingera. Najlepsze wyniki osiągnął w sezonie 2011/2012, kiedy zajął piąte miejsce w klasyfikacji generalnej. W sezonie 2007/2008 wywalczył Małą Kryształową Kulę, a w sezonach 2013/2014 i 2014/2015 zajmował drugie miejsce w klasyfikacji zjazdu.
Na mistrzostwach świata w Vail/Beaver Creek w 2015 roku wywalczył złoty medal w supergigancie, wyprzedzając Kanadyjczyka Dustina Cooka i Francuza Adriena Théaux. Na rozgrywanych cztery lata wcześniej mistrzostwach świata w Garmisch-Partenkirchen w tej samej konkurencji zajął drugie miejsce, rozdzielając Włocha Christofa Innerhofera i Ivicę Kostelicia z Chorwacji. Był też czwarty w supergigancie podczas mistrzostw świata w Schladming, przegrywając walkę o podium z Akselem Lundem Svindalem z Norwegii o 0,33 sekundy. W 2006 roku wystartował na igrzyskach olimpijskich w Turynie, zajmując dziesiąte miejsce w supergigancie.
W marcu 2021 r. ogłosił zakończenie kariery.

</doc>
<doc id="1164985" url="https://pl.wikipedia.org/wiki?curid=1164985" title="FC Gueugnon">
FC Gueugnon

Football Club de Gueugnon – francuski klub piłkarski z siedzibą w Gueugnon (Burgundia), utworzony 15 września 1940. Zdobywca Pucharu Ligi Francuskiej w sezonie 1999/2000.
Historia.
Klub został utworzony 15 września 1940 - pod obowiązującą do dzisiaj nazwą Football Club de Gueugnon - w wyniku połączenia dwóch istniejących wcześniej stowarzyszeń sportowych: Association Sportive Gueugnonnaise oraz Foch. Kibicami drużyny byli w większości pracownicy miejscowej huty, stąd też wziął się jej przydomek – Les Forgerons ("Hutnicy"). W 1947 r. osiągnęła ona swój pierwszy sukces, zdobywając tytuł amatorskiego mistrza Francji, po wygranej 2:1 nad Arago d'Orléans. Sukces powtórzono w 1952 r. W sezonie 1970/71 zespół po raz pierwszy awansował natomiast do Division 2. W 1974 r. pod wodzą środkowego pomocnika i największej wówczas gwiazdy drużyny – Casimira Nowotarskiego, FC Gueugnon dotarł do baraży o awans do Division 1, które jednak przegrał z FC Rouen. W sezonie 1978/79 ekipa "Hutników" wywalczyła mistrzostwo Division 2, jednak nie dostała licencji na grę we francuskiej ekstraklasie z powodu posiadania statusu amatorskiego. W latach 80. nastąpił co prawda kryzys w przemyśle stalowym, jednak w lipcu 1987 r. klub otrzymał status profesjonalnego. W sezonie 1990/91 drużyna dotarła do półfinału Pucharu Francji, odpadając w nim po wyjazdowej porażce 5:0 z AS Monaco. W sezonie 1994/95 zespół - pod wodzą trenera Rolanda Gransarta i z polskim napastnikiem Dariuszem Marciniakiem w składzie - po raz pierwszy i jedyny awansował do Division 1. Zadebiutował w niej 19 lipca 1995 remisem 0:0 u siebie z FC Metz. Na najwyższym szczeblu ligowym FC Gueugnon spędził zaledwie jeden sezon, spadając po zajęciu 18. miejsca. W sezonie 1999/2000 dotarł do 1/8 finału krajowego pucharu, przegrywając po serii rzutów karnych z FC Nantes (rundę wcześniej FC Gueugnon pokonał 4:3 na wyjeździe faworyzowany Olympique Marsylia). W 2000 r. zespół odniósł największy sukces w historii, zwyciężając na Stade de France w finale Pucharu Ligi Francuskiej 2:0 z Paris Saint-Germain i stając się tym samym pierwszym, drugoligowym triumfatorem tych rozgrywek. W sezonie 2000/01 wystąpił w Pucharze UEFA, jednak odpadł po dwumeczu z Iraklisem Saloniki (0:0, 0:1). Pierwsza dekada XXI wieku stała się dla drużyny równią pochyłą, prowadząc do zajęcia ostatniego miejsca w Championnat National i spadku do CFA w sezonie 2010/11. W kwietniu 2011 r. klub utracił status profesjonalnego.

</doc>
<doc id="1164989" url="https://pl.wikipedia.org/wiki?curid=1164989" title="Furdyment">
Furdyment

Furdyment (także: kosz) - rozbudowany typ rękojeści w niektórych typach bocznej broni białej (pałasze, szable, szpady).
System gęsto splecionych z sobą kabłąków i obłęków tworzących pełną osłonę dłoni. Wykonywany najczęściej ze zgrzewanych prętów lub wycinany ażurowo z blachy. Wnętrze furdymentu było często wyściełane płatem skóry lub tkaniny. Rękojeści tego typy zapewniały doskonałą ochronę dłoni walczącego, lecz w znacznym stopniu ograniczały ruchy nadgarstka.

</doc>
<doc id="1164998" url="https://pl.wikipedia.org/wiki?curid=1164998" title="Starý most">
Starý most

Starý most (Stary Most) – najstarszy istniejący od XIX do XXI wieku most w Bratysławie.
Historia.
Pierwszym stałym mostem w Bratysławie, oprócz krótko istniejącego mostu w XV wieku i kilku późniejszych drewnianych, był most pontonowy postawiony na Dunaju w 1825 r. Znajdował się on przy dzisiejszym Placu Ľ. Štúra (słow. "Námestie Ľ. Štúra").
Stary Most wybudowano w latach 1889–1890, a uroczystego otwarcia dokonał cesarz i król Franciszek Józef I 1 stycznia 1891. Do roku 1918, kiedy Bratysława należała do Węgier, most nosił imię Franciszka Józefa (słow. "Most Františka Jozefa", niem. "Franz Josephs Brücke, węg. Ferenc József híd"). Zaraz po I wojnie światowej zmieniono nazwę na neutralny Most Dunajski ("Donaubrücke, Duna híd"), a przez większość istnienia I Republiki Czechosłowackiej i niepodległego państwa słowackiego nazywał się "Štefánikov most", na cześć słowackiego polityka Milana Štefánika. Pod koniec II wojny światowej został zniszczony w czasie bombardowania; odbudowała go Armia Czerwona (oraz niemieccy jeńcy wojenni) i w okresie rządów komunistycznych nosił on miano "Mostu Armii Czerwonej" ("Most Červenej armády"). Po 1989 nadano mu nową, neutralną nazwę "Starego Mostu".
Most miał 460 metrów długości, był konstrukcji żelaznej i umieszczono go na kamiennych filarach. Znajdował się na nim chodnik dla pieszych, dwa pasy drogi (jeden w każdą stronę) oraz jedna nitka torów kolejowych, która jednak od 1985 nie była używana. Jako pierwsze kursowały tam pociągi z ówczesnego Pressburga do Szombathely (linię otwarto w tym samym roku co Stary Most). Później kursował tam pociąg elektryczny (właściwie tramwaj międzymiejski) pomiędzy Wiedniem a Pressburgiem (Pressburger Bahn).
Demontaż mostu.
Most, wybudowany jako konstrukcja tymczasowa, przetrwał kilkadziesiąt lat i w pierwszej dekadzie XXI wieku był w coraz gorszym stanie technicznym. W 2008 zawieszono na nim ruch samochodów, a w 2010 zamknięto go również dla komunikacji miejskiej oraz dla pieszych i rowerzystów.
Dla tych ostatnich przywrócono ruch na moście w 2011, jednak 2 grudnia 2013 został całkowicie zamknięty i rozpoczęto jego rozbiórkę (choć początkowo planowano go wpisać w całości na listę zabytków), która zakończyła się wiosną następnego roku. Dwa z historycznych filarów mają zostać zachowane i po nadbudowie ma na nich powstać nowy most, służący jedynie pieszym, rowerzystom, a także tramwajom z Petržalki do centrum Bratysławy.
Otwarcie nowego mostu zaplanowano na połowę 2015.

</doc>
<doc id="1165006" url="https://pl.wikipedia.org/wiki?curid=1165006" title="Maria Gabriela Bawarska">
Maria Gabriela Bawarska

Maria Gabriela Bawarska (ur. 9 października 1878 w Tegernsee; zm. 24 października 1912 w Sorrento) – księżna Bawarii.
Życie.
Maria Gabriela była trzecią córką Karola Teodora Wittelsbacha, księcia Bawarii, i jego drugiej żony Marii Józefy, infantki Portugalii.
10 lipca 1900 w Monachium wyszła za mąż za Rupprechta, następcę tronu Bawarii. Mąż Marii Gabrieli był synem Ludwika III, króla Bawarii, i arcyksiężniczki Marii Teresy Habsburg-Este. Maria Gabriela została pochowana w kościele teatynów z Monachium. Jej mąż w 1921 ożenił się z jej siostrą cioteczną – księżniczką Antoniną Luksemburską.

</doc>
<doc id="1165014" url="https://pl.wikipedia.org/wiki?curid=1165014" title="Libby Radziński">
Libby Radziński



</doc>
<doc id="1165017" url="https://pl.wikipedia.org/wiki?curid=1165017" title="Gula (mitologia)">
Gula (mitologia)

Gula – w mitologii mezopotamskiej bogini uzdrawiania i opiekunka lekarzy. Czczona również pod imionami Nintinuga, Ninkarrak i Meme (pierwotnie imiona innych bogiń) oraz Ninisina („"Pani Isin"”). Jej główna świątynia E-galmah („"Wspaniały pałac"”) znajdowała się w mieście Isin, ale miała również swe świątynie w Nippur, Borsippie i Aszur. Uważano ją za żonę boga Ninurty lub Pabilsaga, a niekiedy – mającego niższą rangę – boga wegetacji Abu. Gula była matką boga uzdrawiania Damu oraz boga Ninazu (również związanego z leczeniem). Jej świętym zwierzęciem był pies, a wierni ofiarowywali jej małe kamienne lub gliniane figurki psów.
Gulę przedstawiano najczęściej jako kobietę siedzącą na tronie, ubraną w długą szatę i wysoką czapkę, z dłońmi podniesionymi na wysokość twarzy w geście modlitewnym. Często u jej stóp leżał lub siedział pies.

</doc>
<doc id="1165030" url="https://pl.wikipedia.org/wiki?curid=1165030" title="Jiang Bo">
Jiang Bo

Jiang Bo (; ur. 13 marca 1977) – chińska biegaczka długo- i średniodystansowa.
Podczas Mistrzostw Chin w 1997 ustanowiła dwa świetne wyniki w biegu na 1500 i 5000 m, na tym drugim dystansie ustanowiła rekord świata 14:28.06, który przetrwał do 2004. Wielu podejrzewa, że za jej świetnymi wynikami stały niedozwolone środki wspomagające, gdyż ani na MŚ w 1999, ani na igrzyskach olimpijskich w 2000 nie zdobyła medalu, odpadając w fazach eliminacyjnych.

</doc>
<doc id="1165033" url="https://pl.wikipedia.org/wiki?curid=1165033" title="Test Amslera">
Test Amslera

Test Amslera – test stosowany w okulistyce do oceny widzenia w obrębie dołka środkowego siatkówki. Badanie przeprowadza się dla każdego oka osobno. Test polega na obserwacji z odległości 28 cm siatki Amslera, będącej kwadratem o boku 10 cm podzielonym czarną albo białą siatką linii przecinających się co 0,5 cm. Każdy z utworzonych kwadracików odpowiada kątowi widzenia 1°. W centrum siatki znajduje się punkt, na który kieruje się oś widzenia. 
Przy zmianach obrzękowych w plamce żółtej powstają nieprawidłowości obrazu w postaci mroczków, zniekształceń (metamorfopsja - wyginanie się linii) i zmian wielkości obserwowanych kwadracików (makropsja, mikropsja). 
Test wprowadził szwajcarski okulista Marc Amsler.

</doc>
<doc id="1165044" url="https://pl.wikipedia.org/wiki?curid=1165044" title="Adolf Scherer">
Adolf Scherer

Adolf Scherer (ur. 5 maja 1938 we Vrútkach), słowacki piłkarz, napastnik. Srebrny medalista MŚ 62.
Grał w wielu słowackich klubach: ČH i Slovnaft z Bratysławy (1957-1965), Lokomotívie Koszyce (1965-1967) oraz VSS z tego samego miasta (1967-1969). W sezonie 1961/1962 z 24 trafieniami był królem strzelców pierwszej ligi , łącznie strzelił w niej 128 bramek. Grał także we Francji, w Nîmes Olympique (1969-1971) i Olympique Avignonais (1971-1972). Po zakończeniu kariery pozostał na emigracji.
W reprezentacji Czechosłowacji zagrał 36 razy i strzelił 22 gole. Debiutował 20 września 1958 w meczu ze Szwajcarią (wcześniej znajdował się w kadrze na MŚ 58), ostatni raz zagrał w 1964. Podczas MŚ 62 zagrał we wszystkich sześciu meczach drużyny i strzelił 3 gole.

</doc>
<doc id="1165051" url="https://pl.wikipedia.org/wiki?curid=1165051" title="Próg Lelowski">
Próg Lelowski

Próg Lelowski (342.13) – mezoregion fizycznogeograficzny w południowo-środkowej Polsce, stanowiący południowo-zachodnią część Wyżyny Przedborskiej. Region graniczy od zachodu z Wyżyną Częstochowską, a od wschodu z Niecką Włoszczowską. Leży głównie w zasięgu woj. śląskiego, jedynie marginalnie na zachodnich krańcach gminy Słupia w woj. świętokrzyskim.
Próg Lelowski jest monoklinalnym pasmem wzgórz, wyraźnie rozczłonkowanych przez cieki dorzecza Pilicy i Warty. Jest to region o długości do 40 km, osiągającym wysokości od 280 do 340 m n.p.m. przy wysokościach względnych od 10 do 35 m. Próg Lelowski zbudowany jest głównie z piaskowców i margli wieku kredowego, pokrytych warstwą utworów czwartorzędowych (w środkowej części lessem).
Głównymi ośrodkami regionu są Lelów i Irządze.
Próg Lelowski rozpościera się na terenie gmin: Lelów, Janów, Niegowa, Irządze, Przyrów, Koniecpol, Dąbrowa Zielona, Szczekociny, Kroczyce, Pilica, Żarnowiec i Słupia.

</doc>
<doc id="1165057" url="https://pl.wikipedia.org/wiki?curid=1165057" title="Złodzieje Rowerów">
Złodzieje Rowerów



</doc>
<doc id="1165060" url="https://pl.wikipedia.org/wiki?curid=1165060" title="Scala dei Turchi">
Scala dei Turchi

Scala dei Turchi (wł. „schody Turków”) – biały klif wapienny na brzegu morskim w pobliżu miejscowości Porto Empedocle, niedaleko Agrigento na Sycylii. Nazwa nawiązuje do piratów tureckich, którzy chronili się w tym miejscu przed sztormami.

</doc>
<doc id="1165074" url="https://pl.wikipedia.org/wiki?curid=1165074" title="Ładunek kolorowy">
Ładunek kolorowy

Ładunek kolorowy, kolor – liczba kwantowa wprowadzona, by rozróżnić kwarki znajdujące się w tym samym stanie spinowym. Wbrew nazwie, kolor nie ma on nic wspólnego z kolorem (barwą) w sensie optycznym.
Reguła Pauliego nie pozwala, by trzy jednakowe kwarki tworzyły struktury barionowe, zatem kwarki te muszą się różnić – cechę różnicującą nazwano kolorem. Istnieją trzy rodzaje ładunków kolorowych: czerwony, zielony i niebieski (te nazwy są czysto umowne i nie mają nic wspólnego ze zwykłymi kolorami, postrzeganymi wzrokiem) oraz odpowiadające im „antykolory” dla antykwarków.
Ładunek kolorowy jest źródłem nowego pola, generującego nowy typ oddziaływań między kwarkami. Kwantami tego pola są gluony. Wymiana gluonów pomiędzy kwarkami w hadronie (nazywana silnym oddziaływaniem jądrowym) wiąże kwarki w nierozerwalną całość. Silne oddziaływania jądrowe zachodzą tylko na bardzo małych odległościach rzędu 10−15 m. Efektem tego jest niestabilność jąder pierwiastków o liczbie atomowej większej od 92 (rozmiary takiego jądra atomowego są za duże, by oddziaływanie silne utrzymało je w całości). Podczas oddziaływania silnego kwarki zmieniają swój kolor poprzez wymianę gluonów, niosących ze sobą kolor i antykolor.
Ładunek kolorowy cząstek złożonych z kwarków wynosi 0, a zatem wypadkowy ładunek kolorowy cząstki musi być równy zeru. Inaczej mówiąc, cząstki posiadające ładunek kolorowy nie mogą występować w przyrodzie samodzielnie. Bariony (np. proton i neutron) składają się z trzech kwarków o różnych kolorach, a mezony z kwarka, mającego określony kolor, i antykwarka, mającego odpowiadający mu antykolor. Dzięki temu bariony i mezony są kolorowo obojętne (bezbarwne).
Teoria oddziaływań związanych z ładunkiem kolorowym nosi nazwę chromodynamiki kwantowej.
Historia.
Termin „ładunek kolorowy” wprowadzili w latach 1964–1965 Oscar Greenberg, Yoichiro Nambu i Moo-Young Han.

</doc>
<doc id="1165081" url="https://pl.wikipedia.org/wiki?curid=1165081" title="Slicker Than Your Average">
Slicker Than Your Average

Slicker Than Your Average – drugi album piosenkarza R&amp;B Craiga Davida. Nagrany w wytwórni Atlantic Records, a wydany 11 listopada 2002 roku.

</doc>
<doc id="1165085" url="https://pl.wikipedia.org/wiki?curid=1165085" title="Europejskie Obserwatorium Audiowizualne">
Europejskie Obserwatorium Audiowizualne

Europejskie Obserwatorium Audiowizualne - międzynarodowa organizacja działająca przy Radzie Europy. Została założona w 1992 roku. Budżet Obserwatorium jest głównie finansowany z bezpośrednich wkładów państw członkowskich i Wspólnot Europejskich, reprezentowanych przez Komisję Europejską. Część budżetu realizowana jest ze sprzedaży publikacji i usług.
Zadania.
Europejskie Obserwatorium Audiowizualne dostarcza informacji dla profesjonalistów z sektora audiowizualnego: producentów, dystrybutorów; użytkowników, nadawców i pozostałych dostawców usług audiowizualnych, organizacji międzynarodowych w tej domenie, podejmujących decyzje w sektorze publicznym odpowiednim za media, prawodawców narodowych i europejskich, dziennikarzy, badaczy, prawników oraz inwestorów i konsultantów. Informacje udzielane są w następujących domenach:
Obserwatorium gromadzi, przetwarza i rozpowszechnia informacje o sektorze audiowizualnym w państwach członkowskich jaki o działaniach instytucji międzynarodowych w tej dziedzinie. Sporadycznie śledzi również działania w innych częściach świata.
Informacje te są dostępne w następujących formach:
Informacje rozpowszechniane przez Obserwatorium dostarczane są w formie publikacji i usług, udostępniane odpłatnie jak i (w większości przypadków) bezpłatnie:
Europejskie Obserwatorium Audiowizualne stworzyło swoją własną sieć europejskiej informacji, dzięki której gromadzi swoje materiały. Sieć ta składa się z:
Zespół.
Dyrektor wykonawczy Europejskiego Obserwatorium Audiowizualnego (Susanne Nikoltchev) - ma do swojej dyspozycji zespół złożony ze specjalistów z różnych krajów europejskich. Obserwatorium składa się z dwóch departamentów: 
Te dwa departamenty zajmują się zbieraniem i przetwarzaniem informacji, które następnie są rozpowszechniane w formie publikacji i usług. Rezultaty ich pracy regularnie publikowane są na stronie internetowej Obserwatorium i są prawdziwą kopalnią informacji. Liczne artykuły, badania, raporty i prezentacje można ściągnąć ze strony Obserwatorium bezpłatnie w następujących językach: angielskim, francuskim i niemieckim.
Obserwatorium gości również sekretariat Europejskiej Platformy Organów Regulacyjnych (EPRA) co pozwala na lepszą współpracę w zbieraniu informacji między dwoma organami.
Językami roboczymi Obserwatorium są: j.angielski, j.francuski i j.niemiecki.
Siedziba.
Siedzibą Europejskiego Obserwatorium Audiowizualnego jest villa Schutzenebrger znajdująca się w sercu europejskiej dzielnicy Strasburga. 
Struktura.
Członkami Europejskie Obserwatorium Audiowizualne jest 39 państwa oraz Unia Europejska reprezentowana przez Komisję Europejską. Każdy członek Obserwatorium ma swojego przedstawiciela w Radzie, która gromadzi się dwa razy w roku. Przedstawiciele ci najczęściej pochodzą z ministerstw lub instytucji narodowych aktywnych w sektorze kulturalnym i audiowizualnym.
Albania, Armenia, Austria, Bośnia i Hercegowina, Belgia, Bułgaria, Szwajcaria, Cypr, Czechy, Niemcy, Dania, Estonia, Hiszpania, Finlandia, Francja, Wielka Brytania, Grecja, Chorwacja, Węgry, Irlandia, Islandia, Włochy, Liechtenstein, Litwa, Luksemburg, Łotwa, Czarnogóra, Macedonia, Malta, Holandia, Norwegia, Polska, Portugalia, Rumunia, Rosja, Szwecja, Słowenia, Słowacja, Turcja, Unia Europejska.
Komitet doradczy składa się z przedstawicieli głównych europejskich instytucji zawodowych, jak i również organizacji partnerskich Obserwatorium.
Produkty i usługi.
Informacje o rynkach i finansowaniu
Rocznik- film, telewizja i wideo w Europie
FOCUS tendencje rynku światowego na rynku filmu
Raporty tematyczne np. Telewizja w Rosji
LUMIERE- baza danych o filmach wychodzących w kinach europejskich; dostęp bezpłatny
KORDA - Baza danych o dodatkach publicznych do sektora kinematograficznego i audiowizualnego w Europie; dostęp bezpłatny
MAVISE - Baza danych o przedsiębiorstwach, kanałach telewizyjnych i ich stronach internetowych w państwach Unii Europejskiej (finasowany przez DG Komunikacja Komisji Europejskiej) - aktywny od początku 2008 roku
Informacje prawne
IRIS Prawne Obserwacje miesięcznik informacyjnych
IRIS plus suplement do IRIS, który proponuje porównanie tematyczne narodowych systemów prawnych w Europie, jak i ogólny pogląd na legislację europejską
IRIS Specialraporty poświęcone aktualnemu problemowi prawnemu w domenie audiowizualnej, np.: Debata polityczna i rola mediów
IRIS plus Collection zbiór wszystkich artykułów publikowanych w dodatku IRIS plus, który ukazuje się na koniec roku
IRIS MERLIN baza danych informacji prawnych o sektorze audiowizualnym w Europie; dostęp bezpłatny

</doc>
<doc id="1165093" url="https://pl.wikipedia.org/wiki?curid=1165093" title="Jan Otłowski">
Jan Otłowski

Jan Otłowski (ur. 15 maja 1918 w Chojnowie, zm. 2 czerwca 2005 w Smoky Lake) – prezbiter, chrystusowiec, teolog.
Syn Mateusza i Anny z Szymanowiczów. Brat Stanisława, Franciszka, Feliksa, Józefa, Heleny (Zdanowskiej) i Władysława. Pochodził z rodziny włościańskiej. Po ukończeniu szkoły podstawowej, dalszą naukę kontynuował w Gimnazjum im św. Stanisława Kostki w Płocku, którą ukończył egzami­nem maturalnym. Do Towarzystwa Chrystusowego wstąpił 14 sierpnia 1936 i we wrześniu tegoż roku rozpoczął kanoniczny nowicjat w Potulicach. Pierwszą profesję zakonną złożył 29 września 1937. Po nowicjacie rozpoczął dwuletnie studia filozoficzne w Wyższym Seminarium Duchownym w Gnieźnie. Studia teologiczne rozpoczęte w Poznaniu, przerwał wybuch II wojny światowej. Kontynuował je, podob­nie jak i inni chrystusowcy, w Krakowie. Profesję dozgonną złożył w Krakowie u oo. Kapucynów 29 września 1940. U księży Salezjanów na Dębnikach złożył w 1943 egzamin z teologii. W tym samym roku przyjął z rąk biskupa Stanisława Rosponda święcenia subdiakonatu, a z rąk biskupa Michała Godlewskiego święcenia diakonatu. 23 maja 1943 z rąk bi­skupa Godlewskiego przyjął święcenia kapłańskie.
Pierwszą pracę duszpasterską podjął jako rezydent-po­mocnik w parafii Bolesław w diecezji tarnowskiej. Po kilku miesiącach powrócił do Krakowa i podjął pracę duszpasterską na Prądniku, początkowo w obozie przejściowym dla wywożonych na roboty przymusowe do Niemiec, następnie jako kapelan w szpitalu gruźliczym (do 1946). Po wyzwoleniu studiował w Krakowie na Uniwer­sytecie Jagiellońskim, uzyskując w 1946 stopień magistra teologii. W tym samym roku został kapelanem sióstr w Kiekrzu k. Poznania. Po roku pracy, a następnie otrzymaniu dyspensy od założyciela zakonu, kard. Augusta Hlonda (z racji brakujących lat do objęcia urzędu) został mianowany w 1948 magistrem nowicjatu braci za­konnych w Morasku k. Poznania. W l. 1950–1953 wykładał teologię w Wyższym Seminarium Duchownym Towarzystwa Chrystusowego. We wrześniu 1953 mia­nowany ojcem duchownym w domu studiów Towarzystwa w Ziębicach, a 30 października 1954 – spowiednikiem mieszkańców domu ziębickiego. W 1955 został odwołany do Poznania i skierowany do duszpasterstwa na Pomorzu Zachodnim. Gdy władze państwowe nie wyraziły zgody na objęcie przez ks. Otłowskiego stanowiska wi­kariusza w Stargardzie Szczecińskim, pomagał w kilku parafiach prowadzonych przez chrystusowców. Dopiero w 1957 został wikariuszem w Szczecinie.
Jako pierwszy chrystusowiec wyjechał z Poznania do pracy polonijnej w Kanadzie. 8 grudnia 1957 objął obowiąz­ki proboszcza polskiej parafii w Calgary. Tam włączył się w gorliwą pracę duszpasterską. Jego staraniem wybudowano polski kościół pod wezwaniem Matki Boskiej Królowej Pokoju. W czasie wizytacji przez przełożonego generalnego ks. Ignacego Posadzego otrzymał ustną nominację na superiora regionalnego chrystusowców w Kanadzie, potwierdzoną pismem z 30 maja 1963. W 1967 został ponownie mianowany przełożonym domowym w Calgary. W latach 1968–1978 przebywał w USA. Pełnił obowiązki kapelana sióstr zmartwychwstanek w Castleton-on-Hudson i przez pięć lat – kapelana sióstr felicjanek w Enfield (Connecticut). Następnie przeszedł do duszpasterstwa parafialnego: przez trzy lata był asystentem w parafii Matki Boskiej Szkaplerznej w Wyandotte (Michigan). W 1986 wrócił do Calgary i rezydował w parafii Holy Name. We wrześniu 1994 został przeniesiony do klasztoru Sióstr Najświętszego Imienia Jezus w Smoky Lake (Alberta). Przeby­wając tam, opracował i wydał w Londynie książkę pt. "Prawo miłości w świetle rozumu, objawienia i religii" (2000), zawierającą jego przemyślenia i wnioski z życia kapłańskiego i pracy duszpasterskiej. W maju 2003 w Calgary uroczyście obchodził 60. rocznicę kapłaństwa.

</doc>
<doc id="1165094" url="https://pl.wikipedia.org/wiki?curid=1165094" title="Simple API for XML">
Simple API for XML

Simple API for XML (SAX), dosłownie: "proste API dla XML-a", to interfejs programistyczny do sekwencyjnego parsowania dokumentów XML. Jest to jeden z mechanizmów, który pozwala odczytywać dane zapisane w dokumentach XML. SAX jest popularną alternatywą dla DOM.
Przetwarzanie XML-a przez SAX.
Parser, który implementuje SAX, działa jako parser strumieniowy sterowany zdarzeniami. Użytkownik określa szereg metod, które obsługują zdarzenia pojawiające się podczas przetwarzania danych. SAX rozpoznaje m.in. następujące elementy dokumentu XML:
Zdarzenia wywoływane są podczas napotkania któregokolwiek z powyższych elementów - dwukrotnie, na początku i na końcu. Atrybuty są dostępne jako część danych przekazywanych do procedury obsługi danego zdarzenia. 
Przetwarzanie z użyciem SAX jest jednokierunkowe - wcześniej przetworzone dane nie mogą być ponownie odczytane bez ponownego uruchomienia całej procedury.
Przykład.
Dla następującego dokumentu XML:
 &lt;?xml version="1.0" encoding="UTF-8"?&gt;
 &lt;RootElement param="value"&gt;
 &lt;FirstElement&gt;
 Some Text
 &lt;/FirstElement&gt;
 &lt;SecondElement param2="something"&gt;
 Pre-Text &lt;Inline&gt;Inlined text&lt;/Inline&gt; Post-text.
 &lt;/SecondElement&gt;
 &lt;/RootElement&gt;
parser SAX może wygenerować następującą sekwencję zdarzeń, wskazujących na wystąpienie kolejnych elementów dokumentu:

</doc>
<doc id="1165095" url="https://pl.wikipedia.org/wiki?curid=1165095" title="Insulinopodobny czynnik wzrostu">
Insulinopodobny czynnik wzrostu

Insulinopodobny czynnik wzrostu, IGF (od ang. "insulin-like growth factor") – polipeptyd wykazujący duże podobieństwo do insuliny. Występują dwie postacie: IGF-1 (inaczej somatomedyna C) oraz IGF-2.
IGF-1 jest zasadniczym czynnikiem wzrostowym (IGF-2 w znacznie mniejszym stopniu) wydzielanym pod wpływem ludzkiego hormonu wzrostu (hGH). Zawartość hGH i IGF-1 we krwi rośnie wraz ze wzrostem organizmu i zmniejsza w następstwie jego starzenia się. Odróżnienie bezpośredniego działania hGH od działania pośredniego poprzez IGF-1 jest często niemożliwe.

</doc>
<doc id="1165096" url="https://pl.wikipedia.org/wiki?curid=1165096" title="Born to Do It">
Born to Do It

Born to Do It – debiutancki album studyjny brytyjskiego piosenkarza R&amp;B Craiga Davida, wydany w Wielkiej Brytanii 14 sierpnia 2000 roku przez Wildstar Records i 17 lipca 2001 w Stanach Zjednoczonych przez Atlantic Records. Po ujawnieniu swojej współpracy z brytyjską grupą Damage David zaczął wykonywać wokale dla garage’owego duetu Artful Dodger. W tym momencie Wildstar Records dowiedziało się o Davidzie, oferując mu umowę deweloperską, zanim zaoferowano mu kontrakt na album. Nagrywanie albumu rozpoczęło się w 1999 roku, zanim David uzyskał kontrakt na płytę, i trwało do 2000 roku. Został skomponowany przez samego Davida oraz Marka Hilla.
Tytuł albumu pochodzi z cytatu opisującego postać Williego Wonki z filmu "Willy Wonka i fabryka czekolady" z 1971 roku. "Born to Do It" to album w gatunku R&amp;B oraz 2-step garage z dodatkiem electro beatów, garage’u i hip-hopu. Piosenki zawierają gitary akustyczne i natarczywe uderzenia beatów i basów, a teksty oscylują wokół romansów, złożoności związków i klubów. Po wydaniu album spotkał się z pozytywnymi recenzjami krytyków muzycznych i znalazł się na liście „Greatest Albums Ever” stacji MTV.
Album pod względem komercyjnym okazał się sukcesem, ostatecznie sprzedając się w ponad 7,5 miliona egzemplarzy na całym świecie, co czyni go jednym z najlepszych albumów brytyjskiego artysty R&amp;B. Album zadebiutował na 1. miejscu na UK Albums Chart, stając się najszybciej sprzedającym się debiutanckim albumem brytyjskiego solowego piosenkarza, i ostatecznie uzyskał certyfikat sześciokrotnej platyny w Wielkiej Brytanii. Album promowały cztery single: „Fill Me In” i „7 Days”, które zajęły 1. miejsca w UK oraz udane „Walking Away” i „Rendezvous”.
Tło.
Najwcześniejsza ekspozycja Davida miała miejsce wtedy, gdy utwór „I’m Ready” pojawił się na stronie B płyty „Wonderful Tonight” z 1997 roku autorstwa brytyjskiego zespołu Damage; następnie David zaczął wykonywać wokale do kilku utworów angielskiego duetu garage’owego Artful Dodger. Wildstar Records po raz pierwszy dowiedziało się o Davidzie, gdy ówczesny menedżer artysty, Paul Widger, spotkał się ze współwłaścicielem wytwórni, Colinem Lesterem i zagrał część jego muzyki. Później Lester powiedział HitQuarters, że był pod wrażeniem pierwszej piosenki, którą usłyszał, czyli „Walking Away”. Ponadto szef Wildstar dodatkowo przekonał się do niego, gdy później odwiedzając dom artysty w Southampton, odkrył, że niewielka sypialnia Davida wyłożona jest od podłogi do sufitu 12-calowymi płytami winylowymi, komentując: „To przekonało mnie, że to była prawdziwa okazja, a nie tylko dzieciak odgrywający rolę”. W tym momencie Lester zaproponował Davidowi umowę deweloperską ze swoją wytwórnią. Z kolei kiedy Lester usłyszał piosenkę „7 Days”, powiedział, że natychmiastowo usłyszał utwór, który zostanie numerem jeden i tego samego dnia zaproponował Davidowi kontrakt na album.
Nagrywanie.
Po spotkaniu Davida i Marka Hilla, ten zaangażował Davida do pracy nad debiutanckim albumem Artful Dodger pt. "It's All About the Stragglers". Hillowi trudno było zapłacić Davidowi za jego występy, dlatego zaoferował mu czas w studiu i pomoc przy produkcji w małym studiu nagraniowym w Southampton. Nagrywanie albumu rozpoczęło się w 1999 roku i trwało do 2000 roku, Hill wraz z Davidem wzięli na siebie odpowiedzialność za produkcję albumu, natomiast Craig napisał większość tekstów z tego albumu, wspólnie z Hillem. Hill stwierdził również, że w tym czasie nie było dostępnej wytwórni, więc para miała większą swobodę twórczą przy tworzeniu albumu;
Album został wyprodukowany niemal wyłącznie przez Davida i Hilla, podczas gdy ten drugi zapewniał także podkład wokalny, inżynierię i miksowanie. Ceri Evans także był jednym z producentów albumu, obok Wayne’a Lawesa, który zajmował się również programowaniem perkusji, remiksowaniem i produkcją wokalną. Ponadto programowaniem zajmował się także Fraser T Smith. Podczas produkcji albumu powołano wielu innych ludzi: Dick Beetham pomógł w masteringu albumu, Andy Ward (oraz Beetham) służyli jako inżynierowie miksowania albumu; Goetz odpowiadał za inżynierię i miksowanie, a Steve Fitzmaurice również miksował. Mniej więcej w czasie, gdy „Re-Rewind (The Crowd Say Bo Selecta)” zaczął odnosić sukcesy komercyjne, większość albumu została nagrana i wyprodukowana. Ostatnim utworem do nagrania był singiel „Fill Me In”. Hill stwierdził, że chce stworzyć piosenkę, która zawiera element garage’owy, aby wypełnić lukę między projektem Craiga a jego poprzednią pracą z Artful Dodger. Po nagraniu albumu David uzyskał kontrakt na nagrywanie.
Muzyka i teksty.
"Born to Do It" łączy smooth soul z kaskadami błyszczących klawiatur, krążących gitar i wyrafinowanych rytmów. Ponadto album łączy obecne style wokalne R&amp;B i beaty UK garage, tworząc album „dziewiczy i nieskazitelny”. Ernest Hardy z "Rolling Stone" opisał album jako skomponowany z elektryzujących beatów 2-step garage, które porównał z Teddym Rileyem i Timbalandem; stwierdził jednak, że album różni się od Rileya i Timbalanda ze względu na zdolność albumu do zachowania równowagi pomiędzy tradycyjnym popem i R&amp;B wykorzystując nowoczesny błysk produkcyjny jako pomost. Muzyka z albumu zawiera gitary akustyczne i wyraźnie rozmieszczone struny, warstwowo zakończone natarczywymi uderzeniami beatów i basów, nawet w balladach. Liryczna zawartość albumu koncentruje się na tematach romansu, złożoności związków i zabawie w nocnych klubach (clubbing). Album był znany z wielu motywów lirycznych, m.in. „ze swoich ckliwych kawałków, które nastolatkowie usychający z miłości, puszczają sobie późno w nocy z telefonu” („Rendezvous”, „Key to My Heart”) lub bardziej samoświadomych piosenek, takich jak „Booty Man”. Wokal Davida został opisany przez Ernesta Hardy’ego jako „kremowy”, stwierdzając, że David brzmiał jak napalony chłopiec, który staje się „gładkim” mężczyzną. Głos Davida był postrzegany jako warstwowy, posiadający zdolność do „trzepotania” nim nad „jąkającymi się uderzeniami” lub „ścigania się z tymi samymi uderzeniami, jednocześnie zachowując czas”.
Album rozpoczyna utwór „Fill Me In”, utwór garage i R&amp;B stworzony na brzęczących klawiaturach i strunach sticatto, który lirycznie opowiada o współczesnej opowieści o zakazanej miłości. Utwory szósty i ósmy, czyli „Last Night” i „Time to Party” są zarówno piosenkami z wpływami hip-hopowymi, jak i zawierającymi elementy podobne do rapu, jednocześnie będąc produkcjami tanecznymi. Zarówno „Rendezvous”, jak i „Last Night” David śpiewa „jedwabistym, zakochanym tonem, który przypomina takich artystów jak Usher i Ginuwine”. Z kolei „Time to Party” to pełen energii utwór, zawierający krótki sampel z utworu „Put Your Hands Where My Eyes Could See” (1997) autorstwa Busta Rhymes. „Booty Man” jest produkcją folkową opartą na gitarze akustycznej, zawierającą „otwarcie zarozumiałe teksty”; utwór interpoluje również motyw muzyczny z "Williego Wonki" pt. „The Candy Man”. Z kolei „Rewind” to wynik współpracy Davida z zespołem Artful Dodger; piosenka jest ciężkim basem bez wpływów R&amp;B, w przeciwieństwie do reszty albumu.
Wydanie i promocja.
"Born to Do It" został wydany po raz pierwszy w Wielkiej Brytanii 14 sierpnia 2000 roku przez niezależną wytwórnię Wildstar Records, a później 17 lipca 2001 roku został wydany w Stanach Zjednoczonych przez Atlantic Records. W 2007 roku Wildstar Records i Atlantic Records wydały album do pobrania cyfrowego. Album został również wydany w Singapurze w 2000 roku wraz z bonusowym singlem CD w limitowanej edycji. Wydanie zawierało cztery wersje utworu „Walking Away”: wersję radiową, remiks Ignorants i remiks DJ-a Chunky’ego i remiks Treats Better Day. Z kolei 6 września 2000 roku w Japonii wydano album, zawierający dwa bonusowe remiksy utworu „Fill Me In”. Tytuł albumu "Born to Do It" pochodzi z cytatu opisującego postać Williego Wonki z filmu "Willy Wonka i fabryka czekolady" z 1971 roku.
Album był promowany wydaniem czterech singli; pierwszy utwór „Fill Me In”, ukazał się 3 kwietnia 2000 roku i odniósł komercyjny sukces, debiutując na 1. miejscu na UK Singles Chart; w wyniku tego David stał się najmłodszym brytyjskim mężczyzną, którego singel znalazł się na pierwszym miejscu. 28 grudnia 2009 roku, kiedy prezenter BBC Radio 1, DJ Nihal, ujawnił „100 oficjalnych najlepszych piosenek dekady” („The Official Top 100 Songs of the Decade”), „Fill Me In” znalazło się na 93. miejscu. Piosenka odniosła również sukces na arenie międzynarodowej, osiągając 15. miejsce w Stanach Zjednoczonych i 6. miejsce w Australii.
Drugi singiel z albumu, „7 Days”, został wydany 24 lipca 2000 roku. Piosenka zadebiutowała na 1. miejscu na UK Singles Chart po sprzedaży ponad 100 000 kopii w pierwszym tygodniu, dając Davidowi drugi raz z rzędu pierwsze miejsce w Wielkiej Brytanii i spędzając 15 tygodni wśród 75 najlepszych utworów w UK. Był również jedynym singlem Davida, który znalazł się w pierwszej dziesiątce na liście "Billboard" Hot 100 w USA, gdzie zajął 10. miejsce. Piosenka dotarła również do 4. miejsca w Australii i 6. miejsca w Nowej Zelandii.
Trzeci singiel z albumu, „Walking Away”, został wydany 31 października 2000 roku i zadebiutował na 3. miejscu na UK Singles Chart. Piosenka odniosła ogromny sukces w Nowej Zelandii, gdzie zajęła 1. miejsce i była również numerem jeden w tym kraju w 2001 roku, osiągając także wysoką sprzedaż. Utwór dotarł również do 5. miejsca w Australii i 1. miejsca w Polsce. Czwartym i ostatnim singlem z albumu był utwór „Rendezvous”, który został wydany 19 marca 2001 roku i zajął 8. miejsce na UK Singles Chart.
Wyniki handlowe.
"Born to Do It" zadebiutowało na 1. miejscu na UK Albums Chart, osiągając sprzedaż 225 320 egzemplarzy w pierwszym tygodniu. Dzięki temu album stał się najszybciej sprzedającym się debiutanckim albumem w historii stworzonym przez brytyjskiego solistę męskiego; rekord ten nadal należy do albumu. Album znalazł się również na 45. miejscu wśród 50 najszybciej sprzedających się albumów wszech czasów. Ponadto otrzymał certyfikat 6-krotnej Platyny wydany przez British Phonographic Industry (BPI) za sprzedaż w ilości 1 800 000 kopii. Album został także 35. najlepiej sprzedającym się albumem dekady w Wielkiej Brytanii. Do kwietnia 2020 roku w Wielkiej Brytanii sprzedano ponad 1 940 000 egzemplarzy.
"Born to Do It" odniósł również sukces na świecie; w Australii zadebiutował 24 września 2000 roku na 8. miejscu, a następnie osiągnął 2. miejsce na Australian Albums Chart, gdzie pozostał przez pięć tygodni. Album spędził 52 tygodnie (jeden rok) na liście przebojów i uzyskał certyfikat 4-krotnej Platyny wydany przez Australian Recording Industry Association (ARIA) za sprzedaż 280 000 kopii. Album odniósł podobny sukces w Nowej Zelandii, gdzie również zajął 2. miejsce na listach przebojów i spędził tam łącznie 51 tygodni, i ostatecznie uzyskał certyfikat potrójnej Platyny wydany przez Recorded Music NZ.
Przed wydaniem albumu w Stanach Zjednoczonych sprzedano 3,5 miliona egzemplarzy na całym świecie. "Born to Do It" osiągnął 11. pozycję na amerykańskiej liście Billboard 200 i spędził na niej 62 tygodnie oraz ostatecznie uzyskał certyfikat Platyny, wydany przez Recording Industry Association of America (RIAA) za sprzedaż jednego miliona kopii. Album znalazł się na 74. miejscu najlepiej sprzedających się albumów 2001 roku w Stanach Zjednoczonych. Album pojawił się także na #12 miejscu na amerykańskiej liście Top R&amp;B/Hip-Hop Albums i spędził na niej 55 tygodni. Ostatecznie "Born To Do It" sprzedał się w 7–8 milionach egzemplarzy na całym świecie.
Odbiór.
"Born to Do It" zdobył uznanie krytyków muzycznych. DaveyBoy ze Sputnikmusic opisał album jako „doskonały debiut”, twierdząc, że David był „dojrzałym 19-letnim piosenkarzem i autorem tekstów, którego uduchowiony gładki głos sprawi, że fani będą myśleć, że śpiewa dla nich i tylko dla nich”. Recenzent serwisu Onet stwierdził, że „bezsprzecznie jest to debiut roku”, dodając również, że „nagrywając swój solowy krążek (...) 19-letni Craig David bodaj jako pierwszy komercyjny artysta wykorzystał ogromny potencjał tkwiący w stylach 2step i UK garage, które są niczym innym, jak odpowiedzią Brytyjczyków na amerykański gatunek R&amp;B”.
Dziedzictwo.
26 lutego 2001 roku podczas gali Brit Awards 2001 teledysk do utworu „7 Days” (drugiego singla z albumu) został nominowany do nagrody Best Music Video, jednak przegrał z teledyskiem do piosenki „Rock DJ” autorstwa Robbiego Williamsa. Po wydaniu albumu David został nominowany do trzech nagród MOBO, w tym dla najlepszego nowicjusza i najlepszego albumu dla "Born to Do It". W 2001 roku David był również nominowany do pięciu innych nagród Brit Awards, w tym do najlepszego brytyjskiego albumu. 20 lutego 2002 roku album był ponownie nominowany do Brit Award dla najlepszego albumu, jednak nagrodę zdobył album Dido pt. "No Angel" "Born to Do It" stał się najszybciej sprzedającym się debiutanckim albumem brytyjskiego solisty męskiego i nadal posiada ten tytuł. Album znalazł się również na 45. miejscu wśród najszybciej sprzedających się albumów wszech czasów.
Po tym, jak główny singiel z albumu, „Fill Me In”, stał się numerem jeden w Wielkiej Brytanii, David (w wieku 18 lat i 334 dni) był najmłodszym brytyjskim mężczyzną, który posiadał singiel na pierwszym miejscu w Wielkiej Brytanii od czasu Jimmy’ego Osmonda oraz był wówczas najmłodszym artystą solowym, którego debiutancki singiel stał się numerem jeden w Wielkiej Brytanii. Rekord ten został pobity przez Garetha Gatesa, który miał 17 lat i 255 dni, kiedy zadebiutował na pierwszym miejscu z utworem „Unchained Melody” w marcu 2002 roku. Z kolei album posłużył jako muzyczna inspiracja dla producenta Rodneya Jerkinsa podczas jego pracy nad trzecim studyjnym albumem Brandy Norwood pt. "Full Moon", gdy kilka miesięcy wcześniej po koncercie w Londynie miał okazję zapoznać się ze współpracą garażową Davida i Artful Dodger. Ponadto utwór „Recovery” (2013) autorstwa Justina Biebera mocno interpoluje gitarowy riff z „Fill Me In” Davida.
W 2001 roku album był tematem pytania w teleturnieju ITV o nazwie "Who Wants to Be a Millionaire?". Aby wygrać 32 tys. funtów, uczestnik Charles Ingram musiał wskazać wykonawcę odpowiedzialnego za album. Ingram stwierdził, że nie zna Craiga Davida, ale mimo wszystko wybrał odpowiedź, poprawnie odpowiadając na pytanie. Ingram zasłynął z oszukiwania przy tym pytaniu i wielu innych w tym programie. Ponadto piosenka „Key To My Heart”, zaczerpnięta z amerykańskiej wersji albumu, znalazła się również w wielokrotnie nagradzanym filmie animowanym Warner Bros pt. "Osmosis Jones" (2001).
W ankiecie z 2009 roku przygotowanej przez MTV, mającej na celu wybór najlepszego albumu wszech czasów, widzowie MTV wybrali "Born to Do It" jako drugi ulubiony album, zaraz po albumie "Thriller" Michaela Jacksona.
Pod koniec marca 2021 David zapowiedział, że z okazji 20-lecia albumu wykona go w całości, w oryginalnej kolejności utworów podczas wydarzenia transmitowanego na żywo 24 kwietnia tegoż roku; jak sam powiedział: „Ten album jest dla mnie światem. Chciałem zrobić coś, by uczcić 20. rocznicę, a ponieważ nie można koncertować na żywo, nie mogłem pozwolić, aby rocznica minęła, nie zaznaczając jej w jakiś sposób”. Ostatecznie jednak z powodu nieznanych okoliczności, transmisja koncertu odbyła się 8 maja 2021 roku. Piosenkarz pierwotnie planował świętować 20-lecie albumu w sierpniu 2020 roku, jednak był zmuszony odwołać plany koncertowe z powodu pandemii koronawirusa.
Lista utworów.
UK CD (2000):
US CD (2001):
Singapur 2×CD (2000):
Japonia CD (2000):
Niemcy CD (2001):
Personel.
Dane zaadaptowane z AllMusic i Discogs oraz z okładki albumu, z kolei numery utworów odpowiadają wydaniu ze Stanów Zjednoczonych:

</doc>
<doc id="1165098" url="https://pl.wikipedia.org/wiki?curid=1165098" title="W Window System">
W Window System

W Window System – graficzny system komputerowy (system okienkowy) i prekursor w nazwie oraz w koncepcji obecnego X Window System.
W był pierwotnie napisany w Uniwersytecie Stanford przez Paula Asente i Briana Reid dla Systemu V. W 1983, Paul Asente i Chris Kent przeportowali go na system UNIX pracującego na maszynie VS100, dając kopię swojej pracy w laboratoriach MIT.
W 1984 Bob Scheifler z MIT zmienił synchroniczny protokół W na asynchroniczną alternatywę i nazwał wynik swej pracy X.
Od tego czasu X Window System uległ wielu zasadniczym zmianom i nie zawiera już jakichkolwiek znaczących podobieństw do W.

</doc>
<doc id="1165100" url="https://pl.wikipedia.org/wiki?curid=1165100" title="Zenobiusz Bednarski">
Zenobiusz Bednarski

Zenobiusz Michał Bednarski (ur. 1 stycznia 1923 w Pińczowie, zm. 29 września 2014 w Gdańsku) – polski lekarz ftyzjatra, historyk medycyny.
Życiorys.
Był synem Michała (zm. 1934) i Antoniny z Zielińskich, bratem Henryka i Marty. W rodzinnym Pińczowie ukończył szkołę powszechną i rozpoczął naukę gimnazjalną w Gimnazjum im. Hugona Kołłątaja, którą po roku kontynuował w Gimnazjum i Liceum im. Grzegorza Piramowicza w Augustowie. 
W chwili wybuchu II wojny światowej przebywał w Pińczowie; przez pewien czas uczęszczał na tajne komplety oraz pracował jako robotnik melioracyjny. W lipcu 1943 został skierowany na przymusowe roboty w kamieniołomach marmuru w Rykoszynie, gdzie po kilku tygodniach przeżył spalenie obozu przez oddział Armii Krajowej. W ramach robót wykonywał także prace przy wymianie szyn i rozjazdów oraz zakładaniu kolejowych linii telefonicznych w okolicach Kielc. W lipcu 1944 zbiegł z obozu kieleckiego, ale już jesienią tegoż roku ponownie trafił na roboty, tym razem przy kopaniu rowów strzeleckich, bunkrów i innych umocnień wojskowych w okolicy Pińczowa.
W lutym 1945 powrócił do przerwanej nauki i w czerwcu 1946 zdał maturę w Gimnazjum i Liceum im. Hugona Kołłątaja w Pińczowie. Rozpoczął wówczas studia na Wydziale Lekarskim Akademii Lekarskiej w Gdańsku, wkrótce przemianowanej na Akademię Medyczną. Dyplom lekarza uzyskał 5 kwietnia 1952. Po bezskutecznych staraniach o zatrudnienie w Klinice Chorób Zakaźnych macierzystej uczelni skierowany został do Państwowego Sanatorium Przeciwgruźliczego w Prabutach, gdzie był lekarzem od lipca 1952 do września 1953. Jesienią 1953 przeniósł się do Olsztyna; pracował początkowo w Ośrodku Zdrowia mieszczącym się w Starym Ratuszu, a od stycznia 1954 w Centralnej Wojewódzkiej Przychodni Przeciwgruźliczej. Z inicjatywy dyrektora tej placówki Czesława Zaworskiego rozpoczął szczepienia przeciwgruźlicze BCG noworodków metodą śródskórną dwupunktową, zastępując szczepienia doustne. Zebrane z tej akcji obserwacje przedstawił w publikacji "Śródskórne szczepienia BCG noworodków metodą dwupunktową" (z Cz. Zaworskim i A. Krzyszkowską). W 1956 uzyskał specjalizację I stopnia, a dwa lata później II stopnia w zakresie ftyzjatrii.
Od lipca 1957 był ordynatorem, a od stycznia 1959 ordynatorem II Oddziału w Państwowym Sanatorium Przeciwgruźliczym w Olsztynie (od 1970 pod nazwą Szpital Specjalistyczny Zespołu Gruźlicy i Chorób Płuc). W latach 1961–1969 kierował działem rehabilitacji Wojewódzkiej Przychodni Przeciwgruźliczej. W 1956 zorganizował i przez dziewięć lat kierował Półsanatorium Akademickim dla chorych na gruźlicę studentów Wyższej Szkoły Rolniczej. W olsztyńskim sanatorium przeciwgruźliczym Bednarski zainicjował badania bronchoskopowe (1957), cienkoigłową biopsję płuc (1970), wykonywanie odcisków z wycinków oskrzelowych i ich badanie cytologiczne (1977). Był wieloletnim koordynatorem badań nad metodami leczenia nowo wykrytej gruźlicy płuc w województwie olsztyńskim, współpracując z zespołem profesora Mariana Zierskiego w II Klinice Gruźlicy i Chorób Płuc Instytutu Gruźlicy, Ośrodek Badań w Łodzi, oraz z Zespołem Naukowo-Badawczym ds. Chemioterapii Gruźlicy. W zakresie chirurgicznego leczenia chorób płuc i nowotworów oskrzeli współpracował z profesorem Stanisławem Mlekodajem z gdańskiej Akademii Medycznej.
Stopień doktora nauk medycznych uzyskał 15 maja 1975 na Akademii Medycznej w Gdańsku, przedstawiając rozprawę "Polacy na Wydziale Lekarskim Uniwersytetu Dorpackiego w latach 1802–1889" (promotor profesor Tadeusz Bilikiewicz). W czerwcu 1991 przeszedł na emeryturę, pracował na pół etatu jeszcze do czerwca 1996. W latach 1992–2002 redagował „Biuletyn Lekarski”, organ Okręgowej Warmińsko-Mazurskiej Izby Lekarskiej w Olsztynie, a od 1993 był sekretarzem redakcji „Rocznika Medycznego”, periodyku naukowego środowiska lekarskiego Warmii i Mazur.
Zmarł 29 września 2014 w Gdańsku. Został pochowany 3 października 2014 na Cmentarzu katolickim w Sopocie (sektor B2-3-13).
Życie prywatne.
Był żonaty z Lidią Jadwigą Wilamowską (ur. 1928), nauczycielką geografii w liceum w Olsztynie, z którą miał trzy córki: Ewę (ur. 1954), absolwentkę Wydziału Ochrony Wód i Rybactwa Śródlądowego Akademii Rolniczo-Technicznej w Olsztynie, Hannę (ur. 1955), lekarza pediatrę i Iwonę (ur. 1959), doktora nauk medycznych, anestezjologa. 
Publikacje.
Do 1995 ogłosił 204 publikacje, część poświęconych gruźlicy i chorobom płuc, część z historii medycyny. 
Wśród prac medycznych można wymienić m.in. "Zapalenie płuc wywołane przez pałeczki Klebsiella pneumoniae powikłane wysiękowym zapaleniem osierdzia" (1977) i "Ciała obce w drzewie tchawiczo-oskrzelowym ludzi dorosłych" (1990), obie wyróżnione przez Oddział Olsztyński Polskiego Towarzystwa Lekarskiego. 
Z historii medycyny Bednarski ogłosił m.in. opracowanie "Bibliografia prac lekarzy Warmii i Mazur za lata 1975–1992" (1992), słowniki biograficzne "Lekarze Warmii i Mazur 1945–1995" (1997) i "Lekarze Warmii i Mazur 1945–1999" (1999), a także kilka rozpraw dotyczących związków Polaków z uniwersytetem w Dorpacie - "Egzamin wstępny na uniwersytet w Dorpacie przed 120 laty na podstawie listów Stanisława Janikowskiego", "Historia powstania, sylwetki założycieli i członków zarządu Towarzystwa byłych Wychowanków Cesarskiego Uniwersytetu Juriewskiego (dawnego Dorpackiego) w Warszawie", "Polacy na Wydziale Lekarskim Uniwersytetu Dorpackiego w latach 1802–1889" (rozprawa doktorska, wydana przez Ośrodek Badań Naukowych im. Wojciecha Kętrzyńskiego w Olsztynie w 2002), "Polacy na Wydziale Lekarskim Uniwersytetu Dorpacko-Jurjewskiego w latach 1889–1918 i Estońskiego Uniwersytetu Narodowego w latach 1919–1940" (2005). Wspólnie z córkami Iwoną i Hanną wydał opracowanie "Polscy medycy, dentyści, farmaceuci, pielęgniarki i położne na uniwersytetach bejruckich w latach 1941–1952" (Olsztyn 2010).
Ponadto na łamach „Rocznika Medycznego” Bednarski ogłosił wspomnienia "Moje życie po otrzymaniu nakazu pracy" (1996, tom IV).

</doc>
<doc id="1165104" url="https://pl.wikipedia.org/wiki?curid=1165104" title="Jan Felicjan Terelak">
Jan Felicjan Terelak

Jan Felicjan Terelak (ur. 9 czerwca 1942) – polski psycholog, profesor zwyczajny Uniwersytetu Kardynała Stefana Wyszyńskiego w Warszawie.
Życiorys.
Absolwent KUL. Zajmuje się głównie zagadnieniami związanymi ze stresem. Jego głównym nurtem badań zostali objęci: lotnicy, kosmonauci, polarnicy, alpiniści, kaskaderzy, żołnierze, strażacy, chirurdzy oraz menadżerowie.
Jest członkiem: European Association for Aviation Psychology, International Association Appilied Millitary Psychology, Komitetu Badań Kosmicznych i Satelitarnych oraz Komitetu Ergonomii PAN. Pierwszy polski psycholog kosmiczny wykonujący badania eksperymentalne na kosmonautach na Stacji Kosmicznej oraz jeden z czterech psychologów na świecie w XX wieku, który zimował w Antarktyce, prowadząc badania na Stacji PAN im. Henryka Arctowskiego w ramach eksperymentu naturalnego nad skutkami psychologicznymi długotrwałej izolacji socjalnej.
Był nauczycielem akademickim w Prywatnej Wyższej Szkole Nauk Społecznych, Komputerowych i Medycznych w Warszawie.
Jest autorem ponad 350 różnych artykułów, opublikowanych w czasopismach krajowych i zagranicznych.
Nauczyciel znaczący.
Prof. dr hab. Jan Strelau
Hobby.
kolarstwo terenowe, chorał gregoriański

</doc>
<doc id="1165105" url="https://pl.wikipedia.org/wiki?curid=1165105" title="Gurkowie">
Gurkowie



</doc>
<doc id="1165107" url="https://pl.wikipedia.org/wiki?curid=1165107" title="Najemnicy szwajcarscy">
Najemnicy szwajcarscy

Najemnicy szwajcarscy ("Reisläufer") – żołnierze zaciężni pochodzący z krajów Konfederacji Szwajcarskiej, służący w armiach zachodnioeuropejskich XVI-XVIII stulecia. 
Genezy powstania środowiska zawodowych najemników w Szwajcarii można doszukiwać się w XIV-wiecznych wojnach szwajcarskich kantonów z próbującymi je sobie podporządkować Habsburgami. Powodem, dla którego alpejscy górale wybierali służbę w obcych armiach, była przede wszystkim lokalna bieda oraz ciągłe wojny pomiędzy mocarstwami europejskimi. Najemne pułki szwajcarskie najliczniejsze były w składzie armii francuskiej. 
Przełom w ich europejskiej karierze stanowiły wojny włoskie, w trakcie których Szwajcarzy zyskali sobie opinię niezawodnych najemników, wyszkolonych zwłaszcza do walki w zwartym szyku batalii przy użyciu pik i halabard; oprócz nich używali także mieczy dwuręcznych. Od początków XVI w. podobną taktykę zaczęli stosować żołnierze zaciężni z Niemiec (landsknechci), zwłaszcza pochodzący ze Szwabii. Sytuacja militarna nierzadko sprawiała, że obie te formacje ścierały się ze sobą na polach bitew, występując po stronie przeciwnej. Rezultatem walk prowadzonych taktycznymi bataliami były znaczne straty wskutek zderzania się kolumn pikinierów i zaciekłej walki wręcz.
Na początku XVI w. (szczególnie od bitwy pod Marignano i pod Bicocca) taktyka stosowana przez najemników szwajcarskich traciła na swej skuteczności ze względu na udoskonalenie broni palnej (arkebuz). Z biegiem czasu zaczęli się coraz mniej wyróżniać spośród innych formacji, również przyjęli na uzbrojenie broń palną i zaprzestając dawnego charakterystycznego sposobu walki. Szwajcarzy jako najemnicy byli obecni w armii francuskiej jeszcze u schyłku XVIII wieku. Zasłynęli m.in. zawziętą obroną strzeżonego przez nich Ludwika XVI, w trakcie której zostali zmasakrowani przez zbuntowany tłum sankiulotów. .
Od 1859 na mocy krajowej konstytucji służba w obcej armii dla obywateli Szwajcarii możliwa jest jedynie w szeregach Gwardii Watykańskiej, tradycyjnie stanowiącej ceremonialną ochronę osobistą papieży.

</doc>
<doc id="1165109" url="https://pl.wikipedia.org/wiki?curid=1165109" title="Równina Pszczyńska">
Równina Pszczyńska

Równina Pszczyńska (512.21) – mezoregion fizycznogeograficzny w południowej Polsce, stanowiący północną część Kotliny Oświęcimskiej. Region graniczy od północnego zachodu z Płaskowyżem Rybnickim, a od północnego wschodu z Pagórami Jaworznickimi. Na południu region graniczy z Doliną Górnej Wisły, a na samej północy styka się Wyżyną Katowicką. Cały mezoregion leży w zasięgu woj. śląskiego. Region leżący na południe od doliny Wisły przecina rzeka Pszczynka.
Równina Pszczyńska jest piaszczystą, lekko pofalowaną równiną, osiągającą wysokości 250–270 m n.p.m. (pochylenie ku wschodowi). Podłoże zbudowane jest z utworów czwartorzędowych, wśród których występują osady morza mioceńskiego o znacznej miąższości. Jest to region o dużym zalesieniu (przede wszystkim sosna), głównym kompleksem leśnym są Lasy Pszczyńskie z rezerwatem żubrów.
Głównymi ośrodkami miejskimi regionu są Pszczyna, Tychy i (częściowo) Orzesze.
Równina Pszczyńska rozpościera się na terenie gmin: Pszczyna, Tychy, Orzesze, Wyry, Kobiór, Goczałkowice-Zdrój, Pawłowice, Bojszowy i Miedźna.

</doc>
<doc id="1165120" url="https://pl.wikipedia.org/wiki?curid=1165120" title="Ange-Jacques Gabriel">
Ange-Jacques Gabriel

Ange-Jacques Gabriel (ur. 23 października 1698 w Paryżu, zm. 4 stycznia 1782 tamże) – francuski architekt, przedstawiciel klasycyzmu francuskiego w XVIII wieku.
Życiorys.
W 1742 został nadwornym architektem króla Ludwika XV. Był uczniem Jules Hardouin-Mansarta oraz członkiem Akademii Architektury.
Jego głównymi pracami był pałacyk Petit Trianon w Wersalu, zbudowany 1762-64 dla pani Madame Pompadour, opera w pałacu wersalskim w roku 1751, plac Ludwika XV (obecnie Zgody, 1755-1775) w Paryżu, dokończenie budowy katedr w Orleanie i La Rochelle, École Militaire w Paryżu, ermitaż w Fontainebleau, wnętrza wielu pałaców królewskich, m.in. w Compiègne, Wersalu, Marly, Dijon, Choisy-le-Roi, Fontainebleau.

</doc>
<doc id="1165121" url="https://pl.wikipedia.org/wiki?curid=1165121" title="Clathrinidae">
Clathrinidae

Clathrinidae – rodzina gąbek wapiennych z rzędu Clathrinida. Zaliczane są do podgromady Calcinea. Rodzina obejmuje rodzaje:

</doc>
<doc id="1165123" url="https://pl.wikipedia.org/wiki?curid=1165123" title="Colin Salmon">
Colin Salmon

Colin Salmon (ur. 6 grudnia 1962 w Luton, w hrabstwie Bedfordshire) – brytyjski aktor pochodzenia jamajskiego.
Syn pielęgniarki Sylvii Ivy Brundenell Salmon (zm. 22 września 1986), dorastał wraz z siostrą Trudie. Uczęszczał do szkoły średniej Ramridge i Ashcroft High School. Związany był angielskim klubem piłkarskim Luton Town F.C. W 1993 według magazynu „People” znalazł się na liście pięćdziesięciu najpiękniejszych ludzi na świecie.
W czerwcu 1988 poślubił Fionę Hawthorne. Mają czworo dzieci: Sashę, Rudiego, Eden i Bena.

</doc>
<doc id="1165135" url="https://pl.wikipedia.org/wiki?curid=1165135" title="Breakin' Dishes">
Breakin' Dishes



</doc>
<doc id="1165136" url="https://pl.wikipedia.org/wiki?curid=1165136" title="Ascute">
Ascute

Ascute – rodzaj gąbek wapiennych z rodziny Leucosoleniidae z rzędu Leucosoleniida.

</doc>
<doc id="1165139" url="https://pl.wikipedia.org/wiki?curid=1165139" title="Clathrina">
Clathrina

Clathrina – rodzaj gąbek wapiennych z rodziny Clathrinidae z rzędu Clathrinida.
Gatunki.
Do rodzaju zostało zakwalifikowanych 67 gatunków:

</doc>
<doc id="1165140" url="https://pl.wikipedia.org/wiki?curid=1165140" title="Jan Dąbrowski (pisarz)">
Jan Dąbrowski (pisarz)

Jan Dąbrowski (ur. 1942 na Wołyniu) – doktor fizyki, pisarz, publicysta, wiceprezes Olsztyńskiego Oddziału Stowarzyszenia Dziennikarzy Polskich.
Życiorys.
W 1945 wraz z matką i starszym rodzeństwem przyjechał do Ostródy. Ojciec dołączył po kilku miesiącach. Ukończył Liceum Ogólnokształcące w Ostródzie. Studiował fizykę na Uniwersytecie Warszawskim, uzyskując dyplom magistra.
W 1973 r. skonstruował wraz z uczniami Zespołu szkół Zawodowych w Ostródzie pierwszy w Polsce laser szkolny oraz zestaw do wykonywania hologramów.
W 1979 r. obronił pracę doktorską z fizyki na Uniwersytecie Łódzkim (promotor – Bazyli Bończak). Tematem rozprawy było zastosowanie lasera helowo-neonowego w nauczaniu optyki. Opublikował liczne prace dotyczącego optyki światła laserowego. Publikował w czasopismach w Polsce, Algierii i Wielkiej Brytanii, w tym w "Physics Education" wydawanym w Londynie. Pracował w Wyższej Szkole Pedagogicznej w Olsztynie na stanowisku adiunkta, później jako asystent na uniwersytecie w Mosulu (Irak) i na stanowisku docenta w Tlemsen (Algieria).
Po powrocie do Polski pisał liczne artykuły o islamie i wczesnym chrześcijaństwie (Posłaniec Warmiński i inne pisma regionalne).

</doc>
<doc id="1165149" url="https://pl.wikipedia.org/wiki?curid=1165149" title="Dendya">
Dendya

Dendya – rodzaj gąbek wapiennych z rodziny Dendyidae z rzędu Clathrinida.

</doc>
<doc id="1165150" url="https://pl.wikipedia.org/wiki?curid=1165150" title="Guancha">
Guancha

Guancha – rodzaj gąbek wapiennych z rodziny Clathrinidae z rzędu Clathrinida. 

</doc>
<doc id="1165153" url="https://pl.wikipedia.org/wiki?curid=1165153" title="Jacek Przybyłowicz">
Jacek Przybyłowicz

Jacek Przybyłowicz (ur. 21 czerwca 1968 w Warszawie) – polski tancerz, choreograf i dyrektor baletu.
Kariera artystyczna.
Absolwent Państwowej Szkoły Baletowej i Akademii Muzycznej im. Fryderyka Chopina w Warszawie – pedagogika baletu.
W latach 1987–1991 był tancerzem Teatru Wielkiego w Warszawie. Już wówczas zadebiutował jako choreograf przygotowując "Negocjacje" do muzyki Alessandro Marcella. Kompozycja została wyróżniona pierwszą nagrodą za choreografię oraz nagrodą za interpretację na II Ogólnopolskim Konkursie Choreograficznym w Łodzi. "Negocjacje" zostały też zaprezentowane na dużej scenie Teatru Wielkiego w Warszawie w trakcie VI Warszawskich Dni Baletu.
W 1991 wyjechał z Polski. Tańczył w Niemczech i w Izraelu. Przez wiele lat był związany z zespołem tańca współczesnego Kibbutz Contemporary Dance Company, dla którego swe prace zrealizowali tacy choreografowie jak: Mats Ek, Ohad Naharin, Jiří Kyliàn, Daniel Ezralow i Rami Beer. W latach 1994–2001 występował z tym zespołem na najbardziej prestiżowych festiwalach tańca współczesnego odwiedzając ponad 50 krajów na całym świecie, min.: USA, Kanadę, Brazylię, Argentynę, Chile, Meksyk, Singapur, Tajwan, Japonię. Wielokrotnie występował w Europie, również w Polsce na zaproszenie Łódzkich Spotkań Baletowych.
W 1997 tańczył z Batscheva Dance Company w spektaklu "Kyr" chor. Ohada Naharina w ramach Yair Shapiro Dance Price. Przez wszystkie te lata rozwijał zainteresowania choreograficzne realizując m.in.: "Verlorenheit" oraz "Orient Express" wystawiony w ramach Dance Extentions 2002 w Limassol na Cyprze. W tym samym czasie współpracował z Lambros Lambrou Dance Company uczestnicząc w projekcie choreograficznym tego zespołu w Europie.
W 2002 powrócił do Polski, aby zrealizować "" (2003) w Polskim Teatrze Tańca pod dyrekcją Ewy Wycichowskiej. Rok później na zaproszenie Biennale de la Dance w Lyonie wystawił "Barocco". W kolejnych latach przygotował trzy balety dla Opery Narodowej w Warszawie: „Kilka krótkich sekwencji” (2005), do którego projekcję video zrealizowała Katarzyna Kozyra, "Alpha Kryonie Xe" (2006) oraz "III Symfonię „Pieśń o nocy”" (2006). Z Polskim Teatrem Tańca i tancerzami Teatru Wielkiego - Opery Narodowej prezentował swoje choreografie na wielu zagranicznych festiwalach tańca, m.in.: Bolzanodanza we Włoszech, Rencontres Choreographique de Cartage w Tunezji, Moscow Dance Festival w Rosji, Drugije Tancy na Ukrainie, European Dance Festival na Cyprze, Kassel Tanz Festival w Niemczech.
W latach 2009–2014 był dyrektorem baletu Teatru Wielkiego im. Stanisława Moniuszki w Poznaniu oraz kuratorem Poznańskiej Wiosny Baletowej. Współtwórca organizowanego wspólnie z Uniwersytetem Adama Mickiewicza w Poznaniu cyklu pt. „Teren tańca – reinterpretacje”.
Trzykrotny stypendysta Ministra Kultury i Dziedzictwa Narodowego. W kwietniu 2012 roku został odznaczony Brązowym Medalem „Zasłużony Kulturze Gloria Artis”. Dwukrotnie wygrał Konkurs Eurowizji dla Młodych Tancerzy, jako choreograf zwycięskich występów Viktorii Nowak i Pauliny Bidzińskiej, reprezentantek Polska w Konkursie Eurowizji dla Młodych Tancerzy w konkursach w 2015 i 2017.

</doc>
<doc id="1165156" url="https://pl.wikipedia.org/wiki?curid=1165156" title="Prior Park Landscape Garden">
Prior Park Landscape Garden

Prior Park Landscape Garden (pol. "Ogród Krajobrazowy Prior Park") – XVIII-wieczny ogród angielski zaprojektowany przez poetę Alexandera Pope'a oraz ogrodnika Capability'ego Browna, obecnie należący do organizacji The National Trust. Jest on położony w północnej części Bath w hrabstwie Somerset w południowo-zachodniej części Anglii. Prior Park wywarł duży wpływ na zdefiniowane "angielskiego ogrodu" jako stylu sztuki ogrodowej na kontynencie europejskim.
Ogród ten został założony przez lokalnego przedsiębiorcę i filantropa Ralpha Allena. Tworzony był nieustannie od roku 1734 do śmierci jego założyciela w 1764 roku. Około roku 1742 Allen zatrudnił architekta, Johna Wooda, przed którym postawił zadanie wybudowania pałacu (obecnie własność Prior Park College). Przez jakiś czas w pałacu tym mieszkał William Warburton, zięć Allena.
Prior Park rozciąga się na obszarze 28 akrów na wzgórzu, z którego obserwować można miasto Bath. Na terenie parku znajduje się wiele obiektów, m.in. palladyński most, gotyckie świątynie, grota Pana Allena oraz cztery jeziora. W latach 2006 i 2007 trwały prace renowacyjne związane z kaskadą, jednym z jezior oraz gotycką świątynią.
Palladyński most z Prior Park został umieszczony na okładce albumu "Morningrise" zespołu Opeth.

</doc>
<doc id="1165157" url="https://pl.wikipedia.org/wiki?curid=1165157" title="Dendyidae">
Dendyidae

Dendyidae – rodzina gąbek wapiennych (Calcarea) z podgromady Calcinea. Obejmuje rodzaje:

</doc>
<doc id="1165159" url="https://pl.wikipedia.org/wiki?curid=1165159" title="Leon Reich">
Leon Reich

Leon Reich (ur. 11 lipca 1879 w Drohobyczu, zm. 1 grudnia 1929 we Lwowie) – polski polityk syjonistyczny, poseł na Sejm I i II kadencji w II RP.
Życiorys.
Ukończył prawo na Uniwersytecie Lwowskim, później w latach 1910–1912 studiował nauki polityczne w Paryżu, w Paryskiej Szkole Nauk Politycznych.
Już na studiach zaangażował się w ruch syjonistyczny, w roku akademickim 1902/03 był prezesem Towarzystwa Rygorozantów. W 1905 i 1911 roku był delegatem na kongres syjonistów w Bazylei. Był członkiem egzekutywy Organizacji Syjonistycznej Małopolski Wschodniej. W 1913 został członkiem Komitetu Wykonawczego Światowej Organizacji Syjonistycznej oraz egzekutywy Światowej Organizacji dla Ochrony Praw Mniejszości Żydowskiej.
Przed 1914 praktykował jako adwokat. W listopadzie 1918 został razem z innymi syjonistami internowany przez władze polskie pod zarzutem kontaktów z nacjonalistami ukraińskimi. Dzięki pomocy polityków żydowskich, zarówno polskich, jak i zachodnioeuropejskich, szybko opuścił więzienie i wyjechał do Paryża, gdzie został członkiem delegacji żydowskiej podczas konferencji pokojowej. Do Lwowa wrócił w 1919 roku.
Wybrany posłem na Sejm I kadencji w 1922 roku, należał do Żydowskiego Koła Parlamentarnego, którego przewodniczącym był w latach 1924–1925. Z kierowania ŻKP zrezygnował w wyniku fiaska tzw. ugody polsko-żydowskiej zawartej z rządem Grabskiego.
Należał do Żydowskiej Gminy Wyznaniowej we Lwowie.

</doc>
<doc id="1165162" url="https://pl.wikipedia.org/wiki?curid=1165162" title="Haft Richelieu">
Haft Richelieu



</doc>
<doc id="1165166" url="https://pl.wikipedia.org/wiki?curid=1165166" title="Podgórze Wilamowickie">
Podgórze Wilamowickie

Podgórze Wilamowickie (512.23) – mezoregion fizycznogeograficzny w południowej Polsce, stanowiący południowo-wschodnią część Kotliny Oświęcimskiej. Region graniczy od północy z Doliną Górnej Wisły, od południowego zachodu z Pogórzem Śląskim a od południowego wschodu z Pogórzem Wielickim; na samym wschodzie styka się z Rowem Skawińskim. Region leży na pograniczu województw małopolskiego i śląskiego. Przez analogię do sąsiednich regionów z nazwą "pogórze", często spotykana jest niepoprawna forma "Pogórze Wilamowickie".
Podgórze Wilamowickie jest wysoczyzną osiągającą wysokości od 280 do 300 m n.p.m. i od 30 do 70 m ponad dna dolin. Podłoże zbudowane jest na powierzchni z lessów, żwirów karpackich i resztek pokrywy morenowych; niżej z osadów morskich miocenu. Region porozcinany jest dolinami Soły, Skawy i Wieprzówki.
Głównymi ośrodkami miejskimi regionu są Kęty i Wilamowice (na skraju).
Podgórze Wilamowickie rozpościera się na terenie gmin: Wilamowice, Bestwina, Kęty, Osiek, Polanka Wielka, Oświęcim, Wieprz, Andrychów, Przeciszów, Zator, Spytkowice, Brzeźnica i Czernichów.

</doc>
<doc id="1165167" url="https://pl.wikipedia.org/wiki?curid=1165167" title="Leucaltidae">
Leucaltidae

Leucaltidae – rodzina gąbek wapiennych z rzędu Clathrinida obejmująca rodzaje:

</doc>
<doc id="1165168" url="https://pl.wikipedia.org/wiki?curid=1165168" title="Masti">
Masti

Masti (dosłowne tłumaczenie: przyjemność, zabawa) – bollywoodzka komedia zrealizowana w 2004 roku przez Indra Kumar, autora "Mann", "Dil" "Miłość" i "Pyare Mohan". W rolach głównych wystąpili Vivek Oberoi, Ajay Devgan, Aftab Shivdasani i Riteish Deshmukh. Autorem muzyki jest Anand Raj Anand.
Fabuła.
Tematem filmu są perypetie trójki przyjaciół, którzy poprzysiągłszy sobie wolność szybko i wystawnie pożenili się. Gdy spotykają się znów po latach, najpierw udają szczęśliwych małżonków, a potem żalą się sobie nawzajem na zbytnią kontrolę, władzę czy też pobożność i frygidność żon. Film jest niejaką pochwałą małżeństwa.

</doc>
<doc id="1165169" url="https://pl.wikipedia.org/wiki?curid=1165169" title="6 Dywizjon Artylerii Ciężkiej (1939)">
6 Dywizjon Artylerii Ciężkiej (1939)

6 Dywizjon Artylerii Ciężkiej (6 dac) - pododdział artylerii ciężkiej Wojska Polskiego.
Dywizjon nie występował w pokojowej organizacji wojska. Został sformowany w 1939 przez 5 pułk artylerii ciężkiej z Krakowa.
Mobilizacja.
6 dywizjon artylerii ciężkiej był jednostką mobilizowaną zgodnie z planem mobilizacyjnym „W” jako dywizjon typu II, w alarmie w grupie żółtej. Przeprowadzenie mobilizacji było zadaniem 5 pułku artylerii ciężkiej z Krakowa, jako jednostki mobilizującej. Dywizjon był organiczną jednostką artylerii 6 Dywizji Piechoty. Dywizjon rozpoczął mobilizację 24 sierpnia 1939 o godz. 6.00 w Czerwonym Prądniku. Z magazynów 5 pac pobrano trzy armaty kal. 105 mm wz. 29 i trzy haubice kal. 155 mm wz. 17. Dywizjon otrzymał 2 radiostacje typu ROD i N2. Broń pobrano na pełny stan, zabrakło jedynie pistoletów. Mobilizację 2 baterii przeprowadził ppor. Jan Bukowski po czym zdał ją kapitanowi Jerzemu Pasternakiewiczowi, przybyłemu ze Szkoły Podchorążych Artylerii z Torunia. Rano 28 sierpnia 1939 przeprowadzono ćwiczenie zgrywające. 29 sierpnia dywizjon wyruszył marszem pieszym z Czerwonego Prądnika przez Kraków, Skawinę do Spytkowic. 31 sierpnia wszedł w ugrupowanie 6 DP w rejonie Pszczyny. Wchodził on, wraz z dywizją, w skład Grupy Operacyjnej „Bielsko”.
6 dac w kampanii wrześniowej.
1 września 1939 roku 6 dac stacjonował w rejonie Zatora jako odwód GO „Bielsko”. Po otrzymaniu informacji o wybuchu wojny dywizjon marszem pieszym poprzez Oświęcim, Brzeszcze osiągnął rejon na wschód od Pszczyny. Pierwszy rozkaz bojowy dla dywizjonu polecał zajęcie stanowisk ogniowych w rejonie Ćwiklic. Do świtu 2 września baterie zajęły stanowiska na skraju miejscowości i lasu Jankowice. Punkt obserwacyjny 1 ba i dywizjonu umieszczony został w Starej Wsi. Niemiecka 5 Dywizja Pancerna uderzyła na Pszczynę. Mimo słabej widoczności ze względu na mgłę dywizjon otworzył ogień do nieprzyjaciela ok. godz.9.00. Wszystkie ataki wroga, zwłaszcza w kierunku Starej Wsi, zostały odparte przy wydatnej pomocy 6 dac. Czołgi niemieckie przełamały linie obrony piechoty ok. godz. 12.00 duża grupa czołgów uderzyła na stanowiska ogniowe 6 dywizjonu. 1 bateria utraciła wszystkie armaty, podczas obrony swoich stanowisk ogniowych bateria zniszczyła co najmniej 1 czołg niemiecki. Kilku żołnierzy baterii zostało rannych kilku zaginęło, stracono też kilkanaście koni. 6 dac wycofał się trzech większych grupach. W pierwszej grupie znalazła się większość żołnierzy 1 baterii wraz z resztą taborów, kolumną amunicyjną 6 dac odskoczyła w ciągu nocy w rejon Brzeźnicy, skąd przemaszerowano do Woli Duchackiej. W drugiej grupie znalazła się 2 bateria, która przez Brzeszcze dotarła do Skawiny. Nie dołączył do dywizjonu znajdujący się na punktach obserwacyjnych dowódca dywizjonu z pocztem dywizjonu. Grupa trzecia dowódcy dywizjonu dołączyła do rozbitków z piechoty 6 DP zbierających się w lesie na północny wschód od Ćwiklic. W trakcie przebijania się za Wisłę 4 września w większości dostała się do niemieckiej niewoli w rejonie wsi Brzezinka. Major Świerzy i ppor. Piaskowy przedarli się do własnych linii. 
Pozostałość 6 dac 5 września siłami 2 baterii wspierała walkę piechoty 6 DP z oddziałami niemieckiej 45 Dywizji Piechoty i grupą bojową 5 DPanc. o Skawinę niszcząc jeden pojazd pancerny. Poniesiono straty w postaci kilku żołnierzy rannych i zaginionych oraz utracono kilka koni. Wieczorem zdekompletowany 6 dac wycofał się do Puszczy Niepołomickiej maszerując przez Swoszowice, Piaski Wielkie, Wieliczkę. 6 września osiągnięto Niepołomice, 2 bateria haubic zajęła stanowiska w rejonie Woli Batorskiej. Podjęto dalszy odwrót poprzez Wał, Ruda, Jadowniki Mokre, gdzie dotarto 7 września. Następnego dnia dywizjon przekroczył Dunajec w rejonie Ulowa. W godzinach popołudniowych 8 września podjazd niemieckiej 2 Dywizji Pancernej rozbił spieszoną 1 baterię pod Gruszowem, a 2 baterię haubic na północny wschód od Dąbrowy Tarnowskiej, gdzie utraciła swoje haubice i sprzęt. Grupy żołnierzy rozbitego 6 dac dołączyły w następnych dniach do 5 pułku artylerii ciężkiej na czele z kpt. Pasternakiewiczem i ppor. Piaskowym i dzieliły jego dalszy los.

</doc>
<doc id="1165172" url="https://pl.wikipedia.org/wiki?curid=1165172" title="Henryk Rosmarin">
Henryk Rosmarin

Henryk Rosmarin, także: "Rozmaryn" i "Rosmaryn" (ur. 13 października 1882 w Peratynie, zm. 1955 w Tel Awiwie) – polski polityk żydowskiego pochodzenia, syjonista, adwokat, poseł na Sejm I, II i III kadencji w II RP.
Życiorys.
Urodził się 13 października 1882 w Peratynie, woj. tarnopolskie, w rodzinie Bernarda i Anny z Wittlinów. Ukończył gimnazjum oo. Bernardynów we Lwowie, następnie wydziały: filozoficzny i prawa Uniwersytetu Franciszkańskiego, gdzie obronił również doktorat. Studia uzupełnił na uniwersytetach w Berlinie i Wiedniu. W czasie I wojny światowej był oficerem artylerii w wojsku austriackim.
Po uzyskaniu absolutorium pracował jako adwokat w miastach Galicji Wschodniej, w tym we Lwowie, od 1932 prowadził kancelarię adwokacką również w Warszawie.
Już na studiach zaczął przejawiać poglądy syjonistyczne, w 1918 został wybrany na członka Centralnego Komitetu Syjonistycznego na ziemiach polskich. W 1919 we Lwowie założył syjonistyczne pismo w języku polskim „Chwila”, którego był współwłaścicielem i długoletnim redaktorem. W latach 1925–1935 był prezesem Żydowskiego Klubu Sportowego "Hasmonea" we Lwowie. Ponadto był prezesem Centrali Kas Pożyczkowych i organizacji sportowej Makkabi w Polsce.
Piastował mandat posła na Sejm I, II i III kadencji (1922–1935). W latach 1922–1927 wiceprzewodniczył Żydowskiemu Klubowi Parlamentarnemu. Był wiceprezesem Organizacji Syjonistycznej Małopolski Wschodniej oraz Światowego Kongresu Syjonistycznego.
Po wybuchu II wojny światowej przedostał się do Rumunii i stamtąd w 1940 do Palestyny. Od 1941 do 1945 pełnił funkcję generalnego konsula RP w Tel Awiwie, będąc bardzo pomocny Polakom. Po 1945 pozostał w Izraelu, gdzie zmarł w 1955 r.

</doc>
<doc id="1165182" url="https://pl.wikipedia.org/wiki?curid=1165182" title="Abraham Insler">
Abraham Insler

Abraham Insler (ur. 11 lutego 1893 w Stryju, zm. 21 września 1938 we Lwowie) – syjonista galicyjski, poseł na Sejm I kadencji w II RP.
Życiorys.
Urodził się 11 lutego 1893 w Stryju, w rodzinie Beniamina i Marii z Rosenbergów. Studiował prawo na Uniwersytecie Jana Kazimierza we Lwowie, ukończył studia prawnicze w Wiedniu. Od wczesnej młodości syjonista. W latach 1916–1918 służył w Armii Austro-Węgier. Po zakończeniu wojny pracował jako adwokat w Stryju i we Lwowie. Był również przewodniczącym kahału w Stryju. W Stryju założył szkołę rzemiosła dla młodzieży żydowskiej. W latach 1922–1927 sprawował mandat posła na Sejm z listy syjonistów małopolskich. Był członkiem władz Organizacji Syjonistycznej w Małopolsce Wschodniej. Był redaktorem naczelnym pisma Al-Hamiszmar. Pisywał do lwowskiej „Chwili”, był redaktorem i wydawcą „Der Morgen” oraz redaktorem naczelnym „Nowego Słowa”, dziennika „Nowy Głos” i tygodnika „Nasza Opinia”.
Od 5 lipca 1925 był mężem Łucji Sokal.
Zmarł na atak serca 21 września 1938 we Lwowie.

</doc>
<doc id="1165188" url="https://pl.wikipedia.org/wiki?curid=1165188" title="Easington Colliery">
Easington Colliery

Easington Colliery to wieś górnicza i civil parish w hrabstwie Durham w Anglii. W 2011 roku civil parish liczyła 5022 mieszkańców. Znajduje się niedaleko miasta Easington; znana jest głównie z katastrofy górniczej z 1951 roku, w wyniku której zginęły 83 osoby.
Easington Colliery zostało założone w 1899 roku niedaleko wybrzeża jako osada pracowników kopalni. 29 maja 1951 roku w wyniku wybuchu metanu zginęło 83 górników. Najmłodsza ofiara miała 18 lat, najstarsza – 68. W 1993 roku kopalnia została zamknięta – zwolniono przy tym 1400 pracowników.
W 1971 roku The Who umieścił na okładce albumu "Who's Next" członków zespołu stojących na stosie żwiru obok betonowego monolitu. Okładka jest uznawana za jedną z najlepszych okładek albumów wszech czasów.

</doc>
<doc id="1165190" url="https://pl.wikipedia.org/wiki?curid=1165190" title="Remedios Varo">
Remedios Varo

Remedios Varo (ur. 16 grudnia 1908 w Anglès, zm. 8 października 1963 w Meksyku) – hiszpańska malarka surrealistyczna i artystka fantastyczna.
Jej obrazy określane są jako surrealistyczne, mistyczne i religijne. Często zawierają ukryte znaczenia symboliczne. Do najsłynniejszych dzieł należy "Stworzenie ptaków" ("Creación de las aves"). Artystka przedstawiła na nim siedzącą w pracowni kobietę przebraną w kostium sowy. Spod jej pędzla ulatują ptaki; ożywia je światło padające z widocznej za oknem gwiazdy, rozszczepiane przez trójkątny pryzmat.
Życiorys.
Remedios Varo (María de los Remedios Alicia Rodriga Varo y Uranga) urodziła się w katalońskiej wiosce Anglès niedaleko Barcelony. Uczyła się w szkole klasztornej. Od dzieciństwa wykazywała zamiłowanie i zdolności do rysowania. Jej pierwszym nauczycielem rysunku był ojciec Rodrigo Varo y Zajalvo z wykształcenia inżynier.
Gdy miała 15 lat, jej rodzina zamieszkała w Madrycie. W 1924 Varo rozpoczęła naukę w Real Academia de Bellas Artes de San Fernando. W 1930 otrzymała dyplom nauczycielki rysunku. Akademia uczyła tradycyjnej sztuki, ale Varo podczas studiów mieszkała w Residencia de Estudiantes, będącym centrum intelektualnym i kulturalnym Madrytu. Działały tu czołowe postacie hiszpańskiej awangardy literackiej i artystycznej, m.in. F. García Lorca, L. Buñuel, S. Dalí. To tutaj po raz pierwszy zetknęła się z surrealizmem. W 1930 wyszła za mąż za kolegę ze studiów Gerardo Lazárraga. 
Po wybuchu Wojny Domowej w Hiszpanii Varo, która popierała republikanów, wyemigrowała – wraz z rewolucyjnym poetą Benjaminem Péretem, z którym pozostawała w romantycznym związku – do Paryża. Tutaj przyłączyła się do surrealistów z kręgu André Bretona.
Po wybuchu II Wojny Światowej, Varo i Péret uciekli z Paryża do Marsylii, gdzie pod koniec 1941 udało im się zdobyć miejsce na statku "Serpa Pinto" płynącym do Meksyku, gdzie ostatecznie osiadła.
Na początku wykonywała rozmaite prace komercyjne: ręcznie malowała meble i instrumenty muzyczne dla firmy dekoratorskiej, robiła ilustracje do katalogu firmy farmaceutycznej Casa Bayer, rysowała wizerunki insektów widoczne na opakowaniach zwalczających je preparatów. W 1942, współpracując z Chagallem, zaprojektowała kostiumy do baletu "Aleko" według poematu Puszkina z muzyką Czajkowskiego w choreografii Léonida Miasina. 
W Meksyku Varo przyjaźniła się z innymi uchodźcami z europejskiego kręgu surrealistów, w tym z artystką Leonorą Carrington, która została jej najbliższą przyjaciółką. Pod koniec lat 40. Varo zaczęła rozwijać swój bardzo osobisty styl. Fascynowała ją tematyka ezoteryczna, alchemia, rosyjski mistycyzm, Tarot i okultyzm. Inspirowały ją obrazy Bruegla i Boscha. 
Remedios Varo namalowała 171 obrazów. Jej prace można zobaczyć w MOMA w Nowym Jorku, w Centrum Pompidou w Paryżu, w Narodowym Muzeum Kobiet w Sztuce w Waszyngtonie D.C, w Museo Nacional Centro de Arte Reina Sofia w Madrycie w Hiszpanii. 
Zmarła na zawał serca w 1963 w Meksyku. 

</doc>
<doc id="1165191" url="https://pl.wikipedia.org/wiki?curid=1165191" title="Takamimusubi">
Takamimusubi

 – jeden z bogów w japońskiej religii shintō. 
Uważany za najważniejsze obok Amaterasu bóstwo, jej męża i współrządcę świata.
Zgodnie z wiarą należał do pierwszego trojga istot, jakie się pojawiły na świecie; wyłonił się z przedwiecznego chaosu zaraz po Amenominakanushim. Uważany był za bóstwo opiekuńcze rodu cesarskiego, elementy jego kultu były obecne w wielu ceremoniach dworskich. Modły do Takamimusubiego miały zapewnić cesarzowi długie i pomyślne rządy.
Bibliografia.
Sokyo Ono, Shinto - The Kami Way, Charles E.Tuttle Company, Tokyo 1992

</doc>
<doc id="1165198" url="https://pl.wikipedia.org/wiki?curid=1165198" title="Lejb Kowalski">
Lejb Kowalski

Jehuda Lejb Kowalski (ur. 8 sierpnia 1862 w Powązkach k. Warszawy, zm. 26 lipca 1925 we Włocławku) – rabin, w latach 1899–1925 naczelny rabin Włocławka, działacz polityczny okresu II RP, senator I kadencji.
Życiorys.
Był synem Nachmana Kowalskiego (zm. 1881), rabina z Grabowa koło Łęczycy i Kowala. U ojca pobierał pierwsze nauki. Potem kontynuował edukację u rabina Abrahama z Sochaczewa. W 1879 zdał egzaminy rabinackie. Mając 18 lat, ożenił się z Mindlą, córką kupca Szmuela Zanwilla z Łęczycy. Pod wpływem żony studiował nauki świeckie. Po roku zdał egzaminy równoważne z ukończeniem 5-klasowego gimnazjum rosyjskiego. Samodzielnie studiował filozofię, historię i literaturę klasyczną. W latach 1879–1881 działał jako rabin w Łęczycy. W 1881 (po śmierci ojca) objął urząd rabinacki w Kowalu. Od 1885 pełnił posługę jako rabin w Grabowie, gdzie założył jesziwę. Później (od 1897) był rabinem w Chorzelach, a od 1899 aż do śmierci we Włocławku. Naczelnym rabinem Włocławka został m.in. dzięki rekomendacji Nahuma Sokołowa. 
We Włocławku otworzył Talmud Torę (szkołę religijną) oraz szkołę nauczania początkowego.
Rabin Kowalski był zwolennikiem syjonizmu, współtworzył (w roku 1902) organizację Mizrachi, zarówno na szczeblu lokalnym (włocławskim), jak i krajowym. Był członkiem Komitetu Centralnego tej organizacji. W 1921 wyjechał na kilka miesięcy do Palestyny, gdzie musiał zmagać się z trudnościami syjonizmu po wydarzeniach w Tel Chaj i zamieszkach w Jaffie.
Piastował mandat senatora I kadencji z listy Bloku Mniejszości Narodowych. Był również przewodniczącym Rady Rabinów w Polsce i Żydowskiej Rady Narodowej.
Rabin Kowalski był autorem dwóch ważnych monografii: 
Publikował też artykuły na łamach prasy żydowskiej („Hajom”, „Habboker”, „Ha-Cefira”, „Hajnt”, „Moment”). 
Córką Jehudy Lejba Kowalskiego była Chana Gitla Kowalska (1899–1942), urodzona we Włocławku, absolwentka studiów artystycznych w Berlinie, malarka działająca w Paryżu, żona Barucha Winogóry, zamordowana w Auschwitz.

</doc>
<doc id="1165200" url="https://pl.wikipedia.org/wiki?curid=1165200" title="Matka noc">
Matka noc

Matka noc (ang. "Mother Night") – powieść Kurta Vonneguta po raz pierwszy opublikowana w 1961 roku.
Tytuł powieści zaczerpnięty został z "Fausta" Goethego. Vonnegut zadedykował książkę Macie Hari. Narratorem w książce jest główny bohater Howard W. Campbell Jr. W 1996 powieść została zekranizowana pod tym samym tytułem ("Matka noc") przez reżysera Keitha Gordona. Campbell występuje też w późniejszej powieści Vonneguta, Rzeźni numer pięć.
Streszczenie.
Powieść opisuje losy fikcyjnego amerykańskiego pisarza Howarda Campbella Jr., który po zakończeniu I wojny światowej przeniósł się do Niemiec, gdzie zdobył sławę jako dramaturg. Podczas wojny odpowiadał za propagandę na Stany Zjednoczone w Ministerstwie Propagandy, Oświecenia Publicznego i Informacji III Rzeszy.
Jeszcze w 1938 Campbell został zwerbowany jako agent amerykański i po 1939 w swoich radiowych wystąpieniach przekazywał zaszyfrowane informacje amerykańskiemu wywiadowi.
16 lat po wojnie, z własnej inicjatywy, został deportowany do Izraela, gdzie oskarżony o współudział w zbrodniach wojennych czekał na proces. W celi spisywał swoje wspomnienia, które stanowią fabułę książki Vonneguta.

</doc>
<doc id="1165206" url="https://pl.wikipedia.org/wiki?curid=1165206" title="Urszula Jackowiak">
Urszula Jackowiak

Urszula Jackowiak (ur. 1937) – polska prawniczka, profesor nauk prawnych, profesor zwyczajny Uniwersytetu Gdańskiego, była prorektor tej uczelni.
Życiorys.
W 1999 uzyskała tytuł profesora nauk prawnych. Pełniła funkcję kierownika katedry Prawa Pracy na Wydziale Prawa i Administracji Uniwersytetu Gdańskiego.
Była członkiem Senatu Uniwersytetu Gdańskiego, członkiem Senackiej Komisji ds. Rozwoju Kadr Naukowych Uniwersytetu Gdańskiego, przewodniczącą Zarządu Głównego Polskiego Stowarzyszenia Ubezpieczenia Społecznego.
Autorka wielu publikacji z dziedziny prawa pracy i ubezpieczeń społecznych.
Została nauczycielem akademickim Wyższej Szkoły Administracji i Biznesu im. Eugeniusza Kwiatkowskiego w Gdyni na Wydziale Prawa i Administracji w Katedrze Prawa Pracy i Ubezpieczeń Społecznych.

</doc>
<doc id="1165210" url="https://pl.wikipedia.org/wiki?curid=1165210" title="Zygmunt Cardini">
Zygmunt Cardini

Zygmunt Cardini (ur. 25 stycznia 1899, zm. 7 kwietnia 1942 w Auschwitz-Birkenau) – polski działacz chadecki i związkowy okresu międzywojennego, poseł na Sejm III kadencji w II RP w latach 1930–1935.
Życiorys.
Przewodniczył oddziałowi Chrześcijańskich Związków Zawodowych (ChZZ) w Częstochowie. 
Piastował mandat posła na Sejm III kadencji z list chrześcijańskiej demokracji, z okręgu Częstochowa. 
Początkowo należał do zwolenników współpracy z rządami piłsudczyków, po 1933 wycofał się na pozycje ideowe bliskie Wojciechowi Korfantemu. 
Od 1935 członek ZG PSChD, po 1937 w ZG Stronnictwa Pracy. 
Zwolennik zjednoczenia prawicowych związków zawodowych, które nastąpiło w 1939 (ChZZ zjednoczyło się z ZZP).
Został zamordowany w niemieckim obozie koncentracyjnym Auschwitz-Birkenau

</doc>
<doc id="1165211" url="https://pl.wikipedia.org/wiki?curid=1165211" title="Garrett Hardin">
Garrett Hardin

Garrett Hardin (ur. 21 kwietnia 1915 - zm. 14 września 2003) – amerykański ekolog; najbardziej znany z ukucia w 1968 roku pojęcia "tragedia wspólnego pastwiska" (ang. "The Tragedy of the Commons"). Autor wielu książek i artykułów. Doktor mikrobiologii Uniwersytetu Stanforda.
Poprzez metaforę "tragedii pastwisk" - gdzie bydło wyniszcza wspólne pastwiska - Hardin argumentował, że Ziemia jest zagrożona podobnym problemem - wszędzie tam, gdzie wspólne zasoby są atrakcyjne, ludzie eksploatują je nadmiernie, prowadząc do ich zużycia i zniszczenia.
Zwolennik eutanazji i prawa do samobójstwa, popełnił samobójstwo w wieku 88 lat wraz ze swoją żoną.

</doc>
<doc id="1165214" url="https://pl.wikipedia.org/wiki?curid=1165214" title="Vincent Young">
Vincent Young

Vincent D. Young (ur. 6 czerwca 1964 w Filadelfii) – amerykański aktor telewizyjny i filmowy, najlepiej znany jako Noah Hunter z serialu "Beverly Hills, 90210".
Życiorys.
Urodził się w Filadelfii w stanie Pensylwania jako syn Mary i Vincenta Youngów. Dorastał w Delran w New Jersey. W szkole średniej był wrestlerem i grał w piłkę nożną w drużynach Filadelfijskie Orły (Philadelphia Eagles), Flyers, 76ers i Phillies. Uczęszczał do Gloucester County College w Sewell, w stanie New Jersey. W 1994 przeprowadził się do Los Angeles. Uczył się aktorstwa w William Esper Studio na Manhattanie. W latach 90. przez pół roku przebywał w Paryżu.
Wziął udział w reklamie Raisin Bran, Miller Genuine Draft i L’Oréal Studio Line. 
Po występie w melodramacie "Pan 247" ("A Modern Affair", 1995), zdobył sympatię telewidzów jako tajemniczy Noah Hunter z Hawajów w operze mydlanej dla młodzieży FOX "Beverly Hills, 90210" (1997-2000). 
Pojawił się także gościnnie w serialach: NBC "JAG – Wojskowe Biuro Śledcze" ("JAG", 2004), "" ("CSI: NY", 2006) i CBS "Agenci NCIS" ("Navy NCIS: Naval Criminal Investigative Service", 2006).
Był związany z Kelly Ripą (w latach 90.) i Tori Spelling (1999-2001).

</doc>
<doc id="1165216" url="https://pl.wikipedia.org/wiki?curid=1165216" title="Objaw Jellinka">
Objaw Jellinka

Objaw Jellinka – wzmożona pigmentacja powiek w przebiegu choroby Gravesa-Basedowa. Objaw opisał w 1904 roku austriacki lekarz Stefan Jellinek.

</doc>
<doc id="1165221" url="https://pl.wikipedia.org/wiki?curid=1165221" title="Amiens SC">
Amiens SC

Amiens Sporting Club – francuski klub piłkarski z siedzibą w Amiens (Pikardia). Został założony w 1901 roku.
Historia.
Klub został założony w 1901 pod nazwą "Amiens Athlétic Club". Jego założycielami była grupa piłkarzy z Association du Lycée d'Amiens. Po utworzeniu zespół wywalczył mistrzostwo regionu w 1903, a w kolejnych dwunastu latach powtórzył te sukcesy. W 1909 zespół rozgrywał mecze na nowym stadionie Henry Daussy Park, mogącym pomieścić trochę ponad 1000 widzów. W 1933 zyskał status profesjonalnego klubu, w 1952 utracił go, a od 1993 znów jest profesjonalnym zespołem. W całej historii dwukrotnie doszło do zmiany nazwy. W 1961 roku przemianowano go na "Sporting Club d'Amiens", a od 1989 obowiązuje nazwa Amiens Sporting Club.
Największym sukcesem w historii zespołu Amiens był awans do finału Pucharu Francji w 2001. Po 120 minutach na Stade de France był remis 0:0, ale rywale z RC Strasbourg lepiej wykonywali rzuty karne i to oni wywalczyli trofeum.

</doc>
<doc id="1165229" url="https://pl.wikipedia.org/wiki?curid=1165229" title="Kang Youwei">
Kang Youwei

Kang Youwei (ur. 19 marca 1858 w Nanhai w prowincji Guangdong, zm. 31 marca 1927 w Qingdao) – chiński filozof, publicysta, kaligraf i reformator polityczny.
Wczesne życie.
Pochodził z rodziny arystokratycznej. Od wczesnej młodości buntował się przeciwko urządzonemu według zasad neokonfucjanizmu modelowi społecznemu obowiązującemu w cesarskich Chinach. Inspirował się filozofią buddyjską, głosił potrzebę sprawiedliwości społecznej.
Wielokrotnie nawoływał do głębokich reform, które uratują Chiny przed upadkiem. W 1883 roku opowiedział się przeciwko krępowaniu stóp dziewczynkom. W 1888 roku wystosował memoriał do cesarza, który nie został jednak monarsze przedstawiony.
Kang Youwei był zwolennikiem ruchu „nowych tekstów”. Jego przedstawiciele podawali w wątpliwość autentyczność klasycznych ksiąg w „starotekstowej” wersji, ukształtowanej w późniejszym okresie panowania dynastii Han, na której opierała się konfucjańska ortodoksja od czasów dynastii Song. Kang twierdził, że autentyczne są księgi w wersji „nowotekstowej”, pochodzące z wczesnego okresu Han. Postulowane odrzucenie „starotekstowej” wersji ksiąg kanonicznych na rzecz wersji „nowotekstowej” dawało szansę na uwolnienie się z pęt neokonfucjanizmu i nową interpretację tradycji, która otworzyłaby intelektualną drogę do reform w państwie. Xunzi i neokonfucjanistów obarczał winą za rozmycie i zafałszowanie oryginalnej myśli Konfucjusza.
W roku 1891 Kang Youwei opublikował studium "Badanie klasycznych ksiąg sfałszowanych w epoce Xin" (9 – 23 n.e.). Twierdził, że klasyczne księgi czczone i objaśniane przez uczonych Song są w większej części fałszerstwem i nie pochodzą od Konfucjusza.
Kang Youwei cytował też klasyków w wersji „nowotekstowej” na poparcie swojej teorii trzech wieków:
Uważał, że współczesny mu świat wchodzi w drugi etap rozwoju, czyli w wiek postępu. Utopijną wizję zbliżającego się trzeciego okresu powszechnej szczęśliwości przedstawił w napisanej w 1884 roku "Księdze Wielkiej Jedności" (大同书, "Datongshu").
Fałszerstwa tekstów konfucjańskich w wersji „nowotekstowej” dowodził także w pracach "Sfałszowane księgi klasyczne" ("Xinxue jiajinkao", 1890) i "Konfucjusz jako reformator" (孔子改制考 "Kongzi gaizhikao", 1897).
W 1890 roku założył szkołę w Kantonie, gdzie prowadził nauczanie w duchu nowych idei. Po przegranej wojnie z Japonią w 1895 roku postulował odrzucenie traktatu pokojowego, przeniesienie stolicy i przeprowadzenie reform administracyjnych (m.in. zmianę systemu egzaminów urzędniczych), promocję edukacji – tworzenie szkół, działania na rzecz wzrostu zamożności społeczeństwa, politykę socjalną dbającą o potrzeby i kondycję zwykłego człowieka, rozwój techniki i nauki, infrastruktury. Zmobilizował także tysiące pekińskich studentów do wyjścia na ulice i protestu przeciwko warunkom traktatu pokojowego. W tym samym roku założył Towarzystwo Studiów nad Umocnieniem Państwa, wkrótce rozwiązane przez władze. W 1898 roku powołał do życia Stowarzyszenie Ratowania Ojczyzny, pierwszą nowoczesną partię polityczną w Chinach.
Sto dni reform.
Po zdaniu wszystkich egzaminów państwowych Kang Youwei wystosował drugi memoriał do cesarza Guangxu. Tym razem jego apel spotkał się z aprobatą cesarza. Kang został zaproszony na audiencję u cesarza. W ten sposób rozpoczął się okres „stu dni reform”, wzorowanych na japońskich reformach z okresu Meiji.
Pomiędzy 11 czerwca a 21 września 1898 roku Guangxu wydał blisko 40 dekretów reformatorskich, mających na celu modernizację państwa chińskiego. Jak wskazywał dotychczasowe reformy były zbyt ograniczone, a państwo chińskie potrzebuje całkowitej przebudowy. W swojej argumentacji porównywał reformy Meiji, które skutecznie wzmocniły Japonię i przypadek I Rzeczypospolitej, w której niepełne reformy doprowadziły do całkowitych rozbiorów państwa w 1795.
Reformy zostały jednak storpedowane przez konserwatywne kręgi dworskie skupione wokół cesarzowej wdowy Cixi. 21 września 1898 roku doszło do zamachu stanu, w wyniku którego Guangxu został internowany w Pałacu letnim, a cesarskie dekrety anulowano. Sześciu czołowych reformatorów zostało straconych. Kang Youwei oraz jego najwybitniejszy uczeń Liang Qichao zdołali uciec do Japonii. Kang udał się następnie do USA i Kanady, gdzie w 1899 roku założył Stowarzyszenie Obrony Cesarza, domagające się wprowadzenia w Chinach monarchii konstytucyjnej.
Schyłek życia.
Po rewolucji Xinhai i upadku cesarstwa powrócił w 1914 roku do Chin. Był przeciwnikiem polityki prowadzonej przez Yuan Shikaia i Sun Jat-sena. W 1917 roku poparł dokonaną przez generała Zhang Xuna próbę restauracji monarchii. Solidaryzował się z uczestnikami Ruchu 4 Maja.

</doc>
<doc id="1165231" url="https://pl.wikipedia.org/wiki?curid=1165231" title="Zespół Marcusa Gunna">
Zespół Marcusa Gunna

Zespół Marcusa Gunna (zespół/fenomen Gunna, ang. Marcus Gunn Jaw-Winking syndrome) – rzadki zespół neurologiczny, polegający na podnoszeniu się opadniętej powieki podczas ruchów żuchwy, np. otwierania ust, uśmiechu, skręceniu żuchwy w przeciwną stronę (współruch żuchwowo-powiekowy). Zespół został opisany przez szkockiego okulistę Roberta Marcusa Gunna w 1883 roku.

</doc>
<doc id="1165233" url="https://pl.wikipedia.org/wiki?curid=1165233" title="Szlak „Puszcza Wkrzańska”">
Szlak „Puszcza Wkrzańska”

Szlak „Puszcza Wkrzańska” – rowerowy szlak turystyczny w Szczecinie i powiecie polickim wytyczony w Puszczy Wkrzańskiej.
Przebieg.
Szczecin (Głębokie) – Wołczkowo – Dobra – Buk – Stolec – Bolków – Jezioro Świdwie – Zalesie – Dobieszczyn – Nowe Warpno (Karszno) – Warnołęka – Brzózki – Trzebież – Uniemyśl – Niekłończyca – Dębostrów – Police (Jasienica) – Tatynia – Trzeszczyn – Police (Nowe Miasto) – Police (Stare Miasto) – Police (Nowe Miasto) – Siedlice – Leśno Górne – Pilchowo – Szczecin (Pilchowo) – Szczecin (Głębokie)

</doc>
<doc id="1165235" url="https://pl.wikipedia.org/wiki?curid=1165235" title="Polityka zatrudnienia">
Polityka zatrudnienia

Polityka zatrudnienia – czynne oddziaływanie władz państwowych na rynek pracy pod kątem potrzeb gospodarki kraju oraz godzenia interesów pracodawców i pracowników.
Jej początki wywodzą się ze znanych w XIX wieku oddziaływań ustawodawczych w ramach polityki pracy, a jej rozwój to lata 30.
We współczesnych systemach społeczno-gospodarczych nadrzędnym celem polityki zatrudnienia jest walka z bezrobociem i jego skutkami.
Wyróżnia się dwie podstawowe funkcje polityki zatrudnienia:
Dodatkowo wyróżnia się też:
Ponadto do zadań polityki zatrudnienia możemy zaliczyć:
Założenia dotyczące polityki gospodarczej na terenie Unii Europejskiej tworzą "Europejską strategię zatrudnienia". Podstawy do jej sformułowania utworzono podczas szczytu luksemburskiego w 1997 roku.
"Europejska strategia zatrudnienia" opiera się na czterech filarach:

</doc>
<doc id="1165237" url="https://pl.wikipedia.org/wiki?curid=1165237" title="Mykotoksyna">
Mykotoksyna



</doc>
<doc id="1165248" url="https://pl.wikipedia.org/wiki?curid=1165248" title="Front Podolski">
Front Podolski

Front Podolski – związek operacyjny Wojska Polskiego utworzony w trakcie wojny polsko-ukraińskiej dyrektywą Wodza Naczelnego gen. Józefa Piłsudskiego z 27 lipca 1919, noszący do 2 stycznia 1920 nazwę Frontu Galicyjskiego.
Historia.
Po zwycięskiej wojnie polsko-ukraińskiej NDWP postanowiło podzielić Front Galicyjsko-Wołyński na dwa mniejsze: Front Wołyński, mający toczyć walki z bolszewikami na terenach zajętej przez nich części Wołynia i – nie biorący już udziału w walkach – Front Galicyjski, walczący z wojskami URL. 
Działania bojowe Frontu rozpoczęła w sierpniu 3 DP uderzając ze Zbaraża na wojska radzieckie stacjonujące w Tokach i pokonując je (działała w porozumieniu z Frontem Wołyńskim). W tym samym czasie III BJ zajęła Zasław oraz Szepietówkę, przecinając linie kolejowe Tarnopol–Korosteń i Równe–Berdyczów. Wówczas wojska Petlury, pokonane przez bolszewików, postanowiły zawrzeć 1 września 1919 rozejm z Polską. W wyniku tego ustalona została linia demarkacyjna, a Front znalazł się poza działaniami wojennymi i jego dywizje zostały wysłane do innych związków operacyjnych lub rozformowane.
W związku z kolejnymi porażkami Ukraińców z wojskami radzieckimi, dowództwo zdecydowało uprzedzić atak radziecki i w październiku wysunęło wojska polskie na Smotrycz. Kolejny raz przesunięcie sił nastąpiło w grudniu. Wówczas 18 i 12 DP weszły na linię Uszyca–Płoskirów–Starokonstantynów, a 5 DP cofnęła się do odwodu. Wówczas rozpoczął się zimowy okres przerwania działań wojennych, a 2 stycznia Front zmienił nazwę na bardziej adekwatną, czyli Front Podolski.
7 marca 1920 został wydany rozkaz o likwidacji dowództw frontów. Józef Piłsudski nakazał, aby z dniem 1 kwietnia 1920 wszystkie dowództwa frontu zostały "skasowane", a w oparciu o ich dowództwa powstały dowództwa armii. Na mocy tego rozkazu dotychczasowe dowództwo Frontu Podolskiego zostało przekształcone w dowództwo 6 Armii. Front Podolski został przeformowany w 6 Armię, pozostającą wciąż pod dowództwem gen. por. Iwaszkiewicza i płk. Kesslera.
Organizacja Frontu Galicyjskiego.
Stan na 20 stycznia 1920 roku:

</doc>
<doc id="1165250" url="https://pl.wikipedia.org/wiki?curid=1165250" title="Szlak Policki">
Szlak Policki

Szlak Policki - żółty pieszy szlak turystyczny w gminie Police na terenie miasta Police, wsi Trzeszczyn, Stare Leśno i Bartoszewo oraz Puszczy Wkrzańskiej.
Przebieg.
Police (Stare Miasto) - Police (Nowe Miasto) - Trzeszczyn - Stare Leśno - Bartoszewo

</doc>
<doc id="1165251" url="https://pl.wikipedia.org/wiki?curid=1165251" title="Komlan Mally">
Komlan Mally

Komlan Mally (ur. 12 grudnia 1960 w Adivie) – togijski polityk, premier Togo od 6 grudnia 2007 do 8 września 2008.
Życiorys.
Komlan Mally urodził się w 1960 w miejscowości Adiva w prefekturze Amou. W 1985 ukończył prawo publiczne na Université du Lomé. Wszedł w skład Komitetu Centralnego rządzącej partii, Zrzeszenie Ludu Togijskiego ("Rassemblement du Peuple Togolais", RPT). W latach 1996-1999 pełnił funkcję prefekta w togijskiej prefekturze Wawa. Następnie od 2002 do 2006 był prefektem w prefekturze Golfe. We wrześniu 2006 objął stanowisko ministra urbanizacji w rządzie premiera Yawovi Agboyibo, które zajmował do grudnia 2007. W wyborach parlamentarnych 14 października 2007 został wybrany w skład Zgromadzenia Narodowego z listy RPT w prefekturze Amou w regionie Plateaux. 
Po rezygnacji premiera Agboyibo, prezydent Faure Gnassingbé 3 grudnia 2007 mianował go nowym szefem rządu. Jego nominacja poprzedzona była konsultacjami z opozycją. W chwili obejmowania urzędu nie był powszechnie znanym politykiem w kraju. Oficjalnie stanowisko objął 6 grudnia 2007. 13 grudnia 2008 został zaprzysiężony nowy gabinet, składający się z 21 ministrów z partii RPT. 
17 grudnia 2007 premier wygłosił "exposé" w Zgromadzeniu Narodowym, w którym wyznaczył cztery główne cele swojego rządu: zjednoczenie i wzmocnienie narodu togijskiego; stworzenie solidnych podstaw dla rozwoju gospodarczego; poprawa warunków dostępu do niezbędnych usług; utwierdzenie miejsca Togo w społeczności międzynarodowej. Nowy rząd zyskał poparcie 42 z 81 deputowanych. 
Premier Mally zrezygnował ze stanowiska szefa rządu 5 września 2008. Prezydent przyjął rezygnację i w opublikowanym oświadczeniu stwierdził, że rząd wypełnił powierzone mu zadania, w tym zwłaszcza rozszerzenie współpracy ze społecznością międzynarodową. Wśród nieoficjalnych powodów dymisji komentatorzy wymieniali zbytnią bezsilność i brak kontroli premiera nad ministrami w rządzie oraz chęć postawienia na czele gabinetu premiera technokraty. 8 września 2008 nowym premierem Togo został mianowany przez prezydenta bezpartyjny Gilbert Houngbo. 15 września 2008 Mally objął stanowisko ministra stanu ds. zdrowia w rządzie premiera Houngbo.

</doc>
<doc id="1165252" url="https://pl.wikipedia.org/wiki?curid=1165252" title="Front Galicyjski">
Front Galicyjski



</doc>
<doc id="1165253" url="https://pl.wikipedia.org/wiki?curid=1165253" title="Elżbieta Korfantowa">
Elżbieta Korfantowa

Elżbieta Korfantowa, de domo Szprot lub Sprot (ur. 3 grudnia 1882 w Karbiu, zm. 8 stycznia 1966 w Katowicach) – śląska działaczka społeczna i polityczna, posłanka na Sejm Śląski (1930–1935); żona Wojciecha Korfantego.
Życiorys.
Rodzina.
Jej ojciec był sztygarem. Miała trzy siostry i dwóch braci. Biegle posługiwała się niemieckim i polskim, mówiła gwarą śląską.
W 1902 pracowała jako ekspedientka w domu towarowym braci Barasch w Bytomiu w dziale z galanterią. W dniu 30 czerwca 1903 poślubiła polityka i działacza społecznego Wojciecha Korfantego. Ślub kościelny mieli wziąć 1 lipca w kościele Trójcy Przenajświętszej w Bytomiu, ale ze względu na domniemane autorstwo antyniemieckiego listu opublikowanego w "Górnoślązaku", przypisywane Konfantemu, i broszurę "Precz z Centrum", sprzeciwiającej się partii kształtującej postawy Górnoślązaków na Prusaków, sakrament mieli przyjąć dwa tygodnie później podczas skromnej uroczystości po oficjalnych przeprosinach, które miał wystosować polityk. Mimo protestów polskich księży, oburzonych upolitycznieniem małżeństwa i szykanowaniem Konfantego, polityk odmówił, więc młodzi mieli tylko ślub cywilny. Ostatecznie jednak uzyskali błogosławieństwa Piusa X dla związku, wytrącając przeciwnikom politycznym Korfantego argument o nieważności związku i ewentualnych nieślubnych dzieciach, które z niego miały się narodzić.
Małżeństwo przeprowadziło się do Krakowa. Elżbieta prowadziła lekcje niemieckiego w Wyższej Pensji Żeńskiej Heleny Kaplińskiej i Łucji Żeleszkiewicz. Małżonkowie początkowo mieszkali osobno, by dopełnić trzymiesięcznego wymogu domicylu wymaganego do procedowania małżeństwa w monarchii habsburskiej. Ślub kościelny wzięli w kościele św. Krzyża w Krakowie.
Następnie wrócili do Katowic, gdzie w wynajętym mieszkaniu przy ul. Stawowej 3 przyszły na świat dzieci: Zbigniew (1905–1970), Halżka (zm. 1990 w Bostonie) i Maria (1908–1996). Potem Korfantowie mieszkali w Bytomiu, gdzie w 1910 urodził się im syn Witold. W 1912 zamieszkali w Berlinie-Charlottenburgu przy Eislebnerstrasse. Wojciech Korfanty pracował tam jako korespondent. 
W 1918, przed powstaniem wielkopolskim, Elżbieta z dziećmi przyjechała do Poznania, gdzie zamieszkała przy Moście Teatralnym. Wojciech Korfanty mieszkał wówczas kolejno w Bytomiu, Sosnowcu i w Szopienicach. Po przyłączeniu części Górnego Śląska do Polski (1922) rodzina zamieszkała w Katowicach. Najpierw wynajmowali mieszkanie przy ul. Sienkiewicza. Ostatecznie kupili willę przy ul. Powstańców 41.
W 1935 Elżbieta rozdzieliła się z mężem – on wyjechał do Czechosłowacji, ona z dziećmi nadal mieszkała w Katowicach. Często odwiedzała Wojciecha. W 1938 zmarł ich syn Witold. Korfanty wrócił na krótko do rodzinnego domu w 1939, po czym został aresztowany i trafił do więzienia na Mokotowie. Zmarł z wycieńczenia. Na pogrzebie żegnała go żona i syn Zbigniew.
Dzień po pogrzebie rodzina wyjechała do Warszawy. We wrześniu 1939 postanowili uciec na wschód. Rodzina się rozdzieliła. Kobiety, w tym Elżbieta, oraz dzieci 17 września 1939 trafiły w ręce Sowietów wkraczających na ziemie polskie. Po okresie życia w ukryciu w leśniczówce wróciły do Warszawy. Przedostali się do Krakowa, następnie do Wiednia. Pociągiem przez Rzym pojechali do Paryża. Wraz z grupą rodzin członków rządu na uchodżstwie zamieszkali w majątku pod Angers. Następnie popłynęli statkiem do Wielkiej Brytanii.
Elżbieta wróciła do Polski w 1947 jako jedyna z rodziny Korfantych (dzieci pozostały na emigracji w Wielkiej Brytanii, Kanadzie i USA). Zamieszkała z siostrami w Katowicach przy ul. Szafranka 9 (dziś siedziba Muzeum Historii Katowic). Przez 2 lata mieszkała u brata Pawła Sprotta przy ul. Kopernika 32. Dom rodzinny przy Powstańców 41 wynajmowała Muzeum Górnictwa, z czasem go sprzedała, nie otrzymując jednak w pełni zapłaty.
W 1964 złamała nogę. Odtąd jeździła na wózku inwalidzkim. Zmarła w domu przy ul. Szafranka w Katowicach z powodu wylewu krwi do mózgu. Została pochowana na cmentarzu przy ul. Francuskiej w Katowicach w rodzinnym grobowcu obok męża.
Działalność społeczna.
Zajmowała się krzewieniem oświaty oraz działalnością społeczną, szczególnie wśród kobiet, m.in. w Czytelni dla Kobiet i Towarzystwie Kobiet. Od 1922 była członkinią Związku Towarzystwa Polek oraz zastępczynią przewodniczącej. Podczas spotkań katowickiego oddziału towarzystwa nosiła strój śląski. Od 1927 prezes Związku Katolickich Towarzystw Polek na Górnym Śląsku. Działała w Polskim Czerwonym Krzyżu.
Towarzyszyła mężowi w czasie wielu imprez, inicjatyw i uroczystości. Była przewodniczącą komitetów organizujących zawody sportowe i zabawy dla dzieci, np. podczas katowickiego Święta Dzieci w 1933. 
W czasie II wojny światowej działała w Kole Ślązaków w Londynie.
Działalność polityczna.
Brała czynny udział w III powstaniu śląskim. W czasie plebiscytu na Górnym Śląsku agitowała na rzecz Polski.
W latach 1930–1935 była posłanką na Sejm Śląski (wybrana z listy chadecji). Należała do klubu ChD–NPR.
W czasie II wojny światowej reprezentowała Śląsk i Stronnictwo Pracy w Radzie Narodowej RP przy Rządzie Polskim na Uchodźstwie w Londynie.
Po wojnie pobierała emeryturę dla zasłużonych (tzw. renta nadzwyczajna). W jej pozyskaniu pomógł jej Karol Esteicher.
Upamiętnienie.
Jest jedną z 30 bohaterek wystawy „60 na 100. SĄSIADKI. Głosem Kobiet o powstaniach śląskich i plebiscycie” powstałej w 2019 i opowiadającej o roli kobiet w śląskich zrywach powstańczych i akcji plebiscytowej. Koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej. Jest jedną z bohaterek filmu "5 kobiet Sejmu Śląskiego" – fabularyzowanego dokumentu według pomysłu Małgorzaty Tkacz-Janik w reżyserii Macieja Marmoli oraz Kamila Niesłonego.

</doc>
<doc id="1165258" url="https://pl.wikipedia.org/wiki?curid=1165258" title="Parafia św. Rafała Kalinowskiego w Krakowie">
Parafia św. Rafała Kalinowskiego w Krakowie

Parafia św. Rafała Kalinowskiego w Krakowie – parafia rzymskokatolicka należąca do dekanatu Kraków – Borek Fałęcki archidiecezji krakowskiej położona na osiedlu Kliny Zacisze.
Historia parafii.
Parafia została erygowana przez kardynała Franciszka Macharskiego 1 stycznia 2002.
Tereny nowej parafii zostały wydzielone z parafii Matki Bożej Królowej Polski w Kobierzynie oraz z parafii św. Jadwigi Królowej w Swoszowicach.
Kościół parafialny.
W 2003 poświęcono tymczasową kaplicę. Od tego czasu parafia zyskała samodzielność (dotąd wszystkie nabożeństwa odbywały się w kościele Matki Bożej Królowej Polski).
27 sierpnia 2008, po wydaniu niezbędnych pozwoleń oraz uroczystym poświęceniu placu budowy, na działce znajdującej się przy ulicy Komuny Paryskiej, rozpoczęto budowę kościoła parafialnego. W 2009 roku ułożono fundamenty i wzniesiono ściany świątyni. W kolejnym roku przykryto budynek żelbetowym stropem. Pierwsza Msza Święta w nowym kościele - Pasterka w Boże Narodzenie 2010 roku - odprawiona została w surowych murach bez okien i drzwi, w zimnie i mgle. W 2011 ukończono dach uwieńczony wieżyczką z krzyżem, wprawiono okna i prowizoryczne drzwi. W maju tego roku abp. Stanisław Dziwisz uroczyście wmurował kamień węgielny w ścianę przedsionka kościoła. W 2012 wykończono pomieszczenia w podziemiach kościoła oraz wykonano instalację grzewczą i tynki wewnątrz świątyni, a w listopadzie parafia przyjęła wizytację kanoniczną bpa Grzegorza Rysia. W styczniu 2013 wykonano posadzkę z płyt granitowych i marmurowych, a od 3 lutego nabożeństwa już odbywały się w nowym budynku, zamontowano też profesjonalne nagłośnienie, dębowe drzwi wejściowe oraz barierki na chórze i schodach. W maju parafia przeżywała nawiedzenie kopii Obrazu Pana Jezusa Miłosiernego oraz relikwii św. siostry Faustyny. W tym też roku odprawiono ostatnią Mszę Świętą w kaplicy. Odcinek ulicy Komuny Paryskiej wiodący obok kościoła został w 2013 roku przemianowany na ulicę bpa Albina Małysiaka, a budynek otrzymał numer 1. W 2014 otynkowano ściany od zewnątrz, zbudowano wieżę oraz wybrukowano plac obok kościoła. 
Terytorium parafialne.
Parafia obejmuje ziemie osiedla Kliny Zacisze wchodzącego w skład Dzielnicy VIII Dębniki.
Ulice: Anusi, Arktyczna, Babinicza, Babińskiego nr parzyste, Bartla, Billewiczów, Bpa Albina Małysiaka, Braci Kiemliczów, Butrymów, Centkiewiczów, Czeppe, Dęboroga, Drozdowskich, Działowskiego, Galaktyczna, Geremka, Kamieniecka, Ketlinga, Komuny Paryskiej, Korpala, Krymska, Laudańska, Mieczykowa, Orleańska, Pawła z Krosna, Pod Dębami, Pod Strugą, Polarna, Sidzińska, Soroki, Spacerowa, Szwed- Śniadowskiej, Wicherkiewicza, Zaporoska, Zawiła nr parzyste do skrzyżowania z Borkowską, Zbaraska.

</doc>
<doc id="1165260" url="https://pl.wikipedia.org/wiki?curid=1165260" title="Sekwencja RGD">
Sekwencja RGD

Sekwencja RGD – sekwencja peptydowa składająca się z aminokwasów argininy, glicyny i kwasu asparaginowego (Arg-Gly-Asp, RGD). 

</doc>
<doc id="1165262" url="https://pl.wikipedia.org/wiki?curid=1165262" title="Piotr Różycki">
Piotr Różycki

Piotr Różycki (ur. 19 maja 1946 w Warszawie, zm. 28 sierpnia 2004 w Łodzi) – polski dziennikarz, współtwórca i pierwszy redaktor naczelny tygodnika "Angora".
Po ukończeniu Technikum Poligraficznego w Warszawie, studiował na Wydziale Dziennikarstwa Uniwersytetu Warszawskiego. Pracował początkowo w "Głosie Pracy", najpierw jako zecer, następnie jako starszy korektor i redaktor techniczny. Karierę zawodową kontynuował w "Sztandarze Młodych" pełniąc kolejno funkcję redaktora technicznego, redaktora depeszowego, kierownika działu krajowego, zastępcy sekretarza redakcji i kierownika działu Mazowsze. Od czerwca 1990 r. związany był z Łodzią, zostając redaktorem naczelnym tygodnika "Angora".
Był żonaty z Iwoną, z którą miał córkę Annę.
Zmarł nagle z powodu niewydolności krążenia. 7 września 2004 został pochowany w Alei Zasłużonych Cmentarza Komunalnego na Dołach w Łodzi (kwatera XXVIII, rząd 30, grób 26).

</doc>
<doc id="1165282" url="https://pl.wikipedia.org/wiki?curid=1165282" title="Jacht Klub AZS Szczecin">
Jacht Klub AZS Szczecin

Jacht Klub AZS Szczecin – najstarszy polski klub żeglarski funkcjonujący na terenie Szczecina i Pomorza Zachodniego. Organizuje żeglarstwo dla dzieci, młodzieży i studentów szczecińskich uczelni. Siedziba znajduje się na Szczecińskiej Rogatce nad jeziorem Dąbie.
Historia.
Powstał w dniu 12 listopada 1946 roku i pierwotnie istniał, jako Sekcja Żeglarska Akademickiego Związku Sportowego przy szczecińskiej filii Akademii Handlowej w Poznaniu. Pierwszym kierownikiem sekcji był student AH Feliks Wodziński.
2 marca 1947 zmienił nazwę na Akademicki Związek Morski (AZM). Pierwotnie żeglarze dysponowali tylko ożaglowaną szalupą "SM 8". W czerwcu 1947 sekcja otrzymała z Wojewódzkiego Urzędu WFiPW 5 wraków jachtów do remontu (pierwszy zwodowanym jachtem był "Maciek", maj 1948). W 1948 akademicy przejęli też przystań na Gocławiu, z tzw. "Pałacykiem Jachtowym" (daw. niem. siedziba Stettiner Yacht Club).
W 1951 Sekcja Żeglarska AZS zorganizowała Regaty Przyjaźni na Zalewie Szczecińskim. W 1952 akademicy przenieśli się z Gocławia na Wyspę Akademicką na Odrze, a latem tegoż roku na przystań w Dąbiu. 12 grudnia 1956 Sekcja Żeglarska AZS przekształciła się w Jacht Klub AZS.
W latach 60. XX w. klub nabył nowe jachty, rozwinął też żeglarstwo regatowe dzieci i młodzieży posiadał liczną flotyllę jachtów klas olimpijskich, od optymista do solinga. W 1971 r. otwarto budynek klubowy na nowej przystani przy ul. Przestrzennej 9. Pozyskanie terenu i sama budowa trwały od roku 1954. Od 14 września 1974 decyzją wojewody szczecińskiego teren ostatecznie przyznano JK AZS.
Działacze.
W 1949 r. szczeciński oddział AZM skupiał ok. 200 osób, w 1953 sekcja AZS grupowała 150 osób, w 1984 ok. 600, w 2007 roku klub zrzeszał ok. 300 członków.

</doc>
<doc id="1165294" url="https://pl.wikipedia.org/wiki?curid=1165294" title="Pryszcze">
Pryszcze



</doc>
<doc id="1165295" url="https://pl.wikipedia.org/wiki?curid=1165295" title="Ministrowie środowiska Wielkiej Brytanii">
Ministrowie środowiska Wielkiej Brytanii

Minister środowiska (ang. "Secretary of State for Environment") odpowiadał w brytyjskim rządzie za departament środowiska. Powstał w 1970 roku, w 1997 r. został przekształcony w urząd ministra środowiska, transportu i regionów ("Secretary of State for Environment, Transport and the Regions"), a w 2001 r. przybrał obecną nazwę ministra środowiska, żywności i spraw wsi ("Secretary of State for Environment, Food and Rural Affairs").

</doc>
<doc id="1165296" url="https://pl.wikipedia.org/wiki?curid=1165296" title="Sōsuke Uno">
Sōsuke Uno

 – japoński polityk, 75. premier Japonii.
Życiorys.
Był politykiem Partii Liberalno Demokratycznej. W latach 1987–1989 był ministrem spraw zagranicznych Japonii. W 1989 roku został przewodniczącym Partii Liberalno-Demokratycznej i premierem.
Jego karierę polityczną przerwał skandal obyczajowy. Gejsza, będąca jego kochanką poskarżyła się mediom, że Uno ją źle traktuje i łoży za mało na jej utrzymanie. Sprawa początkowo nie zainteresowała Japończyków. Dopiero, gdy nagłośnił ją na świecie reporter "Washington Post", Uno został zmuszony do ustąpienia z funkcji premiera 2 sierpnia 1989 roku.

</doc>
<doc id="1165305" url="https://pl.wikipedia.org/wiki?curid=1165305" title="Okręg wyborczy Leeds Central">
Okręg wyborczy Leeds Central

Okręg wyborczy Leeds Central powstał w 1885 r. i wysyłał do brytyjskiej Izby Gmin jednego deputowanego. Okręg zniesiono w 1955 r., ale został przywrócony w 1983 r.

</doc>
<doc id="1165309" url="https://pl.wikipedia.org/wiki?curid=1165309" title="Dragonfruit">
Dragonfruit



</doc>
<doc id="1165311" url="https://pl.wikipedia.org/wiki?curid=1165311" title="Smoczy owoc">
Smoczy owoc



</doc>
<doc id="1165313" url="https://pl.wikipedia.org/wiki?curid=1165313" title="Ślepowron wielkodzioby">
Ślepowron wielkodzioby

Ślepowron wielkodzioby ("Nyctanassa carcinocatactes") – gatunek wymarłego ptaka z rodziny czaplowatych (Ardeidae). Zamieszkiwał Bermudy (teryt. zamorskie Wielkiej Brytanii).
Po raz pierwszy opisany w 2006 przez Storrsa Olsona i Davida Wingate’a na podstawie skamieniałości znalezionych w plejstoceńskich i holoceńskich osadach w jaskiniach i stawach na Bermudach. Budową przypominał spokrewnionego z nim ślepowrona żółtoczelnego ("Nyctanassa violacea"), miał jednak masywniejszy dziób i czaszkę. Ukształtowanie dzioba wykazuje przystosowanie do odżywiania się krabami lądowymi.
Znane są również historyczne raporty odwołujące się do tego gatunku. Wymarł przypuszczalnie wkrótce po pojawieniu się na Bermudach osadnictwa na początku XVII wieku wskutek drapieżnictwa introdukowanych drapieżników (np. kotów), polowań i zmniejszenia się bazy pokarmowej.

</doc>
<doc id="1165314" url="https://pl.wikipedia.org/wiki?curid=1165314" title="Toshiki Kaifu">
Toshiki Kaifu

 – japoński polityk, premier.
Życiorys.
Karierę polityczną rozpoczął w roku 1961. Był politykiem Partii Liberalno-Demokratycznej i protegowanym premiera Takeo Miki. Należał do jego frakcji partyjnej.
W latach 70. i 80. XX w. był dwukrotnie ministrem edukacji, a w latach 1989–1991 przewodniczącym Partii Liberalno-Demokratycznej i premierem.

</doc>
<doc id="1165315" url="https://pl.wikipedia.org/wiki?curid=1165315" title="Józef Zilberman">
Józef Zilberman

Józef Zilberman (ur. 1925, zm. 1 października 2011) – polski działacz społeczności żydowskiej, wieloletni przedstawiciel i reprezentant legnickich Żydów, przez wiele lat sprawujący funkcję przewodniczącego Gminy Wyznaniowej Żydowskiej w Legnicy.

</doc>
<doc id="1165316" url="https://pl.wikipedia.org/wiki?curid=1165316" title="21 Dywizjon Artylerii Ciężkiej (1939)">
21 Dywizjon Artylerii Ciężkiej (1939)

21 Dywizjon Artylerii Ciężkiej (21 dac) – pododdział artylerii ciężkiej Wojska Polskiego II RP.
Dywizjon nie występował w pokojowej organizacji wojska. Został sformowany przez 5 pułk artylerii ciężkiej z Krakowa.
21 dac w kampanii wrześniowej.
Mobilizacja.
21 dywizjon artylerii ciężkiej został sformowany zgodnie z planem mobilizacyjnym „W” jako dywizjon typu II w dniach 24–26 sierpnia 1939 roku, w garnizonie Kraków, w mobilizacji alarmowej, w grupie jednostek oznaczonych kolorem żółtym. Jednostką mobilizującą był 5 pułk artylerii ciężkiej. 25 sierpnia 1939 roku dywizjon wymaszerował z koszar do rejonu mobilizacyjnego 12 km wschód od Krakowa i tam ukończył mobilizację. W trakcie wyposażania pododdziału wystąpiły braki w wyposażeniu i uzbrojeniu indywidualnym. Między innymi zabrakło około 50% plecaków oraz pistoletów i karabinków dla telefonistów, którym w zamian wydane zostały bagnety. Dwie radiostacje typu N2 otrzymało jedynie dowództwo dywizjonu. 26 sierpnia 1939 roku dyon otrzymał konie z poboru, które w większości były nieodpowiednie dla artylerii ciężkiej. Po zakończeniu mobilizacji dywizjon został podporządkowany dowódcy 21 Dywizji Piechoty Górskiej. Do 29 sierpnia prowadzono kucie koni. Tego dnia 21 dac pomaszerował do Krakowa, gdzie na stacji Kraków-Wisła załadowano dywizjon do transportów kolejowych. Po nocnej jeździe w godzinach przedpołudniowych 30 sierpnia transporty przybyły do Białej koło Bielska. Przemaszerowano do Pisarowic. 31 sierpnia rozpoznano stanowiska ogniowe i punkty obserwacyjne i podjęto ich budowę. 
Działania bojowe.
1 września 1939 roku 21 dac zajął rano punkty obserwacyjne, a przed południem stanowiska ogniowe: dwa działony 1 baterii armat zajęły na skraju Starego Bielska, a 2 bateria haubic i reszta 1 baterii, 3 km na wschód od Starego Bielska. 2 września kontynuowano prace inżynieryjne i maskujące bez styczności z wrogiem. Wieczorem na rozkaz dowództwa 21 DPG zwinięto stanowiska i punkty i podjęto marsz w kierunku Kęt. Podczas zwijania linii telefonicznych łącznościowcy zostali ostrzelani przez dywersantów, podczas zamieszania zdezerterował z 1 baterii ppor. rez. B. Nitsche. Od świtu 3 września 21 dac maszerował szosą Bielsko-Kęty, osiągając wieczorem rejon Witanowice-Kalwaria Zebrzydowska. Podczas dziennego marszu 4 września osiągnięto rejon na wschód od Radziszewa za Skawinką, gdzie zajęto stanowiska ogniowe. Rano 5 września po opadnięciu mgły dywizjon skutecznie ostrzelał kolumnę niemieckiej 44 DP maszerującą szosą Wadowice-Kraków. Po południu niemiecka piechota z wozami pancernymi atakowała pozycje obronne 21 DPG wzdłuż szosy na Kraków na odcinku Głogoczów-Krzywaczka. Prowadzony przez 2 godziny ostrzał 21 dywizjonu przyczynił się do odparcia niemieckich ataków. Do wieczora przy wsparciu ognia dywizjonu, załamano 3 natarcia niemieckie. Dodatkowo 1 bateria armat obezwładniła niemiecką baterię na kierunku Wielkie Drogi. Po zmroku dywizjon podjął odwrót w kierunku Puszczy Niepołomickiej. W trakcie zwijania stanowisk została ostrzelana przez artylerię niemiecką 1 bateria. 
O świcie 6 września po krótkim odpoczynku 21 dac pomaszerował na Kłaj. Na wschód od Kłaju rozpoczęto zajmowanie stanowisk, jednak rozkazem dowództwa dywizji podjęto dalszy marsz w kierunku Bochni. W trakcie marszu 1 bateria i tabory dywizjonu stały się celem, ataku lotnictwa niemieckiego. Poległ 1 kanonier, 8 zostało rannych, a 1 zaginął, stracono wiele koni i połowę wozów taborowych. W rejon Bochni dywizjon dotarł ok. południa, w tym czasie miasto zaatakowała niemiecka 2 Dywizja Pancerna, obronę miasta wsparła 2 bateria haubic i potem baterie 21 pułku artylerii lekkiej. Bateria 2/21 dac wspierała obronę do wieczora niszcząc kilka niemieckich czołgów, wystrzelała całą posiadaną amunicję. Wieczorem 2 bateria haubic wraz z resztą dywizjonu wycofała się do Radłowa, schodząc ze stanowisk ogniowych 2 bateria haubic została ostrzelana przez artylerię niemiecką. 7 września 21 dac maszerował przez lasy borzęcińskie bez styczności z wrogiem. W rejonie dworu Radłów nastąpiła koncentracja kolumn dywizjonu. Przed wieczorem tego dnia niemieckie czołgi zaatakowały Radłów, 1 bateria odskoczyła na Biskupice Radłowskie następnie przeprawiła się na drugą stronę Dunajca, docierając do Żabna. Dowódca 1 baterii otrzymał rozkaz od dowódcy 21 dac marszu do Dębicy i oczekiwania na resztę dywizjonu. Na wniosek oficera piechoty ostrzelano Radłów 25 pociskami, z uwagi na kwaterowanie w nim sztabu jednostki pancernej. O świcie 8 września bateria 1/21 dac dotarła do Dębicy. Z uwagi na pojawienie się niemieckich patroli w okolicy Dębicy 1 bateria armat podjęła dalszy marsz docierając o świcie 9 wrześni do Luszowic. Most pod Luszowicami załamał się pod armatą, bliskość niemieckich patroli doprowadziła do paniki w baterii, w jej wyniku rozpierzchła się część kanonierów wraz z końmi. Wobec unieruchomienia całej baterii i obecności w pobliżu zmotoryzowanych patroli niemieckich, kpt. Zajewski wydał rozkaz zakopania zamków armat i amunicji. 1 bateria przestała istnieć. 
Reszta 21 dac zebrała się w rejonie Wał-Ruda-Wola Radłowska-Zabawa, po nocnym natarciu piechoty 7/8 września na Radłów i Biskupice i uzyskaniu możliwości przeprawy przez Dunajec 21 dac bez 1 baterii pomaszerował na Radomyśl. 9 września maszerujący wewnątrz grupy taborów i uciekinierów cywilnych 21 dac w rejonie Kolbuszowej napadnięty został przez podjazd niemiecki. 2 bateria haubic nie mogła się rozwinąć do walki, artyleria niemiecka i niemiecki ckm z wieży kościoła wybiły większość koni w zaprzęgach przy działach. Pomimo prób wyciągnięcia spod ostrzału stojących haubic, nie powiodły się, pojawiły się również czołgi niemieckie, a żołnierze rozpierzchli się. Ppor. Poczman zebrał rozbitków 2 baterii dotarł z nimi do Sanu i przeprawił się pomiędzy Krzeszowem, a Leżajskiem. Wraz z rozbitkami 2 baterii dołączył ppor. Poczman do 23 dywizjonu artylerii ciężkiej dzieląc jego dalsze losy.
Obsada personalna.
dowódca — mjr Franciszek Szałek

</doc>
<doc id="1165331" url="https://pl.wikipedia.org/wiki?curid=1165331" title="Ołeś Janczuk">
Ołeś Janczuk

Ołeś Janczuk (ur. 29 września 1956 w Fastowie) – ukraiński reżyser, producent i aktor, Ludowy Artysta Ukrainy.
W 1984 ukończył studia na wydziale filmowym KDITM pod kierunkiem H. Łysenki i A. Narodnickiego.

</doc>
<doc id="1165337" url="https://pl.wikipedia.org/wiki?curid=1165337" title="MF Global Freighter">
MF Global Freighter

MF Global Freighter – statek typu ro-ro, należący do Lillbacka Powerco, pływający pomiędzy Lubeką, Sassnitz a Petersburgiem. Został zbudowany w 1977 w stoczni Hyundai Heavy Industries w Korei Południowej. Obecnie statek pływa pod banderą Finlandii, a jego port macierzysty to Maxmo (Maksamaa).

</doc>
<doc id="1165347" url="https://pl.wikipedia.org/wiki?curid=1165347" title="Święty prawosławny">
Święty prawosławny



</doc>
<doc id="1165348" url="https://pl.wikipedia.org/wiki?curid=1165348" title="Samoyed">
Samoyed



</doc>
<doc id="1165349" url="https://pl.wikipedia.org/wiki?curid=1165349" title="Pentalogia Fallota">
Pentalogia Fallota

Pentalogia Fallota – złożona, sinicza, wrodzona wada serca, na którą składają się:
Cztery pierwsze wady występują także w tetralogii Fallota.
Patofizjologia.
Wada umożliwia mieszanie się krwi tętniczej z żylną w sercu. Konsekwencją jest sinica typu centralnego i nietolerancja wysiłku fizycznego.

</doc>
<doc id="1165354" url="https://pl.wikipedia.org/wiki?curid=1165354" title="Język seri">
Język seri

Język seri (nazwa własna "cmiique iitom") – izolowany język Indian Seri, występujący tylko w formie mówionej, używany w dwóch wioskach w Meksyku na wybrzeżu Sonory.

</doc>
<doc id="1165363" url="https://pl.wikipedia.org/wiki?curid=1165363" title="Auld Alliance">
Auld Alliance

Auld Alliance (fr. "Vieille Alliance", Stare Przymierze) – seria kolejnych traktatów, o charakterze zarówno obronnym jak i ofensywnym, zawieranych pomiędzy Szkocją i Francją, a skierowanych przeciwko Anglii. Według niektórych źródeł pierwszy sojusz tego rodzaju miał zostać zawarty w 1165 przez Wilhelma I Lwa, Ludwika VII i Magnusa V, brak jest jednak żadnych pisemnych źródeł potwierdzających taką współpracę pomiędzy królami Francji, Szkocji i Norwegii. Pierwsze udokumentowane porozumienie tego rodzaju zostało podpisane w Paryżu 23 października 1295 - jego sygnatariuszami byli John Balliol i Filip IV Piękny, przy kolejnych okazjach było ono odnawiane (w szczególności w czasie wojny stuletniej). Formalny koniec "Starego Przymierza" nastąpił wraz z podpisaniem Traktatu Edynburskiego w 1560, na mocy którego niewielkie siły francuskie opuściły Szkocję, spełniając tym samym żądania Anglii.

</doc>
<doc id="1165365" url="https://pl.wikipedia.org/wiki?curid=1165365" title="John Balliol">
John Balliol



</doc>
<doc id="1165373" url="https://pl.wikipedia.org/wiki?curid=1165373" title="Materiał podsadzkowy">
Materiał podsadzkowy

Materiał podsadzkowy jest to zbiór ciał stałych, niepalnych i nietoksycznych, które doprowadzone z cieczą przez instalację podsadzkową do likwidowanej przestrzeni eksploatacyjnej osiadają i po odprowadzeniu cieczy tworzą mechaniczne podparcie stropu.

</doc>
<doc id="1165375" url="https://pl.wikipedia.org/wiki?curid=1165375" title="Palmach">
Palmach

Palmach (, akronim od "Pelugot-machac"; ) – żydowski elitarny związek taktyczny stanowiący siły specjalne paramilitarnej organizacji Hagana podczas wojny domowej w Mandacie Palestyny i wojny o niepodległość w latach 1947–1948.
Historia.
Podczas II wojny światowej, na wiosnę 1941 siły brytyjskie w Egipcie znalazły się w bardzo poważnym zagrożeniu ze strony niemieckiego korpusu ekspedycyjnego Afrika Korps generała Erwina Rommela, który prowadził natarcie w Afryce Północnej w kierunku Kanału Sueskiego. W przypadku brytyjskiej porażki Niemcy mogliby z łatwością wkroczyć do Palestyny i połączyć swoje siły z francuskimi siłami Vichy w Libanie i Syrii. Brytyjczycy doszli do wniosku, że sytuacja zmusza ich do rozpoczęcia ścisłej współpracy ze społecznością żydowską w Mandacie Palestyny i nawiązali kontakty żydowską organizacją paramilitarną Hagana, aby prowadzić działania przeciwko wspólnemu wrogowi – hitlerowskim Niemcom. Współpraca ta wyrażała się na kilku poziomach działania, z których jednym było utworzenie w dniu 15 maja 1941 kompanii szturmowych Palmach.
W ich skład weszli weterani utworzonych w 1936 formacji paramilitarnych Mobilnej Straży (hebr. המשמר הנע, "Mishmarot Nayim"; ang. "Mobile Guards") i Specjalnych Jednostek Nocnych (hebr. פלוגות הלילה המיוחדות, "Plugot Ha'Layla Ha'Meyukhadot"; ang. "Special Night Squads"). Dowódcą Palmach został Jicchak Sade, który przeszedł bezpośrednio ze Sztabu Generalnego Hagany. Zadaniem kompanii szturmowych Palmach miało być prowadzenie wojny partyzanckiej w przypadku zajęcia Palestyny przez wojska niemieckie. Ze względu na trudności budżetowe, sfinansowano nabór jedynie 300 członków, którzy przeszli profesjonalne szkolenie brytyjskich sił specjalnych.
Jednostki Palmach zostały zorganizowane w sześć kompanii szturmowych oraz dodatkowe jednostki specjalne:
Pierwszą akcję przeprowadzono już 18 maja 1941. Grupa 23 żołnierzy dowodzonych przez brytyjskiego oficera przepłynęło łodzią na terytorium Libanu z zadaniem ataku na rafinerię ropy naftowej w Trypolisie. Misja zakończyła się niepowodzeniem, a uczestniczący w niej żołnierze zaginęli. W czerwcu 1941 siły Palmach jako pierwsze przeniknęły na terytorium Libanu, zabezpieczając mosty na rzece Litani dla nacierających wojsk brytyjskich (operacja Exporter 8 czerwca-14 lipca 1941). W trakcie tej operacji ranny został Mosze Dajan. Następnie kompanie Palmach stały się kluczowym elementem kompleksowego planu obrony Palestyny, który został nazwany Massada na Karmelu (hebr. מצדה על הכרמל). Przewidywał on ewakuację ludności żydowskiej na północ kraju i utworzenie linii obronnej przebiegającej od Hajfy przez Dolinę Jezreel do Bet Sze’an. System zwartych fortyfikacji obronnych powstał na górze Karmel. Potrzeby znacznie przekraczały zdolności obronne Palmach, jednak ich członkowie zostali rozrzuceni po różnych osadach, gdzie organizowali kursy szkoleniowe i tworzyli jednostki sabotażu.
Gdy w listopadzie 1942 zagrożenie niemieckie w Afryce Północnej zmalało, Brytyjczycy uznali, że nie potrzebują już dalszej współpracy z Haganą i wstrzymali finansowanie Palmach. W celu utrzymania istniejących sześciu kompanii szturmowych, Hagana podjęła decyzję o przejściu Palmach do działalności w konspiracji. Członkowie kompanii szturmowych zostali rozproszeni po różnych kibucach, które zapewniały im schronienie i wyżywienie, w zamian otrzymując ochronę i szkolenie wojskowe. System działania Palmach w konspiracji ustalono według następującego porządku: w każdym miesiącu 8 dni szkolenia, 14 dni działań operacyjnych i 7 dni odpoczynku. System ten sprawdzał się przez kolejne dwa lata, jednak w lipcu 1944 wielu członków Palmach wstąpiło do Brygady Żydowskiej i opuściło Palestynę. Stworzyło to poważny kryzys braku sił szturmowych zdolnych do prowadzenia działań operacyjnych. Problem ten rozwiązano przez uruchomienie szkoleń wojskowych młodzieży po ukończeniu przez nią osiemnastego roku życia. Spośród osób kończących szkolenie, wybierano kandydatów do kompanii szturmowych Palmach. Koszty prowadzenia kursów wzięły na siebie kibuce. Podstawowe szkolenie obejmowało trening sprawnościowy, obsługę broni, nauka walki wręcz, topografię, pierwszą pomoc i taktykę. Po zakwalifikowaniu do Palmach rekruci przechodzili szkolenie pływania, wioślarstwa, sabotażu, materiałów wybuchowych, strzelania, zwiadu, łączności i kamuflażu. Palmach prowadził niezależne szkolenia dowódców drużyn i plutonów.
Okres wojny przyniósł wzmocnienie nadziei, że Brytyjczycy zmienią swoją politykę wobec żydowskiego osadnictwa w Palestynie, co doprowadziło, że Hagana wezwała radykalne żydowskie organizacje Irgun i Lechi do wstrzymania antybrytyjskich działań i rozpoczęcia współpracy z nimi. Pod koniec 1944 Awraham Stern rozpoczął ataki na brytyjskie instalacje wojskowe. W rezultacie Hagana przekazała Brytyjczykom informacje o około 700 członków Irgunu i Lehi, co przyczyniło się do ich aresztowania i osadzenia w więzieniach. Palmach odegrał wówczas rolę zbrojnego ramienia Hagany, porywając kilku członków Irgunu. Zostali oni uwięzieni i poddani przesłuchaniom w celu uzyskania informacji. W proteście przeciwko takim praktykom ustąpili ze swoich stanowisk Jehuda Fishman-Maimon i Jicchak Greenboim.
Nielegalna imigracja i walka z Brytyjczykami.
Po zakończeniu II wojny światowej Hagana przystąpiła do organizowania nielegalnej imigracji ocalonych z Holocaustu europejskich Żydów. We wrześniu 1945 podjęto decyzję o rozpoczęciu walki z brytyjskimi władzami mandatowymi, które utrudniały i blokowały swobodny napływ żydowskich imigrantów do Palestyny. Było to idealne zadanie do wykonania przez Palmach.
Członkowie jednostki morskiej Paljam organizowali rejsy statków z imigrantami i docierali do wybrzeży Palestyny. Rolą sił lądowych Palmach było zabezpieczenie plaży przed brytyjskimi żołnierzami, odebranie imigrantów i przetransportowanie ich do kibuców. Nasilenie brytyjskich działań przyniosło intensyfikację żydowskiego ruchu oporu. W tym celu Hagana nawiązała współpracę z Irgunem i Lehi, tworząc jednolity front walki przeciwko Brytyjczykom w Palestynie. W latach 1945–1946 przeprowadzono jedenaście dużych operacji, z czego osiem przeprowadził Palmach, a trzy Irgun z Lehi. Z najważniejszych operacji można wymienić:
W odpowiedzi, władze brytyjskie przeprowadziły 29 czerwca 1946 operację aresztowania wielu członków żydowskiego podziemia. Akcja przeszła do historii pod nazwą „Czarnego piątku”. Palmach przygotowywał wiele kolejnych ataków terrorystycznych, jednak interwencja Chaima Weizmana je powstrzymała. W proteście ze swoich stanowisk ustąpiło kilku wysokich oficerów. Nie wpłynęło to jednak na decyzje dowództwa, i w następnych miesiącach Hagana realizowała już tylko zadania dozbrajania się i szkolenia personelu wojskowego. Poboczną działalnością było kontynuowanie organizacji nielegalnej imigracji. Natomiast Irgun i Lehi kontynuowały odrębną walkę z Brytyjczykami.
Wojna o niepodległość.
W dniu 29 listopada 1947 Zgromadzenie Ogólne ONZ przyjęło rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Przywódcy społeczności żydowskiej zaakceptowali plan podziału Palestyny, chociaż wyrażali swoje niezadowolenie z umieszczenia Jerozolimy i Betlejem w międzynarodowej strefie pozostającej pod administracją ONZ. Zaproponowany obszar państwa żydowskiego przyjęli jako „niezbędne minimum”, i bez zgłaszania zastrzeżeń rozpoczęli przygotowania do utworzenia własnego państwa. Natomiast społeczność arabska sprzeciwiła się rezolucji 181, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. Ich niezadowolenie było wzmacniane przez arabski nacjonalizm panarabizmu. W rezultacie, już 30 listopada 1947 doszło do pierwszego aktu przemocy, który został uznany za pierwszy akt wojny domowej w Mandacie Palestyny. Arabowie rozpoczęli kampanię ataków na żydowską komunikację pomiędzy osiedlami żydowskimi. Kolejne zabójstwa, akty rozboju i podpalenia, pociągały za sobą akcje odwetowe Hagany, Irgunu i Lehi. Liczba ofiar po obu stronach konfliktu zaczęła gwałtownie rosnąć. W grudniu 1947 i styczniu 1948 zginęło prawie 1000 osób, a ponad 2000 zostało rannych. Liczby te odpowiadały 100 ofiarom śmiertelnym tygodniowo. W owym czasie siły Palmach liczyły cztery bataliony skupiające około 2100 żołnierzy w służbie czynnej i około 1000 rezerwistów. Przydzielono im zadania ochrony konwojów do Jerozolimy, zapewnienie dostaw zaopatrzenia do izolowanych żydowskich osiedli w Galilei i na pustyni Negew, oraz organizację obrony przygranicznych kibuców.
W kwietniu 1948 siły Palmach sformowano w sześciu batalionach, które następnie zgrupowano w trzech brygadach. Zostały one rozlokowane w następujący sposób:
Podczas wojny o niepodległość żołnierze Palmach wzięli udział we wszystkich walkach prowadzonych na wszystkich frontach.
Siły Obronne Izraela.
W dniu 28 maja 1948 rząd nowo powstałego państwa Izrael wydał rozkaz powołujący do życia izraelską armię – Siły Obronne Izraela ("Cewa Hagana LeIsrael", w skrócie "Cahal"), do których miały przystąpić wszystkie żydowskie grupy zbrojne walczące w Palestynie. Palmach, będący częścią Hagany, wszedł w skład nowo tworzonej formacji.

</doc>
<doc id="1165377" url="https://pl.wikipedia.org/wiki?curid=1165377" title="23 Dywizjon Artylerii Ciężkiej (1939)">
23 Dywizjon Artylerii Ciężkiej (1939)

23 Dywizjon Artylerii Ciężkiej – samodzielny pododdział artylerii Wojska Polskiego okresu II RP.
Dywizjon nie występował w pokojowej organizacji wojska. Został sformowany przez 5 pułk artylerii ciężkiej z Krakowa dla 23 Dywizji Piechoty.
Mobilizacja.
Dywizjon rozpoczął mobilizację 24 sierpnia w ramach mobilizacji alarmowej w grupie żółtej, jako dywizjon typu II. Z magazynów 5 pac pobrano część sprzętu. Następnego dnia dywizjon przemaszerował do rejonów formowania. 2 bateria zajęła rejon w okolicach Grębałowa, a pozostała część w rejonie Mistrzejowic i Bieńczyc. Z magazynów na Podgórzu pobrana została amunicja. Mimo że jedynie 20% stanu osobowego stanowiły zalążki ze służby czynnej, formowanie dywizjonu przebiegało bardzo sprawnie. Stwierdzone braki w broni dotyczyły pistoletów oraz fatalnego stanu wozów z poboru. Nocą 27/28 sierpnia 23 dac został załadowany do transportów kolejowych, 28 sierpnia został wyładowany na zachód od Sosnowca. Nocą 29/30 sierpnia dywizjon przeszedł do rejonu Mikołowa do dyspozycji dowódcy 55 Dywizji Piechoty Rezerwowej. 
23 dac w kampanii wrześniowej.
30 i 31 sierpnia dywizjon zajął stanowiska ogniowe w rejonie kopalni "Barbara", punkty obserwacyjne rozwinięto 2 km na południowy zachód od Mikołowa. Zwieziono amunicję i przygotowano plan ogni. Dywizjon rozwinięto do wsparcia odcinka od Kochłowic do rzeki Gostynka. 1 września 1939 roku o świcie stanowiska dywizjonu zostały ostrzelane przez samoloty myśliwskie. Od godz. 9.00 dywizjon rozpoczął wstrzeliwanie i prowadził dalekie ognie kierowane i korygowane przez własny samolot obserwacyjny. Po jego zestrzeleniu prowadził ostrzał podchodzących drogami oddziałów niemieckich z mapy. Z rejonu Łazisk Górnych stanowiska 2 baterii haubic zostały ostrzelane przez 2 niemieckie armaty przeciwpancerne. Po ostrzelaniu przez haubice 2 baterii jedna armata ppanc. została wycofana, a druga porzucona przez obsługę. Po ostrzale przez dywizjon, wycofała się atakująca niemiecka piechota, po czym stanowiska 23 dac dostały się pod ostrzał artylerii niemieckiej. Pomimo strat w poległych i rannych 23 dywizjon ostrzeliwał zmotoryzowane kolumny maszerujące przez Łaziska na las pszczyński. Wieczorem 1 września dywizjon skierowano do rejonu Tych wraz z oddziałami 23 DP, celem wykonania natarcia na las Wyry. 2 września 23 dac uczestniczył w pojedynku artyleryjskim z artylerią niemieckiego VIII Korpusu Armijnego ostrzeliwującego oddziały Grupy Operacyjnej "Śląsk" w rejonie Wyr. Wieczorem dywizjon został wycofany w kierunku Sosnowca. O świcie 3 września kolumna dywizjonu została nieskutecznie zaatakowana przez niemieckie bombowce. Po przekroczeniu Przemszy dywizjon zatrzymał się na postój. Nocą 3/4 września dywizjon dotarł do Alwerni. Nocą 4/5 września 23 dac maszerował do rejonu Bibice-Węgrzec-Michałowice w składzie 55 DPRez. poprzez Kraków, gdzie uzupełniono zapas żywności z magazynu pułkowego. Kolejnej nocy dywizjon maszerował i dotarł do Luborzycy. 
6 września oddziały GO "Śląsk"/"Jagmin" zostały zaatakowane przez niemieckie oddziały pancerne. 23 dac włączył się do walki ostrzeliwując pozycje wyjściowe oddziałów niemieckich, a następnie po wejściu do walki artylerii niemieckiej prowadził z nią pojedynek ogniowy do godzin popołudniowych. Celny ostrzał ciężkich baterii zatrzymał niemieckie natarcie na stanowiskach wyjściowych i zmusił wroga do wycofania się z zajętych Chorążyc i Gniazdowic. Nocą 6/7 września maszerował wraz z 204 pułkiem piechoty przez Proszowice, Klimontów i Kamieńczyce. W rejonie Proszowic kolumnę ostrzeliwały czołgi niemieckiej 5 Dywizji Pancernej, dywizjon nie brał w tej walce udziału, pomaszerował na Wiślicę. W rejonie Wiślicy żołnierze 2 baterii pojmali 3 dywersantów w polskich mundurach, którzy ostrzelali zwiad dywizjonu. Zatrzymano się na postój w rejonie Pasiek Wielki, Badrzychowice-Równiny. Nocą 7/8 września 23 dac maszerował na Stopnicę, jednak z uwagi na zatłoczenie dróg dotarł do Solca, a kolejnej nocy doszedł do celu i ok. południa zajął stanowiska ogniowe na wschód od Stopnicy. Z tych stanowisk wieczorem wsparł ogniem oddziały 55 DP rez. broniącej miasta przed oddziałami niemieckiej 27 DP. Nocą 9/10 września podczas marszu osiągnięto rejon Niedziałki-Rudki nad rzeką Czarną, a w godzinach popołudniowych 10 września dywizjon dotarł do lasów Strużki na północny wschód od Połańca. Wieczorem 23 dywizjon pomaszerował na przeprawę pod Baranowem przez Wisłę. O świcie 11 września 23 dac dotarł do Kąt, gdzie podporządkowany został dowódcy artylerii dywizyjnej 55 DP rez. płk. E. Luśniakowi, zgodnie z planem nie zajął stanowisk ogniowych z uwagi na zatłoczenie szosy. Gdy o godz.11.00 wyszło natarcie niemieckiej 27 DP w kierunku Grabowca, dowódca 65 pułku artylerii lekkiej płk J. Krautwald rozkazał zająć stanowiska ogniowe na szosie i strzelać na wprost. Pomimo wsparcia całej artylerii Grupy Operacyjnej "Jagmin" nieprzyjaciel wyparł 201 pułk piechoty z Osieka. Wsparcie całej artylerii, w tym 23 dac umożliwiło odbicie Osieka przez piechotę i w godzinach popołudniowych, do jego utrzymania mimo niemieckich ataków. Po walce w bateriach pozostało tylko po 60 pocisków. Nocą 11/12 września dywizjon przeprawił się przez Wisłę po moście pontonowym i ok. południa dotarł w okolice Tarnobrzega. 
Kolejne noce maszerował, a trakcie dnia odpoczywał. 12/13 września maszerował przez Grębów, Jamnicę, Gajówkę, Krzywe Drogi, Rozwadów przekraczając most na Sanie. 13/14 września maszerował przez Zaklików, Modliborzyce, Janów Lubelski do rejonu Lipowica 7 km na północny zachód od Zwierzyńca. 15 września 23 dac osiągnął rejon Bukowa wraz z 55 DP rez. Po wypoczynku, nocą 17/18 września dywizjon wraz z 55 dywizją w sformowanej w rejonie Starej Huty kolumnie marszowej osiągnął około południa 18 września Łuszczacz, tam 2 bateria haubic została ostrzelana przez niemiecką artylerię, utracono 4 konie. W tym samym czasie koło wsi Ulów 1 bateria armat wpadła w zasadzkę niemieckich czołgów, natychmiast odprzodkowane armaty z uwagi na straty w zaprzęgach podjęły walkę, jeden z działonów ogniem na wprost zniszczył 3 niemieckie czołgi. Kontratak piechurów i kanonierów pod dowództwem ppor. Trawińskiego nie pozwolił na odbicie pozostałych armat. Załoga walczącego działonu poległa w walce. Walka do końca pozwoliła na wycofanie się większości taborów dywizjonu. Do stojącego w rejonie Zielonej dywizjonu dołączyło kilkunastu żołnierzy z 1 baterii. Nocny kontratak na wieś Ulów 18/19 września pozwolił odzyskać jedną sprawną armatę, którą obsadzili żołnierze z 21 dywizjonu artylerii ciężkiej ppor. Poczmana. Nocą 19/20 września niewielką ilością posiadanej amunicji 23 dac wsparł ostatnią próbę przebicia się z okrążenia pod Tomaszowem Lubelskim Armii "Kraków i Armii "Lublin". Po niepowodzeniu natarcia, gdy zapadła decyzja o kapitulacji 20 września na rozkaz mjr. Rykierta zniszczono działa i rozwiązano dywizjon. 
Obsada personalna.
dowódca – mjr Edward Rykiert

</doc>
<doc id="1165385" url="https://pl.wikipedia.org/wiki?curid=1165385" title="Kügelgen">
Kügelgen

Osoby o tym nazwisku:

</doc>
<doc id="1165386" url="https://pl.wikipedia.org/wiki?curid=1165386" title="Franz Gerhard von Kügelgen">
Franz Gerhard von Kügelgen



</doc>
<doc id="1165388" url="https://pl.wikipedia.org/wiki?curid=1165388" title="Kugelgen">
Kugelgen



</doc>
<doc id="1165391" url="https://pl.wikipedia.org/wiki?curid=1165391" title="Szlak „Ścieżkami Dzików”">
Szlak „Ścieżkami Dzików”

Szlak „Ścieżkami Dzików” – czerwony pieszy szlak turystyczny na terenie miast Szczecin i Police oraz w rejonie wsi Leśno Górne, Siedlice i Przęsocin. Szlak prowadzi przez południową część Puszczy Wkrzańskiej i centralną część Wzgórz Warszewskich.
Przebieg.
Szczecin (Niemierzyn) – Park Leśny Arkoński – Szczecin (Osów) – Lisia Góra – Podbórz – Wielecka Góra – okolice Leśna Górnego (Dąb Bogusława) – okolice Siedlic – Park Leśny Mścięcino na północ od Przęsocina – Police (Mścięcino)

</doc>
<doc id="1165395" url="https://pl.wikipedia.org/wiki?curid=1165395" title="Hartmut Bagger">
Hartmut Bagger

Hartmut Bagger (ur. 17 lipca 1938 w Braniewie) – generał niemiecki w stanie spoczynku, od 1996 do 1999 Generalny Inspektor Bundeswehry.
Życiorys.
Urodził się 17 lipca 1938 w Braniewie (wówczas Braunsberg w Prusach Wschodnich). Po zdaniu matury, w 1958 r. wstąpił do Bundeswehry. Oprócz kształcenia zawodowego i uzyskania stopnia oficerskiego w jednostce piechoty zmechanizowanej odbył szkolenie dowódców kompanii w brytyjskiej szkole piechoty, a także ukończył dwunasty kurs szkolenia oficerów sztabu generalnego w Akademii Dowodzenia Bundeswehry. W 1975 roku studiował w Armed Forces Staff College w Norfolk (stan Wirginia – USA).
W początkowym okresie swojej kariery odbywał kolejno służbę jako dowódca plutonu, oficer łączności batalionu piechoty zmechanizowanej, opiekun-wychowawcy oraz ordynans w Szkole Oficerskiej w Hanowerze. Był dowódcą kompanii w 82. batalionie piechoty zmechanizowanej w Lüneburgu i po zakończeniu kształcenia na oficera sztabu generalnego został najpierw dowódcą oddziału logistycznego, a następnie oddziału operacyjnego w 18. brygadzie pancernej w Neumünster.
Jako młody porucznik został w 1973 r. docentem z dziedziny polityki militarnej w Akademii Dowodzenia w Hamburgu, a w 1976 r. przejął dowództwo 51. batalionu piechoty zmechanizowanej w Rothenburgu nad Fuldą. Następnie pełnił funkcję referenta w Federalnym Ministerstwie Obrony, zanim, jako szef sztabu 3. dywizji pancernej, awansowany został w 1980 r. do stopnia pułkownika. Będąc ponownie w Akademii Dowodzenia kierował grupą fachowców ds. polityki bezpieczeństwa, po czym w 1984 r. przejął dowodzenie 7. brygadą piechoty zmechanizowanej w Hamburgu-Fischbek. Po awansie do stopnia generała brygady w 1988 r. został szefem sztabu III Korpusu w Koblencji, a w 1990 r. został dowódcą 12. dywizji pancernej w Würzburgu.
1 kwietnia 1991 r. awansowany został do stopnia generała majora ("Generalmajor"). Rok później został zastępcą inspektora wojsk lądowych oraz został awansowany do stopnia generała porucznika ("Generalleutnant"). 21 marca 1993 r. objął urząd Inspektora Wojsk Lądowych.
Awansowany 8 lutego 1996 r. do stopnia generała, został jednocześnie mianowany Generalnym Inspektorem Bundeswehry; 31 marca 1999 przeszedł w stan spoczynku.
Życie prywatne.
Ojciec dyplomaty Thomasa Baggera.

</doc>
<doc id="1165397" url="https://pl.wikipedia.org/wiki?curid=1165397" title="Puchar Świata w Piłce Siatkowej Mężczyzn 2003">
Puchar Świata w Piłce Siatkowej Mężczyzn 2003

Puchar Świata w piłce siatkowej mężczyzn w 2003 odbył się w dniach 16–30 listopada w Japonii. Był jedną z kwalifikacji do Igrzysk Olimpijskich w Atenach w 2004. Turniej wygrała Brazylia, przed Włochami oraz Serbią i Czarnogórą. Wszystkie te drużyny wywalczyły kwalifikację olimpijską. MVP został Takahiro Yamamoto.
Uczestnicy.
W turnieju brało udział 12 reprezentacji: Japonia (gospodarz), mistrzowie i wicemistrzowie turniejów kontynentalnych 4 konfederacji (Azji, Europy, Ameryki Południowej i Północnej), mistrz Afryki oraz dwa zespoły zaproszone przez FIVB oraz organizatora (Serbia i Czarnogóra oraz Egipt).

</doc>
<doc id="1165399" url="https://pl.wikipedia.org/wiki?curid=1165399" title="Jean Ure">
Jean Ure

Jean Ure (ur. 1942) – brytyjska pisarka, autorka książek dla dzieci i młodzieży.
Mieszka i pisze swoje książki w Croydon, południowej dzielnicy Wielkiego Londynu, w starym 300-letnim domu. Spośród jej dorobku literackiego kilka książek zostało przetłumaczonych dla polskiego, młodego czytelnika.

</doc>
<doc id="1165402" url="https://pl.wikipedia.org/wiki?curid=1165402" title="Telebanking">
Telebanking



</doc>
<doc id="1165403" url="https://pl.wikipedia.org/wiki?curid=1165403" title="Układ pseudohemalny">
Układ pseudohemalny

Układ pseudohemalny (okołokrwionośny, nibykrwionośny, perihemalny) – układ występujący u niektórych szkarłupni (Echinodermata).
Układ pseudohemalny biegnie wraz z pierścieniami i pniami nerwowymi i otacza układ krwionośny. Składa się z dwóch kanałów okrężnych i pojedynczego kanału – zatoki osiowej, która łączy kanały okrężne. We wnętrzu kanałów znajduje się wiele łącznotkankowych przegród. Układ zawiera płyn podobny do płynu reszty celomy.
Układ pseudohemalny powstaje z lewego woreczka celomatycznego – metacelu.
Rolą tego układu jest odżywianie układu nerwowego i chronienie go przed uciskami.
U rozgwiazd i większości jeżowców w zatoce osiowej po stronie aboralnej znajduje się woreczek kurczliwy popychający płyn. Układ jest szczególnie silnie rozbudowany u strzykw – kanały promieniste są porozgałęziane, jest wiele woreczków kurczliwych.

</doc>
<doc id="1165408" url="https://pl.wikipedia.org/wiki?curid=1165408" title="Toshihiko Koga">
Toshihiko Koga

 – japoński judoka, zdobywca złotego medalu na letnich igrzyskach olimpijskich w Barcelonie w kategorii do 71 kilogramów i zdobywca srebrnego medalu na letnich igrzyskach olimpijskich w Atlancie.

</doc>
<doc id="1165409" url="https://pl.wikipedia.org/wiki?curid=1165409" title="Abdoreza Pahlavi">
Abdoreza Pahlavi



</doc>
<doc id="1165410" url="https://pl.wikipedia.org/wiki?curid=1165410" title="Tora Berger">
Tora Berger

Tora Berger (ur. 18 marca 1981 w Ringerike) – norweska biathlonistka, czterokrotna medalistka olimpijska, wielokrotna medalistka mistrzostw świata, dwukrotna triumfatorka klasyfikacji generalnej Pucharu Świata. Siostra Larsa Bergera.
Kariera.
Po raz pierwszy na arenie międzynarodowej pojawiła się w 1999 roku, startując na olimpijskim festiwalu młodzieży Europy w Popradzie. Zdobyła tam srebrny medal w biegu pościgowym. Na rozgrywanych rok później mistrzostwach świata juniorów w Hochfilzen wywalczyła brązowy medal w sprincie.
W Pucharze Świata zadebiutowała 6 grudnia 2001 roku w Hochfilzen, zajmując 93. miejsce w sprincie. Pierwsze punkty wywalczyła 5 grudnia 2002 roku w Östersund, gdzie zajęła 30. miejsce w tej samej konkurencji. Pierwszy raz na podium zawodów pucharowych stanęła 22 stycznia 2005 roku w Anterselvie, gdzie sprint ukończyła na drugiej pozycji. W zawodach tych rozdzieliła Niemkę Kati Wilhelm i swą rodaczkę - Lindę Tjørhom. W kolejnych startach jeszcze 61 razy stawała na podium, odnosząc przy tym 28 zwycięstw: 7 w sprincie, 9 w biegu pościgowym, 7 w biegu masowym i 5 w biegu indywidualnym. Ostatni raz w czołowej trójce znalazła się 22 marca 2014 roku w Oslo, gdzie była druga w biegu pościgowym. Najlepsze wyniki osiągnęła w sezonie 2012/2013, kiedy zwyciężyła w klasyfikacji generalnej oraz w klasyfikacjach wszystkich konkurencji indywidualnych. Była też druga w sezonie 2013/2014, za Kaisą Mäkäräinen z Finlandii oraz trzecia w sezonach 2008/2009 i 2011/2012, odpowiednio za Szwedką Heleną Jonsson i Kati Wilhelm oraz Niemką Magdaleną Neuner i Darją Domraczewą z Białorusi.
Pierwszy medal wśród seniorek zdobyła w 2006 roku, kiedy razem z Lindą Tjørhom, Halvardem Hanevoldem i Ole Einarem Bjørndalenem zajęła drugie miejsce w sztafecie mieszanej podczas mistrzostw świata w Pokljuce. W tej samej konkurencji była też trzecia na mistrzostwach świata w Anterselvie, zajmując także trzecie miejsce w sztafecie kobiet. Indywidualnie pierwszy raz na podium stanęła na mistrzostwach świata w Östersund w 2008 roku, gdzie była druga w biegu masowym. Rozdzieliła tam Magdalenę Neuner i Rosjankę Jekatierinę Jurjewą. Była tam również czwarta w sprincie, biegu pościgowym i indywidualnym. Następnie była trzecia w biegu indywidualnym podczas mistrzostw świata w Pjongczangu rok później, plasując się za Kati Wilhelm i Teją Gregorin ze Słowenii.
Po zdobyciu srebrnego medalu w sztafecie mieszanej na mistrzostwach świata w Chanty-Mansyjsku w 2010 roku, zdobyła w tej konkurencji złoty medal podczas rozgrywancyh rok później mistrzostw świata w tej samej miejscowości. Zdobyła tam też brązowy medal w biegu masowym, za Neuner i Domraczewą. Kolejne cztery medale wywalczyła na mistrzostwach świata w Ruhpolding w 2012 roku. Zwyciężyła w sztafecie mieszanej, biegu indywidualnym i biegu masowym, a w sztafecie kobiet była trzecia.
Podczas mistrzostw świata w Novym Měscie w 2013 roku zdobywała medale we wszystkich konkurencjach, zarówno indywidualnych jak i drużynowych. Wywalczyła złote medale w sztafecie mieszanej, sztafecie kobiet, biegu indywidualnym oraz biegu pościgowym. Na drugim stopniu podium stawała w sprincie oraz biegu pościgowym, ustępując odpowiednio Ukraińce Ołenie Pidhrusznej oraz Darji Domraczewej.
W 2006 roku wystartowała na igrzyskach olimpijskich w Turynie, gdzie była między innymi trzynasta w biegu indywidualnym i piąta w sztafecie. Na rozgrywanych cztery lata później igrzyskach w Vancouver zwyciężyła w biegu indywidualnym, wyprzedzając Jelenę Chrustalową z Kazachstanu i Darję Domraczewą. Została tym samym pierwszą w historii Norweżką, która zdobyła złoty medal olimpijski w tej konkurencji. Dwa dni wcześniej była piąta w biegu pościgowym, a w sztafecie zajęła tym razem czwarte miejsce. Brała też udział w igrzyskach olimpijskich w Soczi w 2014 roku, gdzie zdobyła trzy medale. Najpierw była druga w biegu pościgowym, plasując się między Domraczewą a Teją Gregorin. Następnie razem z Tiril Eckhoff, Emilem Hegle Svendsenem i Ole Einarem Bjørndalenem zwyciężyła w sztafecie mieszanej. Ponadto wspólnie z koleżankami była też trzecia w sztafecie.
Przed rozpoczęciem sezonu 2011/2012 w biathlonie, spróbowała sił w biegach narciarskich, występując w pierwszych zawodach Pucharu Świata w biegach narciarskich w Sjusjøen. W biegu na 10 km techniką dowolną zajęła tam czwarte miejsce, a w sztafecie 4x5 km zajęła drugie miejsce. Były to jej jedyne starty w zawodach tego cyklu.
W 2013 nagrodzona medalem Holmenkollen. Ogłosiła zakończenie kariery sportowej po sezonie 2013/2014.
W czerwcu 2010 roku w Lesja wzięła ślub z Trondem Teveldalem. W 2015 roku urodził się ich syn, Aleksander.

</doc>
<doc id="1165414" url="https://pl.wikipedia.org/wiki?curid=1165414" title="Abdoreza Pahlawi">
Abdoreza Pahlawi



</doc>
<doc id="1165422" url="https://pl.wikipedia.org/wiki?curid=1165422" title="Itse">
Itse

Itse - debiutancki album fińskiego zespołu darkmetalowego Ajattara, wydany w marcu 2001 roku przez wytwórnię Spinefarm Records.
Lista utworów.
Słowa i muzyka: Pasi Koskinen

</doc>
<doc id="1165429" url="https://pl.wikipedia.org/wiki?curid=1165429" title="Adrienne Houghton">
Adrienne Houghton

Adrienne Eliza Houghton, z domu Bailon (ur. 24 października 1983 w Nowym Jorku) – amerykańska aktorka i piosenkarka.
Życiorys.
Adrienne Bailon wychowywała się z pochodzącą z Portoryko mamą Nildą, pochodzącym z Ekwadoru tatą Freddiem i ojczymem Joe. Bailon ma o trzy lata starszą siostrę Claudette. Kiedy były młodsze, ona i jej siostra śpiewały przed rodziną i przyjaciółmi w domu. Od dzieciństwa planowały, że w przyszłości zajmą się muzyką.
Przełomową datą w jej karierze był rok 1999. Śpiewała w chórze w Madison Square Garden, kiedy pojawił się tam Ricky Martin. Powiedział, że cztery najlepsze wokalistki z chóru zaśpiewają w chórku na jego wieczornym koncercie. Adrienne Bailon znalazła się w tej czwórce. Drugim ważnym momentem jej kariery było dołączenie do zespołu 3LW, razem z Naturi Naughton i Kiely Williams. Ich debiutancki album "3LW" wydany w 2000 roku osiągnął status platynowej płyty. Bailon była również członkiem grupy Cheetah Girls. W 2009 rozpoczęła solową karierę muzyczną.
Debiutem aktorskim Bailon był występ w jednym odcinku serialu "Taina" (2001). Pierwszą główną rolę zagrała w filmie "Dziewczyny Cheetah" (2003), a po raz pierwszy na dużym ekranie wystąpiła w 2005 w filmie "Trener".
11 listopada 2016, po niecałym roku znajomości, poślubiła muzyka Israela Houghtona.

</doc>
<doc id="1165430" url="https://pl.wikipedia.org/wiki?curid=1165430" title="Beztęczówkowość">
Beztęczówkowość



</doc>
<doc id="1165434" url="https://pl.wikipedia.org/wiki?curid=1165434" title="Vietnow">
Vietnow

Vietnow – piąty singel amerykańskiej grupy Rage Against the Machine z albumu "Evil Empire" wydany w 1997. Ta piosenka ma podobne riffy do piosenki zespołu Led Zeppelin „The Wanton Song”.

</doc>
<doc id="1165439" url="https://pl.wikipedia.org/wiki?curid=1165439" title="Stefan Kozłowski (działacz ludowy)">
Stefan Kozłowski (działacz ludowy)

Stefan Rafał Kozłowski (ur. 22 lipca 1859 w Rembieszycach, zm. 14 kwietnia 1908 w Warszawie) – działacz społeczny i rolniczy, założyciel Towarzystwa Rolniczego Kieleckiego, właściciel majątku Przybysławice.
Życiorys.
Syn Bronisławy z Radziejowskich i Romualda Kozłowskiego, właściciela wsi Rembieszyce, Lipnica i Wola Tesserowa; brat Ireny W. Kosmowskiej, literatki, publicystki i działaczki społeczno-oświatowej. Żonaty z Marią Strasburger (1891), córką Leona Strasburgera. Ojciec Leona Kozłowskiego profesora archeologii, premiera rządu RP w latach 1934-1935, Tomasza Kozłowskiego legionisty, posła na Sejm RP w latach 1930–1939 i Anieli Kozłowskiej profesor botaniki; dziadek Stefana Kozłowskiego – geologa i ekologa.
Wychowywał się w rodzinie znanej z patriotycznej tradycji – jego pradziadek Teodor Radziejowski, pułkownik wojsk polskich, walczył w kampaniach 1792, 1794, 1806–1807, 1809 i 1812. Podczas Powstania styczniowego dwór w Rembieszycach położony niedaleko "Wiernej Rzeki" udzielał pomocy i schronienia oddziałom powstańczym.
W 1882 ukończył z wynikiem bardzo dobrym wydział rolniczy Politechniki Ryskiej uzyskując stopień agronoma. Podczas studiów w Rydze był współzałożycielem korporacji studenckiej Arkonia i autorem deklaracji ideowej Arkonii znanej jako Podanie Kozłowskiego.
W latach 1883–1895 administrował majątkami w Woli Tesserowej i Rembieszycach. Od 1895 właściciel majątku Przybysławice k. Miechowa. Jeden z inicjatorów wskrzeszenia Towarzystwa Rolniczego w Królestwie Polskim, w latach 1896–1898 starał się o uzyskanie zgody na jego utworzenie w Petersburgu. W powstałym w latach 1898–1899 Towarzystwie Rolniczym Kieleckim zorganizował i prowadził dział handlowy, najpierw w Kielcach a od 1906 w Lublinie. Współinicjator utworzenia chłopskiej organizacji rolniczej "Jutrzenka" i jeden z głównych organizatorów wystawy rolniczej w Miechowie w 1903. W 1905 założył pierwsze w powiecie miechowskim wiejskie Kółko Rolnicze w Przybysławicach, w 1907 wspólnie z żoną ufundował ochronkę i zorganizował tajną szkołę. Czynnie wspierał działalność oświatową i wydawniczą prowadzoną przez Konrada Prószyńskiego.
Inicjował i organizował akcje upamiętniania postaci wielkich Polaków. W 1900 ufundował 2-metrową, marmurową tablicę pamiątkową w kościele parafialnym w Złotnikach w dwusetną rocznicę urodzin Stanisława Konarskiego. Był inicjatorem wystawienia pierwszego w Królestwie Polskim pomnika Stanisława Staszica, odsłoniętego 2 września 1906 w parku miejskim w Kielcach.
W 1905 za organizowanie akcji wprowadzania języka polskiego do administracji gminnej został wydalony z granic Królestwa Polskiego do Petersburga, gdzie starał się (m.in. u hrabiego Tołstoja) o koncesje dla szkół polskich. Działał w utworzonej w 1906 Polskiej Macierzy Szkolnej, publikował artykuły w czasopismach (m.in. "Naród", "Gazeta Codzienna", "Gazeta Kielecka").
Wspierał czynnie ruch narodowy na Śląsku, zwłaszcza działalność Wojciecha Korfantego. Należał do Stronnictwa Narodowo-Demokratycznego.
Pochowany na cmentarzu Powązkowskim (kwatera 33, rząd 6 grób 23/24). Tablica pamiątkowa ku czci Stefana Kozłowskiego ufundowana przez Towarzystwo Rolnicze Kieleckie znajduje się w prezbiterium kościoła parafialnego w Szreniawie.

</doc>
<doc id="1165440" url="https://pl.wikipedia.org/wiki?curid=1165440" title="Kuolema">
Kuolema

Kuolema – drugi album fińskiego zespołu darkmetalowego Ajattara, wydany w marcu 2003 roku przez wytwórnię Spinefarm Records.
Lista utworów.
Słowa i muzyka: Pasi Koskinen

</doc>
<doc id="1165441" url="https://pl.wikipedia.org/wiki?curid=1165441" title="Pomocnicza Służba Kobiet">
Pomocnicza Służba Kobiet

Pomocnicza Służba Kobiet (PSK, "Pestki"), ang. "Women’s Auxiliary Service" – polska pomocnicza formacja wojskowa działająca podczas II wojny światowej. Powstawała pod koniec 1941 z inicjatywy gen. Władysława Andersa, podczas tworzenia Polskich Sił Zbrojnych na terenie Związku Sowieckiego.
Historia.
16 listopada 1942 roku minister spraw wojskowych generał dywizji Marian Kukiel mianował Zofię Leśniowską komendantką główną, a Marię Leśniakową zastępczynią komendantki głównej Pomocniczej Służby Kobiet. Komendantka główna i jej zastępczyni podlegały ministrowi spraw wojskowych we wszystkich sprawach dotyczących tej służby za pośrednictwem szefa Wydziału Wojskowej Służby Pomocniczej i szefa Biura Ogólno Organizacyjnego. Sprawę nadania stopni i statutu Pomocniczej Służby Kobiet minister miał uregulować dodatkowo. 22 lutego 1943 roku minister obrony narodowej generał Marian Kukiel zwolnił z dniem 18 lutego Zofię Leśniowską, na jej prośbę, ze stanowiska komendantki głównej Pomocniczej Służby Wojskowej Kobiet i powierzył tymczasowo pełnienie tej funkcji Marii Leśniakowej, zastępczyni komendantki głównej PSWK. Do zadań kobiet służących w PSK należało: opatrywanie rannych, obsługa szpitali i kuchni, praca w szkołach dla sierot wojennych. Pracowały również jako sekretarki w sztabach i świetliczanki. W momencie najwyższej liczebności w szeregach PSK służyło ok. 7 tysięcy ochotniczek.
W 1944 kobiety działające w oddziałach PSK zostały przeniesione do 2 Korpusu Polskiego we Włoszech. W lipcu 1944 Minister Obrony Narodowej zarządził zmianę struktury organizacyjnej PSK, w wyniku czego formację podzielono na trzy części: Pomocniczą Wojskową Służbę Kobiet (PWSK), Pomocniczą Lotniczą Służbę Kobiet (PLSK) i Pomocniczą Morską Służbę Kobiet (PMSK). 
Jednocześnie zarządzenie powoływało Komendę Główną PWSK (wraz z powołaniem Komendantki Głównej PWSK, PLSK, PMSK) oraz Inspektorek przy dowództwach korpusów i wojsk. Oficerowie PSK mianowani byli przez Prezydenta RP. Zniesiono także funkcyjność stopni w PSK, dokonując ujednolicenia ze stopniami obowiązującymi w całym Wojsku Polskim.
Za udział w walkach ochotniczkom PSK przyznano:
13 Krzyży Walecznych, 2 Złote Krzyże Zasługi, 74 Srebrne Krzyże Zasługi, 154 Brązowe Krzyże Zasługi. Za udział w kampanii norweskiej w 1940 roku Krzyże Walecznych otrzymały: dr Jadwiga Zielińska i Stefania Gorczyńska, a za udział w kampanii francuskiej trzy kobiety – ochotniczki: Aniela Palędzka, Helena Bogusławska i Ludwika Niemcówna.
Od października 1943 PSK wydawało czasopismo „Ochotniczka”. W marcu 1946 rozwiązano PSK.

</doc>
<doc id="1165442" url="https://pl.wikipedia.org/wiki?curid=1165442" title="Zespół osiowy">
Zespół osiowy

Zespół osiowy, gruczoł osiowy – narząd występujący wyłącznie u szkarłupni (Echinodermata), w osi oralno-aboralnej, składający się z prostopadłego kanału krwionośnego, kanału kamiennego i zatoki osiowej układu pseudohemalnego. Jego funkcja jest różnie oceniana.

</doc>
<doc id="1165443" url="https://pl.wikipedia.org/wiki?curid=1165443" title="Moritz Seeler">
Moritz Seeler



</doc>
<doc id="1165451" url="https://pl.wikipedia.org/wiki?curid=1165451" title="UKP Unia Oświęcim">
UKP Unia Oświęcim

Uczniowski Klub Pływacki Unia Oświęcim – klub sportowy w Oświęcimiu, założony w 1999, kontynuator sekcji pływackiej KS Unia Oświęcim.
Siedziba klubu:
ul. Chemików 4 
32-600 Oświęcim
tel. 0 33 842 32 19, 0 33 847 43 63
Zawodnicy klubu trenują na 50 m basenie, zmodernizowanym w 1996 (zbudowany w 1972 był pierwszym w Polsce obiektem o wymiarach olimpijskich), spełniającym wszelkie wymogi sportowe i techniczne konieczne do przeprowadzania transmisji sportowych. Zainstalowana przegroda umożliwia przeprowadzanie zawodów na basenie 25 metrowym.
Historia.
Historia klubu zaczyna się w roku 1972, wtedy to utworzono sekcję pływacką przy KS Unia Oświęcim. Pierwszymi szkoleniowcami byli: Kazimierz Woźnicki, Włodzimierz Liszka, Mieczysław Wyporski i Jan Marek Strzała. Pierwsze złote medale wśród najmłodszych zawodników okręgu krakowskiego zdobyli Dorota Duda i Zbigniew Grochowski w 1974 Zbigniew Grochowski został dwa lata później pierwszym medalistą mistrzostw Polski młodzików, a Grażyna Dziedzic pierwszą mistrzynią Polski juniorów w 1977 wychowankiem klubu, podopiecznym Kazimierza Woźnickiego był niepełnosprawny zawodnik Grzegorz Biela, wielokrotny mistrz świata niepełnosprawnych, złoty medalista paraolimpiady w Toronto w 1976. Kolejne przełomowe wydarzenie w sekcji to ustanowienie pierwszego w historii klubu rekordu Polski seniorów na długim basenie przez Magdalenę Saternus w 1979. W 1981 Grażyna Dziedzic zdobyła brązowy medal na Mistrzostwach Europy Seniorów w Splicie, a rok później jako pierwsza polska pływaczka zapisała się w historii jako trzykrotna finalistka mistrzostw świata w Ekwadorze. W 1982 pokazała swój talent Aneta Chmelik, mistrzyni Polski i mistrzyni Europy juniorów z Innsbrucka. Następne lata to nieprzerwane pasmo sukcesów sekcji pływackiej Unii Oświęcim. Złote medale zdobywali: Małgorzata Głogowska, Małgorzata Zyzak, Lidia Matuzewicz, Zbigniew Olejnik, Bogdan Nicieja, Joanna Gierek, Iwona Iskierka, Maciej Haras, Monika Sujkowska, Dominik Matuzewicz. W 1999 w wyniku likwidacji KS Unia Oświęcim powołano Uczniowski Klub Pływacki Unia.
Sukcesy UKP Unia.
W 2000 klub zajął pierwsze miejsce w polskim rankingu klubowym zdobywając na Ogólnopolskiej Spartakiadzie Młodzieży 16 medali. W następnych latach sukcesy odnosiła Angelika Oleksy i zadebiutował medalowo jeszcze wówczas junior Paweł Korzeniowski, który w barwach Unii wywalczył do 2004 kilka medali, również jako senior, ostatnie cztery medale przed odejściem z klubu zdobył na mistrzostwach Europy w Wiedniu w grudniu 2004. Grupą mistrzostwa sportowego opiekowali się trenerzy Marek Dorywalski, Grzegorz Molenda, Barbara Lipniarska Skubiś i Kazimierz Woźnicki, a ich podopieczni z powodzeniem startowali w mistrzostwach Polski, mistrzostwach Europy i świata. W 2005 na mistrzostwach Europy w Budapeszcie odnosili sukcesy: Iwona Prędecka, Sławomir Wolniak i Ewa Jamborska. Ośmioro zawodników Unii jest w kadrze narodowej seniorów na 2008: Aleksandra Cisowska, Marlena Świderska, Tomasz Gaszyk, Mateusz Piątkowski, Jan Smoliński, Piotr Wielochowski, Sławomir Wolniak, Dawid Zieja.

</doc>
<doc id="1165456" url="https://pl.wikipedia.org/wiki?curid=1165456" title="Tyhjyys">
Tyhjyys

Tyhjyys – trzeci album fińskiego zespołu darkmetalowego Ajattara, wydany w październiku 2004 roku przez wytwórnię Spinefarm Records.
Lista utworów.
Słowa i muzyka: Pasi Koskinen

</doc>
<doc id="1165458" url="https://pl.wikipedia.org/wiki?curid=1165458" title="Hubert Olborski">
Hubert Olborski

Hubert Olborski (ur. 1976) – profesjonalny polski kulturysta. Mistrz Polski w kulturystyce do 80 kg.

</doc>
<doc id="1165463" url="https://pl.wikipedia.org/wiki?curid=1165463" title="Silnie spójne składowe">
Silnie spójne składowe



</doc>
<doc id="1165464" url="https://pl.wikipedia.org/wiki?curid=1165464" title="Kako (księżniczka)">
Kako (księżniczka)

 (ur. 29 grudnia 1994 w Tokio) – japońska księżniczka, druga córka księcia Akishino (Fumihito) i jego żony, księżnej Kiko, wnuczka emerytowanego cesarza Akihito i emerytowanej cesarzowej Michiko. Należy do japońskiej rodziny cesarskiej. Jej symbolem jest .
Księżniczka Kako jest młodszą siostrą Mako Komuro i starszą siostrą księcia Hisahito. Podobnie jak jej starsza siostra i wielu członków rodziny cesarskiej, uczęszczała do prywatnej szkoły w Tokio. W latach 2014–2019 studiowała m.in. psychologię na dwujęzycznym (japoński, angielski) International Christian University (国際基督教大学 "Kokusai Kirisutokyō Daigaku", ICU).
Ma talent do składania origami oraz jazdy figurowej na lodzie.

</doc>
<doc id="1165470" url="https://pl.wikipedia.org/wiki?curid=1165470" title="Ewa Kierzkowska">
Ewa Kierzkowska

Ewa Sławomira Kierzkowska z domu Szczepaniak (ur. 28 czerwca 1964 w Brodnicy) – polska polityk. Posłanka i wicemarszałek Sejmu VI kadencji, w latach 2011–2013 sekretarz stanu w Kancelarii Prezesa Rady Ministrów.
Życiorys.
Uzyskała wykształcenie średnie. Ukończyła liceum ogólnokształcące. W 1982 wstąpiła do Zjednoczonego Stronnictwa Ludowego. Pracowała w strukturze Polskiego Stronnictwa Ludowego, m.in. pełniła funkcję dyrektora biura Naczelnego Komitetu Wykonawczego tej partii.
W wyborach parlamentarnych w 2007 została wybrana na posłankę na Sejm VI kadencji z listy PSL. Startowała w okręgu toruńskim, uzyskując 7561 głosów. W 2008 została wiceprezesem Naczelnego Komitetu Wykonawczego PSL (pełniła tę funkcję do 2012). 18 czerwca 2009 została wybrana na wicemarszałka Sejmu w miejsce Jarosława Kalinowskiego, który został wybrany na posła do Parlamentu Europejskiego. W wyborach parlamentarnych w 2011 kandydowała z okręgu toruńskiego, pomimo 1. pozycji na liście Polskiego Stronnictwa Ludowego nie uzyskała mandatu. 24 listopada 2011 została powołana na stanowisko sekretarza stanu w KPRM, funkcję tę pełniła do 25 lutego 2013. W wyborach do Parlamentu Europejskiego w 2014 startowała z listy PSL w okręgu obejmującym województwo kujawsko-pomorskie i nie uzyskała mandatu posła, zdobywając 633 głosy. Bez powodzenia kandydowała także do Sejmu w wyborach parlamentarnych w 2015. W wyborach samorządowych w 2018 bezskutecznie startowała do sejmiku kujawsko-pomorskiego. W wyborach w 2019 ponownie była kandydatem PSL do Sejmu. Została pracownikiem klubu parlamentarnego tworzonego wokół PSL, objęła później funkcję jego dyrektora.
Życie prywatne.
Córka Jana Szczepaniaka, posła na Sejm i wojewody włocławskiego.

</doc>
<doc id="1165471" url="https://pl.wikipedia.org/wiki?curid=1165471" title="Baidewind">
Baidewind



</doc>
<doc id="1165472" url="https://pl.wikipedia.org/wiki?curid=1165472" title="Karola Uniechowska">
Karola Uniechowska

Karola Radogost Uniechowska herbu Ostoja (ur. 4 listopada 1904 w Rusinowiczach, zm. 28 maja 1955) – ochotniczka w Pomocniczej Służbie Kobiet, podczas II wojny światowej pielęgniarka w wojskowych szpitalach (od ZSRR, poprzez Irak, Palestynę, Egipt do Włoch), siostra operacyjna w 3. Sanitarnym Ośrodku Ewakuacyjnym w Venafro pod Monte Cassino, polska lekarz. Córka Janusza i Zofii z Jelskich, siostra rysownika Antoniego Uniechowskiego i Zofii Uniechowskiej.
Życiorys.
W 1917 zamieszkała w Warszawie, gdzie od 1920 uczyła się w szkole im. Cecylii Plater-Zyberkówny. W latach następnych zmarła jej matka, wkrótce potem – ojciec. Częste choroby przerywały jej naukę, mimo to w 1927 zdała maturę w Gimnazjum Męskim im. A. Mickiewicza. Po śmierci rodziców jej opiekunem był wuj Fortunat Zdziechowski. Odmówił zgody na wybór studiów medycznych dla Karoli. Rozpoczęła naukę w Wyższej Szkole Handlowej, jednocześnie uczęszczając na kursy medyczne. Wkrótce podjęła pracę w Szpitalu Dziecięcym w Warszawie, pod kierunkiem Jana Kossakowskiego. W 1936 rozpoczęła studia na Wydziale Lekarskim AM. Do roku wybuchu wojny, zaliczyła 3 lata nauki i zdała egzaminy półdyplomowe. Prof. J. Kossakowski zaginął podczas kampanii wrześniowej; Karola i asystentka chirurga – Wanda Łążyńska, udały się w kierunku Terespolu, w poszukiwaniu profesora (wiedziały, że przebywał tam podczas walk). Wandzie udało się powrócić do Warszawy (zginęła później w powstaniu warszawskim jako lekarz Szpitala Sióstr Elżbietanek), Karola zaś została aresztowana przez NKWD i osadzona w więzieniu w Łucku. Następnie wywieziono ją do Kazachstanu. Tam pracowała w szpitalach w Akmolińsku i Leninzolu.
Dowiedziała się o tworzeniu Armii Polskiej na terenie ZSRR, postanowiła więc udać się w poszukiwaniu punktów zaciągu ochotniczego. 1 kwietnia 1942 dotarła do Kirgistanu, gdzie rozpoczęła pracę w szpitalu wojskowym 5 Kresowej Dywizji Piechoty. Została wolontariuszką Pomocniczej Służby Kobiet w grupie pod dowództwem Bronisławy Wysłouchowej. Następnie oddział ten wyruszył na szlak ewakuacyjny z Krasnowodzka do Iranu. Służyła w Szpitalu Wojennym nr 2 i wraz z jego personelem przebyła drogę od Iraku poprzez Palestynę, Egipt do Włoch. Komendantem szpitala był Edward Tippelt. Rozpoczęła służbę siostry przełożonej w Monte Cassino.
Odznaczona Medalem Wojska (przez dowództwo 2. Korpusu), Srebrnym Krzyżem Zasługi i Krzyżem Pamiątkowym Monte Cassino. Władze brytyjskie nadały jej Gwiazdę za Wojnę 1939–1945 i Gwiazdę Italii.
Po zakończeniu wojny kontynuowała naukę na Uniwersytecie w Rzymie. Działała też w „Bratniaku” – zarządzie Bratniej Pomocy. Rok później, z pomocą ambasady polskiej, przyjęła stypendium PRL. W roku 1949 uzyskała dyplom lekarza; 4 września 1949 wróciła do kraju. W październiku rozpoczęła pracę w Polskim Instytucie Przeciwgruźliczym w Warszawie przy ul. Chocimskiej 5. Pod koniec roku 1949 uzyskała prawo do wykonywania praktyki lekarskiej. Wkrótce rozpoczęła tłumaczenie prac medycznych z języka francuskiego, opracowała też dwie prace naukowe dotyczące leczenia gruźlicy.
Cierpiała na lewostronną odmę; poprzez ciężkie warunki życia nastąpił nawrót choroby. W tym samym czasie władze dokonały likwidacji Polskiego Instytutu Gruźlicy; utworzono Instytut Gruźlicy, lecz Karola nie znalazła tam etatu. Od roku 1951 przebywała w Otwocku na leczeniu. Zmarła tam 28 maja 1955 w wieku 50 lat. Pochowana na Powązkach w Warszawie.

</doc>
<doc id="1165475" url="https://pl.wikipedia.org/wiki?curid=1165475" title="Stanisław Latałło">
Stanisław Latałło

Stanisław Latałło (ur. 30 stycznia 1945 w Białce Tatrzańskiej, zm. 17 grudnia 1974 na Lhotse) – polski operator filmowy, reżyser, aktor i scenarzysta. 
Życiorys.
Uczęszczał do VI Liceum Ogólnokształcącego im. Tadeusza Reytana w Warszawie. W latach 1964–1970 studiował na Wydziale Operatorskim PWSFTviT w Łodzi. Podczas studiów był twórcą m.in. zdjęć do etiudy Andrzeja Titkowa "Śnieg". Po studiach pracował jako operator przy filmach swojej matki Katarzyny Latałło: "Sam sobie sterem" (1971), "Od starożytnych fraków do maski" (1972). 
Zrealizował dwa filmy telewizyjne: "Listy naszych czytelników" (1973) według słuchowiska Zbigniewa Herberta oraz "Pozwólcie nam do woli fruwać nad ogrodem" (tytuł oryginalny "Lasst uns frei fliegen über den Garten") zrealizowany w 1974 dla telewizji zachodnioniemieckiej na podstawie opowiadania Stanisława Czycza "And" z 1971.
Był twórcą zdjęć do introdukcji "Latający Żyd" w filmie Tadeusza Konwickiego "Jak daleko stąd, jak blisko" (1972) oraz autorem sekwencji "Święta Rodzina" w tym samym filmie. Zagrał Franciszka Retmana, głównego bohatera "Iluminacji" Krzysztofa Zanussiego (1972). Od 1973 był członkiem Zespołu Filmowego „X”. 
Zginął w grudniu 1974 jako operator filmowy kierowanej przez Andrzeja Zawadę polskiej wyprawy himalaistycznej na Lhotse w Himalajach. Jego ciało pozostało w Himalajach, jest pochowany symbolicznie na Starych Powązkach w Warszawie (kwatera 30 wprost-5-11).
W 1996 jego syn Marcin Latałło nakręcił o nim film dokumentalny pt. "Ślad". W 2019 Stanisław Latałło został upamiętniony wraz z innymi polskimi wspinaczami, którzy w latach 1974–2018 zginęli w Himalajach i Karakorum, na Memoriale Polskich Himalaistów na terenie Parku Narodowego Sagarmatha w Namcze Bazar w Nepalu, na wysokości ok. 3500 m, przy szlaku prowadzącym do bazy pod Mount Everestem.
Był żonaty z Marią Stauber. Ojciec reżysera i scenarzysty Marcina Latałło. 

</doc>
<doc id="1165478" url="https://pl.wikipedia.org/wiki?curid=1165478" title="Bonsai z kota">
Bonsai z kota



</doc>
<doc id="1165482" url="https://pl.wikipedia.org/wiki?curid=1165482" title="Stefan Dousa">
Stefan Dousa

Stefan Janusz Dousa (ur. 11 listopada 1945 w Będzinie) – polski rzeźbiarz specjalizujący się w medalierstwie i rzeźbie monumentalnej, profesor sztuk plastycznych.
Życiorys.
Od 1946 mieszkał we Wrocławiu, gdzie ukończył Liceum Sztuk Plastycznych. W 1964 rozpoczął studia w Akademii Sztuk Pięknych w Krakowie. Dyplom uzyskał w pracowni profesora Jerzego Bandury w 1970. Od 1971 zatrudniony na Wydziale Architektury Politechniki Krakowskiej. W 1997 otrzymał tytuł profesora sztuk plastycznych.
Autor rzeźb monumentalnych, a także małych form przestrzennych i medali. Do jego dzieł należą m.in. Pomnik Ofiar Stalinizmu w Tarnowie, Pomnik Katyński w Kętach, Pomnik Ofiar Komunizmu na Cmentarzu Rakowickim w Krakowie, Głaz Papieski oraz popiersia Wielkich Polaków w Krakowie. Projektuje i realizuje wnętrza sakralne w Polsce i za granicą.
Swoją twórczość prezentuje na wystawach indywidualnych i zbiorowych w Polsce, Europie i na świecie, uzyskując szereg nagród. Wystawy indywidualne eksponował we Wrocławiu, Kielcach, Krakowie, Florencji, Norymberdze, Heidelbergu i w Rzymie. Powołany również w skład kapituły Lauru Krakowa XXI wieku.

</doc>
<doc id="1165485" url="https://pl.wikipedia.org/wiki?curid=1165485" title="Badylarz">
Badylarz



</doc>
<doc id="1165488" url="https://pl.wikipedia.org/wiki?curid=1165488" title="Michał Buchowski">
Michał Buchowski

Michał Janusz Buchowski (ur. 20 grudnia 1955) – polski antropolog społeczny, filozof, kulturoznawca. Uczeń Józefa Burszty i Jerzego Kmity.
Życiorys.
Ukończył studia na Uniwersytecie im. Adama Mickiewicza w Poznaniu w zakresie etnologii (1979) i antropologii kulturowej (1981). Tam też doktoryzował się (1983) i habilitował (1990, praca – "Racjonalność, translacja, interpretacja"). 
Prezes Polskiego Towarzystwa Ludoznawczego od 2005 roku. Prezydent European Association of Social Anthropologists w kadencji na lata 2009–2010 (pierwszy w historii Towarzystwa z Europy Środkowo-Wschodniej), wcześniej członek Komitetu Wykonawczego (2007–2008). Przewodniczący Komitetu Organizacyjnego World Council of Anthropological Associations w kadencji na lata 2012–2014, wcześniej zastępca przewodniczącego (2010–2012). Dyrektor Instytutu Etnologii i Antropologii Kulturowej UAM (od 2008) oraz Centrum Badań Migracyjnych. Członek rad redakcyjnych kilku międzynarodowych czasopism, w tym "Social Anthropology", "Journal of Language and Politics" i „Socialni Studie”.
Przez pewien czas był żonaty ze Staną Buchowską, z którą ma dzieci Jana i Zuzannę.
W 1994 odznaczony Brązowym Krzyżem Zasługi.
Działalność naukowa.
W centrum jego zainteresowań znajdują się: teoria i metodologia antropologii, antropologia postsocjalizmu i współczesne społeczeństwo polskie, antropologia religii (magia, racjonalność), migracje oraz heterogeniczność kulturowa.
Profesor doktor habilitowany, wykładowca antropologii w Instytucie Etnologii i Antropologii Kulturowej na Wydziale Historycznym Uniwersytetu im. Adama Mickiewicza w Poznaniu (kierownik Zakładu Studiów Europejskich i Krytyki Kulturowej) w tym Instytucie, od 2008 roku dyrektor tegoż Instytutu. Piastuje Katedrę Porównawczych Studiów Środkowoeuropejskich na Wydziale Kulturoznawstwa Europejskiego Uniwersytetu Viadrina we Frankfurcie nad Odrą.
W 2019 został członkiem Rady Doskonałości Naukowej I kadencji.
Stypendysta na Uniwersytecie w Cambridge, Fundacji Fulbrighta na Uniwersytecie Kalifornijskim, Commonwealth Center na Uniwersytecie w Wirginii i Fundacji Kościuszkowskiej na Uniwersytecie Kansaskim oraz Fundacji Humboldta na Uniwersytecie Berlińskim. Prowadził badania w Centre national de la recherche scientifique w Paryżu i Centre Marc Bloch w Berlinie. W roku akademickim 2001–2002 pracował jako Visiting Profesor na Uniwersytecie Rutgers w New Jersey, a w roku 2003–2004 został pierwszym w historii Kościuszko Foundation i Semper Polonia Distinguished Visiting Profesor (Uniwersytet Columbia, Nowy Jork).
Badania terenowe prowadził w wielkopolskiej wiosce Dziekanowice.
Wybrane publikacje.
Autor:
Redaktor antologii:
Tłumaczenia:

</doc>
<doc id="1165495" url="https://pl.wikipedia.org/wiki?curid=1165495" title="Góra Mazurowa (Wyżyna Olkuska)">
Góra Mazurowa (Wyżyna Olkuska)

Góra Mazurowa, Mazurowe Doły – wzgórze o wysokości 423 m n.p.m. Znajduje się na południowej części Wyżyny Olkuskiej, wznosi się nad krzeszowickim osiedlem Czatkowice w województwie małopolskim. Południowe zbocze opada do Rowu Krzeszowickiego. Północną część wzgórza zajmuje Kopalnia Wapienia Czatkowice.

</doc>
<doc id="1165500" url="https://pl.wikipedia.org/wiki?curid=1165500" title="Model wzrostu Solowa">
Model wzrostu Solowa

Model wzrostu Solowa (także model Solowa-Swana) – prosty makroekonomiczny egzogeniczny model wzrostu, posługujący się funkcją produkcji uzależniającą wielkość produkcji od ilości zużywanych czynników produkcji (pracy, kapitału i stanu technologii). Wykorzystywaną funkcją może być np. funkcja Cobba-Douglasa lub funkcja produkcji CES.
Według założeń modelu Roberta Solowa i Trevora Swana coraz większa ilość kapitału, jaka przypada na pojedynczego pracownika, wywołuje coraz mniejszy przyrost przypadającej na niego porcji produkcji. Funkcję tę możemy zapisać następująco:
gdzie:
Funkcja formula_5 opisująca wielkość produkcji, powinna mieć dodatnią pierwszą pochodną i ujemną drugą pochodną, by odzwierciedlić dodatni produkt krańcowy kapitału i malejące przychody z kapitału. Z powyższego wzoru wynika, że na zmianę wielkości produkcji mają wpływ kapitał i postęp techniczny. Przy założeniu stałości nakładów kapitałowych, wzrost produkcji następuje w wyniku zmian technologicznych. Ponieważ funkcja formula_6 rośnie wraz ze wzrostem formula_7 mamy dodatnią zależność pomiędzy produktem a kapitałem na jednego zatrudnionego.
Solow poszukuje takiej ilości kapitału przypadającego na jednego zatrudnionego, w której gospodarka osiąga stan równowagi. Praca i kapitał będą rosły w tym samym stopniu, co spowoduje stabilny wzrost gospodarczy i ograniczy efekty prawa malejących przychodów.
Uogólnienie.
Powyższy wzór zakłada stałość funkcji produkcji w czasie. Możemy go zmodyfikować poprzez uzależnienie zmian technologicznych od czasu. Przyjmijmy:
gdzie formula_3 jest funkcją rosnącą.
Wprowadzenie tej zależności spowoduje, że zwiększenie kapitału na jednego zatrudnionego będzie w większym stopniu wpływało na wzrost produkcji w przyszłości. Zakładając postęp w technologii, możemy się spodziewać, że kolejne stany zrównoważonego wzrostu będą się charakteryzować coraz większym formula_7 co spowoduje wzrost wydajności.

</doc>
<doc id="1165506" url="https://pl.wikipedia.org/wiki?curid=1165506" title="Katarzyna Latałło">
Katarzyna Latałło

Katarzyna Latałło (z d. Wasiutyńska) (ur. 23 maja 1924 w Warszawie, zm. 11 grudnia 2009 tamże) – polska reżyserka filmów animowanych, malarka, grafik.
Życiorys.
Była córką profesora prawa Bohdana i Marii, córki malarza Józefa Buchbindera, siostrą publicysty Wojciecha.
W 1952 ukończyła studia na Wydziale Malarstwa i Grafiki ASP w Warszawie, uzyskując dyplom u profesora. Jana Sokołowskiego. Uczestniczyła w wielu wystawach krajowych i zagranicznych z zakresu grafiki i rysunku, m.in. na Ogólnopolskich Wystawach Plastyki w latach 1952, 1953 i 1954, na wystawie w Arsenale w Warszawie w 1955 (nagrodzona), I Ogólnopolskiej Wystawie Grafiki Artystycznej i Rysunku, Warszawa 1956, Ogólnopolskiej Wystawie Młodego Malarstwa, Rzeźby i Grafiki w Sopocie w 1958, Wystawie Grafiki, Ilustracji Książkowej i Plakatu, Berlin-Hamburg-Kolonia w 1956, I Biennale Grafiki Polskiej w Krakowie w 1960, wystawie książki i ilustracji z cyklu „Polskie Dzieło Plastyczne w XV-lecie PRL” w Warszawie w roku 1962.
W latach 1953-1955 i 1964-1965 zasiadała w zarządzie Sekcji Grafiki ZPAP. Od 1961 jako reżyserka i scenografka współpracowała z wytwórniami: „Se-ma-for”, Studio Miniatur Filmowych , Studio Filmów Rysunkowych w Bielsku Białej oraz z Wytwórnią Filmów Oświatowych w Łodzi. Od 1956 członkini Stowarzyszenia Filmowców Polskich. Filmy jej autorstwa były nagradzane na przeglądach krajowych i międzynarodowych - m.in. „Kat i Katarzyna” – Nagroda m. Łodzi w 1965, „Pan Plastyk” – nagroda FIPRESCI na Festiwalu w Mar del Plata 1965, nagroda za serię filmową „Przygody Sindbada Żeglarza”, Łódź 1970.
W latach 2005–2006 była radną Warszawy z listy PiS.
Pochowana na Starych Powązkach w Warszawie (kwatera 30 wprost-5-11).
Matka Stanisława Latałły i babka Marcina Latałły.

</doc>
<doc id="1165520" url="https://pl.wikipedia.org/wiki?curid=1165520" title="Adam Gawęda">
Adam Gawęda

Adam Gawęda (ur. 3 listopada 1967 w Rydułtowach) – polski polityk, górnik, ekspert w zakresie polityki surowcowej i energetycznej, poseł na Sejm VI i IX kadencji, senator IX kadencji, w 2019 sekretarz stanu w Ministerstwie Energii, w latach 2019–2020 sekretarz stanu w Ministerstwie Aktywów Państwowych.
Życiorys.
Z wykształcenia magister inżynier górnik. Ukończył studia na Wydziale Górnictwa i Geologii Politechniki Śląskiej.
Pracował w Kompanii Węglowej. Od 1994 do 2007 pełnił funkcje kierownicze, był koordynatorem Biura Strategii, koordynatorem Zespołu Zarządzania Środkami Produkcji w Centrum Wydobywczym Południe, pełnomocnikiem dyrektora Systemów Zarządzania Jakością, szefem inwestycji i ochrony środowiska, zastępcą kierownika służby strzałowej, nadsztygarem górniczym, zastępcą kierownika robót górniczych. Wcześniej pracował na stanowiskach nadgórnika, sztygara zmianowego i starszego inspektora przygotowania produkcji w KWK Rydułtowy-Anna.
W latach 1998–2007 zasiadał w radzie powiatu wodzisławskiego, od 2002 pełnił funkcję wiceprzewodniczącego tego gremium.
W wyborach parlamentarnych w 2007 został wybrany na posła VI kadencji z listy Prawa i Sprawiedliwości. Startował w okręgu rybnickim, uzyskując 7757 głosów. W listopadzie 2010 wystąpił z PiS i przystąpił do nowo utworzonego klubu parlamentarnego Polska Jest Najważniejsza. Został później także działaczem partii o tej nazwie. W 2011 nie uzyskał reelekcji w wyborach parlamentarnych.
W 2014 bezskutecznie kandydował na prezydenta Wodzisławia Śląskiego (jako bezpartyjny kandydat z KW PiS), uzyskał natomiast z ramienia Prawa i Sprawiedliwości mandat radnego sejmiku śląskiego. Wstąpił potem ponownie do PiS.
W 2015 wystartował do Senatu z ramienia PiS w okręgu nr 72. Został wybrany na senatora, otrzymując 69 014 głosów. W Senacie objął funkcję wiceprzewodniczącego Komisji Gospodarki Narodowej i Innowacyjności. Prowadził biuro senatorskie w Wodzisławiu Śląskim.
15 lipca 2019 został sekretarzem stanu w Ministerstwie Energii, a także pełnomocnikiem rządu do spraw restrukturyzacji górnictwa węgla kamiennego.
W wyborach parlamentarnych w 2019 kandydował z listy PiS do Sejmu w okręgu nr 30, otrzymując 26 291 głosów i uzyskując mandat posła IX kadencji. Biuro poselskie również otworzył w Wodzisławiu Śląskim. W listopadzie 2019, po przekształceniach w strukturze ministerstw, przeszedł na funkcję sekretarza stanu w Ministerstwie Aktywów Państwowych. 27 marca 2020 został odwołany z tej funkcji.
Mąż Ewy Gawędy.

</doc>
<doc id="1165521" url="https://pl.wikipedia.org/wiki?curid=1165521" title="Puchar UEFA (1992/1993)">
Puchar UEFA (1992/1993)

Puchar UEFA 1992/1993 () – 22. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 15 września 1992 – 19 maja 1993. W rozgrywkach zwyciężyła drużyna Juventus F.C..

</doc>
<doc id="1165522" url="https://pl.wikipedia.org/wiki?curid=1165522" title="Juan Manuel Márquez">
Juan Manuel Márquez

Juan Manuel Márquez (ur. 23 sierpnia 1973 w Meksyku) – meksykański bokser, mistrz świata WBO w wadze junior półśredniej, mistrz świata WBA i WBO w kategorii lekkiej (do 135 funtów), były mistrz świata organizacji WBA i IBF w kategorii piórkowej (do 126 funtów) oraz organizacji WBC w kategorii junior lekkiej (do 130 funtów). Był także tymczasowym mistrzem federacji WBO w kategorii piórkowej. W swojej karierze pokonał 8 zawodników o tytuł mistrza świata. Starszy brat boksera Rafaela Márqueza.
Początki kariery.
Karierę zawodową rozpoczął w maju 1993. Już w pierwszej walce doznał porażki, na skutek dyskwalifikacji za uderzenia głową. W kwietniu 1996, w swojej szesnastej walce, znokautował w ósmej rundzie byłego mistrza świata WBA w kategorii junior piórkowej Julio Gervacio. W następnych latach stoczył kilkanaście zwycięskich pojedynków. Pokonał między innymi przyszłego mistrza świata WBO w kategorii junior piórkowej Agapito Sancheza oraz byłego mistrza świata WBA w kategorii koguciej Alfreda Koteya.
11 września 1999 przegrał na punkty z Freddiem Norwoodem walkę o tytuł mistrza świata WBA w kategorii piórkowej. Po tej porażce do końca 2001 roku wygrał kolejnych osiem pojedynków, w tym z byłym mistrzem świata WBO w kategoriach koguciej i junior piórkowej Danielem Jiménezem.
Mistrzostwo świata IBF i WBA w kategorii piórkowej.
9 marca 2002 wygrał w walce eliminacyjnej IBF z Australijczykiem Robbiem Pedenem. 1 lutego 2003 w pojedynku o wakujący tytuł mistrza świata IBF w kategorii piórkowej pokonał przez techniczny nokaut w siódmej rundzie Manuela Medinę, pięciokrotnego mistrza świata w tej kategorii wagowej.
Pierwszy raz obronił swój tytuł w listopadzie 2003 w walce z Derrickiem Gainerem, zdobywając dodatkowo pas mistrzowski organizacji WBA. Sędzia przerwał walkę w siódmej rundzie, po tym jak Gainer doznał rozcięcia głowy po niezamierzonym uderzeniu głową. 8 maja 2004 zmierzył się z Mannym Pacquiao. Walka zakończyła się remisem, mimo że Márquez w pierwszej rundzie trzy razy leżał na deskach.
Po walce z Pacquiao jeszcze dwukrotnie zdołał obronić swoje mistrzowskie pasy. 18 września 2004 pokonał na punkty późniejszego mistrza IBF w kategorii piórkowej Orlandem Salido. 7 maja 2005 takim samym rezultatem zakończyła się jego walka z Victorem Polo. W sierpniu 2005 IBF odebrała Márquezowi tytuł mistrzowski, ponieważ nie udało się zorganizować walki z oficjalnym pretendentem do tytułu Phafrakorbem Rakkietgymem. W konsekwencji WBA odebrała Márquezowi status "Super Mistrza" ("Super Champion") i nakazała walczyć z posiadaczem zwykłego pasa mistrzowskiego w tej kategorii wagowej Chrisem Johnem. Walka odbyła się 4 marca 2006 – Márquez przegrał ją na punkty jednogłośną decyzją sędziów.
Tytuł tymczasowego mistrza świata WBO w kategorii piórkowej.
W sierpniu 2006 wygrał przez techniczny nokaut w siódmej rundzie z Terdsakiem Jandaengiem. Stawką pojedynku był tytuł tymczasowego mistrza świata WBO w kategorii piórkowej, ponieważ dotychczasowy mistrz Scott Harrison nie był w stanie bronić swego tytułu z powodu problemów zdrowotnych. W listopadzie tego samego roku, broniąc wywalczonego trzy miesiące wcześniej tytułu, znokautował w dziewiątej rundzie Jimrexa Jaca.
Mistrzostwo świata WBC w kategorii junior lekkiej.
Po tej walce Márquez zmienił kategorię wagową na wyższą. 3 marca 2007 zmierzył się z mistrzem świata WBC w kategorii junior lekkiej Markiem Antoniem Barrerą. Márquez wygrał ten pojedynek i odebrał Barrerze pas mistrzowski. Następnie we wrześniu miał się zmierzyć z Jorge Rodrigiem Barriosem, jednak Argentyńczyk zrezygnował z walki z powodu kontuzji. 3 listopada 2007 wygrał na punkty ze srebrnym medalistą olimpijskim z Sydney Rockym Juarezem.
15 marca 2008 stracił swój tytuł, przegrywając niejednogłośną decyzją na punkty z Mannym Pacquiao. Wielu komentatorów i widzów uznało ten wynik za kontrowersyjny.
Mistrzostwo świata WBA i WBO w kategorii lekkiej.
Po tej porażce po raz kolejny zmienił kategorię wagową na wyższą, aby zmierzyć się z Joelem Casamayorem. 13 września 2008 pokonał Kubańczyka przez techniczny nokaut w jedenastej rundzie, wcześniej dwukrotnie kładąc go na deski. 28 lutego 2009 roku po zaciętej walce wygrał przez techniczny nokaut w dziewiątej rundzie z Juanem Díazem. Obaj bokserzy doznali rozcięć skóry w okolicach prawego oka – Márquez w rundzie piątej, Díaz w ósmej. Był to pojedynek o wakujące tytuły mistrzowskie WBA i WBO w kategorii lekkiej.
19 września 2009 roku zmierzył się z Floydem Mayweatherem Jr. Stawką walki nie były tytuły mistrzowskie należące do Márqueza, a umowny limit wagowy został ustalony na 144 funty. Walka początkowo miała się odbyć 18 lipca 2009 roku, ale została przełożona z uwagi na kontuzję żeber Amerykanina. Ostatecznie Mayweather Jr. nie zdołał zmieścić się w umówionym limicie wagowym (ważył 146 funtów) i musiał zapłacić karę określoną w kontrakcie: 600 tys. dolarów – po 300 tys. dolarów za każdy funt nadwagi. Pojedynek zdecydowanie na punkty wygrał Amerykanin. Sędziowie punktowali na jego korzyść w stosunku 118-109, 120-107 i 119-108. Márquez w drugiej rundzie leżał na deskach. 31 lipca 2010 w swojej pierwszej obronie, a jednocześnie w pojedynku rewanżowym, pokonał jednogłośną decyzją Juana Díaza. Cztery miesiące później pokonał przez techniczny nokaut tymczasowego mistrza WBO Michaela Katsidisa, pomimo że Marquez był liczony w trzeciej rundzie. 16 lipca 2011 podczas kolejnej obrony znokautował już w pierwszej rundzie Likara Ramosa. 21 listopada 2011 ponownie zmierzył się z Mannym Pacquiao, przegrywając decyzją sędziów, choć według większości obserwatorów to Márquez zasłużył na zwycięstwo. 29 grudnia 2011 federacja WBA poinformowała o odebraniu Márquezowi pasa mistrzowskiego w wadze lekkiej, a 26 stycznia 2012 podobną decyzję podjęła federacja WBO.

</doc>
<doc id="1165526" url="https://pl.wikipedia.org/wiki?curid=1165526" title="Jarosław Rak">
Jarosław Rak

Jarosław Rak (ur. 29 lipca 1909 w Winnikach, zm. 10 września 1989) – ukraiński działacz nacjonalistyczny, sportowy i płastowy, prawnik.
W latach 30. był członkiem Organizacji Ukraińskich Nacjonalistów, działaczem Ukraińskiego Związku Sportowego we Lwowie oraz przewodniczącym Ukraińskiego Studenckiego Klubu Sportowego.
W 1934 był sądzony w „procesie warszawskim” za udział w zabójstwie ministra Bronisława Pierackiego, skazany na karę więzienia.
W latach 1939-1940 był kierownikiem wydziału młodzieży Ukraińskiego Komitetu Centralnego, następnie działaczem Ukraińskiego Komitetu Narodowego w Krakowie. Aresztowany 5 lipca 1941, do 18 grudnia 1944 był więźniem niemieckiego obozu koncentracyjnego KL Auschwitz (nr oboz. 66676).
W latach 1945-1948 był działaczem młodzieżowym w Niemczech, w latach 1945-1953 członkiem Głównej Rady Płastowej, od 1970 przewodniczącym Koordynacyjnej Rady Wychowawczo-Doradczej przy Ukraińskim Komitecie Kongresowym Ameryki.

</doc>
<doc id="1165529" url="https://pl.wikipedia.org/wiki?curid=1165529" title="MathCad">
MathCad



</doc>
<doc id="1165530" url="https://pl.wikipedia.org/wiki?curid=1165530" title="Dolina Krzeszówki">
Dolina Krzeszówki

Dolina Krzeszówki – dolina rzeki Krzeszówka w południowej części Wyżynie Olkuskiej.
Dolina ma kierunek południkowy, rozpoczyna się w górnym biegu rzeki Krzeszówka, jako przedłużenie Doliny Eliaszówki (północno-wschodnia odnoga doliny) i Doliny Czernki (północno-zachodnia część). Rozpoczyna się na styku tych dolin na południowej granicy wsi Czerna, przy ujściu Czernki do Krzeszówki. Rozciąga się na południe, rozdzielając krzeszowickie osiedle Czatkowice na część zachodnią Czatkowice Dolne (w Dolinie Krzeszówki) i Czatkowice Górne (wschodnia część). Dolina otoczona jest od wschodu stromym zboczem Góry Mazurowej z wielkim kamieniołomem „Czatkowice”, a od zachodu z wzgórzami Lipiniówka i Bartlowa Góra. W dolinie znajdują się źródła krasowe: Źródło Chuderskiego, Źródło dr Wróbla i Źródło Nowe. Południowa część opada do Rowu Krzeszowickiego.

</doc>
<doc id="1165532" url="https://pl.wikipedia.org/wiki?curid=1165532" title="Marcus Gjøe Rosenkrantz">
Marcus Gjøe Rosenkrantz

Marcus Gjøe Rosenkrantz (ur. 25 stycznia 1762 w Tveit koło Kristiansand, zm. 11 maja 1838 w Christianii (ob. Oslo)) - norweski polityk. Wicekról (stadholder) Norwegii, pełniący również funkcję premiera, w okresie od 14 sierpnia 1814 do 31 stycznia 1815. Był prawnikiem, studiował na uniwersytecie w Kopenhadze. Odznaczony Królewskim Orderem Serafinów.

</doc>
<doc id="1165533" url="https://pl.wikipedia.org/wiki?curid=1165533" title="Buchta">
Buchta



</doc>
<doc id="1165534" url="https://pl.wikipedia.org/wiki?curid=1165534" title="Edward Kupiszewski">
Edward Kupiszewski

Edward Kupiszewski (ur. 18 czerwca 1940 w Czerwonce k. Makowa Mazowieckiego, zm. 8 sierpnia 2000 w Ostrołęce) – pedagog, poeta, prozaik, publicysta, działacz społeczny, uczestnik i animator życia literackiego, związany z Klubem Literackim „Narew”.
Życiorys.
Urodził się w rodzinie organisty, był synem Tadeusza i Stanisławy z d Siarkowskiej. Dzieciństwo i młodość spędził w Świętym Miejscu k. Przasnysza. Uczęszczał do SP w Krępie, następnie do Liceum Pedagogicznego w Ostrołęce (1960). W 1969 r. ukończył filologię polską na Uniwersytecie Warszawskim.
Od 1960 r. pracował jako nauczyciel w Szkole Podstawowej w Lipie k. Przasnysza, z przerwą na służbę wojskową w Koszalinie (1962–1963). W czasie służby wojskowej współpracował z Domem Kultury i red. „Żołnierza Polski Ludowej” w Koszalinie. W latach 1965–1968 pracował w SP w Osówcu k. Przasnysza, następnie w Liceum Ogólnokształcącym w Chorzelach (1968–1975). Był radnym i przewodniczącym MRN w Chorzelach (1969-74). W latach 1975–1982 pracował w Wojewódzkim Komitecie Zjednoczonego Stronnictwa Ludowego w Ostrołęce, a od 1982 r. jako nauczyciel w Studium Nauczycielskim, później w Zespole Kolegiów Nauczycielskich w Ostrołęce. Od 1960 r. aktywnie działał w Związku Nauczycielstwa Polskiego. Był członkiem i działaczem Towarzystwa Przyjaciół Ostrołęki, lektorem Towarzystwa Wiedzy Powszechnej. Prof. Zbigniew Chojnowski cytuje m.in. taką opinię studentki E. Kupiszewskiego, Edyty Pliszki: „Miał w sobie wiele ciepła, radości, miłości.To biło szczególnie od Niego! Ceniłam Go właśnie za Jego sposób bycia, rozmowę, podejście do innych. Był wspaniałym Człowiekiem!”
Był mężem Teresy z d. Liszewskiej, również nauczycielki, mieli cztery córki: Joannę Marię (ur. 1966), Ewę (ur. 1968), Bożenę (ur. 1970) i Hannę (ur. 1972). Od 1975 r. mieszkał w Ostrołęce. Spoczął na cmentarzu komunalnym w Ostrołęce w Alei Zasłużonych.
Twórczość literacka.
Jako poeta debiutował w 1956 na łamach „Nowej Wsi”. Poezje jego zamieszczały także inne pisma, takie jak "Poezja", „Głos Nauczycielski”, „Poezja Dzisiaj”. Od 1972 r. należał do Korespondencyjnego Klubu Młodych Pisarzy. Był członkiem Grupy Poetyckiej „Narew"”", później Klubu Literackiego „Narew"”", od 1984 – Związku Literatów Polskich. Przez dwie kadencje był członkiem Zarządu ZLP. Należał do Stowarzyszenia Bibliotekarzy Polskich, z Miejską Biblioteką Publiczną w Ostrołęce współorganizował „Spotkania Literackie na Kurpiach”. Współpracował z „Tygodnikiem Ostrołęckim”. Był autorem m.in. stałych felietonów "Rozmowy z córką" i "Listy do ojca". Założył pismo studenckie „Parnasik"”" (1992), wydawane przez Zespół Kolegiów Nauczycielskich w Ostrołęce, i był współtwórcą cyklu wieczorów literackich prowadzonych wspólnie z Ireną Knapik-Machnowską – "Salon Literacki Ireny Knapik Machnowskiej i Edwarda Kupiszewskiego"; w latach 1995–1996 był współwydawcą pisma pod tym samym tytułem. W latach 1989–1992 współredagował kwartalnik społeczno-artystyczny „Pracownia”. Był inicjatorem promocji literackiej i wydawniczej młodych utalentowanych poetów, współredaktorem wielu tomików poetyckich, współorganizatorem licznych konkursów, spotkań oraz imprez kulturalnych i literackich na Kurpiach i Mazowszu. Uczestniczył w Warszawskiej Jesieni Poetyckiej oraz w Międzynarodowym Listopadzie Poetyckim w Poznaniu.
Proza.
Był również autorem słuchowisk radiowych: "Dług" oraz "Miałbym taki piękny pogrzeb".
Nagrody i wyróżnienia.
Źródło: "Słownik biograficzny Kurpiowszczyzny XX wieku".
Upamiętnienie.
Od 2005 r. jedno z rond drogowych w Ostrołęce nosi imię Edwarda Kupiszewskiego.
W 2016 Związek Kurpiów apelował o nazwanie ulic we wsiach i miastach na terenie regionu nazwiskami ważnych dla Kurpiów postaci historycznych, wśród nich Kupiszewskiego.

</doc>
<doc id="1165538" url="https://pl.wikipedia.org/wiki?curid=1165538" title="Mbini (miasto)">
Mbini (miasto)

 
Mbini – miasto w zachodniej kontynentalnej części Gwinei Równikowej, w prowincji Prowincji Nadmorskiej. W 2005 roku liczyło 4062 mieszkańców.

</doc>
<doc id="1165539" url="https://pl.wikipedia.org/wiki?curid=1165539" title="Anatolij Kuzniecow">
Anatolij Kuzniecow

Anatolij Wasiliewicz Kuzniecow (Анатолий Васильевич Кузнецов, ur. 18 sierpnia 1929 w Kijowie, zm. 14 czerwca 1979 w Londynie) – rosyjski pisarz, komunista, współpracownik KGB, dziennikarz emigracyjny.
Urodził się w Kijowie. Mieszkał w dzielnicy Kureniwka (ros. "Kurieniowka") graniczącej z miejscem okupacyjnych kaźni Babim Jarem. Był świadkiem masowych rozstrzeliwań oraz funkcjonowania obozu koncentracyjnego. 
Po wojnie pracował w kolegium redakcyjnym młodzieżowego miesięcznika „Junost'”. Na kanwie okupacyjnych wspomnień napisał dokumentalną powieść "Babi Jar", wydaną w 1966 w „Junosti”. Publikacja ta była zniekształcona obszernymi skreśleniami przez cenzurę partii tekstu oraz wymuszonymi tzw. uzupełnieniami. Tym niemniej powieść stała się literackim wydarzeniem.
W 1968 miesięcznik „Nowyj Mir” opublikował jego opowiadanie "Artysta zespołu mimów" ("Артист миманса"), smutny utwór o małym człowieku, wielkiej sztuce i globalnej niesprawiedliwości.
W trakcie pracy nad powieścią o partii i jej założycielu Leninie, dedykowanej setnej rocznicy urodzin wodza, Kuzniecow w 1969 uzyskał oddelegowanie do Londynu w celu zebrania materiału faktograficznego. Po przyjeździe do Wielkiej Brytanii poprosił o azyl polityczny i publicznie oświadczył, że był tajnym współpracownikiem KGB. Jednocześnie bardzo ostro i negatywnie wypowiadał się o ZSRR oraz o radzieckiej opozycyjnej inteligencji. Te wypowiedzi wywołały zdecydowaną polemikę m.in. Artura Millera i Andrieja Amalrika. 
W ZSRR pozostawił żonę, dziewięcioletniego syna i matkę. Z matką utrzymywał więź korespondencyjną (zmarła w 1992 r.), żona pod naciskiem KGB korespondencji nie podtrzymała. Jego nazwisko usunięto ze wszystkich radzieckich leksykonów, a utwory wycofano z bibliotek.
W Londynie pracował w Radiu Swoboda, gdzie prowadził cotygodniową audycję "Pisarz przed mikrofonem".
Zmarł w swoim domu w Londynie.
Dzieła.
Wydanie polskie:
Kuzniecow Anatol, "Babi Jar", przeł. Zofia Korczak-Zawadzka, Warszawa : Państwowy Instytut Wydawniczy, 1968, 337 str.

</doc>
<doc id="1165542" url="https://pl.wikipedia.org/wiki?curid=1165542" title="Palea">
Palea



</doc>
<doc id="1165543" url="https://pl.wikipedia.org/wiki?curid=1165543" title="Johann Christoph Doebel">
Johann Christoph Doebel

Johann Christoph Doebel (ochrzczony 9 grudnia 1640 w Bladiau, zm. 17 listopada 1705 w Królewcu, lub 1713 w Berlinie) – niemiecki rzeźbiarz barokowy.
Był synem rzeźbiarza Michaela Doebela (ok. 1610-1668/1678), który przybył do Królewca ze Świdnicy i zamieszkał na Steindamm. Johann Christoph Doebel (Döbel) kształcił się u ojca, następnie w latach 1668-1679 przebywał poza miastem. Do jego dzieł - w większości zniszczonych podczas II wojny światowej - należały: w Królewcu nagrobek kanclerza Johanna von Kospoth (1663-1664 - jako współpracownik ojca i brata Johanna Michaela Doebela Młodszego) oraz nagrobek Cathariny i Bartholomäusa Böhmów (1684-1688), oba w katedrze, ponadto figury aniołów ze szczytu siedziby Loży Pod Trzema Koronami (ul. Hintertragheim 31, ok. 1695). Rzeźbił ołtarz i kazalnicę w Wilczętach (1681), ołtarze w kościołach w Arnau (1687) i Tarowie (1688). Odnawiał i uzupełnił uszkodzony 1687 ołtarz w Quednau. Jego dziełem była ambona w Laptawie (1690) i zachowana w kolegiacie w Dobrym Mieście na Warmii (fundowana 1693). Działał dla jezuitów w Świętej Lipce (1696-1699), wykonując tam ołtarze boczne, konfesjonały i ławki. 
Od ok. 1700 tworzył w Berlinie, gdzie jako rzeźbiarz dworski i architekt działał również jego brat Johann Michael Doebel Mł. (1635-1702). Wykonał ambonę w kościele Parafialnym ("Parochialkirche") (1703/1704) i ok. 1710 ołtarz w kościele św. Mikołaja, ponadto figurę Wielkiego Elektora (w zbiorach zamku Monbijou).
Żonaty 1679 z Anną z d. Fischer ze Starego Miasta Królewca, z którą miał 3 córki. Niektórzy autorzy określają datę jego zgonu jako 17 listopada 1705, wówczas autorstwo ostatnich dzieł berlińskich byłoby wątpliwe.
Linki zewnętrzne.
Fotografia figury w Berlinie

</doc>
<doc id="1165550" url="https://pl.wikipedia.org/wiki?curid=1165550" title="Michał Grajek">
Michał Grajek

Michał Grajek (ur. 1883 w Gnieźnie, zm. 17 sierpnia 1947 w Katowicach) – śląski działacz narodowy i sanacyjny, senator II RP (II, IV i V kadencji) i poseł na Sejm Śląski.
Życiorys.
W latach 1892–1914 przebywał w Nadrenii Północnej-Westfalii, gdzie pracował jako górnik. Brał udział w III powstaniu śląskim.
Politycznie związany z narodowym odłamem związków zawodowych, był członkiem Narodowego Stronnictwa Robotniczego i Narodowej Partii Robotniczej (do 1934). Po 1934 przeszedł na stronę sanacji, od 1935 był członkiem śląskiego oddziału OZN.
W latach 1922–1935 sprawował mandat posła na Sejm Śląski, był wicemarszałkiem jego I kadencji (1922–1927). W latach 1928–1930 i 1935–1939 piastował funkcję senatora, wybrany w województwie śląskim, najpierw NPR, później BBWR i OZN. 
W czasie okupacji był pod ścisłym nadzorem policji niemieckiej, krótko więziony.
Od sierpnia 1946 wiceprezes ZG Stronnictwa Pracy. W 1947 kandydował z listy Stronnictwa Pracy w wyborach do Sejmu Ustawodawczego. Od 1947 kierownik wydziału socjalnego Jaworznicko-Mikołowskiego Zjednoczenia Przemysłu Węglowego.
Pochowany na Cmentarzu przy ul. Francuskiej w Katowicach (kwatera CI C-577, rząd 17).
Upamiętnienie.
Od 2015 patron skweru w Katowicach.

</doc>
<doc id="1165551" url="https://pl.wikipedia.org/wiki?curid=1165551" title="Sonora (Kalifornia)">
Sonora (Kalifornia)

Sonora – miasto w Kalifornii w Sierra Nevada, stolica hrabstwa Tuolumne, o powierzchni 7,9 km² zamieszkiwane przez 4423 mieszkańców (2000).
Miasto zostało założone przez meksykańskich górników w czasie gorączki złota. Miasto do dzisiaj zachowało tradycyjną architekturę, dlatego stało się miejscem kręcenia wielu filmów, między innymi "Bonanzy" czy "Powrotu do przyszłości".

</doc>
<doc id="1165553" url="https://pl.wikipedia.org/wiki?curid=1165553" title="Tracie Savage">
Tracie Savage

Tracie Savage (ur. 7 listopada 1962 w Ann Arbor, Michigan) – amerykańska aktorka, grająca głównie w projekcjach telewizyjnych, oraz była reporterka.
W latach 1974-1975 występowała jako Christy Kennedy w serialu "Domek na prerii". W 1982 roku pojawiła się w roli Debbie w kultowym "Piątku, trzynastego III". Poza tą rolą wystąpiła jeszcze w filmie kinowym "The Devil and Max Devlin" oraz w krótkim metrażu "Loretta" w roli tytułowej. Obecnie mieszka w Los Angeles. W 2013 pojawiła się w filmie dokumentalnym "".

</doc>
<doc id="1165554" url="https://pl.wikipedia.org/wiki?curid=1165554" title="Adenohypophysis">
Adenohypophysis



</doc>
<doc id="1165557" url="https://pl.wikipedia.org/wiki?curid=1165557" title="Emil Caspari">
Emil Caspari

Emil Edmund Caspari (ur. 8 maja 1877 w Łowiczu, zm. 29 kwietnia 1935 w Mysłowicach) – śląski polityk, poseł na Sejm Śląski II kadencji i jego wicemarszałek w 1930 r.
Życiorys.
Studiował nauki społeczno-ekonomiczne na Politechnice w Charlottenburgu, a następnie na uniwersytecie w Berlinie. Od lutego 1900 r. był członkiem Organizacji Zagranicznej Polskiej Partii Socjalistycznej w Belinie, a następnie w Zurychu. W 1901 r. uczestniczył w VI Zjeździe PPS zaboru pruskiego oraz brał udział w protestach ludności polskiej w Berlinie przeciw polityce Rzeszy wobec Polaków. Ujawnienie przekonań socjalistycznych spowodowało relegowanie go z uniwersytetu w lutym 1902 r. Udał się wówczas do Zurychu celem kontynuowania studiów.
Od połowy 1902 r. zamieszkał w Katowicach, gdzie rozwinął działalność socjalistyczną wśród polskich robotników, współpracował z „Gazetą Robotniczą” – pismem PPS zaboru pruskiego. W grudniu tego roku uczestniczył w VII Zjeździe PPS zaboru pruskiego. Przerwał tę działalność w 1903 r., wyjeżdżając ponownie do Zurychu, by kontynuować studia uniwersyteckie.
Do Katowic powrócił w 1906 r., ponownie wchodząc w skład zespołu redakcyjnego „Gazety Robotniczej”. Zaczął też prowadzić archiwum partyjne. Jako przedstawiciel redakcji wziął udział w X Zjeździe PPS zaboru pruskiego w lipcu 1907 r. w Zabrzu. W 1912 r. wystąpił z partii. 
W okresie 1918–1920 był związany z Niezależną Socjaldemokratyczną Partią Niemiec (USPD). Od 1920 r. był członkiem PPS. Włączył się w działania o polskość Śląska. W lipcu 1921 r. reprezentował PPS w Naczelnej Radzie Ludowej. Był prezesem oddziału Towarzystwa Uniwersytetu Robotniczego (TUR) na Górnym Śląsku.
W 1930 r. uzyskał mandat posła na Sejm Śląski II kadencji. Został wybrany jego wicemarszałkiem, pełniąc tę funkcję podczas skróconej kadencji w 1930 r.
Później związał się z Mysłowicami, w latach 1922–1925 pracował w tamtejszej bankowości, później był m.in. radcą majątkowym w tamtejszym urzędzie miejskim.
Został pochowany na cmentarzu ewangelickim w Mysłowicach.

</doc>
<doc id="1165558" url="https://pl.wikipedia.org/wiki?curid=1165558" title="Buchtowisko">
Buchtowisko

Buchtowisko (także: "buchta") – miejsce w lesie lub poza lasem zryte przez dziki poszukujące pożywienia.

</doc>
<doc id="1165563" url="https://pl.wikipedia.org/wiki?curid=1165563" title="Alto Galligo">
Alto Galligo



</doc>
<doc id="1165566" url="https://pl.wikipedia.org/wiki?curid=1165566" title="Oz de Tena">
Oz de Tena



</doc>
<doc id="1165569" url="https://pl.wikipedia.org/wiki?curid=1165569" title="Estádio Israel Pinheiro">
Estádio Israel Pinheiro

Estádio Israel Pinheiro – stadion piłkarski, w Itabira, Minas Gerais, Brazylia, na którym swoje mecze rozgrywa klub Valeriodoce Esporte Clube.

</doc>
<doc id="1165570" url="https://pl.wikipedia.org/wiki?curid=1165570" title="Pandicosa">
Pandicosa



</doc>
<doc id="1165571" url="https://pl.wikipedia.org/wiki?curid=1165571" title="Os Baños de Pandicosa">
Os Baños de Pandicosa



</doc>
<doc id="1165572" url="https://pl.wikipedia.org/wiki?curid=1165572" title="O Pueyo de Tena">
O Pueyo de Tena



</doc>
<doc id="1165578" url="https://pl.wikipedia.org/wiki?curid=1165578" title="Samianigo">
Samianigo



</doc>
<doc id="1165579" url="https://pl.wikipedia.org/wiki?curid=1165579" title="Sallén de Galligo">
Sallén de Galligo



</doc>
<doc id="1165581" url="https://pl.wikipedia.org/wiki?curid=1165581" title="Ludwig Stier">
Ludwig Stier

Ludwig Stier (ur. 11 października 1895, zm. 5 września 1947 w Landsberg am Lech) – kapitan Wehrmachtu, dowódca kompanii wartowniczej w hitlerowskim kompleksie obozowym Mauthausen-Gusen i zbrodniarz wojenny.
Z wykształcenia nauczyciel. Do NSDAP wstąpił 1 marca 1932. Od 26 sierpnia 1939 do czerwca 1944 Stier był członkiem Wehrmachtu, w którym dosłużył się stopnia kapitana. W czerwcu 1944 został dowódcą kompanii wartowniczej w "Wiener-Neudorf" – podobozie Mauthausen-Gusen. Kierował ewakuacją więźniów z tego podobozu do głównego obozu w Mauthausen w dniach 2–12 kwietnia 1945. Już przed rozpoczęciem ewakuacji Stier rozkazał rozstrzeliwać więźniów niezdolnych do dalszego marszu. Następnie osobiście mordował lub nakazywał mordować strażnikom więźniów w trakcie drogi do Mauthausen.
Ludwig Stier został po zakończeniu wojny osądzony przez amerykański Trybunał Wojskowy w Dachau w czwartym procesie załogi Mauthausen-Gusen. Za swoje zbrodnie popełnione podczas marszu śmierci z "Wiener-Neudorf" skazany został na karę śmierci przez powieszenie i stracony w początkach września 1947 w więzieniu Landsberg.

</doc>
<doc id="1165582" url="https://pl.wikipedia.org/wiki?curid=1165582" title="Estádio Francisco Leite Vilela">
Estádio Francisco Leite Vilela

Estádio Francisco Leite Vilela – stadion piłkarski, w Alfenas, Minas Gerais, Brazylia, na którym swoje mecze rozgrywa klub América Futebol Clube de Alfenas.

</doc>
<doc id="1165583" url="https://pl.wikipedia.org/wiki?curid=1165583" title="Andrzej Skrobacki">
Andrzej Skrobacki

Andrzej Jan Skrobacki (ur. 28 stycznia 1928 w Gniewkowie, zm. 2 lutego 1992 w Olsztynie), lekarz polski, historyk medycyny.
Życiorys.
Był synem Kazimierza (inżyniera) i Anny ze Zwierzyńskich (urzędniczki pocztowej). Wcześnie osierocony przez ojca, po jego śmierci w 1931 mieszkał wraz z matką i bratem w Poznaniu. W grudniu 1939 rodzina została wysiedlona do Generalnego Gubernatorstwa, do Iwanisk koło Opatowa. Tam Andrzej Skrobacki kształcił się na tajnych kompletach, kończąc szkołę powszechną i trzy klasy gimnazjum. Po wojnie kontynuował naukę w Gimnazjum i Liceum im. Św. Jana Kantego w Poznaniu, uzyskując w 1946 świadectwo dojrzałości. Podjął w tymże roku studia na Wydziale Lekarskim Uniwersytetu Poznańskiego, w 1950 przekształconym w Wydział Lekarski Akademii Medycznej. Studia umożliwiło mu stypendium Ministerstwa Zdrowia. W lipcu 1952, po uzyskaniu absolutorium, powołany został do służby wojskowej i dwa ostatnie egzaminy dyplomowe złożył na Kursie Przysposobienia Oficerów w Łodzi; 17 grudnia 1952 otrzymał dyplom lekarza poznańskiej Akademii Medycznej.
W grudniu 1952, po promocji oficerskiej, skierowany został do jednostki Wojsk Ochrony Pogranicza w Gliwicach, gdzie był lekarzem ambulatoryjnym. Potem pracował w Przemyślu, wreszcie w Olsztynie, gdzie początkowo był asystentem laboratorium analitycznego Szpitala Ministerstwa Spraw Wewnętrznych (późniejszej Polikliniki Komendy Wojewódzkiej Milicji Obywatelskiej); we wrześniu 1961, posiadając już specjalizację II stopnia w zakresie analityki lekarskiej (uzyskaną w lutym 1958), został kierownikiem tego laboratorium, dążąc do jego unowocześnienia i uruchamiając całodobowe dyżury. Kierował jednocześnie Laboratorium Analitycznym Wojewódzkiej Przychodni Skórno-Wenerologicznej w Olsztynie (1958-1991), wprowadzając tam pionierskie w skali kraju badania immunofluorescencyjne. Pracował także od 1974 w Wojewódzkim Zespole Pomocy Doraźnej. Od 1979 kierował kołem naukowym w olsztyńskiej poliklinice. Wraz z końcem sierpnia 1982 przeszedł na własną prośbę na wcześniejszą emeryturę, w stopniu podpułkownika.
Od końca lat 50. interesował się historią medycyny, i z tej dziedziny przygotował rozprawę doktorską "Polacy na Wydziale Lekarskim Uniwersytetu w Królewcu", obronioną w warszawskiej Akademii Medycznej 20 października 1969. Promotorem pracy, w której przedstawiono sylwetki przeszło 400 lekarzy, był profesor Stanisław Konopka. Łącznie Skrobacki był autorem lub współautorem 314 publikacji: książek, artykułów, recenzji, tłumaczeń; wiele z nich zdobywało wyróżnienia towarzystw lekarskich. Jako historyk medycyny zajmował się przede wszystkim środowiskiem królewieckim oraz Warmią i Mazurami, wykorzystując miejscowe materiały archiwalne, a także prowadząc kwerendy w Merseburgu, Poczdamie, Halle, Berlinie, pod koniec życia w Londynie. Poza rozprawą doktorską, która ukazała się drukiem w Olsztynie w 1969, opublikował "Album lekarzy-pionierów Okręgu Mazurskiego 1945-1946" (1980), w którym przedstawił działalność twórców polskiego powojennego lecznictwa w województwie olsztyńskim; otrzymał za tę książkę I nagrodę olsztyńskiego oddziału Polskiego Towarzystwa Lekarskiego. W redagowanej przez siebie pracy zbiorowej "Aktualne problemy zdrowotne ludności województwa olsztyńskiego" (1975) ogłosił "Bibliografię prac lekarzy Warmii i Mazur za lata 1945-1974". Okręgowa Warmińsko-Mazurska Izba Lekarska wyróżniła Skrobackiego w 1990 II nagrodą za pracę "Deutsch-polnische Edikte des 18. Jahrhunderst als Quelle zur Geschichte der Medizin", ogłoszoną w "Zeitschrift für ärztliche Fortbildung". W kilku publikacjach Skrobacki zajmował się osobą Roberta Kocha, w tym jego współpracą z wolsztyńskim aptekarzem Józefem Knechtelem. Ponadto ogłosił m.in. "Choroba Albrechta Fryderyka Pruskiego i jej "dziennik"" ("Rocznik Olsztyński", 1965, tom V), "J. E. Helwing" ("Polski Tygodnik Lekarski", 1966, nr 50), "Służba zdrowia. Województwo olsztyńskie w latach 1945-1965" (ze Stanisławem Flisem, "Rocznik Olsztyński", 1967, tom VI), "Z pobytu lekarzy polskich w Królewcu po powstaniu listopadowym" ("Komunikaty Mazursko-Warmińskie", 1971, nr 4), "Testament sekretarza królewskiego, historiografa, lekarza i kanonika warmińskiego J. Pastoriusa" ("Komunikaty Mazursko-Warmińskie", 1973, nr 1-2). Część artykułów prasowych z różnych lat zebrał w książce "Nie uzbrojonym okiem lekarza" (1986). Z innych publikacji Skrobackiego, dotyczącej jego działalności zawodowej jako lekarza, można wymienić prace "Rola dyżurów nocnych w zwalczaniu chorób wenerycznych na przykładzie Wojewódzkiej Przychodni Skórno-Wenerologicznej w Olsztynie" ("Zdrowie Publiczne", 1979, nr 1) oraz "Udział laboratorium w zwalczaniu chorób wenerycznych" ("Diagnostyka Laboratoryjna", 1975, nr 1).
Andrzej Skrobacki uczestniczył w szeregu międzynarodowych kongresów historyków medycyny, m.in. w Budapeszcie, Halle, Płowdiw, Frankfurcie nad Odrą. W 1974 w Budapeszcie wygłosił referat "Aufgefundene bisher unbekannte Briefe des Arztes Karol Marcinkowski aus Poznan". Kilkakrotnie brał udział w krajowych zjazdach historyków medycyny - w Szczecinie (1976), Łodzi (1979), Katowicach (1982), Krakowie (1991). Był wieloletnim działaczem Polskiego Towarzystwa Historyków Medycyny i jako członek zarządu tej organizacji w 1973 przewodniczył komitetowi organizacyjnemu Kopernikowskiego Sympozjum Lekarzy w Olsztynie i Fromborku (na 500-lecie urodzin Kopernika). W listopadzie 1973, jako pokłosie sympozjum, powstał olsztyński oddział Polskiego Towarzystwa Historyków Medycyny. Skrobacki stanął na czele oddziału, będącego wówczas jedynym działającym w mieście bez akademii medycznej, i pełnił funkcję prezesa do końca życia. 20 września 1991 otrzymał tytuł członka honorowego Polskiego Towarzystwa Historii Medycyny i Farmacji.
Udzielał się także w innych organizacjach lekarskich i historycznych. Współorganizator Warmińsko-Mazurskiej Izby Lekarskiej, od 1990 redagował "Biuletyn Lekarski" tej izby. Wchodził w skład komitetu redakcyjnego kwartalnika "Problemy Lekarskie". W latach 1964-1978 pełnił funkcję wiceprzewodniczącego oddziału olsztyńskiego Polskiego Towarzystwa Lekarskiego, był także wiceprzewodniczącym lokalnych struktur Polskiego Towarzystwa Diagnostycznego, członkiem zarządu oddziału Polskiego Towarzystwa Historycznego, członkiem Towarzystwa Naukowego Ośrodka Badań Naukowych im. Wojciecha Kętrzyńskiego w Olsztynie. Na członka powołało go także Międzynarodowe Towarzystwo Historii Medycyny (Société Internationale d'Histoire de la Médicine).
Był odznaczony m.in. Krzyżem Kawalerskim Orderu Odrodzenia Polski, Złotym Krzyżem Zasługi, Odznaką "Zasłużony Działacz Kultury", Złotym, Srebrnym i Brązowym Medalem "Siły Zbrojne w Służbie Ojczyzny". Wyróżniony został także dyplomem Polskiego Towarzystwa Lekarskiego im. Wojciecha Oczki "w uznaniu zasług na polu krzewienia historii, etyki i kultury medycyny", a Frombork nadał mu w 1978 tytuł honorowego obywatela miasta. 
Zmarł w lutym 1992 w Olsztynie, pochowany został na tamtejszym cmentarzu komunalnym (ul. Poprzeczna). Od 1956 był żonaty z Heleną z domu Leńczyk (1926-1979), miał dwie córki - Agatę (ur. 1956), biologa, oraz Zuzannę (ur. 1964), absolwentkę bibliotekoznawstwa i informacji naukowej.

</doc>
<doc id="1165588" url="https://pl.wikipedia.org/wiki?curid=1165588" title="Escarriella">
Escarriella



</doc>
<doc id="1165589" url="https://pl.wikipedia.org/wiki?curid=1165589" title="Sonora (Teksas)">
Sonora (Teksas)

Sonora – miasto w Teksasie w hrabstwie Sutton, którego jest stolicą.
Ma 5,1 km2 powierzchni i zamieszkane jest przez 3008 osób. Na zachód od miasta znajdują się jaskinie zawierające unikatowe formacje skalne.

</doc>
<doc id="1165590" url="https://pl.wikipedia.org/wiki?curid=1165590" title="O Fornigal">
O Fornigal



</doc>
<doc id="1165592" url="https://pl.wikipedia.org/wiki?curid=1165592" title="Estádio Municipal Fausto Alvim">
Estádio Municipal Fausto Alvim

Estádio Municipal Fausto Alvim – stadion piłkarski, w Araxá, Minas Gerais, Brazylia, na którym swoje mecze rozgrywa klub Araxá Esporte Clube.

</doc>
<doc id="1165593" url="https://pl.wikipedia.org/wiki?curid=1165593" title="Cmentarna szychta (film)">
Cmentarna szychta (film)

Cmentarna szychta (tytuł oryg. "Graveyard Shift") – film z 1990 roku, oparty na opowiadaniu Stephena Kinga.

</doc>
<doc id="1165595" url="https://pl.wikipedia.org/wiki?curid=1165595" title="Tramacastiella de Tena">
Tramacastiella de Tena



</doc>
<doc id="1165597" url="https://pl.wikipedia.org/wiki?curid=1165597" title="Opuszczenie bandery">
Opuszczenie bandery

Opuszczenie bandery — ceremoniał morski polegający na uroczystym opuszczeniu bandery praktykowany na okrętach i niektórych jachtach o zachodzie słońca.
Inne sytuacje, w których opuszcza się banderę:
W przenośni: wycofanie ze służby danej jednostki.

</doc>
<doc id="1165598" url="https://pl.wikipedia.org/wiki?curid=1165598" title="Estádio João Rebello">
Estádio João Rebello

Estádio João Rebello – stadion piłkarski, w Montes Claros, Minas Gerais, Brazylia, na którym swoje mecze rozgrywa klub Associação Desportiva Ateneu.

</doc>
<doc id="1165600" url="https://pl.wikipedia.org/wiki?curid=1165600" title="Candarenas">
Candarenas



</doc>
<doc id="1165601" url="https://pl.wikipedia.org/wiki?curid=1165601" title="Janina Omańkowska">
Janina Omańkowska

Janina Antonina Omańkowska (ur. 12 czerwca 1859 w Srebrnikach k. Wąbrzeźna, zm. 24 sierpnia 1927 w Królewskiej Hucie) – publicystka, działaczka społeczna i polityczka na Górnym Śląsku, posłanka na Sejm Śląski I kadencji (1922–1927) oraz jego marszałki seniorka.
Życiorys.
Urodziła się w patriotycznej i katolickiej rodzinie nauczycielskiej Roberta i Elżbiety z Karlińskich. Mieszkała z wujem Karlińskim w majątku wydzierżawionym z dóbr Kórnickich. Egzamin nauczycielski zdała jako eksternistka w seminarium męskim w Bydgoszczy. Początkowo pracowała jako nauczycielka domowa w polskich dworach na terenie Wielkopolski. Działaczka oświatowa i charytatywna m.in. w ramach „Warty” – Towarzystwa Przyjaciół Wzajemnego Pouczania się oraz Opieki nad Dziećmi. Prowadziła tajne nauczanie, wygłaszała odczyty, zakładała biblioteki, przeciwdziałała germanizacji. Zaangażowana w działalność poznańskiej Czytelni dla Kobiet.
Jej propolską postawę oraz działalność niepodległościową dobitnie ocenił prezydent policji w Poznaniu w swym raporcie – „bezczelna politykująca polska kobieta, niezwykle zręczna w działaniu i w mowie, która wtyka swój nos wszędzie, zakładając stowarzyszenia, pisząc broszury, agitując, która przysporzy państwu pruskiemu sporo kłopotów”.
W 1900 aresztowana za nauczanie dzieci polskiego oraz rozdawanie polskich elementarzy. Po głośnym procesie osadzona w więzieniu, wyszła za kaucją po 3 dniach. Jak podkreślała ówczesna prasa, stała się symbolem – „męczennicą sprawy polskiej”. Publicznie solidaryzował się z jej postawą m.in. Jan Kasprowicz.
Po śmierci wuja, w 1902 przeprowadziła się do Bytomia. Rok później w zarządzie pierwszej na Śląsku organizacji kobiecej – Towarzystwa Kobiet Polskich w Bytomiu; działaczka Czytelni dla Kobiet w Katowicach. W 1904 organizatorka wiecu kobiet w Bytomiu, następnie założycielka Czytelni „Iskra” oraz Towarzystwa Śpiewaczego „Sobótka” dla dziewcząt w Bytomiu. W 1907 r. była organizatorką wiecu kobiet w Katowicach, podczas którego mówiła m.in. o potrzebie samokształcenia się Polek. W 1914 wraz z Felicją Chmielewską i Stefanią Eckertową zainicjowała powstanie w Bytomiu Związku Towarzystw Kobiecych, skupiającego wszystkie działające na Śląsku organizacje kobiece. Od 1914 była jego wieloletnią przewodniczącą. W 1920 organizacja zmieniła nazwę na Związek Towarzystw Polek na Górnym Śląsku. W 1916 Omańkowska była członkinią założycielka komitetu w Bytomiu, który powstał w celu pomocy mieszkańcom Śląska, którzy doświadczyli wojny. W 1918 założycielka szkółki polskiej w Bytomiu dla ok. 400 dzieci. Od 1918 członek Powiatowej Rady Ludowej w Bytomiu; pod koniec roku w składzie Naczelnej Rady Ludowej w Poznaniu. Uczestniczka poznańskiego Polskiego Sejmu Dzielnicowego.
Dziennikarka, podczas pobytu w Wielkopolsce publikowała w „Gońcu Wielkopolskim” oraz „Pracy”. Po przeprowadzce na Śląsk publikowała m.in. w „Głosie Śląskim” (m.in. dodatek dla dzieci „Przyjaciel Dziatwy”) w Gliwicach; redagowała „Ziarno”, dodatek do „Straży nad Odrą”. W 1902 roku objęła redakcję tygodnika „Gwiazda”, m.in. redagując dodatek dla dzieci „Promyk”. Autorka wielu publikacji dla dzieci, m.in. "Śpiewniczka dla dziatwy polskiej" (Poznań, 1902), gawęd przyrodniczo-literackich "Miłe śpiewaki naszych pól, gajów i ogrodów, ich życie i obyczaje" (1903). Od 1905 przez wiele lat związana z „Katolikiem”; redagowała m.in. dodatek dla kobiet „Rodzina” oraz dodatek dla dzieci „Dzwonek”. Podczas akcji plebiscytowej współzałożycielka i redaktor „Głosu Polek”, wydawanego przez Polski Komisariat Plebiscytowy.
Uczestniczka powstań śląskich; podczas II powstania m.in. zorganizowała w swoim mieszkaniu biuro Czerwonego Krzyża przy Komisji Plebiscytowej. Wygłaszała liczne prelekcje, publicznie występowała w obronie polskości Śląska, prawa do oświaty dla ubogich. Podczas III powstania śląskiego zorganizowała akcję aprowizacyjną dla powstańców. Po jej odezwie, opublikowanej w „Katoliku”, kobiety licznie angażowały się do pomocy w Powstaniu jako kurierki, sanitariuszki oraz zakładały kuchnie polowe dla powstańców.
Pod koniec stycznia 1921 organizatorka Zjazdu Towarzystw Polek na Śląsku, z udziałem półtora tysiąca kobiet ze Śląska, a także z Warszawy, Wilna, Lwowa i Krakowa.
Po podziale Śląska przez krótki okres mieszkała nadal w niemieckiej części Bytomia. Po ataku niemieckiej bojówki na jej mieszkanie, zmuszona do przeprowadzki. W czerwcu 1922 zamieszkała w Królewskiej Hucie (obecnie Chorzów), początkowo przy ul. Sienkiewicza 11, później przy ul. Wolności 22. Nadal publikowała w bytomskim „Katoliku”, pisała podręczniki szkolne, propagowała nauczanie języka polskiego, m.in. w ramach działalności w Stowarzyszeniu „Samopomoc”. Współpracowała z Chrześcijańską Demokracją, Wojciechem Korfantym.
Z ramienia ChD sprawowała mandat poselski na Sejm Śląski I kadencji w latach 1922–1927. Jako marszałek senior przewodziła obradom jego inauguracyjnej sesji, do czasu wyboru Konstantego Wolnego na stanowisko marszałka. W 1922 r. była drugą kobietą na świecie (po Litwince Gabrielle Petkevičaitė w 1920 r.), która poprowadziła obrady parlamentu.
Jeszcze przed upływem I kadencji Sejmu Śląskiego, 24 sierpnia 1927, zmarła po długiej chorobie w Królewskiej Hucie (obecnie Chorzów). Pochowana na cmentarzu parafii św. Jadwigi. Władze Chorzowa nadały jej imię jednej z ulic miasta.
Po jej śmierci mandat posła na Sejm objął Grzegorz Śliwa.
Upamiętnienie.
Jej imię nosi ulica w Chorzowie (dawniej Królewskiej Hucie), Gliwicach oraz od 1973 r. ulica w Poznaniu (dzielnica Jeżyce). W sierpniu 2018 r. Sejmik Województwa Ślaskiego przyjął oświadczenie, w którym oddał hołd janinie Omańkowskiej, ..."pierwszej kobiecie na świece, która otworzyła obrady parlamentu regionalnego - Sejmu Śląskiego w Katowicach".
Jest jedną z 30 bohaterek wystawy „60 na 100. SĄSIADKI. Głosem Kobiet o powstaniach śląskich i plebiscycie” poświęconej roli kobiet w śląskich zrywach powstańczych i akcji plebiscytowej (2019; koncepcję wystawy, scenariusz i materiały przygotowała Małgorzata Tkacz-Janik, a grafiki Marta Frej) oraz jedną z bohaterek filmu "5 kobiet Sejmu Śląskiego" – fabularyzowanego dokumentu według pomysłu Małgorzaty Tkacz-Janik w reżyserii Macieja Marmoli oraz Kamila Niesłonego.

</doc>
<doc id="1165603" url="https://pl.wikipedia.org/wiki?curid=1165603" title="Solca (góra)">
Solca (góra)

Solca – wzgórze o wysokości 346 m n.p.m.. Znajduje się na południowym krańcu Wyżyny Olkuskiej, wznosi się nad zachodnią częścią Krzeszowic. Wschodnie stoki opadają do Doliny Krzeszówki, północne do Doliny Miękini, wschodnie z wzgórzem Studzianki (w okolicach Doliny Kamienic) i Doliny Filipówki a południowe do Rowu Krzeszowickiego. Ze strony wschodniej na wzniesienia pofałdowanego wzgórza co kilka metrów, wybiegają jednorzędowe wąskie drogi (przedłużenie bocznych uliczek ul. Grunwaldzkiej w Krzeszowicach). Ten układ łanowy pochodzi z okresu lokacji pierwotnej wsi Krzeszowice w XIII w. Na wzniesieniu znajduje się cmentarz parafialny w Krzeszowicach.

</doc>
<doc id="1165604" url="https://pl.wikipedia.org/wiki?curid=1165604" title="Íxar">
Íxar



</doc>
<doc id="1165605" url="https://pl.wikipedia.org/wiki?curid=1165605" title="Cantabiella">
Cantabiella



</doc>
<doc id="1165606" url="https://pl.wikipedia.org/wiki?curid=1165606" title="Billanuga">
Billanuga



</doc>
<doc id="1165608" url="https://pl.wikipedia.org/wiki?curid=1165608" title="Estádio Mário Lima">
Estádio Mário Lima

Estádio Mário Lima – stadion piłkarski, w Nova Lima, Minas Gerais, Brazylia, na którym swoje mecze rozgrywa klub Belo Horizonte Futebol e Cultura.

</doc>
<doc id="1165610" url="https://pl.wikipedia.org/wiki?curid=1165610" title="Studzianki (wzgórze)">
Studzianki (wzgórze)

Studzianki – wzgórze o wysokości 303,8 m n.p.m. Znajduje się na południowej części Wyżyny Olkuskiej, wznosi się nad zachodnią częścią Doliny Kamienic, wschodnia część łączy się z wzgórzem Solca. Południowe zbocze opada do Rowu Krzeszowickiego w miejscowości Wola Filipowska.

</doc>
<doc id="1165612" url="https://pl.wikipedia.org/wiki?curid=1165612" title="San Bizién d'Aquilué">
San Bizién d'Aquilué



</doc>
<doc id="1165614" url="https://pl.wikipedia.org/wiki?curid=1165614" title="Emil Gajdas">
Emil Gajdas

Emil Gajdas (ur. 23 listopada 1879 w Zabrzu, zm. 9 grudnia 1948 w Radzionkowie) – polski polityk, poseł na Sejm Śląski (1930–1939) i jego wicemarszałek (1930–1932), komisaryczny burmistrz Tarnowskich Gór podczas trzeciego powstania śląskiego w 1921 roku.
Życiorys.
Studiował we Wrocławiu i Greifswaldzie. W 1913 podjął pracę w Radzionkowie jako aptekarz. W 1922 został naczelnikiem gminy Radzionków. 2 maja 1923 został odznaczony Krzyżem Kawalerskim Orderu Odrodzenia Polski.
Po 1926 związany z sanacją – przewodniczył Narodowo-Chrześcijańskiemu Zjednoczeniu Pracy (NChZP) w Tarnowskich Górach (a po jego rozwiązaniu lokalnemu obwodowi OZN).
Poseł na Sejm Śląski II, III i IV kadencji (1930–1939). W sejmie III kadencji pełnił funkcję wicemarszałka: w 1932 podał się do dymisji w proteście przeciwko sposobowi kierowania urzędem przez Konstantego Wolnego. W latach trzydziestych wydawał prorządowy „Głos Radzionkowski”.
W czasie II wojny światowej ukrywał się we Lwowie, po 1945 roku wrócił na Śląsk. Zmarł w Radzionkowie 9 grudnia 1948 roku.
Jego pasierbem był działacz narodowy i powstaniec Walter Larysz.

</doc>
<doc id="1165616" url="https://pl.wikipedia.org/wiki?curid=1165616" title="Sieso de Chaca">
Sieso de Chaca



</doc>
<doc id="1165617" url="https://pl.wikipedia.org/wiki?curid=1165617" title="Xabierre-Latre">
Xabierre-Latre



</doc>
<doc id="1165618" url="https://pl.wikipedia.org/wiki?curid=1165618" title="Estádio Carlos Costa Monteiro">
Estádio Carlos Costa Monteiro

Estádio Carlos Costa Monteiro – stadion piłkarski, w Guaxupé, Minas Gerais, Brazylia, na którym swoje mecze rozgrywa klub Sociedade Esportiva Guaxupé.
W 1965 roku na stadionie zainstalowano oświetlenie.

</doc>
<doc id="1165620" url="https://pl.wikipedia.org/wiki?curid=1165620" title="Barycz Stara">
Barycz Stara

Barycz Stara – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Barycz.
W latach 1975–1998 miejscowość administracyjnie należała do województwa radomskiego.
Obok miejscowości przepływa niewielka rzeka Zwoleńka, dopływ Wisły.
Wierni Kościoła rzymskokatolickiego należą do parafii Niepokalanego Poczęcia NMP w Jasieńcu Soleckimj.

</doc>
<doc id="1165621" url="https://pl.wikipedia.org/wiki?curid=1165621" title="Barycz-Kolonia">
Barycz-Kolonia

Barycz-Kolonia – wieś w Polsce, położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Barycz.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Niepokalanego Poczęcia NMP w Jasieńcu Soleckimj.

</doc>
<doc id="1165624" url="https://pl.wikipedia.org/wiki?curid=1165624" title="Bożenczyzna">
Bożenczyzna

Bożenczyzna – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Wólka Szelężna.
W latach 1975–1998 miejscowość administracyjnie należała do województwa radomskiego.

</doc>
<doc id="1165626" url="https://pl.wikipedia.org/wiki?curid=1165626" title="Drozdów (województwo mazowieckie)">
Drozdów (województwo mazowieckie)

Drozdów – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Sycyna.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Niepokalanego Poczęcia NMP w Jasieńcu Soleckimj.

</doc>
<doc id="1165628" url="https://pl.wikipedia.org/wiki?curid=1165628" title="Kurt Emil Schmutzler">
Kurt Emil Schmutzler

Kurt Emil Schmutzler (ur. 17 listopada 1895, zm. 29 października 1948 w Landsberg am Lech) – zbrodniarz hitlerowski, komendant podobozów "Vöcklabrück", "Ternberg" i "Wiener-Neudorf" w kompleksie obozowym Mauthausen-Gusen i SS-Hauptsturmführer.
Z zawodu malarz pokojowy, do NSDAP wstąpił w czerwcu 1937. Do SS należał od czerwca 1934, a do Waffen-SS od 17 lipca 1940. Przez krótki okres, od 26 sierpnia 1939 do 15 września 1939, Schmutzler był również członkiem Wehrmachtu. 17 lipca 1940 został skierowany do służby w obozie koncentracyjnym Mauthausen-Gusen. Początkowo do 9 listopada 1940 był dowódcą plutonu wartowniczego w Gusen. Następnie był komendantem podobozów: "Vöcklabrück" (do 15 maja 1942) i "Ternberg" (od 16 maja do 30 sierpnia 1942). Powrócił na stanowisko dowódcy plutonu wartowniczego w Gusen 30 sierpnia 1942 i pełnił to stanowisko do 26 lipca 1943. Od 26 lipca 1943 do 2 kwietnia 1945 Schmutzler był komendantem podobozu "Wiener-Neudorf". Uczestniczył w ewakuacji tego podobozu. Wreszcie pod koniec wojny przez krótki okres (8 kwietnia – 4 maja 1945) pracował w magazynie, w którym gromadzono mienie więźniów w głównym obozie Mauthausen.
Brał udział w zbrodniach popełnionych w kompleksie obozowym Mauthausen-Gusen, szczególnie jako komendant podobozów. Bezpośrednio uczestniczył w egzekucjach i eksploatacji niewolniczej pracy więźniów. Schmutzler był również współodpowiedzialny za rozstrzeliwanie więźniów "Wiener-Neudorf" podczas marszu śmierci do Mauthausen. Za swoje zbrodnie został osądzony w czwartym procesie załogi Mauthausen-Gusen przed amerykańskim Trybunałem Wojskowym w Dachau i skazany na karę śmierci. Wyrok wykonano przez powieszenie w więzieniu Landsberg pod koniec października 1948.

</doc>
<doc id="1165630" url="https://pl.wikipedia.org/wiki?curid=1165630" title="Estádio Joaquim Portugal">
Estádio Joaquim Portugal

Estádio Joaquim Portugal – stadion piłkarski, w São João del Rei, Minas Gerais, Brazylia, na którym swoje mecze rozgrywa klub Figueirense Esporte Clube

</doc>
<doc id="1165633" url="https://pl.wikipedia.org/wiki?curid=1165633" title="Sycyna">
Sycyna



</doc>
<doc id="1165636" url="https://pl.wikipedia.org/wiki?curid=1165636" title="Peter Dubovský">
Peter Dubovský

Peter Dubovský (ur. 7 maja 1972 w Bratysławie, zm. 23 czerwca 2000 na wyspie Ko Samui w Tajlandii) – były czechosłowacki, a następnie słowacki piłkarz, grający na pozycji napastnika, reprezentant Czechosłowacji i Słowacji. W trakcie seniorskiej kariery zawodniczej występował kolejno w Slovanie Bratysława, Realu Madryt i Realu Oviedo.
Śmierć.
W czerwcu 2000 r. - wraz z narzeczoną Aurelią Carabovą, bratem oraz szwagierką - przebywał w Tajlandii, spędzając urlop na wyspie Ko Samui. Zginął tragicznie 23 czerwca 2000 na skutek krwotoku śródmózgowego, doznanego w wyniki poślizgnięcia się i upadku ze skały, podczas robienia zdjęcia wodospadu Na Mueang.

</doc>
<doc id="1165637" url="https://pl.wikipedia.org/wiki?curid=1165637" title="Chirchiq (rzeka)">
Chirchiq (rzeka)

Chirchiq (ros. "Чирчик", "Czirczik") – rzeka w Uzbekistanie, prawy dopływ Syr-darii. Długość 155 km, dorzecze 14,9 tys. km². Wypływa z czarwakskiego zbiornika retencyjnego. Przed jego powstaniem Chirchiq tworzyło połączenie rzek Chotqol i Piskom. W dolinie rzeki leżą miasta Gʻazalkent, Chirchiq, Taszkent oraz osady Chorvoq, Iskandar, Bektemir i Olmazor.

</doc>
<doc id="1165641" url="https://pl.wikipedia.org/wiki?curid=1165641" title="Estádio Municipal Irmão Gino Rossi">
Estádio Municipal Irmão Gino Rossi

Estádio Municipal Irmão Gino Rossi – stadion wielofunkcyjny w Pouso Alegre, Minas Gerais, Brazylia, na którym swoje mecze rozgrywa klub Guarani Futebol Clube.

</doc>
<doc id="1165642" url="https://pl.wikipedia.org/wiki?curid=1165642" title="Wronóg">
Wronóg

Wronóg ("Coronopus" ) – wyróżniany zwłaszcza w dawnych systemach klasyfikacyjnych rodzaj roślin z rodziny kapustowatych. Zaliczano do niego 10 gatunków spotykanych w Europie, Azji, północnej Afryce i w Ameryce Południowej. Takson ten w XXI wieku został włączony do rodzaju pieprzyca "Lepidium" ponieważ analizy filogenetyczne, oparte głównie na badaniach molekularnych, wykazały, że tradycyjnie wyróżniany rodzaj "Coronopus" jest zagnieżdżony w rodzaju "Lepidium" i jego wyodrębnianie czyni z tego drugiego takson polifiletyczny. 
Systematyka.
Rodzaj w XX wieku ujmowany był jako odrębny w klasyfikacji biologicznej rodziny kapustowatych. Szczegółowe badania nad owocami przeprowadzone przez Karola Latowskiego wskazały wszakże na celowość włączenia tego taksonu w randze podrodzaju (jednego z trzech) w obręb "Lepidium". Na konieczność włączenia "Coronopus" do "Lepidium" wskazały ostatecznie badania molekularne na przełomie XX i XXI wieku, wskazujące na zagnieżdżenie "Coronopus" w rodzaju "Lepidium", czyniące z tego drugiego w wąskim ujęciu takson polifiletyczny. W efekcie w bazach taksonomicznych (np. "The Plant List", "Plants of the World", "The World Flora Online") rodzaj "Cardaria" jest konsekwentnie synonimizowany z "Lepidium", a należące doń gatunki są włączane do rodzaju pieprzyca. 
Tym niemniej w niektórych publikacjach rodzaj "Coronopus" wciąż bywa wyróżniany. Należy do nich m.in. wykaz gatunków flory polskiej z 2020 ujmujący dwa gatunki:

</doc>
<doc id="1165646" url="https://pl.wikipedia.org/wiki?curid=1165646" title="Kopaniny (województwo mazowieckie)">
Kopaniny (województwo mazowieckie)

Kopaniny – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Osiny.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zesłania Ducha Świętego w Zwoleniu.

</doc>
<doc id="1165649" url="https://pl.wikipedia.org/wiki?curid=1165649" title="Linów (osada leśna w województwie mazowieckim)">
Linów (osada leśna w województwie mazowieckim)

Linów – osada leśna w Polsce położona w województwie mazowieckim, w powiecie zwoleńskim, w gminie Zwoleń.
Miejscowość wchodzi w skład sołectwa Linów.
W latach 1975–1998 miejscowość administracyjnie należała do województwa radomskiego.

</doc>
<doc id="1165652" url="https://pl.wikipedia.org/wiki?curid=1165652" title="Rafia">
Rafia

Rafia ("Raphia" P. Beauv.), czasami nazywana też palmą iglastą, igliszczą, palmą bambusową – rodzaj roślin z rodziny arekowatych. Należy do niego 20 gatunków, które występują w Afryce, na Madagaskarze i jeden gatunek ("R. taedigera") w Ameryce Południowej i Środkowej.
Morfologia.
Niska kłodzina i długie pierzasto podzielone liście osiągające do 20 metrów długości i 3 m szerokości (największe liście w świecie roślin). Mają włóknodajne listki.
Systematyka.
Rodzaj w obrębie arekowatych należy do podrodziny "Arecoideae", plemienia "Areceae" i podplemienia "Arecinae".
Zastosowanie.
Zastosowanie włókien rafii jest bardzo wszechstronne: od produkcji lin po tekstylia. Po nacięciu uzyskuje się bogaty w cukry sok, używany jako półprodukt do sporządzania wina palmowego, a także do destylowania mocniejszych alkoholi. Rafia ma także zastosowanie we florystyce.

</doc>
<doc id="1165653" url="https://pl.wikipedia.org/wiki?curid=1165653" title="Melanów">
Melanów



</doc>
<doc id="1165654" url="https://pl.wikipedia.org/wiki?curid=1165654" title="Petrel atlantycki">
Petrel atlantycki

Petrel atlantycki ("Pterodroma rupinarum") – wymarły gatunek ptaka z rodziny burzykowatych (Procellariidae). Był endemitem Wyspy Świętej Heleny (terytorium zamorskie Wielkiej Brytanii). Wymarł przypuszczalnie krótko po odkryciu wyspy w 1502 roku w wyniku polowań człowieka i drapieżnictwa wprowadzonych przez niego zwierząt.
Gatunek ten opisał w 1975 roku Storrs L. Olson w oparciu o szczątki subfosylne. Holotyp to prawie kompletna czaszka pochodząca z osadów ze stanowiska nad zatoką Prosperous Bay w północno-wschodniej części Wyspy Świętej Heleny, zebrana przez autora w czerwcu 1971 roku.

</doc>
<doc id="1165655" url="https://pl.wikipedia.org/wiki?curid=1165655" title="Palma iglasta">
Palma iglasta



</doc>
<doc id="1165656" url="https://pl.wikipedia.org/wiki?curid=1165656" title="Estádio João Teotônio Ferreira">
Estádio João Teotônio Ferreira

Estádio João Teotônio Ferreira – stadion piłkarski, w Ipatinga, Minas Gerais, Brazylia, na którym swoje mecze rozgrywa klub Ideal Futebol Clube.

</doc>
<doc id="1165658" url="https://pl.wikipedia.org/wiki?curid=1165658" title="Melanów (powiat zwoleński)">
Melanów (powiat zwoleński)

Melanów – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Osiny.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zesłania Ducha Świętego w Zwoleniu.

</doc>
<doc id="1165659" url="https://pl.wikipedia.org/wiki?curid=1165659" title="Motorzyny (gajówka)">
Motorzyny (gajówka)

Motorzyny – osada leśna (gajówka) w Polsce położona w województwie mazowieckim, w powiecie zwoleńskim, w gminie Zwoleń.
Miejscowość wchodzi w skład sołectwa Koszary.
W latach 1975–1998 miejscowość administracyjnie należała do województwa radomskiego.

</doc>
<doc id="1165660" url="https://pl.wikipedia.org/wiki?curid=1165660" title="Argeş Piteşti">
Argeş Piteşti



</doc>
<doc id="1165664" url="https://pl.wikipedia.org/wiki?curid=1165664" title="Miodne (województwo mazowieckie)">
Miodne (województwo mazowieckie)

Miodne dawniej też Miedna – osada leśna w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Linów.
W latach 1975–1998 miejscowość administracyjnie należała do województwa radomskiego.
Siedziba Nadleśnictwa Zwoleń.
Wierni Kościoła rzymskokatolickiego należą do parafii św. Idziego w Suchej.

</doc>
<doc id="1165665" url="https://pl.wikipedia.org/wiki?curid=1165665" title="Estádio José Procópio Teixeira Filho">
Estádio José Procópio Teixeira Filho

 Estádio José Procópio Teixeira Filho – stadion piłkarski, w Juiz de Fora, Minas Gerais, Brazylia, na którym swoje mecze rozgrywa klub Sport Club Juiz de Fora.

</doc>
<doc id="1165667" url="https://pl.wikipedia.org/wiki?curid=1165667" title="Motorzyny (leśniczówka)">
Motorzyny (leśniczówka)

Motorzyny – osada leśna (leśniczówka) w Polsce położona w województwie mazowieckim, w powiecie zwoleńskim, w gminie Zwoleń.
Miejscowość wchodzi w skład sołectwa Koszary.
W latach 1975–1998 miejscowość administracyjnie należała do województwa radomskiego.

</doc>
<doc id="1165670" url="https://pl.wikipedia.org/wiki?curid=1165670" title="Cechówka (leśnictwo)">
Cechówka (leśnictwo)

Cechówka - przyrząd podobny do młotka, służący do odbijania na drewnie znaku (cechy) nadleśnictwa. Znak cechówki na drewnie świadczy o jego legalnym pochodzeniu.
Rozróżniane są:

</doc>
<doc id="1165672" url="https://pl.wikipedia.org/wiki?curid=1165672" title="Arges Pitesti">
Arges Pitesti



</doc>
<doc id="1165674" url="https://pl.wikipedia.org/wiki?curid=1165674" title="Fotbal Club Argeş Piteşti">
Fotbal Club Argeş Piteşti



</doc>
<doc id="1165675" url="https://pl.wikipedia.org/wiki?curid=1165675" title="Estádio Soares de Azevedo">
Estádio Soares de Azevedo

Estádio Soares de Azevedo – stadion piłkarski, w Muriaé, Minas Gerais, Brazylia, na którym swoje mecze rozgrywa klub Nacional Atlético Clube de Muriaé.

</doc>
<doc id="1165676" url="https://pl.wikipedia.org/wiki?curid=1165676" title="Pałki">
Pałki

2 miejscowości w Polsce:
Zobacz też:

</doc>
<doc id="1165677" url="https://pl.wikipedia.org/wiki?curid=1165677" title="Pałki (województwo mazowieckie)">
Pałki (województwo mazowieckie)

Pałki – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Mostki.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zesłania Ducha Świętego w Zwoleniu.

</doc>
<doc id="1165678" url="https://pl.wikipedia.org/wiki?curid=1165678" title="Estádio Eli Seabra Filho">
Estádio Eli Seabra Filho

Estádio Eli Seabra Filho – stadion piłkarski, w Sabará, Minas Gerais, Brazylia, na którym swoje mecze rozgrywa klub Esporte Clube Siderúrgica.

</doc>
<doc id="1165680" url="https://pl.wikipedia.org/wiki?curid=1165680" title="Cechówka">
Cechówka



</doc>
<doc id="1165681" url="https://pl.wikipedia.org/wiki?curid=1165681" title="Sosnowica (powiat zwoleński)">
Sosnowica (powiat zwoleński)

Sosnowica – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Osiny.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Zesłania Ducha Świętego w Zwoleniu.

</doc>
<doc id="1165683" url="https://pl.wikipedia.org/wiki?curid=1165683" title="Coronopus">
Coronopus



</doc>
<doc id="1165685" url="https://pl.wikipedia.org/wiki?curid=1165685" title="Powódź błotna">
Powódź błotna

Powódź błotna (lawina błotna) - zjawisko hydrologiczne oznaczające zalew terenu płynną masą - błotem, składającym się z wody i mineralnych drobin, zawierającym też kamienie, głazy, gałęzie drzew i inne ciała.
Powstaje najczęściej w basenach niewielkich rzek górskich oraz parowach i jarach w czasie ulewnych deszczy lub gwałtownego topnienia śniegów. Niekiedy zdarzają się w rejonie sztucznych zbiorników gromadzących płynne i półpłynne odpady przemysłowe. Ze względu na szybkość przemieszczania się od 2 do 6 m/sek. powodują wielkie zniszczenia pomimo zwykle krótkiego czasu trwania - od 1 do 3 godzin.
Powodzie błotne wywołane zjawiskami wulkanicznymi są zwane laharami.

</doc>
<doc id="1165687" url="https://pl.wikipedia.org/wiki?curid=1165687" title="Bitwa pod Jankovem">
Bitwa pod Jankovem



</doc>
<doc id="1165691" url="https://pl.wikipedia.org/wiki?curid=1165691" title="Wacławów (wieś w powiecie zwoleńskim)">
Wacławów (wieś w powiecie zwoleńskim)

Wacławów – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Karolin.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Niepokalanego Poczęcia NMP w Jasieńcu Soleckimj.

</doc>
<doc id="1165699" url="https://pl.wikipedia.org/wiki?curid=1165699" title="KPSW Astoria Bydgoszcz">
KPSW Astoria Bydgoszcz



</doc>
<doc id="1165702" url="https://pl.wikipedia.org/wiki?curid=1165702" title="Mercedes-Benz 300 SEL 6.3">
Mercedes-Benz 300 SEL 6.3



</doc>
<doc id="1165709" url="https://pl.wikipedia.org/wiki?curid=1165709" title="Dudek wielki">
Dudek wielki

Dudek wielki ("Upupa antaios") – gatunek wymarłego ptaka z rodziny dudków (Upupidae), znanego jedynie z niekompletnego szkieletu. Był gatunkiem endemicznym Wyspy Świętej Heleny (terytorium zamorskie Wielkiej Brytanii).
Niekompletny szkielet znaleziony w 1975 r. przez amerykańskiego paleontologa Storrsa L. Olsona posłużył do opisania gatunku.
Wymarł przypuszczalnie krótko po odkryciu wyspy w 1502 r. Przyczyną mogły być polowania oraz wprowadzone (lub przywleczone) przez człowieka gatunki obce, takie jak szczur śniady ("Rattus rattus") czy kot domowy.
Podobnie jak wszystkie dudkowate, również ten gatunek był owadożerny, a głównym składnikiem jego diety mógł być gatunek dużego skorka z Wyspy Świętej Heleny – "Labidura herculeana" (dorastał on do 84 mm) – uważany za wymarłego od 1967 r.

</doc>
<doc id="1165714" url="https://pl.wikipedia.org/wiki?curid=1165714" title="Wiesław Dębski">
Wiesław Dębski



</doc>
<doc id="1165715" url="https://pl.wikipedia.org/wiki?curid=1165715" title="Geoglif">
Geoglif

Geoglif (z gr. γῆ "gē" "ziemia", γλύφω "glyphō" "piszę, rzeźbię, wycinam") – rysunek, figura lub wzór na ziemi sporych rozmiarów (zwykle większy niż 4 metry). Najczęściej tworzony poprzez wykopanie niewielkich rowków, ułożenie kamieni, lub w inny sposób umożliwiający odróżnienie powstałych linii od reszty gruntu stanowiącego w tym przypadku tło dla powstałego w ten sposób obiektu.
Geoglify zwykle przedstawiają zwierzęta, ludzi. Mogą również przedstawiać figury geometryczne w tym często linie, a także inne abstrakcyjne wzory.
Najbardziej znane przykłady geoglifów to:

</doc>
<doc id="1165716" url="https://pl.wikipedia.org/wiki?curid=1165716" title="IMAO">
IMAO



</doc>
<doc id="1165720" url="https://pl.wikipedia.org/wiki?curid=1165720" title="Amazonki (zespół muzyczny)">
Amazonki (zespół muzyczny)

Amazonki – polski zespół wokalny założony w styczniu 1968 r. przez Jana Janikowskiego, wcześniej kierownika muzycznego Filipinek.
Zespół zadebiutował 1 kwietnia 1968 r. w Radiowej Giełdzie Piosenki. Następnie na KFPP ’69 w Opolu zdobył nagrodę za debiut. Liderką nowo utworzonej grupy została wokalistka i kompozytorka Halina Żytkowiak (rozstała się z Amazonkami jesienią 1969 r.).
Poza występami krajowymi zespół bardzo często koncertował za granicą (ZSRR, Mongolia, NRD). 
Jako tercet w składzie: Jolanta Dąbrowska, Wanda Herring, Elżbieta Kusiakowska Amazonki wyjechały z Janikowskim do Stanów Zjednoczonych, na występy w tamtejszych klubach polonijnych. Tam też w 1983 r. zespół rozwiązał się.

</doc>
<doc id="1165721" url="https://pl.wikipedia.org/wiki?curid=1165721" title="Wiesław Dębski (ekonomista)">
Wiesław Dębski (ekonomista)



</doc>
<doc id="1165722" url="https://pl.wikipedia.org/wiki?curid=1165722" title="Sesja giełdowa">
Sesja giełdowa

Sesja giełdowa – określony przedział czasu, w którym odbywają się transakcje giełdowe. Sesje giełdowe odbywają się w dni robocze, zwyczajowo od godziny 8:30 do godziny 17:05 czasu lokalnego.
Fazy sesji giełdowej na Giełdzie Papierów Wartościowych w Warszawie.
Harmonogram sesji giełdowej określa kolejne fazy sesji, wraz z godziną ich rozpoczęcia i zakończenia. Na Giełdzie Papierów Wartościowych w Warszawie są to fazy:
W systemie notowań ciągłych główna część sesji to faza:
W systemie notowań jednolitych występuje natomiast faza:

</doc>
<doc id="1165724" url="https://pl.wikipedia.org/wiki?curid=1165724" title="Respekt">
Respekt

Respekt – polski zespół wokalno-instrumentalny, istniejący od końca 1969 roku do końca 1970 roku.
Historia.
Kierownikiem artystycznym i klawiszowcem grupy był Antoni Kopff.
Skład zespołu tworzyli: Zofia Borca (śpiew), Elżbieta Linkowska (śpiew), Krystyna Prońko (śpiew, kompozytorka utworów "Cały maj" i "Daleko przed siebie"), Jerzy Głód (gitara), A. Kopff (pianino, organy), Zbigniew Sztyc (saksofon tenorowy), Bronisław Ścibór (saksofon tenorowy), Adam Sikora (trąbka), Tadeusz Sikora (puzon), Janusz Cywiński (gitara basowa) i Wojciech Tarczyński (perkusja, kompozytor utworu "Oboje").
Zespół lansowany był przez program III Polskiego Radia, miał ambicję być formacją jazz-rockową (miał być polską odpowiedzią na propozycje grupy Blood, Sweat and Tears, jak twierdzi A. Kopff). W 1970 roku odbył trasę koncertową zakończoną w czerwcu w Warszawie. Grupa występowała u boku Czesława Niemena. Wspólne występy zakończyły się zaangażowaniem wokalistek do towarzyszącego mu tercetu wokalnego.
Od października 1970 r. Respekt tworzyli:
Marianna Wróblewska (śpiew), Marek Pawlak (śpiew), A. Sikora (trąbka), T. Sikora (puzon), Z. Sztyc (saksofon), Jacek Kafel (gitara), A. Kopff – organy, pianino, Andrzej Pawlik (gitara basowa), Wacław Kozłowski (perkusja).
Mimo ambitnych planów, zespół nie przetrwał zbyt długo i z końcem roku uległ rozwiązaniu. Kopff rozpoczął współpracę z Partitą.
Wcześniej członkowie zespołu występowali w formacjach:

</doc>
<doc id="1165728" url="https://pl.wikipedia.org/wiki?curid=1165728" title="Baśka Murmańska">
Baśka Murmańska

Baśka Murmańska – niedźwiedzica z gatunku niedźwiedzia polarnego przygarnięta w północnej Rosji, a następnie przyjęta na stan do batalionu Murmańczyków dowodzonego przez pułkownika Juliana Skokowskiego. Batalion ten był odpryskowym oddziałem działającego w rejonie Murmańska I Korpusu Polskiego generała Józefa Dowbor-Muśnickiego.
Historia Baśki.
Była to oswojona, łagodna niedźwiedzica, z którą bawiły się nawet dzieci żołnierzy oddziału. Rozkazem dziennym przydzielono ją jako córkę pułku do kompanii karabinów maszynowych batalionu i przyznano racje żywnościowe. W batalionie przydzielono jej opiekuna, najprawdopodobniej Feliksa Miszona, podoficera byłej armii carskiej. Pojawiające się w licznych publikacjach nazwisko kaprala Smorgolińskiego zostało wymyślone przez Eugeniusza Małaczewskiego. Faktycznie żadna z list osobowych batalionu nie zawiera żołnierza o takim nazwisku. Kapral nauczył ją elementów musztry, w tym salutowania i naśladowania kroku marszowego. Baśkę rozkazem dziennym L. 33 § 8 przydzielono do Baonu WP na Murmanie. Niedźwiedzica przeszła ze swoim oddziałem cały szlak bojowy aż do wolnej Polski. Wraz z kompanią kadrową została przeniesiona na front pod Obozierską, nie wzięła jednak udziału w bitwie o Bolszyje Ozierki. Ostatecznie latem 1919 wraz z batalionem wyruszyła do Polski, by stacjonować ze swoim oddziałem w Twierdzy Modlin.
Wraz z resztą oddziału brała między innymi udział w defiladzie w 1919 w Warszawie na placu Saskim, wzbudzając sensację tym, iż w odpowiednim momencie zaczęła iść na dwóch łapach i zasalutowała przed naczelnikiem państwa Józefem Piłsudskim w ślad za resztą żołnierzy, a następnie podczas powitania podała mu łapę.
Zginęła jeszcze tej samej zimy, niedługo po przybyciu do Modlina. Podczas kąpieli w Wiśle zerwała się z łańcucha i przepłynęła wśród kry na drugi brzeg rzeki, po czym podążyła w stronę wsi. Została zakłuta widłami przez miejscowych chłopów. Gdy żołnierze po zorganizowaniu łodzi dotarli wreszcie do wsi, z niedźwiedzicy zdzierano już futro. Wypchana Baśka stała jeszcze jakiś czas po II wojnie światowej w Muzeum Wojska Polskiego w Warszawie, skąd potem ją usunięto, a ślad po niej zaginął.
Upamiętnienia.
Historia niedźwiedzicy została opisana między innymi przez dowódcę kompanii piechoty w tym batalionie, pisarza batalistycznego Eugeniusza Małaczewskiego, w opowiadaniu "Dzieje Baśki Murmańskiej" wchodzącym w skład tomu opowiadań "Koń na wzgórzu".
W październiku 2021 ukazała się książka Sławomira Zagórskiego: "Baśka Murmańska i Lwy Północy", która opisuje nieznane dotąd fakty ze służby białej niedźwiedzicy w Wojsku Polskim.
Wizerunek uśmiechniętej Baśki Murmańskiej został uwieczniony na obrazie Michała Byliny "Przegląd oddziałów murmańczyków przez Naczelnego Wodza w Warszawie".

</doc>
<doc id="1165729" url="https://pl.wikipedia.org/wiki?curid=1165729" title="Teatr im. Cypriana Kamila Norwida w Jeleniej Górze">
Teatr im. Cypriana Kamila Norwida w Jeleniej Górze

Teatr im. Cypriana Kamila Norwida w Jeleniej Górze – jeleniogórski teatr dramatyczny działający od 1904 roku, na początku jako Dom Sztuki i Stowarzyszeń (niem. "Künst und Vereinshaus"), następnie Teatr Miejski w Jeleniej Górze (niem. "Stadttheater Hirschberg"), od 1945 roku jako scena polska, od roku 1974 pod swoją obecną nazwą.
 Budynek wpisany jest do rejestru zabytków pod nr rej.: A/5043/634/J z 4.04.1980
Historia.
Gmach Domu Sztuki i Stowarzyszeń na rogu al. Wojska Polskiego i ul. Sudeckiej, zaprojektowany został w 1904 roku przez Alfreda Daehmela. Jego architektura jest przykładem tzw. „secesji jeleniogórskiej”. Po II wojnie światowej teatr wznowił działalność 23 sierpnia 1945 jako Teatr Dolnośląski w Jeleniej Górze, premierą "Zemsty" Aleksandra Fredry w reżyserii Stefanii Domańskiej. W obsadzie znaleźli się między innymi Adam Hanuszkiewicz (Wacław) i Kazimierz Dejmek (Papkin).
Za najważniejszy okres w dziejach tego teatru uważa się dyrekcje reżyserki Alina Obidniak. W latach 2002 do 2008 funkcjonował jako Teatr Jeleniogórski Scena Dramatyczna i Scena Animacji. Po 2008 sceny rozdzielono na dwa osobne teatry – Teatr im. C. K. Norwida i Zdrojowy Teatr Animacji – największa instytucja kultury w Jeleniej Górze.
Dyrekcje Aliny Obidniak (1973−1988, 2000).
W 1973 roku dyrekcję jeleniogórskiej sceny objęła Alina Obidniak, do 1970 roku dyrektor naczelna i artystyczna Teatru im. Wojciecha Bogusławskiego w Kaliszu. Jako dyrektorka jeleniogórskiego teatru przyczyniła się do tego, że Teatr im. Norwida jako jedna z nielicznych europejskich scen dramatycznych, został nagrodzony przez krytykę na Festiwalu Teatru Narodów (Théâtre des Nations) w Caracas (1978) i odbył tournée po NRD, Węgrzech, Włoszech, Wenezueli, Kolumbii, Panamie i Kostaryce. Obidniak nawiązała współpracę z wieloma wybitnymi twórcami, m.in. Henrykiem Tomaszewskim, Krzysztofem Pankiewiczem, Jean-Marie Pradierem i Adamem Hanuszkiewiczem. Funkcję kierownika literackiego pełnił dr Janusz Degler, który stworzył przy teatrze Wszechnicę Teatralną.
Konsekwentnie zapraszała młodych reżyserów, umożliwiając im debiuty. Zasłynęła jako odkrywca młodych talentów reżyserskich, między innymi Mikołaja Grabowskiego, Waldemara Zawodzińskiego i Krystiana Lupy, któremu stworzyła wyjątkowo dogodne, niemal laboratoryjne warunki dla rozwoju artystycznego. Zaś za drugiej dyrekcji, znanych dziś reżyserów młodego pokolenia; Mai Kleczewskiej, Aldony Figury i Piotra Kruszczyńskiego. Za jej pierwszej dyrekcji na deskach teatru występowali między innymi Maria Maj, Irena Dudzińska, Janina Szarek, Krzysztof Janczar, Wojciech Ziemiański, Piotr Skiba, Andrzej Szczytko i Krzysztof Bień.
Nagrody przyznane Teatrowi im. Cypriana Kamila Norwida pod kierownictwem artystycznym Obidniak: dyplom honorowy Ministra Kultury i Sztuki za wybitne osiągnięcia w upowszechnianiu kultury (1974), Złota Statuetka Fredry dla najlepszego spektaklu Dolnego Śląska (1975 i 1976), Nagroda Krytyków w San José (Kostaryka, 1976), Krzyż Komandorski z Gwiazdą Orderu Odrodzenia Polski przyznany przez Radę Państwa (1976), Nagroda Krytyków na Festiwalu Teatru Narodów (Wenezuela, 1978). Ponadto teatr uczestniczył w Kaliskich Spotkaniach Teatralnych, Opolskich Konfrontacjach Teatralnych oraz Festiwalu Polskich Sztuk Współczesnych we Wrocławiu ze sztuką Nadobnisie i koczkodany Stanisława Ignacego Witkiewicza w reżyserii Krystiana Lupy.
Kierownictwo artystyczne.
Dyrektor naczelny: Tadeusz Wnuk (od 2016 r.)
Kierownik artystyczny: Piotr Bogusław Jędrzejczak
Byli członkowie zespołu aktorskiego.
W Teatrze Jeleniogórskim występowali niegdyś m.in.:

</doc>
<doc id="1165730" url="https://pl.wikipedia.org/wiki?curid=1165730" title="Henryk Walden">
Henryk Walden

Henryk Walden (ur. 16 kwietnia 1917 w Przemyślu, zm. 30 listopada 2007) – polski specjalista w dziedzinie mechaniki cieczy i gazów, profesor zwyczajny nauk technicznych.
Życiorys.
W latach 1939-1941 studiował na Politechnice Lwowskiej, a następnie w moskiewskim Instytucie Naftowym, który ukończył w 1947. W 1952 obronił doktorat, w 1954 został docentem, w 1964 profesorem nadzwyczajnym, w 1974 profesorem zwyczajnym. W latach 1967–1969 i 1975–1981 dziekan Wydziału Inżynierii Sanitarnej i Wodnej, wieloletni kierownik Zakładu Hydrauliki Politechniki Warszawskiej. Członek założyciel Polskiego Towarzystwa Mechaniki Teoretycznej i Stosowanej. Od 1954 roku należał do PZPR.
Praca naukowa.
Prowadził badania nad przepływem turbulentnym płynów w rurach hydraulicznie gładkich. Efektem badań było opublikowanie półempirycznego wzoru na obliczanie współczynnika oporów liniowych λ:
formula_1
gdzie:
Zmarł 30 listopada 2007 roku i został pochowany (13 grudnia 2007 r.) na Powązkach Wojskowych w Warszawie (kwatera Ga-2a-3). 
Odznaczenia.
Był odznaczony m.in. 
Publikacje książkowe.
Był autorem lub współautorem kilku monografii, m.in.:

</doc>
<doc id="1165734" url="https://pl.wikipedia.org/wiki?curid=1165734" title="Artur Grabowski">
Artur Grabowski

Artur Grabowski (ur. 1967 w Krakowie) – polski poeta, dramaturg, eseista, prozaik, twórca teatralny, profesor dr. hab., wykładowca Uniwersytetu Jagiellońskiego
Twórczość.
Autor sześciu tomów wierszy: "Z didaskaliów", "Pojedynek", "Ziemny początek", "Szary człowiek", "Jaśnienie" "Ładne kwiatki", oraz wyboru wierszy "Wersje" (PIW, Warszawa 2018); tomów esejów: "Klatka z widokiem", o literaturze europejskiego modernizmu (Kraków 2004), "Uzmysłowienia", o teatrze, filmie i plastyce (Kraków 2011), "Co myślą wiersze", o filozofii poezji polskiej XX wieku (Kraków 2021); dwóch tomów dramatów "Do trzech razy sztuka" (Kraków 1999) i "Trzy, cztery - tragedia!" (Kraków 2015) oraz pracy teoretycznej o semantyce nowoczesnego wiersza "Wiersz - forma i sens" (Kraków 1999), książki "Herbert-Hermes" (Kraków 2013) o twórczości Zbigniewa Herberta w kontekście porównawczym, oraz monografii "Prawdziwy Dramat Teatru. O metateatrze i metadramacie Bogusława Schaeffera" (Kraków 2017). Autor powieści w formie dziennika "Am. Dziennik z drugiej strony" (PIW, Warszawa 2018). Profesor na Wydziale Polonistyki UJ, a także uniwersytetów amerykańskich w Chicago, w Seattle, w Buffalo, kierownik podyplomowych Studiów Literacko-Artystycznych. Jest współredaktorem naukowym serii "Dramat polski. Reaktywacja" (IBL PAN) oraz założycielem i redaktorem serii "Nasze dramaty" (Księgarnia Akademicka). Prowadził warsztaty teatralne w Polsce, we Włoszech, w Stanach Zjednoczonych, we Francji, w Indiach, w Gruzji. Autor przekładów poezji z angielskiego i włoskiego. Spektakl na podstawie jego dramatu "Derby. Białoczerwoni", stworzony przez łódzki teatr Chorea, w reżyserii Tomasza Rodowicza, został nagrodzony Złotą Maską za sezon 2014/15, a powieść "Am. Dziennik z drugiej strony" była nominowana do nagrody im. Mackiewicza. Stypendysta Fundacji Fulbrighta, Fundacji Kościuszkowskiej, Komisji Europejskiej, MKiDN, Baltic Center w Visby.

</doc>
<doc id="1165744" url="https://pl.wikipedia.org/wiki?curid=1165744" title="Paweł Demirski">
Paweł Demirski

Paweł Demirski (ur. 1979 w Gdańsku) – polski dziennikarz i dramaturg, członek zespołu "Krytyki Politycznej".
Życiorys.
Studiował architekturę na Politechnice Gdańskiej oraz dziennikarstwo na Uniwersytecie Wrocławskim.
W 2002 roku zadebiutował w teatrze jako dramaturg. Pisze sztuki polityczne dotykające takich problemów jak bezrobocie wśród młodych, emigracja, kryzys patriotyzmu, wojna w Iraku.
Autor m.in.
Razem z Michałem Zadarą napisał "Ifigenia. Nowa Tragedia" i "Tykocin". Jego sztuki zostały przetłumaczone m.in. na angielski, niemiecki, rosyjski, koreański, rumuński, serbski.
W latach 2003–2006 był kierownikiem literackim Teatru Wybrzeże. W 2003 roku był stypendystą Royal Court Theatre w Londynie.
Związany (również zawodowo) z dramatopisarką i reżyserką Moniką Strzępką.

</doc>
<doc id="1165745" url="https://pl.wikipedia.org/wiki?curid=1165745" title="Marcel Grossman">
Marcel Grossman



</doc>
<doc id="1165746" url="https://pl.wikipedia.org/wiki?curid=1165746" title="Technostarter">
Technostarter

Technostarterzy - osoby związane z uczelnią techniczną lub medyczną (studenci, nauczyciele akademiccy), którzy zostają przedsiębiorcami. Także firmy stosujące i wprowadzające na rynek know-how związany z innowacjami technologicznymi, przy czym innowacja oznacza tu połączenie wynalazku i przedsiębiorczości.
Aby odnieść sukces jako technostarter, potrzeba określonych cech osobowości:
Zdaniem J. G. Wissemy uczelnie i państwo powinno wspierać technostarterów, ponieważ:
Zobacz też.
Globalizacja gospodarki

</doc>
<doc id="1165749" url="https://pl.wikipedia.org/wiki?curid=1165749" title="Ministrowie spraw zagranicznych Austrii">
Ministrowie spraw zagranicznych Austrii

Lista ministrów spraw zagranicznych Monarchii Habsburgów, Cesarstwa Austriackiego, Austro-Węgier i Austrii. Do powstania 1848 roku kanclerz Austrii był też jednocześnie ministrem spraw zagranicznych.

</doc>
<doc id="1165755" url="https://pl.wikipedia.org/wiki?curid=1165755" title="Ordynat">
Ordynat



</doc>
<doc id="1165758" url="https://pl.wikipedia.org/wiki?curid=1165758" title="Bogusław Kuczałek">
Bogusław Kuczałek

Bogusław Kuczałek (ur. 20 lutego 1930, zm. 29 listopada 2007) – polski wynalazca, publicysta, dr inż., specjalista w dziedzinie elektrotechniki i magnetyzmu, doradca i konsultant z zakresu aparatury energetycznej. Członek Komitetu Normalizacji do spraw przekładników przy Naczelnej Organizacji Technicznej (NOT).
Życiorys.
Był wieloletnim konstruktorem ZWAR-u i Polcontact-u Warszawa. Autor ponad 20 patentów, twórca licznych oryginalnych rozwiązań przekładników prądowych i napięciowych. Nagrodzony między innymi srebrnym medalem podczas 55 Światowej Wystawy Wynalazków, Badań i Nowej Technologii ”Brussels Eureka" w 2006 r., za opracowanie wspólnie z prof. dr hab. inż. Ryszardem Nowiczem, konstrukcji przetwornika prądowo-napięciowego. Wyróżniony "Łódzką Eureką" za rok 2006 podczas VII Festiwalu Nauki, Techniki i Sztuki w Łodzi – 18 kwietnia 2007.
Pochowany 7 grudnia 2007 r., na nowym cmentarzu na Służewie przy ul Wałbrzyskiej w Warszawie.

</doc>
<doc id="1165762" url="https://pl.wikipedia.org/wiki?curid=1165762" title="John Lomax">
John Lomax

John Avery Lomax (ur. 23 września 1867 w Goodman, zm. 26 stycznia 1948) – amerykański muzykolog, pionier muzykologii i folklorystyki w USA.
Życiorys.
Młodość i wykształcenie.
Urodził się w Goodman w stanie Missisipi jako syn Jamesa Avery’ego i Susan Frances (Cooper), jednak wychował w środkowym Teksasie na północ od Meridian w wiejskim rejonie powiatu (hrabstwa) Bosque.
Po ukończeniu wiejskich szkół przez rok studiował na Granbury College i następnie przez 6 lat wykładał w Weatherford College. W 1895 r. rozpoczął studia na Uniwersytecie Teksańskim w Austin na wydziale literatury angielskiej. Jego zainteresowanie piosenkami kowbojskimi zostało wyśmiane przez profesora, który uważał je za zupełnie bezwartościowe. W 1897 r. otrzymał tytuł magistra.
Praca zawodowa.
Po ukończeniu studiów pracował jako urzędnik w administracji uniwersytetu, kierownik Brackenridge Hall (dormitorium studenckim) i osobisty sekretarz prezydenta uniwersytetu.
W 1903 r. zaakceptował propozycję nauczania języka angielskiego na Texas Agricultural &amp; Mechanical College, gdzie przeniósł się z całą rodziną.
W 1907 r. rozpoczął kolejne studia, tym razem na Harvardzie, u takich profesorów jak Barrett Wendell i George Lyman Kittredge, którzy zachęcili go do badań nad piosenkami kowbojskimi. W następnym roku powrócił na Texas A &amp; M College jako magister sztuki i kontynuował tam nauczanie.
Złożył podanie i otrzymał grant na badania i zbieranie kowbojskich piosenek. Efektem jego ówczesnej działalności była bardzo dobrze przyjęta praca "Cowboy Songs and Other Frontier Ballads" ("Piosenki kowbojskie i inne kresowe ballady") wydana w 1910 r. O wadze tego dzieła świadczy m.in. to, że wstęp do niego napisał prezydent Theodore Roosevelt.
Texas Folklore Society.
Mniej więcej w tym samym czasie Lomax i prof. Leonidas Payne z Uniwersytetu Teksańskiego w Austin założyli Texas Foklore Society ("Teksańskie Towarzystwo Folklorystyczne"), które następnie stało się oddziałem American Folklore Society. Prezesem stowarzyszenia został Payne, a Lomax sekretarzem. Już w kwietniu 1910 r. Towarzystwo liczyło 92 członków. Znanymi postaciami byli Stith Thompson i J. Frank Dobie.
W 1910 r. Lomax zaakceptował administracyjną pracę na Uniwersytecie Teksańskim. Jednak po 7 latach pracy na skutek zatargu pomiędzy prezydentem uniwersytetu i gubernatorem stanu, Lomax wraz z innymi osobami został zwolniony. Przeniósł się wówczas do Chicago i rozpoczął pracę w bankach, która skończyła się wraz z kryzysem w 1932 r.
Archive of American Folk Songs.
W 1931 r. zmarła żona Lomaxa Bess Brown pozostawiając go z czwórką dzieci. Aby podnieść Lomaxa z całkowitej depresji po śmierci żony, najstarszy syn John junior zachęcił go do rozpoczęcia serii wykładów na wyjazdach. W tych podróżach towarzyszył mu John a później także Alan.
W czerwcu 1932 r. Lomax zaproponował firmie wydawniczej Macmillan Publishers całkowicie ekskluzywną antologię amerykańskich ballad i piosenek folkowych. Propozycja została przyjęta i Lomaxowie udali się do waszyngtońskiego Archive of American Folk Song
Archiwum posiadało już wtedy pewną liczbę komercyjnych nagrań fonograficznych i polowych nagrań na wałkach woskowych, zebraną pod kierownictwem Roberta Winslowa Gordona (szefa Archiwum) i Carla Engela (kierownika Oddziału Muzyki). Gordon stworzył także przenośne urządzenie do nagrywania płyt. Zgodnie z umową między nimi a Lomaxem ich zadaniem było zapewnić Lomaxowi wszelki sprzęt do nagrań, a zadaniem Lomaxa było jeżdżenie po kraju i dokonywanie nagrań dla Archiwum. Związek Lomaxa z Archiwum trwał przez 10 lat. Do prac pomocniczych włączyła się także poślubiona w 1934 r. druga jego żona Ruby Terrill.
Nagrania polowe.
Dzięki grantowi z American Council of Learned Societes Lomax w czerwcu 1933 r. udał się na pierwszą ekspedycję nagraniową z Alanem (wtedy 18-letnim). Odwiedzali przede wszystkim farmy więzienne nagrywając pieśni pracy (ang. work songs), ballady i bluesy wykonywane przez więźniów. Dokonywali także nagrań w samych więzieniach, gdyż Lomax spodziewał się tam natrafić na najczystsze, nieskażone nowoczesnym światem przykłady izolowanej muzycznej kultury. Dokonywali oczywiście nagrań także w społecznościach pozawięziennych.
W lipcu 1933 r. Lomaxowie otrzymali najnowszy krzyk techniki nagraniowej, ważącą 315 funtów nagrywarkę acetatów. Została ona umieszczona na samochodzie marki ford.
W 1934 r. Lomax został mianowany Honorowym Konsultantem i Kuratorem Archiwum Amerykańskich Piosenek Folkowych. Zabezpieczył sobie także stałe granty z Carnegie Corporation i Fundacji Rockefellera, co pozwalało mu kontynuować polowe nagrania.
W 1936 r. został mianowany narodowym redaktorem folkloru dla Federal Writer's Project. Zaczął także nagrywać wtedy i gromadzić ustne opowieści.
W 1938 r. zaprosił Jelly'ego Rolla Mortona do nagrania jego muzyki i wspomnień dla Biblioteki Kongresu. Sesje te zostały wydane w 2005 r. przez Rounder Records na 7 CD (9 godzin muzyki) oraz dodatkowym dyskiem z wywiadem przeprowadzonym przez Lomaxa i wspomnieniami Mortona.
Do końca swojego życia zachęcał wszystkich do studiowania folkloru jako żywego materiału, a nie tylko nostalgicznego reliktu dawnych czasów.
Jego plonem jest około 10 000 polowych nagrań dokonanych dla Biblioteki Kongresu.

</doc>
<doc id="1165763" url="https://pl.wikipedia.org/wiki?curid=1165763" title="John A. Lomax">
John A. Lomax



</doc>
<doc id="1165764" url="https://pl.wikipedia.org/wiki?curid=1165764" title="Osaka (zatoka)">
Osaka (zatoka)

 – zatoka w zachodniej części wyspy Honsiu ("Honshū"), w Japonii. 
Stanowi wschodnią część Morza Wewnętrznego ("Seto-naikai") i jest połączona z Oceanem Spokojnym przez cieśninę Kitan oraz kanał Kii, a z Morzem Wewnętrznym przez cieśninę Akashi. Nad zatoką leżą m.in. miasta portowe: Osaka, Kobe, Nishinomiya, Sakai, Amagasaki, Kishiwada.
Na zatoce utworzono wiele sztucznych wysp m.in. dla portu i lotniska w Kobe oraz dla lotniska Kansai.

</doc>
<doc id="1165765" url="https://pl.wikipedia.org/wiki?curid=1165765" title="Morze Wewnętrzne">
Morze Wewnętrzne

 – japońskie, płytkie (przeciętna głębokość 38 m) morze wewnętrzne o powierzchni 21 827 km² pomiędzy wyspami: Honsiu ("Honshū"), Kiusiu ("Kyūshū") i Sikoku ("Shikoku"). Jest ono połączone z Morzem Japońskim i Pacyfikiem wąskimi kanałami morskimi. 
Geografia akwenu.
Morze Wewnętrzne obejmuje obszar od zatoki Osaka na wschodzie po Hibiki-nada na zachodzie. Zatoka Osaka poprzez cieśninę Kitan (inaczej: kanał Tomo-ga-shima), cieśninę Naruto i kanał Kii łączy się z Oceanem Spokojnym. W swojej zachodniej części Morze Wewnętrzne również jest połączone z Oceanem Spokojnym poprzez wąską cieśninę Hōyo (inaczej: Hayasui-seto) i kanał Bungo. W części północno-zachodniej akwen łączy się z Morzem Japońskim poprzez cieśninę Kammon (cieśninę Shimonoseki).
Morze powstało na skutek zapadnięcia się serii bloków skorupy ziemskiej w wyniku ruchów tektonicznych (wzdłuż uskoku Chūō Kōzō Sen, jap. 中央構造線). Szczyty niezapadniętych bloków tworzą liczne wyspy rozmieszczone mniej więcej równoległymi rzędami. Część z nich to zaledwie wystające z wody skały, część jest na tyle duża, by ich cieki wodne tworzyły miniaturowe, osadowe niziny nadbrzeżne, podobne tym z głównych wysp Japonii.
Znajduje się na nim około 1 tys. wysp i wysepek. Największą z nich jest Awaji. Obszar morza słynie z pięknych, urozmaiconych widoków. Jego część (660 km²), obejmująca ok. 600 wysp i fragmenty brzegów, znajduje się w granicach Parku Narodowego Seto Naikai, utworzonego w 1934 r.
Dla Morza Wewnętrznego charakterystyczne są silne prądy pływowe, miejscami niebezpieczne dla żeglugi. Powodują one m.in. ogromne, silne wiry. Przykładem tego zjawiska i jednocześnie atrakcją turystyczną są wiry w cieśninie Naruto. 
Akweny Morza Wewnętrznego.
Zgodnie z japońskim systemem nazewnictwa geograficznego, Morze Wewnętrzne podzielone jest na akweny, które nazywają się "nada". Słowo to oznacza przybrzeżną część otwartego morza lub oceanu, o występujących tam gwałtownych, ostrych, wysokich falach, trudną dla żeglugi. W przypadku Morza Wewnętrznego są to większe obszary wodne, bez wysp. Kierując się od wschodu w kierunku zachodnim, występują kolejno:
Klimat.
Południe Japonii znajduje się pod wpływem ciepłego prądu Kuro Siwo, zapewniającego ciepłe lata i łagodne zimy. Obszary wokół Morza Wewnętrznego, ze względu na relatywną izolację od oceanu, charakteryzują się gorętszymi latami, niż obszary na wybrzeżu pacyficznym (Osaka w sierpniu należy do najcieplejszych miast w Japonii). Opady są nieco mniejsze, ze względu na osłonięcie przez góry od monsunu; nasilają się w okresie czerwiec-wrzesień ze szczytem na początku lata. Lokalnie wieją bryzy. 
Łagodny klimat z dużą ilością słońca i brakiem mrozów od połowy kwietnia do połowy listopada sprzyja rolnictwu, umożliwiając zbiory dwa razy do roku.
Znaczenie akwenu.
Od setek lat morze to odgrywało zasadniczą rolę w japońskim, wewnętrznym transporcie morskim i rybołówstwie. Rybołówstwo na tych wodach było kluczowym elementem gospodarki miejscowych już 2000 lat temu. Na początku XXI w. rybołówstwo i akwakultury dostarczały między 300 a 400 tys. ton produktów rocznie.
Wybrzeża morza są gęsto zaludnione, tworząc ważny pas japońskiego przemysłu. Znajdują się tu miasta i porty: Osaka, Kobe, Hiroszima, Takamatsu, Wakayama, Kure, Iwakuni. 
Wartość produkcji na tych obszarach sięga 90 bilionów jenów. Ze względu na gęsto zaludnione i wysoko uprzemysłowione wybrzeże, morze jest zagrożone zanieczyszczeniem. W najgorszym okresie, w latach 1950-1980 zrzut ścieków powodował zakwity glonów niszczących hodowle ryb i ostryg na powierzchni przekraczającej 3000 km². Podjęte kompleksowe środki ochrony wód spowodowały poprawę sytuacji od lat 90. XX w.
Morze pełniło i pełni też bardzo istotną rolę komunikacyjną. Od wielu wieków było główną arterią łączącą odległe rejony Japonii.
Mity i historia.
Według mitów shintō o stworzeniu archipelagu japońskiego, wyspa Awaji znajdująca się we wschodniej części Morza Wewnętrznego, była pierwszą, zrodzoną z pary demiurgów, bóstw kami: Izanagiego i Izanami. Od VII do XIX wieku wyspa była administracyjnie odrębną prowincją.
W 1185 r. w trakcie wojny Gempei miała miejsce morska bitwa w zatoce Dan-no-Ura (usytuowana w cieśninie Shimonoseki, na zachodnim krańcu Morza Wewnętrznego). Było to rozstrzygające starcie pomiędzy rodami Minamoto i Taira, w wyniku którego ród Minamoto zapewnił sobie władzę w Japonii na wiele lat. 
Według przekazów, o losach bitwy przesądził moment, kiedy okręt, na którym znajdował się sześcioletni cesarz Antoku, znalazł się w bezpośrednim zagrożeniu ze strony przeciwnika. Chroniąc godność chłopca, babka (lub opiekunka) cesarza wskoczyła z nim do morza i oboje utonęli. Rzekomo wraz z cesarzem morze pochłonęło jedno z trzech regaliów cesarskich – miecz Kusanagi. 
Śmierć cesarza skłoniła wielu wojowników klanu Taira (Heike) do samobójstwa poprzez seppuku lub rzucenie się do morza.
Wojna Gempei (i jej ostatni akt w zatoce Dan-no-Ura) stała się istotną cezurą w historii Japonii. Zakończyła bowiem epokę rządów arystokracji i wyrafinowanej kultury dworskiej (era Heian 794–1185), a rozpoczęła okres o nazwie Kamakura (1185–1333). Był to początek kilkusetletniej władzy zwierzchników wojskowych (siogunów), zakończony dopiero w drugiej połowie XIX w. w czasie restauracji Meiji.
To ważne i dramatyczne wydarzenie stało się tematem licznych dzieł malarstwa, drzeworytu i literatury (np. "Heike monogatari"). Zostało upamiętnione także w miejscu bitwy, gdzie znajduje się obecnie niewielki park, obok mostu Kanmon, po stronie wyspy Honsiu. Ustawiono tam repliki armat, tablice informacyjne oraz posągi dwóch głównych przeciwników: Yoshitsune Minamoto i Tomomoriego Tairy.
Japończycy wierzą, że duchy poległych wojowników rodu Taira (Heike) przybrały postać niewielkich krabów, których skorupa przypomina głowę samuraja. Z tego powodu w języku japońskim nazwano je, od nazwiska pokonanego rodu, heike-gani (kraby heike). Również w naukowej nazwie łacińskiej, dzięki znanemu badaczowi japońskiej flory i fauny, P.F. von Sieboldowi, zawarto nazwisko klanu Heike: "Heikeopsis japonica"). Kraby te występują licznie w płytkich wodach przybrzeżnych Morza Wewnętrznego. Potocznie nazywane są także „krabami-samurajami”. Z powyższego powodu kraby te zaliczają się do mitycznych stworzeń yōkai i znajdują się na ich liście. 
W dniu 17 kwietnia 1895 r. w Shimonoseki został podpisany traktat pokojowy z Chinami, kończący pierwszą wojnę pomiędzy obu państwami.
Nazewnictwo geograficzne.
Podobnie jak w wielu innych tłumaczeniach japońskich nazw geograficznych, również w tym przypadku występują pewne rozbieżności. Japońską nazwę morza "Seto-naikai" można przetłumaczyć jako „Wewnętrzne Morze Cieśnin”. Wynika to z niezliczonej ich ilości pomiędzy setkami wysp. Różnorodność cieśnin odzwierciedla japońskie nazewnictwo: "seto, suidō, kaikyō, kaimon i naruto" (cieśnina pełna wirów, rycząca w czasie pływów). Wszystkie te słowa oznaczają morską cieśninę lub kanał morski i występują w nazewnictwie geograficznym na tym morzu (stąd np. cieśniny: Bungo i Kii są opisane na mapach jako kanały). 
Aby nie mylić nazwy tego morza z ogólną definicją „morza wewnętrznego” (lub śródlądowego) i innymi akwenami o tej nazwie, używa się również nazw: Japońskie Morze Wewnętrzne lub Wewnętrzne Morze Japońskie (ta ostatnia pojawia się też w piśmiennictwie polskim), po angielsku: Seto Inland Sea, Inland Sea of Japan lub Inland Sea of Seto. Wiele wydawnictw określa jednak akwen jako "Morze Wewnętrzne", zaznaczając, że to nazwa własna jedynie z użyciem wielkich liter (przykładowo wydawnictwo Cavendish, Smith i inni czy J. Spencer).
Polski egzonim Morze Wewnętrzne, zamieszczony w urzędowym wykazie GUGiK: "Morze Wewnętrzne; Seto Naikai; 34°15′N, 133°30′E" pomija tłumaczenie słowa "seto" (jap. "cieśnina"); w tym brzmieniu nazwa pojawia się w polskich publikacjach np. u J. Tubielewicz.
Podobne problemy występują z tłumaczeniem nazwy Dan-no-Ura (lub Dan-no-ura; 壇ノ浦). Jest ono tłumaczone zarówno jako cieśnina (błędnie), jak i zatoka (bliskie prawdy). Słowo "dan" oznacza podwyższenie, podium, platformę, miejsce wyższe niż otoczenie. Natomiast słowo "ura" (odnosi się do morza i jeziora) oznacza: zatokę (ang. bay, gulf), wnękową krawędź brzegu; miejsce, gdzie woda wnika, wdziera się, ale także krawędź brzegu, plażę (synonimami są słowa: "umi-be" i "mizu-giwa"). Wielki słownik japońsko-japoński Kojien definiuje słowo "ura" jako łagodne wygięcie linii brzegowej (w kształcie łuku), spowodowane przez wodę morską lub jeziora. 

</doc>
<doc id="1165766" url="https://pl.wikipedia.org/wiki?curid=1165766" title="Henryk Woliński (1901–1986)">
Henryk Woliński (1901–1986)

Henryk Woliński ps. „Wacław”, „Zakrzewski” (ur. 1901, zm. 12 marca 1986) − członek polskiego podziemia w czasie II wojny światowej, żołnierz AK w randze pułkownika, Sprawiedliwy wśród Narodów Świata.
Życiorys.
Był prawnikiem, przed wojną pracował w Prokuratorii Generalnej w Warszawie i był członkiem Stronnictwa Demokratycznego. Jego żona była Żydówką, dzięki niej miał wielu przyjaciół wśród Żydów.
1 lutego 1942 został szefem nowo utworzonego Referatu Żydowskiego w Biurze Informacji i Propagandy AK. Utrzymywał kontakty z organizacjami podziemnymi działającymi na terenie polskich gett i opracowywał raporty na ten temat Rządowi Rzeczypospolitej Polskiej na uchodźstwie. Jeden z nich dotyczył eksterminacji ludności żydowskiej w obozie zagłady w Treblince. Był jednym z inicjatorów powstania Rady Pomocy Żydom (Żegoty).
W latach 1942−1943 udzielił w swoim mieszkaniu pomocy kilkorgu Żydom − uciekinierom z warszawskiego getta. Po powstaniu warszawskim wyszedł z miasta wraz z ludnością cywilną. Po wojnie zamieszkał w Katowicach.
W 1974 Instytut Jad Waszem nadał Henrykowi Wolińskiemu tytuł Sprawiedliwego wśród Narodów Świata.
14 kwietnia 2008 został pośmiertnie odznaczony przez prezydenta Lecha Kaczyńskiego Krzyżem Komandorskim Orderu Odrodzenia Polski.

</doc>
<doc id="1165776" url="https://pl.wikipedia.org/wiki?curid=1165776" title="Antywitaminy">
Antywitaminy



</doc>
<doc id="1165784" url="https://pl.wikipedia.org/wiki?curid=1165784" title="Mergus australis">
Mergus australis



</doc>
<doc id="1165790" url="https://pl.wikipedia.org/wiki?curid=1165790" title="Prowincja Północno-Wschodnia">
Prowincja Północno-Wschodnia



</doc>
<doc id="1165799" url="https://pl.wikipedia.org/wiki?curid=1165799" title="DVB-H">
DVB-H

DVB-H (ang. "Digital Video Broadcasting – Handheld") – standard naziemnej telewizji cyfrowej przeznaczony dla urządzeń mobilnych. Jego specyfikacja jest opisana normą europejską EN 302 304. Następcami tego standardu są DVB-SH i DVB-NGH.
Cechy transmisji cyfrowej.
Telewizja cyfrowa w systemie DVB-H pozwala odbierać treści audio-wideo w urządzeniach mobilnych (telefonach komórkowych, palmtopach i inne urządzeniach multimedialnych.
DVB-H formalnie zostało przyjęte jako standard ETSI (European Telecommunications Standard Institute) w listopadzie 2004 roku i przystosowane do funkcjonującego już standardu naziemnej telewizji cyfrowej DVB-T. Technologię tę odpowiednio zmodyfikowano, by pokonać bariery techniczne związane z zasilaniem i maksymalnym wydłużeniem żywotności baterii urządzeń mobilnych. DVB-H pozwala na odbiór programów telewizyjnych oraz transmisję danych przy wykorzystaniu sieci telefonii komórkowej jako kanału zwrotnego, przez co staje się w pełni interaktywna. Użytkownicy mają możliwość oglądania telewizji na żywo w ruchu, podczas przemieszczania się, w miejscach, gdzie do tej pory nie było to możliwe. Mobilna telewizja cyfrowa niesie za sobą także inne korzyści, jak interaktywność, przesył danych.
W zależności od konfiguracji oraz wymagań operatora system DVB-H może składać się z następujących elementów składowych:
Warunki techniczne.
System DVB-H może pracować na następujących możliwych częstotliwościach:
DVB-H może być obsługiwany poprzez tę samą platformę, która obsługuje system DVB-T.
Komisja Europejska wezwała państwa członkowskie do udostępnienia częstotliwości dla przekazu komórkowego, tak szybko jak to możliwe (w zakresie UHF – 470 – 862 MHz). Ze względu na właściwości techniczne, częstotliwości te uważa się za najbardziej odpowiednie dla komórkowych usług multimedialnych. Ponadto Komisja rozpoczęła także proces otwarcia innego zakresu częstotliwości dla usług telewizji komórkowej, tzw. zakresu L (1452 – 1492 MHz), jako rozwiązania awaryjnego.
Technologia DVB-H, dzięki poparciu Komisji Europejskiej, może się stać cennym atutem w wyścigu o rynek cyfrowej telewizji mobilnej.

</doc>
<doc id="1165823" url="https://pl.wikipedia.org/wiki?curid=1165823" title="Hyemoschus">
Hyemoschus



</doc>
<doc id="1165825" url="https://pl.wikipedia.org/wiki?curid=1165825" title="Podział administracyjny Izraela">
Podział administracyjny Izraela



</doc>
<doc id="1165838" url="https://pl.wikipedia.org/wiki?curid=1165838" title="Bezkolec">
Bezkolec

Bezkolec ("Hylomys") – rodzaj ssaka z podrodziny gołyszków (Galericinae) w obrębie rodziny jeżowatych (Erinaceidae).
Zasięg występowania.
Rodzaj obejmuje gatunki występujące w południowo-wschodniej Azji.
Morfologia.
Długość ciała (bez ogona) 90–156 mm, długość ogona 10–94 mm, długość ucha 12–24 mm, długość tylnej stopy 20–28 mm; masa ciała 45–80 g.
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z miocenu dzisiejszej Tajlandii:

</doc>
<doc id="1165839" url="https://pl.wikipedia.org/wiki?curid=1165839" title="GCH">
GCH



</doc>
<doc id="1165841" url="https://pl.wikipedia.org/wiki?curid=1165841" title="CH">
CH



</doc>
<doc id="1165845" url="https://pl.wikipedia.org/wiki?curid=1165845" title="Luigi Carnera">
Luigi Carnera

Luigi Carnera (ur. 14 kwietnia 1875 w Trieście, zm. 30 lipca 1962 we Florencji) – włoski astronom.
Życiorys.
W początkach kariery pracował jako asystent Maxa Wolfa w Landessternwarte Heidelberg-Königstuhl w Heidelbergu, gdzie odkrywał planetoidy. Łącznie w latach 1901–1902 odkrył 16 planetoid – 13 samodzielnie oraz 3 wspólnie z Maxem Wolfem. Pracował w Niemczech, Włoszech i Argentynie.
Od 1919 roku był dyrektorem Obserwatorium astronomicznego w Trieście. W 1932 roku został dyrektorem Obserwatorium astronomicznego Capodimonte w Neapolu.
W uznaniu jego pracy jedną z planetoid nazwano (39653) Carnera

</doc>
<doc id="1165849" url="https://pl.wikipedia.org/wiki?curid=1165849" title="GKS Świętochłowice">
GKS Świętochłowice



</doc>
<doc id="1165856" url="https://pl.wikipedia.org/wiki?curid=1165856" title="Stal Bielsko-Biała">
Stal Bielsko-Biała



</doc>
<doc id="1165857" url="https://pl.wikipedia.org/wiki?curid=1165857" title="Nagroda Grammy w kategorii Best Short Form Music Video">
Nagroda Grammy w kategorii Best Short Form Music Video

Nagroda Grammy w kategorii Best Short Form Music Video została pierwszy raz przyznana w 1984 roku. Wprowadzono ją jako odpowiednik Nagrody Grammy w kategorii Best Long Form Music Video. Od roku 1988 do 1989 została przyznawana jako „Best Concept Music Video” i „Best Performance Music Video”. W 1990 roku wróciła do swojej pierwotnej nazwy.

</doc>
<doc id="1165867" url="https://pl.wikipedia.org/wiki?curid=1165867" title="Czesław Foryś">
Czesław Foryś

Czesław Foryś (ur. 10 maja 1905 w Bochni, zm. 23 lutego 1966 w Warszawie) – polski lekkoatleta i działacz lekkoatletyczny, długoletni prezes PZLA.
Życiorys.
Rodzina i edukacja.
Był synem Walentego, działacza lekkoatletycznego, długoletniego prezesa warszawskiego Okręgowego Związku Lekkiej Atletyki i pierwszego powojennego prezesa PZLA (Czesław Foryś przejął tę funkcję bezpośrednio po ojcu) i Heleny z Kazimierskich. Ukończył Gimnazjum im. Tadeusza Reytana w Warszawie (1923) i wydział prawa na Uniwersytecie Warszawskim. W okresie gimnazjalnym był komendantem 1 Warszawskiej Drużyny Harcerskiej im. Romualda Traugutta („Czarna Jedynka”). Pracował zawodowo w Ministerstwie Finansów (noszącym przez jakiś czas nazwę Ministerstwa Skarbu), dochodząc do stanowiska Dyrektora Departamentu Kadr.
Lekkoatleta.
Karierę lekkoatlety rozpoczął 1923 w klubie Orzeł Biały. W 1924 został zawodnikiem klubu sportowego Warszawianka, którego był członkiem założycielem. Trzykrotnie zdobywał mistrzostwo Polski na 1500 metrów w 1925, 1926 i 1927. Był również wicemistrzem Polski w biegu na 800 metrów w 1925 i 1927 oraz w biegu drużynowym na 3000 metrów w 1924, a także brązowym medalistą na 1500 metrów w 1924 oraz w sztafetach 4 × 100 metrów w 1925 i 4 × 400 metrów w 1925, 1927 i 1928. Wziął udział w igrzyskach olimpijskich w 1928 w Amsterdamie, gdzie odpadł w eliminacjach biegu na 1500 metrów.
Czterokrotnie startował w meczach międzypaństwowych reprezentacji Polski (2 zwycięstwa). Ośmiokrotnie poprawiał rekordy Polski na 1000 metrów, 1500 metrów, 2000 metrów i w sztafecie olimpijskiej. W 1929 zakończył karierę sportową.
Startował w klubach warszawskich Orzeł Biały (1923) i Warszawianka (1924–1929).
Działacz sportowy.
Był członkiem zarządu Polskiego Związku Lekkiej Atletyki w latach 1929–1939, wiceprezesem od 1945 do 1949 i prezesem od 13 października 1949 do 28 marca 1965. W czasie prezesury Czesława Forysia polska lekka atletyka odnosiła największe sukcesy. Nie tylko odbudowała się ze strat spowodowanych II wojną światową, ale stała się światową potęgą (czasy "Wunderteamu"). Był kierownikiem polskiej drużyny lekkoatletycznej od igrzysk w Londynie w 1948 do igrzysk w Tokio w 1964. Czesław Foryś został w 1965 mianowany „Honorowym Prezesem PZLA”.
Foryś był również wiceprezesem Warszawskiego Okręgowego Związku Lekkiej Atletyki (w latach 1930–1931). Po wojnie przez ponad dwadzieścia lat zasiadał we władzach PKOl, będąc m.in. jego skarbnikiem i wiceprezesem. Działał także w strukturach IAAF, m.in. w Komisji Technicznej i Komisji Młodzieżowej. W 1964 przyznano mu tytuł „Weterana IAAF”.
Zmarł 23 lutego 1966 w Warszawie, został pochowany na cmentarzu Powązkowskim (kwatera PPRK-1-339).

</doc>
<doc id="1165870" url="https://pl.wikipedia.org/wiki?curid=1165870" title="Annów (powiat poddębicki)">
Annów (powiat poddębicki)

Annów – wieś w Polsce położona w województwie łódzkim, w powiecie poddębickim, w gminie Zadzim.
Osada wchodzi w skład sołectwa Rzechta Drużbińska.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165871" url="https://pl.wikipedia.org/wiki?curid=1165871" title="Grigorij Nieujmin">
Grigorij Nieujmin

Grigorij Nikołajewicz Nieujmin (ros. "Григорий Николаевич Неуймин"; ur. 3 stycznia 1886, zm. 17 grudnia 1946) – rosyjski astronom.
Odkrył 74 planetoidy, w tym (951) Gaspra, (762) Pulcova i (1110) Jaroslawa.
Jest także odkrywcą lub współodkrywcą komet okresowych: 25D/Neujmin, 28P/Neujmin, 42P/Neujmin, 57P/du Toit-Neujmin-Delporte i 58P/Jackson-Neujmin oraz komety nieokresowej C/1914 M1 (Neujmin).
W uznaniu jego zasług jego nazwiskiem nazwano planetoidę (1129) Neujmina oraz krater księżycowy.

</doc>
<doc id="1165872" url="https://pl.wikipedia.org/wiki?curid=1165872" title="Mark Paragua">
Mark Paragua

Mark Paragua (ur. 29 marca 1984) – filipiński szachista, arcymistrz od 2005 roku.
Kariera szachowa.
Do roku 2004 corocznie reprezentował barwy swojego kraju na mistrzostwach świata juniorów we wszystkich kategoriach wiekowych, największy sukces osiągając w roku 1998 w Paryżu, gdzie zdobył tytuł mistrza świata juniorów do lat 14 w szachach szybkich.
Jednym z pierwszych znaczących sukcesów Marka Paragui w turniejach międzynarodowych było dzielenie I miejsca (wspólnie z Władimirem Jepiszynem i Władimirem Georgijewem) w otwartym turnieju w Turynie w roku 2000. W następnych latach sukcesy osiągnął m.in. w Mondariz (2001/02, dz. I m. z Olegiem Korniejewem), Paryżu (2003, dz. II m. za Alberto Davidem), Genui (2004, dz. I m.), Ałuszczie (2004, dwukrotnie I m.), Singapurze (2004, dz. I m. z Susanto Megaranto) oraz w Kuala Lumpur (2005, turniej strefowy, dz. I m. z Ututem Adianto), Manili (2007, dz. II m. za Ni Hua, wspólnie z Zhang Zhongiem i Eugenio Torre), Tarakanie (2008, I m.) i Nowym Jorku (2008, dz. I m. z Alejandro Ramírezem). W 2013 r. zdobył w Pasay brązowy medal indywidualnych mistrzostw Azji.
W roku 2004 wystąpił w Trypolisie w pucharowym turnieju o mistrzostwo świata, przegrywając w I rundzie z Wiktorem Bołoganem. W następnym roku awansował do II rundy Pucharu Świata (w I wyeliminoał Siergieja Mowsesiana, a w II przegrał z Aleksiejem Driejewem). W latach 2002–2012 czterokrotnie reprezentował barwy swojego kraju na szachowych olimpiadach.
Najwyższy ranking w karierze osiągnął 1 stycznia 2006 r., z wynikiem 2618 punktów zajmował wówczas 101. miejsce na światowej FIDE.

</doc>
<doc id="1165873" url="https://pl.wikipedia.org/wiki?curid=1165873" title="Babiniec (powiat zduńskowolski)">
Babiniec (powiat zduńskowolski)

Babiniec – kolonia w Polsce położona w województwie łódzkim, w powiecie zduńskowolskim, w gminie Szadek.
W latach 1975–1998 miejscowość należała administracyjnie do województwa sieradzkiego.

</doc>
<doc id="1165874" url="https://pl.wikipedia.org/wiki?curid=1165874" title="Babiniec (ujednoznacznienie)">
Babiniec (ujednoznacznienie)



</doc>
<doc id="1165877" url="https://pl.wikipedia.org/wiki?curid=1165877" title="Budy Jeżewskie">
Budy Jeżewskie

Budy Jeżewskie – wieś w Polsce położona w województwie łódzkim, w powiecie poddębickim, w gminie Zadzim.
Miejscowość wchodzi w skład sołectwa Dzierzązna Szlachecka. 
W latach 1975–1998 miejscowość administracyjnie należała do województwa sieradzkiego.

</doc>
<doc id="1165878" url="https://pl.wikipedia.org/wiki?curid=1165878" title="Jerzy Rudzki">
Jerzy Rudzki

Jerzy Rudzki (ur. 9 października 1909 w Świętochłowicach, zm. 14 lutego 2003 w Niemczech) - polski bokser, okresu międzywojennego, był zawodnikiem klubów Naprzodu Lipiny i IKB Świętochłowice, walcząc w latach 1927 - 1939.
Został trzykrotnym mistrzem Polski w kategorii piórkowej w 1931, 1932, 1933, wicemistrzem w 1934 i brązowym medalistą w 1935 i 1939 roku.
W latach 1931-1933 sześciokrotnie wystąpił w reprezentacji Polski odnosząc 3 zwycięstwa i ponosząc 3 porażki.
Wielki znawca boksu Wiktor Junosza-Dąbrowski tak pisał o Jerzym Rudzkim.
"Zamknięty w sobie, rzadko uśmiechnięty, nieskory do wynurzeń Rudzki - straszny na ringu, bezlitosny w walce, w życiu jest cichy i skromny, dobry i łagodny".

</doc>
<doc id="1165880" url="https://pl.wikipedia.org/wiki?curid=1165880" title="Dąbrówka Szadkowska">
Dąbrówka Szadkowska

Dąbrówka Szadkowska – wieś w Polsce położona w województwie łódzkim, w powiecie poddębickim, w gminie Zadzim.
Miejscowość wchodzi w skład sołectwa Dzierzązna Szlachecka. Od zachodu graniczy z Dąbrówką.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165883" url="https://pl.wikipedia.org/wiki?curid=1165883" title="Grabinka (gmina Zadzim)">
Grabinka (gmina Zadzim)

Grabinka – kolonia w Polsce położona w województwie łódzkim, w powiecie poddębickim, w gminie Zadzim.
Kolonia wchodzi w skład sołectwa Adamka.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165885" url="https://pl.wikipedia.org/wiki?curid=1165885" title="Hilarów (województwo łódzkie)">
Hilarów (województwo łódzkie)

Hilarów – wieś w Polsce położona w województwie łódzkim, w powiecie poddębickim, w gminie Zadzim. 
Wieś liczy 2 domy i aktualnie należy do sołectwa Pałki.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165891" url="https://pl.wikipedia.org/wiki?curid=1165891" title="Mistrzowie igrzysk olimpijskich w szermierce">
Mistrzowie igrzysk olimpijskich w szermierce



</doc>
<doc id="1165892" url="https://pl.wikipedia.org/wiki?curid=1165892" title="Józefów (gmina Zadzim)">
Józefów (gmina Zadzim)

Józefów – wieś w Polsce położona w województwie łódzkim, w powiecie poddębickim, w gminie Zadzim.
Osada wchodzi w skład sołectwa Małyń.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165894" url="https://pl.wikipedia.org/wiki?curid=1165894" title="Zamek Nagoya">
Zamek Nagoya

 – zamek w Nagoi w prefekturze Aichi w Japonii.
Historia zamku.
Pierwotnie zamek został zbudowany przez Ujichikę Imagawę (klan Imagawa) w roku 1525. Siedem lat później zamek przejął Nobuhide Oda, aby go później porzucić.
W 1610 Ieyasu Tokugawa wydał polecenie grupie daimyō, aby udzielili pomocy w budowie zamku, który miał pełnić rolę nowej stolicy dla prowincji Owari. Większość materiałów budowlanych została pozyskana z mniejszego zamku Kiyosu, w tym z jego "tenshu" (stołp, donżon, baszta – wysoka część zamku służąca do obserwacji otoczenia oraz miejsce ostatecznej obrony) – zlokalizowanego w ówczesnej stolicy prowincji Kiyosu. Budowa zamku zakończyła się w 1612.
W okresie Edo miasto zamkowe Nagoja było jednym z najważniejszych m.in. jako miejsce postojowe ("juku") na trasie Minoji, łączącej trakty Tōkaidō i Nakasendō.
Do okresu Meiji zamek był siedzibą Owari Tokugawa – jednego z klanów rodu Tokugawa.
W czasie II wojny światowej zamek pełnił funkcję kwatery okolicznego garnizonu i obozu dla jeńców wojennych. 14 maja 1945 zamek spłonął podczas jednego z nalotów lotnictwa amerykańskiego. Udało się jednak uratować z pożaru wiele ze znajdujących się w środku obrazów. Odbudowa donżonu zakończyła się w 1959. Dziś jest on betonowym budynkiem z klimatyzacją i windami.
Ze względu na to, że zachowały się stare zdjęcia, planowana jest również rekonstrukcja rezydencyjnej części zamku, zwanej "hommaru-goten". Ona również spłonęła w wyniku nalotu. Uratowane obrazy oraz reprodukcje utraconych dzieł mają zostać umieszczone w ich dawnych miejscach. Obecnie obrazy te można oglądać w Muzeum Sztuki Tokugawa w Nagoi.

</doc>
<doc id="1165903" url="https://pl.wikipedia.org/wiki?curid=1165903" title="Bliźniak">
Bliźniak



</doc>
<doc id="1165904" url="https://pl.wikipedia.org/wiki?curid=1165904" title="Bliźniaki">
Bliźniaki



</doc>
<doc id="1165905" url="https://pl.wikipedia.org/wiki?curid=1165905" title="Nowy Świat (powiat poddębicki)">
Nowy Świat (powiat poddębicki)

Nowy Świat – wieś w Polsce położona w województwie łódzkim, w powiecie poddębickim, w gminie Zadzim.
Miejscowość położona jest na Wysoczyźnie Łaskiej.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165911" url="https://pl.wikipedia.org/wiki?curid=1165911" title="Rudunki">
Rudunki

2 miejscowości w Polsce:
Zobacz też: Rudunki Szczytnickie

</doc>
<doc id="1165919" url="https://pl.wikipedia.org/wiki?curid=1165919" title="Golestan (dystrykt)">
Golestan (dystrykt)

Golestan lub też Gulistan (pasztuński/perski: گلستان), jeden z powiatów w afgańskiej prowincji Farah. Zamieszkiwany w 80% przez Pasztunów, a poza tym przez mniejszość tadżycką. W przybliżeniu w 2004 roku mieszkało tam 53780 osób.
Główne miasto nosi tę samą nazwę – Golestan (Gulistan), położone jest na wysokości 1434 m w górskiej części powiatu.
We wrześniu 2005 Talibowie opanowali tereny powiatu.

</doc>
<doc id="1165922" url="https://pl.wikipedia.org/wiki?curid=1165922" title="Browning M2HB">
Browning M2HB



</doc>
<doc id="1165929" url="https://pl.wikipedia.org/wiki?curid=1165929" title="Matra 530">
Matra 530

Matra 530 – samochód sportowy zaprojektowany i wytwarzany przez francuską firmę Matra w latach 1967-1973.
Pierwsza prawdziwa Matra.
W roku 1965 dyrektor generalny firmy Matra Jean-Luc Lagardère zdecydował się opracować samochód sportowy dostępny dla szerszego grona osób, a "voiture des copains" (samochód dla przyjaciół), jako następcę Matra Djet projektu René Bonnet. W rezultacie powstał ich pierwszy sportowy samochód - M530 (nazwa odwołuje się do pocisku rakietowego firmy Matra R530), zaprojektowany przez byłego projektanta firmy Simca Philippe'a Guédon. Tak jak poprzednicy, samochód ten był zbudowany na stalowej ramie z poliestrowym nadwoziem, silnik położony pośrodku auta. Rozważano wiele opcji, aby pogodzić koncepcję stworzenia auta o nadwoziu 2+2 z rozsądnym bagażnikiem oraz środkowo lokowanym silnikiem. Ostatecznie, podjęto decyzję o zakupie podwozia od Forda: silnik 1,7 l Ford Taunus V4 oraz skrzynię biegów wywodzącą się od Taunusa 15M TS. Ta konfiguracja jest na tyle kompaktowa, by zmieścić się pomiędzy tylne siedzenia i bagażnik. Innymi interesującymi cechami M530 były jej dach typu targa, podnoszone światła przednie oraz przede wszystkim nieprzeciętny, awangardowy design.
M530A.
Pierwsze 530 (oznaczone "Matra Sports M530A") zostało udostępnione publiczności 7 marca 1967 roku na Geneva Motor Show. Samochód napędzał 70 konny silnik V4 (1,7l) Forda, który nadawał mu maksymalną prędkość 172 km/h. Samochód wszedł do produkcji miesiąc później. W pierwszych dwóch latach produkcji podwozie było produkowane przez Carrier w Alençon, a montaż w fabryce Brissonneau et Lotz w Creil. Przedział silnika wczesnego modelu był dostępny po zdemontowaniu tylnej szyby ze szkła akrylowego.
W 1968 na specjalną prośbę dyrektora generalnego firmy Matra Jean-Luc Lagardère francuska artystka Sonia Delaunay pomalowała 530A.
W roku 1969 wprowadzone wiele zmian do 530. Przede wszystkim podwozie przeszło tą samą ewolucję, jak model Forda, z którego zostało zaczerpnięte oraz podwyższona została moc do 75 koni poprzez zastosowanie innego gaźnika. Po drugie, Matra zakończyła umowę z Chrysler Europe, by sprzedawać nowe samochody przez sieć dealerską Simca począwszy od roku i wspólnie wyprodukować następcę M530. Ostatecznie samochody były już teraz w całości konstruowane przez fabrykę Matra Automobiles w Romorantin.
M530LX.
W roku 1970 na Geneva Motor Show przedstawione zostało auto "Matra Simca M530LX", nieznacznie zmienione przez by Michelotti 530A. Najbardziej zauważalne zmiany to tylna klapa (teraz wykonana ze szkła) otwierająca się jak hatchback oraz przedni zderzak.
M530SX.
Tańsza wersja 530 - "Matra Simca 530SX", została wprowadzona w październiku 1971. W wersji SX brakuje dachu typu targa oraz podnoszonych świateł przednich. W zamian za to znalazły się w nim cztery lampy zamontowane w górnej części przodu samochodu. Auto dostępne było jedynie w dwóch kolorach: pomarańczowym i białym, również wykończenie było znacznie prostsze niż w wersji LX (zderzaki czarne w miejscu chromowanych). Nie było nagłośnione we wszystkich punktach handlowych, w których sprzedawano LX i sprzedawało się jeszcze słabiej od swojego starszego brata.
Wielkość produkcji.
Produkcja M530 została wstrzymana w 1973 roku, zbudowano 9.609 samochodów (2.062 530A, 4.731 530LX oraz 1.146 530SX). Nie zbudowano modeli M530 w wersji lewostronnej i nie istnieje żadna znana konwersja.

</doc>
<doc id="1165931" url="https://pl.wikipedia.org/wiki?curid=1165931" title="Rudunki (województwo łódzkie)">
Rudunki (województwo łódzkie)

Rudunki – wieś w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Zadzim.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165933" url="https://pl.wikipedia.org/wiki?curid=1165933" title="Arno Arthur Wachmann">
Arno Arthur Wachmann

Arno Arthur Wachmann (ur. 8 marca 1902 w Hamburgu, zm. 24 lipca 1990 tamże) – niemiecki astronom.
Od roku 1927 pracował w obserwatorium Hamburg-Bergedorf. Odkrył tam trzy planetoidy. Wspólnie z Arnoldem Schwassmannem odkrył trzy komety okresowe: 29P/Schwassmann-Wachmann, 31P/Schwassmann-Wachmann i 73P/Schwassmann-Wachmann, współodkrył też kometę C/1930 D1 (Peltier-Schwassmann-Wachmann).
Zajmował się także spektroskopią gwiazd, zwłaszcza gwiazd podwójnych i zmiennych.
Planetoida (1704) Wachmann została nazwana jego nazwiskiem.

</doc>
<doc id="1165934" url="https://pl.wikipedia.org/wiki?curid=1165934" title="Kulin Kłodzki (przystanek kolejowy)">
Kulin Kłodzki (przystanek kolejowy)

Kulin Kłodzki – przystanek kolejowy w Kulinie Kłodzkim, w powiecie kłodzkim, w województwie dolnośląskim, w Polsce.
W roku 2017 przystanek obsługiwał 0–9 pasażerów na dobę.
Od 13 grudnia 2020 przystanek na żądanie
Lokalizacja.
Przystanek kolejowy położony na linii kolejowej z Kłodzka do Kudowy Zdroju. Znajduje się na niezelektryfikowanej trasie o znaczeniu lokalnym, w Kulinie Kłodzkim. Przystanek znajduje się na skraju miejscowości.
Informacje ogólne.
Ruch odbywa się tylko na jednym torze. Budynek stacyjny jest drewniany, parterowy. Obecnie mieszczą się w nim mieszkania. Na przystanku Kulin Kłodzki nie ma już czynnej kasy, ani poczekalni. Zespół stacyjny, oprócz podstawowego budynku, stanowił dawniej jeszcze magazyn.
Historia.
W latach 1886–1890 rozpoczęto realizację planu budowy "Kolei Uzdrowiskowej". Zakończono jednak jego realizacje na Szczytnej. Dopiero 10 lat później wrócono do jej rozbudowy w kierunku Kudowy Zdroju. Linia ta powstała w latach 1902–1905. Oddano ją do eksploatacji 10 lipca 1905 r. Wtedy też powstał budynek stacji, której usytuowanie w niewielkim Kulinie Kłodzkim związane było z było potrzebą lokalizacji posterunku ruchu dla podniesienia przepustowości na najtrudniejszym odcinku linii Kłodzko-Kudowa-Zdrój.
Po II wojnie światowej i przejściu ziemi kłodzkiej pod administrację polską zmieniono nazwę dworca na "Kulińsk", a następnie "Kulin Kłodzki".
Ciekawostki.
W pobliżu stacji znajdują się dwa ciekawe kolejowe obiekty inżynieryjne – tunele pod górą przed Kulinem i pod Szubieniczną Górą o długości 85 m (pomiędzy stacjami Kulin Kłodzki i Lewin Kłodzki).

</doc>
<doc id="1165937" url="https://pl.wikipedia.org/wiki?curid=1165937" title="Sikory (województwo łódzkie)">
Sikory (województwo łódzkie)

Sikory – przysiółek w Polsce położona w województwie łódzkim, w powiecie poddębickim, w gminie Zadzim. Miejscowość położona jest na Wysoczyźnie Łaskiej.
Przysiółek ma charakter letniskowo-rolniczy i wchodzi w skład sołectwa Dzierzązna Szlachecka. 
W latach 1975–1998 miejscowość administracyjnie należała do województwa sieradzkiego.

</doc>
<doc id="1165938" url="https://pl.wikipedia.org/wiki?curid=1165938" title="Szczawno Rzeczyckie">
Szczawno Rzeczyckie

Szczawno Rzeczyckie – wieś w Polsce położona w województwie łódzkim, w powiecie poddębickim, w gminie Zadzim.
Osada wchodzi w skład sołectwa Rzeczyca.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165940" url="https://pl.wikipedia.org/wiki?curid=1165940" title="Port lotniczy Nadi">
Port lotniczy Nadi

Port lotniczy Nadi – międzynarodowy port lotniczy położony w Nadi. Jest największym portem lotniczym na Fidżi i głównym węzłem linii lotniczych Air Pacific.

</doc>
<doc id="1165943" url="https://pl.wikipedia.org/wiki?curid=1165943" title="Walentynów (powiat poddębicki)">
Walentynów (powiat poddębicki)

Walentynów – wieś w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Charchów Pański.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165946" url="https://pl.wikipedia.org/wiki?curid=1165946" title="Wiorzyska">
Wiorzyska

Wiorzyska (do 2012 "Wiórzysko") – wieś w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Żerniki.
W latach 1975–1998 miejscowość administracyjnie należała do województwa sieradzkiego.
W 2012 r. zmieniono urzędowo nazwę miejscowości z "Wiórzysko" na "Wiorzyska".

</doc>
<doc id="1165947" url="https://pl.wikipedia.org/wiki?curid=1165947" title="Wola Dąbska">
Wola Dąbska

Wola Dąbska – przysiółek w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Wola Flaszczyna.
W latach 1975–1998 miejscowość administracyjnie należała do województwa sieradzkiego.

</doc>
<doc id="1165948" url="https://pl.wikipedia.org/wiki?curid=1165948" title="Wola Sipińska">
Wola Sipińska

Wola Sipińska (do 2012 "Wola Sypińska") – wieś w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Pałki.
W latach 1975–1998 miejscowość administracyjnie należała do województwa sieradzkiego. W 2012 r. zmieniono urzędowo nazwę miejscowości z "Wola Sypińska" na "Wola Sipińska".
Historia.
Wieś powstała po podzieleniu dóbr Zadzimskich pod koniec XV wieku.
Słownik Geograficzny.
Sypińska Wola, wieś, powiat sieradzki, gmina Wierzchy, parafia Zadzim, odległość 27 km od Sieradza, ma 10 domów, 78 mieszkańców. Na początku XVI w. wieś „Wolya Sypynska” daje z łanu kmiecie dziesięcinę kollegiacie uniejowskiej; z folwarku zaś pleban w Zadzimie, który od kmieci dostaje tylko kolędę po groszu z łanu (Łaski, L. B., I, 387). W 1552 r. „Wolia Szypynska alias Wienczlawkowa” ma 9 osad., 3 łany (Pawiński, Wielkop., II, 230).
Tabella miast i wsi z 1827 roku.
Wola Sypińska, wś, pow. sieradzki, par. Zadzim, ob. Sypińska Wola. W r. 1827 było 10 domów, 99 mieszkańców.
Spis z 1925 roku.
Wola Sypińska, wieś, powiat sieradzki, gmina Wierzchy. Budynki z przeznaczeniem mieszkalne 17. Ludność ogółem: 118. Mężczyzn 60, kobiet 58. Ludność wyznania rzymskokatolickiego 118. Podało narodowość: polską 118.

</doc>
<doc id="1165951" url="https://pl.wikipedia.org/wiki?curid=1165951" title="Fundacja Współpracy Polsko-Niemieckiej">
Fundacja Współpracy Polsko-Niemieckiej

Fundacja Współpracy Polsko-Niemieckiej (FWPN; niem. "Stiftung für deutsch-polnische Zusammenarbeit", ang. "Foundation for German-Polish Cooperation") – organizacja powołana do życia w 1991 roku przez rządy Polski i Niemiec, wspiera finansowo przedsięwzięcia zbliżające oba narody.
Bilateralny Zarząd i Rada Fundacji powoływane są przez premiera Rzeczypospolitej Polskiej i kanclerza Republiki Federalnej Niemiec.
FWPN dofinansowała dotychczas 16 tysięcy projektów i współtworzyła tym samym podstawy porozumienia polsko-niemieckiego. Łączna kwota dotacji przyznanych od 1991 do 2021 wynosi 1 344 325 007 zł [312 633 722 Euro].
FWPN przyznaje dotacje w następujących obszarach: społeczeństwo (w tym gospodarka i środowisko), media i opinia publiczna, nauka, edukacja oraz kultura.
Poza działalnością dotacyjną, FWPN realizuje także projekty inicjowane przez siebie – we współpracy z organizacjami i instytucjami z obu krajów.
O historii projektów dofinansowanych i zrealizowanych na przestrzeni 30 lat opowiada seria spotów #30latFWPN w mediach społecznościowych (Facebook, Vimeo, YouTube).
Główna siedziba Fundacji mieści się przy ul. Zielnej 37 w Warszawie. Fundacja posiada biuro w Berlinie.

</doc>
<doc id="1165953" url="https://pl.wikipedia.org/wiki?curid=1165953" title="Zaborów (gmina Zadzim)">
Zaborów (gmina Zadzim)

Zaborów – wieś w Polsce położona w województwie łódzkim, w powiecie poddębickim, w gminie Zadzim.
Miejscowość wchodzi w skład sołectwa Bąki
W latach 1975–1998 miejscowość administracyjnie należała do województwa sieradzkiego.

</doc>
<doc id="1165954" url="https://pl.wikipedia.org/wiki?curid=1165954" title="Leslie Peltier">
Leslie Peltier

Leslie Copus Peltier (ur. 2 stycznia 1900 w Delphos, zm. 10 maja 1980 tamże) – amerykański astronom amator, który odkrył lub był współodkrywcą dziesięciu komet długookresowych i jednopojawieniowych. Był aktywnym członkiem amatorskiego stowarzyszenia American Association of Variable Star Observers (AAVSO) i innych organizacji astronomicznych. W ciągu 62 lat przeprowadził ponad 132 tysiące obserwacji gwiazd zmiennych. Pisał artykuły do czasopism „Nature”, „Popular Science”, „Popular Astronomy” i Sky &amp; Telescope, napisał także trzy książki, w tym dwie autobiograficzne.
W uznaniu jego zasług jedną z planetoid nazwano (3850) Peltier.

</doc>
<doc id="1165957" url="https://pl.wikipedia.org/wiki?curid=1165957" title="Split Enz">
Split Enz

Split Enz – nowozelandzki zespół, aktywny w latach 1972–1984. Odnosił sukces na listach przebojów w Nowej Zelandii, Australii i Kanadzie we wczesnych latach 80. XX wieku. Grupę cechowała oryginalność pod względem muzyki, strojów, a nawet makijażu. Ich styl muzyki był eklektyczny, który ukazywał się w takich stylach jak art rock, wodewil, swing, rock progresywny, punk, rock, nowa fala oraz pop.

</doc>
<doc id="1165958" url="https://pl.wikipedia.org/wiki?curid=1165958" title="Zawady (powiat poddębicki)">
Zawady (powiat poddębicki)

Zawady – wieś w Polsce położona w województwie łódzkim, w powiecie poddębickim, w gminie Zadzim.
Wieś wchodzi w skład sołectwa Charchów Pański
W latach 1975–1998 miejscowość administracyjnie należała do województwa sieradzkiego.

</doc>
<doc id="1165959" url="https://pl.wikipedia.org/wiki?curid=1165959" title="TACA Airlines">
TACA Airlines

Grupo TACA – grupa 5 linii lotniczych z Ameryki Środkowej. Jest największym przewoźnikiem lotniczym w tej części świata.

</doc>
<doc id="1165960" url="https://pl.wikipedia.org/wiki?curid=1165960" title="Leipzig Stotteritz">
Leipzig Stotteritz



</doc>
<doc id="1165962" url="https://pl.wikipedia.org/wiki?curid=1165962" title="Earl Derr Biggers">
Earl Derr Biggers

Earl Derr Biggers (ur. 24 sierpnia 1884 w Warren, zm. 5 kwietnia 1933 w Pasadenie) – amerykański pisarz. Znany przede wszystkim z autorstwa powieści detektywistycznych o detektywie chińskiego pochodzenia Charliem Chanie, postaci wzorowanej na policjancie z Honolulu – Changu Apanie. Wiele z jego powieści i opowiadań doczekało się ekranizacji.
Zarys biografii.
Biggers był synem Roberta J. i Emmy E. Derr Biggers. Urodził się w miejscowości Warren w stanie Ohio. Ukończył studia na Uniwersytecie Harvarda. Mieszkał w San Marino w Kalifornii. Zmarł na zawał serca w Pasadenie.

</doc>
<doc id="1165963" url="https://pl.wikipedia.org/wiki?curid=1165963" title="Norwich City Football Club">
Norwich City Football Club



</doc>
<doc id="1165967" url="https://pl.wikipedia.org/wiki?curid=1165967" title="Clermont Foot 63">
Clermont Foot 63

Clermont Foot 63 – francuski klub piłkarski z siedzibą w Clermont-Ferrand, utworzony w 1984 r. pod nazwą Clermont Football Club, na skutek połączenia Stade clermontois z sekcją piłkarską Association sportive montferrandaise. Od sezonu 2021/2022 występuje w Ligue 1.
W latach 1997–2007 ostatni człon oficjalnej nazwy klubu nawiązywał do regionu Owernii (Clermont Foot Auvergne). W latach 2007–2013 dwa ostatnie człony nazwy nawiązywały zarówno do regionu, jak i departamentu Puy-de-Dôme, oznaczonego liczbą 63 (Clermont Foot Auvergne 63). Od 2013 r. ma miejsce nawiązanie wyłącznie do kodu-numeru departamentu Puy-de-Dôme (Clermont Foot 63).
Jedną z legend klubu jest polski napastnik – Andrzej Szarmach, pełniący w latach 1987–1989 funkcję grającego trenera, który w Clermont Football Club zakończył karierę zawodniczą, rozpoczynając jednocześnie pracę szkoleniową.
Historia.
Początki.
W 1905 r. grupa mieszkańców dzielnicy Clermont założyła wielosekcyjny klub sportowy (m.in. z sekcją piłkarską) o nazwie Stade clermontois (w skrócie: Stade Clermont) i barwach czerwono-niebieskich. 11 października 1911, Marcel Michelin wraz ze swoim kuzynem Jacquesem Hauvettem utworzyli wielosekcyjny Association sportive Michelin, działający przy fabryce Michelina w dzielnicy Montferrand o barwach żółto-niebieskich. W 1922 r. Związek Francuskich Towarzystw Sportowych (USFSA) zabronił organizacjom sportowym umieszczania w ich nazwach, marki firmy przemysłowej lub handlowej, bądź nazwiska założyciela, które stało się taką marką. Marcelowi Michelinowi zależało na zachowaniu akronimu ASM, w związku z czym klub został przemianowany na Association sportive montferrandaise (w skrócie: AS Montferrand). Jego wiodącą sekcją stała się sekcja rugby union (obecnie jednosekcyjny klub ASM Clermont Auvergne). Do wybuchu II wojny światowej, sekcja futbolowa AS Montferrand - podobnie jak Stade Clermont - występowała jedynie w rozgrywkach lokalnych i regionalnych Owernii.
Wydzielenie sekcji piłkarskiej.
W 1942 r. nastąpiło odłączenie się sekcji piłkarskiej od wielosekcyjnego Stade clermontois. Od tego momentu funkcjonowała ona jako autonomiczny podmiot, posiadający status klubu profesjonalnego, zachowując jednak swą pierwotną nazwę. W sezonie 1942/43 drużyna zajęła 13. miejsce w wojennych mistrzostwach Francji (grupy południowej), a w edycji 1944/45 tych samych rozgrywek – 4. miejsce grupy południowej. W 1945 r. Stade clermontois zakwalifikowało się do rozgrywek pierwszej po wojnie edycji Division 2 i w sezonie 1945/46 zadebiutowało na tym szczeblu, zajmując 6. miejsce grupy południowej. W tym samym sezonie odniosło również swój pierwszy znaczący sukces. Po zwycięstwie 4:1 nad pierwszoligowym Girondins Bordeaux w ćwierćfinale Pucharu Francji, uzyskał bowiem awans do półfinału, ulegając w nim 7:1 późniejszemu triumfatorowi Lille OSC. Sezon 1946/47 zespół ukończył na bezpiecznej 17. pozycji w końcowej tabeli Division 2. Jednak po zakończeniu rozgrywek - na skutek problemów finansowych - władze ligi odebrały Stade clermontois status klubu zawodowego, karnie relegując go ze szczebla centralnego. Od tego momentu drużyna grała jedynie w ligach lokalnych i regionalnych Owernii. Dopiero w 1966 r. Stade Clermont przestał być klubem amatorskim, a w sezonie 1970/71 wywalczył awans do Division 3. Z kolei AS Montferrand na trzeci szczebel ligowy awansował już w sezonie 1963/64 pod wodzą Julesa Sbroglii. Sezon 1983/84 obydwie ekipy z Clermont-Ferrand ukończyły w dolnej części tabeli centralnej grupy Division 3, co przyczyniło się do podjęcia decyzji o ich fuzji.
Nowy klub.
W czerwcu 1984 r. doszło do połączenia Stade clermontois z sekcją piłkarską Association sportive montferrandaise w wyniku czego utworzono Clermont Football Club, który przystąpił do rozgrywek Division 3 w miejsce pierwszej z nich, a w sezonie 1987/88 zajmując 3. miejsce w grupie centralnej, uzyskał awans do Division 2 (na dwóch pierwszych lokatach uplasowały się bowiem drużyny rezerwowe AJ Auxerre i Paris Saint-Germain). Po roku gry na tym szczeblu zespół spadł z powrotem do Division 3. W maju 1990 r., ze względu na kiepską sytuację finansową, klub ogłosił upadłość. Jednak już w czerwcu 1990 r. grupa osób skupiona wokół Yvesa Quinty'ego powołała Clermont Foot. W sezonie 1992/93 awansował on z Division Honneur (6. liga) do Championnat National 3 (5. ligi). Zespół kilkukrotnie dochodził do dalszych rund Pucharu Francji. W sezonie 1996/97 wyeliminował kolejno profesjonalne FC Martigues, FC Lorient i Paris Saint-Germain, odpadając dopiero w ćwierćfinale po przegranej w dogrywce 1:2 z OGC Nice. W sezonie 2001/02 wygrał rozgrywki Championnat National i po 55 latach przerwy powrócił na drugi szczebel ligowy. Latem 2009 r. funkcję trenera objął Michel Der Zakarian, który zajmował z drużyną kolejno 6., 7. i 5. miejsce w Ligue 2. 7 maja 2014 po raz pierwszy w historii francuskiego futbolu obowiązki szkoleniowe męskiego zespołu zawodowego przejęła kobieta – Portugalka Helena Costa, prowadząca wcześniej kobiece reprezentacje Kataru oraz Iranu. Po półtora miesiąca pracy (24 czerwca 2014) podała się jednak do dymisji, a 28 czerwca 2014 jej następczynią również została kobieta – była reprezentantka Francji Corinne Diacre. 1 września 2017 zastąpił ją Pascal Gastien, zaś 13 marca 2019 - po prawie 14 latach rządów Claude'a Michy'ego - funkcję prezesa klubu objął Szwajcar Ahmet Schaefer. W sezonie 2020/21, po zajęciu 2. miejsca w Ligue 2, drużyna uzyskała po raz pierwszy awans do Ligue 1, a w swoim debiutanckim meczu na tym szczeblu, rozegranym 8 sierpnia 2021 na Stade Matmut-Atlantique w Bordeaux, pokonała miejscowe Girondins 2:0.

</doc>
<doc id="1165968" url="https://pl.wikipedia.org/wiki?curid=1165968" title="Studený (Kunratice)">
Studený (Kunratice)

Studený - miejscowość w północnych Czechach, w kraju ujskim, powiecie Děčín, w gminie Kunratice.
Położenie.
Studený położona jest w północnych Czechach, na dwóch obszarach chronionego krajobrazu, północno-wschodniej części obszaru Łabskich Piaskowców ("czes. CHKO Labské pískovce") i środkowo-zachodniej części obszaru Gór Łużyckich ("CHKO Lužicke hory"), na wysokości 320–380 m n.p.m., około 3,5 km., na południowy zachód, od centrum miejscowości Chřibská.
Opis.
Stara, śródgórska miejscowość letniskowa, położona w głębokiej dolinie górskiego potoku Studený, między Górami Łużyckimi, a Pavlínino údolí, doliną górskiej rzeki Chřibská Kamenice. Jest to wiejska miejscowość charakteryzująca się rozrzuconą, luźną zabudową. Większość zabudowań stanowią zabytkowe budynki, położone wzdłuż drogi. W centrum wioski zachował się obelisk upamiętniający mieszkańców poległych w I i II wojnie światowej. Prz drodze do doliny Pavlínino údolí "pol. Doliny Pauliny" znajduje się skalna kapliczka z 1760 roku. W okolicy do dziś zachowały się historyczne domki – symbole architektury ludowej. Nad miejscowością góruje Studenec (737 m) wznosząca się po południowo-wschodniej stronie.
Turystyka.
Wzdłuż wsi prowadzi szlak turystyczny

</doc>
<doc id="1165969" url="https://pl.wikipedia.org/wiki?curid=1165969" title="Clermont Foot Auvergne">
Clermont Foot Auvergne



</doc>
<doc id="1165970" url="https://pl.wikipedia.org/wiki?curid=1165970" title="Franz Kaiser">
Franz Kaiser

Franz Kaiser (ur. 1891 w Wiesbaden, zm. w 1962) – niemiecki astronom.
Pracował w Landessternwarte Heidelberg-Königstuhl w Heidelbergu od 1911 do 1914 roku. Odkrył 21 planetoid.
Jedną z planetoid nazwano jego imieniem – (3183) Franzkaiser.

</doc>
<doc id="1165971" url="https://pl.wikipedia.org/wiki?curid=1165971" title="Buenos Aires Retiro">
Buenos Aires Retiro

Buenos Aires Reteiro (hiszp: "Estación Retiro") – stacja kolejowa w Buenos Aires, w Argentynie. Jest największą stacją kolejową w kraju. Stacja posiada 9 peronów. Znajduje się w dzielnicy Retiro, naprzeciwko Plaza General San Martín.
Jest jedną z najruchliwszych argentyńskich stacji kolejowych i węzłem dla trzech linii: Mitre, Belgrano i San Martin. Tuż obok znajduje się dworzec autobusowy Retiro ("Terminal de Omnibus"), główny dalekobieżny dworzec autobusowy w Buenos Aires. Cały kompleks dworcowy jest dostępny również przez metro linii C oraz wiele lokalnych linii autobusowych.

</doc>
<doc id="1165977" url="https://pl.wikipedia.org/wiki?curid=1165977" title="Hitoshi Saitō">
Hitoshi Saitō

 
 – japoński judoka startujący przez większą część kariery w wadze ciężkiej.
Na Igrzyskach Olimpijskich w Los Angeles w 1984 zdobył złoty medal pokonując w finale Francuza Angelo Parisi. Cztery lata później w Seulu powtórzył ten sukces zwyciężając w walce finałowej reprezentanta NRD Henry Stöhra. W 1984 w Kuwejcie został mistrzem Azji.
Ma w swoim dorobku również dwa medale Mistrzostw świata: srebrny w kategorii open z 1983 i złoty z 1985. W 1986 zajął 1. miejsce na Igrzyskach Azjatyckich w Seulu.

</doc>
<doc id="1165979" url="https://pl.wikipedia.org/wiki?curid=1165979" title="Gare de Clermont-Ferrand">
Gare de Clermont-Ferrand

Gare de Clermont-Ferrand – stacja kolejowa w Clermont-Ferrand, w regionie Owernia-Rodan-Alpy, we Francji. Stacja posiada 4 perony.

</doc>
<doc id="1165980" url="https://pl.wikipedia.org/wiki?curid=1165980" title="Karlsruher Sport Club">
Karlsruher Sport Club



</doc>
<doc id="1165981" url="https://pl.wikipedia.org/wiki?curid=1165981" title="Czas relaksacji spin-siatka">
Czas relaksacji spin-siatka



</doc>
<doc id="1165984" url="https://pl.wikipedia.org/wiki?curid=1165984" title="AMX-32">
AMX-32

AMX-32 – francuski czołg podstawowy skonstruowany w 1981 roku. Nie produkowany seryjnie.
AMX-32 powstał jako głęboka modernizacja czołgu AMX-30 z przeznaczeniem dla odbiorców zagranicznych. Kadłub zmodernizowano poprzez zastąpienie odlewanego przodu spawanym, wykonanym z walcowanych płyt o większej odporności. Ponadto dodano fartuchy metalowe chroniące układ jezdny. Nowa była wieża TMS 32. Została ona podobnie jak kadłub wykonana z walcowanych płyt pancernych połączonych spawami. Dodatkowo wersja seryjna wieży miała być wyposażona w pancerz warstwowy. W wieży zamocowane było podstawowe uzbrojenie czołgu, armata czołgowa. Mogła to być armata CN-105 F-1 kalibru 105 mm lub CN-120 G-1 kalibru 120 mm. Z armatą sprzężona była armata automatyczna kalibru 20 mm, która służyła do wstrzeliwania się w cel przed oddaniem strzału z głównej armaty. Dodatkowo nad włazem dowódcy umieszczono przeciwlotniczy karabin maszynowy kalibru 7,62 mm.
Czołg AMX-32 był testowany przez kilku potencjalnych odbiorców, ale żadna armia nie zdecydowała się na przyjęcie go na uzbrojenie.

</doc>
<doc id="1165989" url="https://pl.wikipedia.org/wiki?curid=1165989" title="Marek Borzestowski">
Marek Borzestowski

Marek Borzestowski (ur. 27 listopada 1971) – polski informatyk, menedżer, założyciel pierwszego w Polsce portalu Wirtualna Polska. 
Życiorys.
Absolwent Wydziału Zarządzania i Ekonomii Politechniki Gdańskiej, studiował także na Uniwersytecie Walijskim w Wielkiej Brytanii. Pracę dyplomową pisał w Ośrodku Badań Nuklearnych w Karlsruhe. 
Po obronie pracy dyplomowej w 1995, rozpoczął pracę jako asystent na Politechnice Gdańskiej. W tym samym czasie założył portal Wirtualna Polska, w którym do 2004 pełnił funkcje prezesa zarządu. W 2005 jako współfundator powołał do życia Instytut Sobieskiego, ośrodek analityczny typu think-tank. W tym samym roku założył firmę nowych technologii InteliWISE, działającą w zakresie wdrażania wirtualnych doradców dla serwisów WWW. W 2010 był współzałożycielem portalu Gruper.pl działającego na rynku zakupów grupowych. 
W 2000 tygodnik Wprost umieścił go na liście 100 najbogatszych ludzi w Polsce. 
Borzestowski to także zapalony podróżnik, żeglarz oraz pilot. 14 grudnia 2010 został uratowany z rozbitego podczas sztormu jachtu Nashachata, w zatoce Sloggett, na południu Argentyny.

</doc>
<doc id="1165990" url="https://pl.wikipedia.org/wiki?curid=1165990" title="Santiago de Compostela (stacja kolejowa)">
Santiago de Compostela (stacja kolejowa)

Santiago de Compostela – stacja kolejowa w Santiago de Compostela, w regionie Galicja (Hiszpania), w Hiszpanii. Stacja posiada 3 perony.

</doc>
<doc id="1165991" url="https://pl.wikipedia.org/wiki?curid=1165991" title="Aleksiej Kowalow">
Aleksiej Kowalow

Aleksiej Wjaczesławowicz Kowalow (ros. Алексей Вячеславович Ковалёв; ur. 24 lutego 1973 w Togliatti) – rosyjski hokeista, reprezentant WNP i Rosji, trener.
Kariera zawodnicza.
Wychowanek Łady Togliatti. Zadebiutował w lidze NHL od sezonu 1992/93, mimo że już w 1991 został wybrany w drafcie w 1. rundzie z numerem 15 przez New York Rangers (jako pierwszy Rosjanin w historii wybrany w pierwszej rundzie draftu). Pod koniec sezonu 1992/93 został oddany do drużyny filialnej, jednak już w kolejnym sezonie wrócił do składu drużyny New York Rangers. W 1994 odszedł do ligi rosyjskiej, ale już w połowie sezonu powrócił do NHL, gdzie grał do 1998. W 1998 Aleksiej Kowalow przeniósł się do klubu Pittsburgh Penguins, gdzie grał do 2003. W sezonie 2003/2004 odszedł na krótko do swego dawnego zespołu New York Rangers, jednak jeszcze w tym samym sezonie przeniósł się do Montréal Canadiens. W czasie lokautu NHL występował w lidze rosyjskiej. W sezonie 2005/2006 wrócił do drużyny z Montrealu, gdzie grał z powodzeniem do 2009, kiedy odszedł do innego kanadyjskiego klubu Ottawa Senators. W trakcie sezonu 2010/2011, Kowalow „tradycyjnie” już przeniósł się do klubu, w którym występował w przeszłości – tym razem do Pittsburgh Penguins. Po zakończeniu sezonu, w lipcu 2011 po raz drugi w karierze powrócił do Rosji i podpisał kontrakt z klubem ligi KHL, Atłant Mytiszczi. Występował w nim do 2012. Od stycznia 2013 na okres próby zawodnik Florida Panthers. Po rozegraniu 27 spotkań, w marcu 2013 pierwotnie poinformował o zakończeniu kariery zawodniczej. W czerwcu podpisał roczny kontrakt ze szwajcarskim klubem EHC Visp (rozgrywki National League B). W miejscowości Visp zamierza założyć i prowadzić szkółkę hokejową dla dzieci. Na początku lipca 2014 poinformował o definitywnym zakończeniu kariery zawodniczej. Objął stanowisko menedżera klubu EHC Visp, a w październiku 2016, w trybie nagłym powrócił do składu jego drużyny wskutek kontuzji amerykańskiego zawodnika Williama Rapuzzi.
Reprezentant ZSRR (kadry juniorskie) oraz WNP i Rosji. Uczestniczył w turniejach mistrzostw świata w 1992, 1998, 2005, na zimowych igrzyskach olimpijskich 1992, 2002, 2006 oraz Pucharu Świata 1996, 2004.
Kariera trenerska.
W sezonach KHL (2018/2019) i KHL (2019/2020) był asystentem trenera w chińskim klubie Kunlun Red Star. W lipcu 2020 mianowany głównym trenerem Kunlunu. Jego pomocnikami w sztabie zostali Wiaczesław Kozłow i Igor Ulanow. We wrześniu 2020 z powodu choroby Kowalowa stanowisko pierwszego trenera objął zastępczo Ulanow.

</doc>
<doc id="1165993" url="https://pl.wikipedia.org/wiki?curid=1165993" title="Pieniądz cyfrowy">
Pieniądz cyfrowy



</doc>
<doc id="1165995" url="https://pl.wikipedia.org/wiki?curid=1165995" title="Yaris">
Yaris



</doc>
<doc id="1165997" url="https://pl.wikipedia.org/wiki?curid=1165997" title="Stary Cmentarz Katolicki w Dreźnie">
Stary Cmentarz Katolicki w Dreźnie

Stary Cmentarz Katolicki w Dreźnie, Cmentarz Polski w Dreźnie (niem. "Alter Katholischer Friedhof" lub "Innerer Katholischer Friedhof") – drugi pod względem daty powstania cmentarz w Dreźnie. 
Nekropolia powstała poza murami przy ulicy Friedrichstraße na podstawie dekretu Augusta Mocnego z 2 października 1720 r. pierwotnie służył jako miejsce pochówku członków rady dworskiej synowej władcy Marii Józefy Habsburżanki. Od 1723 r. służył wszystkim katolickim mieszkańcom dworu, natomiast od 1738 r. był dostępny dla wszystkich osób wyznania katolickiego. Z tego powodu w latach 1740–1742 został powiększony. Niedługo po otwarciu nekropolii powstał budynek obok bramy (Torhaus) od ulicy Friedrichstraße, w którym mieszkał grabarz. Dekret Augusta Mocnego początkowo wykluczał powstanie kościoła lub kaplicy by nie drażnić protestanckiej większości zamieszkującej Drezno. Dopiero po przeniesieniu niewielkiego zoo wzniesiono niewielką kaplicę poświęconą 7 września 1742 r. Obecny wygląd zawdzięcza ona przebudowie w latach 1914–1917. W apsydzie kaplicy znajduje się grupą Ukrzyżowania
wykonana przez Balthasara Permosera, która pierwotnie stała na jego grobie. Na ścianach zewnętrznych znajdują się nagrobki z XIX w., a na prawo i lewo od wejścia epitafia członków saskiej rodziny królewskiej.
Znane osoby pochowane na cmentarzu.
Na cmentarzu pochowano wielu znanych mieszkańców Drezna. Pochowano tu także księży katolickich z kościoła Hofkirche, którzy zginęli podczas bombardowania Drezna oraz ich współbraci – ofiary nazizmu.
Nagrobki.
Na cmentarzu znajdują się liczne nagrobki z okresu baroku, rokoka i klasycyzmu. Można także zobaczyć XIX-wieczne nagrobki polskiej szlachty, która zmarła na wygnaniu w Saksonii.
Zobacz kategorię: 

</doc>
<doc id="1165998" url="https://pl.wikipedia.org/wiki?curid=1165998" title="Nürnberg-Steinbühl">
Nürnberg-Steinbühl

Nürnberg-Steinbühl – przystanek kolejowy w Norymberdze, w kraju związkowym Bawaria, w Niemczech. Ma jeden peron.

</doc>
<doc id="1166010" url="https://pl.wikipedia.org/wiki?curid=1166010" title="Jankov (kraj środkowoczeski)">
Jankov (kraj środkowoczeski)

Jankov – gmina w Czechach, w kraju środkowoczeskim, w powiecie Benešov, 59 kilometrów na południowy wschód od Pragi. Według danych Czeskiego Urzędu Statystycznego z dnia 1 stycznia 2017 liczyła 925 mieszkańców.

</doc>
<doc id="1166014" url="https://pl.wikipedia.org/wiki?curid=1166014" title="Slim Thug">
Slim Thug

Slim Thug, właściwie Stayve Jerome Thomas (ur. 8 września 1980 r. w Houston, Teksas) – amerykański raper.

</doc>
<doc id="1166019" url="https://pl.wikipedia.org/wiki?curid=1166019" title="Already Platinum">
Already Platinum

Already Platinum – album amerykańskiego rapera Slim Thuga wydany 12 czerwca 2005 r.

</doc>
<doc id="1166022" url="https://pl.wikipedia.org/wiki?curid=1166022" title="Bayern">
Bayern



</doc>
<doc id="1166025" url="https://pl.wikipedia.org/wiki?curid=1166025" title="Museum of Modern Art">
Museum of Modern Art

Museum of Modern Art (MoMA) – muzeum sztuki nowoczesnej mieszczące się w dzielnicy Midtown w okręgu Manhattan w Nowym Jorku (przy 53rd Street, pomiędzy Fifth Avenue a Sixth Avenue). Ekspozycje prac ze zbiorów Muzeum oraz wystawy czasowe (indywidualne i tematyczne) prezentują malarstwo, rysunek, grafikę, rzeźbę, fotografię, film, video, instalacje, nowe media.
Biblioteka MoMA zawiera ponad trzystutysięczny katalog książek dotyczących przede wszystkim historii sztuki nowoczesnej.
Historia.
Pomysłodawczynią stworzenia muzeum gromadzącego sztukę nowoczesną i współczesną była w 1928 roku Abby Aldrich Rockefeller (żona Johna D. Rockefellera Jr.). Wraz z dwiema przyjaciółkami, Lillie P. Bliss i Mary Quinn Sullivan (znanymi jako „Panie”, „śmiałe panie” i „nieugięte panie”), wydzierżawiła powierzchnię na nowe muzeum; publiczne otwarcie odbyło się 7 listopada 1929 roku, dziewięć dni po wybuchu Wielkiego Kryzysu na Wall Street. W 1958 roku w budynku wybuchł pożar, w którym zginęła jedna osoba, a zniszczeniu uległ jeden z obrazów Claude Moneta.

</doc>
<doc id="1166035" url="https://pl.wikipedia.org/wiki?curid=1166035" title="Chester Arthur Burnett">
Chester Arthur Burnett



</doc>
<doc id="1166040" url="https://pl.wikipedia.org/wiki?curid=1166040" title="Warrington Gillette">
Warrington Gillette

Warrington Gillette, właściwie Francis Warrington Gillett III (ur. 7 października 1960 r. w Maryland) – amerykański aktor nieprofesjonalny, znany dzięki swojemu udziałowi w kultowym horrorze "Piątek, trzynastego II" (1981).
Był drugim aktorem, który w serii filmów "Piątek trzynastego" wcielił się w postać psychopatycznego Jasona Voorheesa, lecz nie pierwszym, który nosił słynną hokejową maskę (pierwszym był jego następca, Richard Brooker, w części trzeciej). Warrington zagrał Jasona jedynie w scenach, w których twarz szaleńca jest widoczna (w większości scen, gdzie Jason pojawia się w worku założonym na głowę, mordercę grał Steve Dash). Pierwotnie był brany pod uwagę do odtwarzania roli Paula Holta, jednak ostatecznie przypadła ona Johnowi Fureyowi. Prócz "Piątku, trzynastego II", Warrington zagrał również w filmach "Oszukać strach" ("Penny Dreadful", 2005) oraz "Time Walker" (1982).
Obecnie jest bankierem na Wall Street. W 2009 roku pojawił się gościnnie w filmie dokumentalnym "".

</doc>
<doc id="1166045" url="https://pl.wikipedia.org/wiki?curid=1166045" title="Alicante-Terminal">
Alicante-Terminal

Alicante Terminal (lub "Alacant Terminal") – główna stacja kolejowa w Alicante, we wspólnocie autonomicznej Walencja, w Hiszpanii. Stacja posiada 3 perony.
Obecnie to jedyna stacja kolejowa w centrum Alicante. Oficjalnie otwarta w 1858 r. jako łącznik do magistrali kolejowej Madryt – Saragossa, zwana Estación de Madrid. W latach 70. XX wieku po dobudowaniu łącznika z przystanku San Gabriel przejęła ruch w kierunku Murcji. 
Na stacji zatrzymują się ekspresowe pociągi Alvia i Altaria kursujące do Madrytu, Gijón, Santander i Vigo, Euromed kursujące do Barcelony, Talgo kursujące do Lorki, Kartageny i Montpelier, regionalne do Ciudad Real oraz Walencji, a także podmiejskie "Renfe Cercanías" linii C1 kursujące pomiędzy Murcją i Alicante oraz linii C3 kursującej między Alicante a pobliskim San Vicente del Raspeig.
Obecnie stacja znajduje się w okresie przebudowy na stację intermodalną – składać się będzie z dworca autobusowego, podziemnej stacji szybkiej kolei AVE oraz końcowej stacji tramwaju TRAM. Zakończenie prac nad wprowadzeniem AVE do Alicante planowane jest na rok 2011, obecnie trwają końcowe prace nad łącznikiem Monforte del Cid - Alicante na linii AVE Madryt - Levante.

</doc>
<doc id="1166055" url="https://pl.wikipedia.org/wiki?curid=1166055" title="Fenerbahçe SK (piłka siatkowa kobiet)">
Fenerbahçe SK (piłka siatkowa kobiet)

Fenerbahçe Grundig Stambuł (tur. "Fenerbahçe Bayanlar Voleybol") – turecki żeński klub siatkarski powstały w 1954 roku w Stambule. Drużyna występuje w tureckiej najwyższej klasie rozgrywkowej ("Aroma Bayanlar Voleybol 1. Ligi"). 
W sezonie 2010/2011 zawodniczką tego klubu była Katarzyna Skowrońska-Dolata. W sezonie 2012/2013 barw tego klubu broniła Berenika Okuniewska.
Sukcesy.
Mistrzostwo Turcji:
Klubowe Mistrzostwa Świata:
Puchar CEV:
Superpuchar Turcji:
Liga Mistrzyń:
Puchar Turcji:

</doc>
<doc id="1166057" url="https://pl.wikipedia.org/wiki?curid=1166057" title="Język sango">
Język sango

Język sango ("yângâ tî sängö") – język z grupy adamawa-ubangi z wielkiej rodziny nigero-kongijskiej, używany w Republice Środkowoafrykańskiej oraz przygranicznych terenach Czadu, Kamerunu, Demokratycznej Republiki Konga i Republiki Konga. W Republice Środkowoafrykańskiej oraz wzdłuż biegu rzeki Ubangi pełni funkcję języka wehikularnego.
Zawiera wiele zapożyczeń z innych języków regionu, głównie ngbandi, lingala i francuskiego. Bywa klasyfikowany jako język kreolski. Zapisywany jest pismem arabskim lub alfabetem łacińskim.
Językiem sango posługuje się ok. 1,6 mln osób, z czego około 400 tysięcy włada nim jako językiem ojczystym.

</doc>
<doc id="1166060" url="https://pl.wikipedia.org/wiki?curid=1166060" title="Doktor Zoidberg">
Doktor Zoidberg

Doktor Zoidberg - postać fikcyjna, bohater popularnego serialu animowanego "Futurama" Matta Groeninga. Jest to kosmita, pochodzący z planety Decapod 10. Jako postać fikcyjna jest skorupiakiem. 
Pracuje w "Planet Express", firmie należącej do Profesora Huberta Farnswortha, jako teoretyczny specjalista od chorób ludzkich. Często wyraża zdumienie, słysząc np. o systemie kostnym u człowieka, ma także problemy z odróżnianiem płci. Jednak w sytuacjach krytycznych wykazuje niezwykły kunszt lekarski, np. w jednym z odcinków uratował Fry'a, przyszywając jego głowę do ciała Amy.
Zoidberg jest postacią samotną. Mimo więzi z przyjaciółmi z firmy, tak naprawdę jest przez nich niezrozumiany. Często ignorowany i odsuwany na drugi plan, do tego nie posiada nigdy środków pozwalających choćby na zakupienie śniadania, gdyż odebrano mu jego kartę kredytową; jest jednocześnie jedną z najzabawniejszych i najsympatyczniejszych postaci w serii.
Głosu w angielskiej wersji użyczył postaci Billy West.

</doc>
<doc id="1166065" url="https://pl.wikipedia.org/wiki?curid=1166065" title="Koncentracja (prawo)">
Koncentracja (prawo)



</doc>
<doc id="1166066" url="https://pl.wikipedia.org/wiki?curid=1166066" title="Pyszczak Johanna">
Pyszczak Johanna

 ("Pseudotropheus johannii") – gatunek ryby z rodziny pielęgnicowatych (Cichlidae). Bywa hodowany w akwariach.
Występowanie.
Jezioro Malawi (endemit) w skalistych okolicach wyspy Likoma oraz wzdłuż wschodniego brzegu jeziora.
Charakterystyka.
Są to ryby bardzo agresywne. Zaleca się trzymać w akwarium tylko jednego samca z kilkoma samicami.
Status.
Międzynarodowa Unia Ochrony Przyrody (IUCN) od 2018 roku klasyfikuje tę rybę jako gatunek najmniejszej troski (LC – Least Concern); wcześniej uznawano ją za gatunek narażony (VU – Vulnerable). 

</doc>
<doc id="1166067" url="https://pl.wikipedia.org/wiki?curid=1166067" title="Kolumna składu">
Kolumna składu

Kolumna składu – jest to obszar, w którym są zamknięte wszystkie elementy składające się na dany tekst. Czytelnik czytając, wędruje wzrokiem od lewej strony tekstu do prawej ruchem będącym serią krótkich skoków (ok. 12 znaków). Właściwa szerokość kolumny pozwala oczom na wykonanie 5 lub 6 takich skoków przed rozpoczęciem następnego wiersza. Idealny wiersz powinien mieć około 66 znaków (10–12 wyrazów).

</doc>
<doc id="1166072" url="https://pl.wikipedia.org/wiki?curid=1166072" title="A&amp;R">
A&amp;R

A&amp;R (artists and repertoire) − termin związany z przemysłem muzycznym. Jest to dział artystyczny firmy fonograficznej, który zajmuje się odnajdowaniem artystów i ich rozwojem. Jest ogniwem łączącym artystę z firmą fonograficzną, pomaga artyście związanemu z wytwórnią płytową rozwijać się pod kątem artystycznym i komercyjnym. Praca nad albumem zaczyna się właśnie w dziale A&amp;R, który zajmuje się szukaniem nowych krajowych wykonawców, pomocą przy doborze zarówno repertuaru, jak i producentów. Dział ten koordynuje cały proces tworzenia płyty w studiu aż do powstania ostatecznego nagrania.
Osoba pracująca jako A&amp;R jest często pomocna w negocjacjach umów, znalezieniu autorów tekstów piosenek i producentów nagrań potencjalnie zainteresowanych gatunkiem muzyki wykonywanym przez danego piosenkarza, jak i układaniu kalendarza sesji nagraniowych. Do obowiązków takiej osoby należy utrzymywanie kontaktów z osobami na podobnych stanowiskach pracujących w wydawnictwach muzycznych w celu zdobywania nowych tekstów piosenek i materiału od renomowanych autorów piosenek.
Wbrew obiegowej opinii dział A&amp;R nie zajmuje się przesłuchiwaniem taśm demo przesłanych do firmy nagraniowej przez aspirujących muzyków. Działy A&amp;R firm nagraniowych w Stanach Zjednoczonych zazwyczaj akceptują tylko zamówione materiały demo (tzw. "solicited demos") lub uzyskane od partnerów biznesowych, do których mają zaufanie. Jednakże firmy nagraniowe spoza USA i niezależne firmy nagraniowe wciąż przyjmują niezamówione materiały demo (tzw. "unsolicited demos").

</doc>
<doc id="1166074" url="https://pl.wikipedia.org/wiki?curid=1166074" title="Levinellidae">
Levinellidae

Levinellidae – rodzina gąbek wapiennych z rzędu Clathrinida. Charakteryzują się szkielecikami z wapnia. Wszystkie są słonowodne. Rodzina obejmuje rodzaje:

</doc>
<doc id="1166078" url="https://pl.wikipedia.org/wiki?curid=1166078" title="Russell Todd">
Russell Todd

Russell Todd, właśc. Russell Todd Goldberg (ur. 14 marca 1958 w Albanach, w stanie Nowy Jork) – amerykański aktor telewizyjny i filmowy.
Życiorys.
Jest pochodzenia francusko-kanadyjsko-irlandzkiego.
W 1976 ukończył szkołę średnią. Na przełomie lat siedemdziesiątych i osiemdziesiątych był popularnym modelem. To zajęcie pomagało mu w zdobywaniu ról filmowych. Russell szczególną popularność zdobył w filmach "Piątek, trzynastego II" ("Friday the 13th Part 2", 1981), gdzie wcielił się w drugoplanową postać nastoletniego obozowicza Scotta, śmiertelnej ofiary szaleńczego Jasona Voorheesa, oraz "Gdzie są ci chłopcy" ("Where the Boys Are '84", 1984). Za występ w tym drugim filmie w 1985 był wprawdzie nominowany do Złotej Maliny jako najgorsza nowa gwiazda, ale i tak zdobył nim uznanie widowni. Na sukces aktora złożyły się także popularne seriale telewizyjne, w tym "Moda na sukces" ("The Bold and the Beautiful"), które prym wiodły w latach osiemdziesiątych i dziewięćdziesiątych.
Obecnie Russell mieszka w Los Angeles i pracuje w agencji operatorskiej. Jego żoną była aktorka Cheryl Andrei Todd; para ma dwójkę dzieci.

</doc>
<doc id="1166082" url="https://pl.wikipedia.org/wiki?curid=1166082" title="Joel Hastings Metcalf">
Joel Hastings Metcalf

Joel Hastings Metcalf (ur. 4 stycznia 1866 w Meadville, zm. 23 lutego 1925 w Portland) – amerykański duchowny, minister Kościoła unitariańskiego, humanitarysta, astronom amator.
Odkrył 41 planetoid. Jest również współodkrywcą dwóch komet okresowych: 23P/Brorsen-Metcalf i 97P/Metcalf-Brewington oraz odkrywcą trzech komet długookresowych lub nieokresowych: C/1910 P1 (Metcalf), C/1913 R1 (Metcalf) i C/1919 Q2 (Metcalf).
Na jego cześć nazwano dwie z odkrytych przez niego planetoid: (792) Metcalfia i (726) Joëlla.

</doc>
<doc id="1166084" url="https://pl.wikipedia.org/wiki?curid=1166084" title="Patrycja Kotecka-Ziobro">
Patrycja Kotecka-Ziobro

Patrycja Kamila Kotecka-Ziobro (ur. 21 listopada 1978 w Warszawie) – polska dziennikarka, dyrektorka marketingu firmy ubezpieczeniowej Link4.
Życiorys.
W latach 1993–1996 uczęszczała do II Liceum Ogólnokształcącego im. Stefana Batorego w Warszawie, którego nie ukończyła. Jest absolwentką Wydziału Dziennikarstwa i Nauk Politycznych Uniwersytetu Warszawskiego, Katedry Teorii Zarządzania SGH, Akademii Dyplomatycznej PISM i MBA w Instytucie Nauk Ekonomicznych PAN. Doktorantka Kolegium Studiów Społecznych PAN.
W trakcie studiów pracowała w TVP przy opracowywaniu dokumentacji dla programu Bogusława Wołoszańskiego „Sensacje XX wieku” i jako modelka (m.in. na pokazach Xymeny Zaniewskiej i Violetty Śpiechowicz).
Pracowała jako dziennikarka śledcza w „Super Expressie” i w „Życiu Warszawy”, gdzie została wyróżniona tytułem Dziennikarki Roku. Ujawniła m.in. bilingi tzw. „grupy trzymającej władzę” z afery Rywina. Była w tej sprawie przesłuchiwana przez prokuraturę. Dopiero po publikacji Koteckiej prokuratura zgodziła się przekazać członkom komisji śledczej billingi osób zamieszanych w korupcyjną aferę. Po stronie Patrycji Koteckiej stanęli wówczas uznani dziennikarze oraz organizacje pozarządowe, m.in. Centrum Monitoringu Wolności Prasy, jednakże sąd umorzył sprawę.
W 2004 ujawniła, że ówczesny szef Prokuratury Krajowej, Karol Napierski, represjonował w przeszłości działaczkę opozycji demokratycznej, Urszulę Broniszewską.
W 2005 prowadziła program TV4 "Detektor". Była nominowana przez stację do nagrody Grand Press. W 2006 ponownie trafiła do Telewizji Polskiej, gdzie pracowała jako autorka reportażów i wydawczyni programów publicystycznych. Po objęciu funkcji prezesa TVP przez Andrzeja Urbańskiego w marcu 2007 została koordynatorem projektu TVP Info – przygotowywała ramówkę nowego kanału informacyjnego. W czerwcu objęła stanowisko p.o. zastępczyni dyrektora Agencji Informacji TVP, a następnie zarząd TVP awansował ją na zastępczynię dyrektora Agencji Informacji TVP. W lutym 2009, na wniosek Piotra Farfała, została zwolniona z pracy w TVP.
Od 2009 kierownik ds. projektów medialnych w firmie Apella, wywodzącej się z założonej w 2005 firmy Media SKOK, powołanej do prowadzenia obsługi marketingowej Spółdzielczych Kas Oszczędnościowo-Kredytowych (SKOK). Apella jest głównym udziałowcem spółki Fratria, która wydaje m.in. tygodnik „wSieci”, prowadzi prawicowy portal internetowy wPolityce.pl założony przez braci Jacka i Michała Karnowskich.
W marcu 2016 została dyrektorką marketingu Link4, ubezpieczeniowej spółki zależnej PZU. Od marca 2020 do lutego 2023 zasiadała w zarządzie tej spółki.
Życie prywatne.
Jest żoną ministra sprawiedliwości i prokuratora generalnego Zbigniewa Ziobry. Mają dwóch synów: Jana Jerzego (ur. 31 października 2011) i Andrzeja (ur. 23 października 2015).

</doc>
<doc id="1166087" url="https://pl.wikipedia.org/wiki?curid=1166087" title="Val d’Aran">
Val d’Aran

Val d’Aran [] (kat. "Vall d’Aran" [], hiszp. "Valle de Arán") – comarca w północnej Katalonii w Pirenejach. Obejmuje obszar doliny Aran (skąd nazwa) i część doliny Barravés. Jest jedynym fragmentem terytorium Katalonii należącym do zlewiska Oceanu Atlantyckiego; ma tu źródło główna rzeka Gaskonii – Garonna. Stolicą i największą miejscowością jest Vielha.
W średniowieczu dolina Aran wielokrotnie przechodziła ze strefy wpływów Francji do Aragonii i z powrotem, zachowując jednak zawsze pewną niezależność. W 1167 roku powstało tu katarskie biskupstwo (biskupi: Raimund Casals, Raimund Baimiac).
Ostatecznie dolina stała się częścią Korony Aragońskiej w 1512 r., chociaż później była jeszcze kilkakrotnie okupowana przez wojska francuskie. Szereg przywilejów gwarantował Aranowi autonomię prawną. Wraz z Aragonią Aran został przyłączony do państwa hiszpańskiego, co doprowadziło do zniesienia instytucji autonomicznych w XIX w.
Po śmierci Franco mieszkańcy Aranu dążyli do odnowienia autonomii. W sporze między zwolennikami oddzielenia się od Katalonii i utworzenia własnej wspólnoty autonomicznej a zwolennikami uzyskania autonomii w ramach Katalonii, zwyciężyła druga z opcji. W roku 1990 parlament kataloński uchwalił Ustawę o ustroju specjalnym doliny Aran ("Llei sobre el règim especial d’Era Val d’aran"), która precyzuje zakres autonomii. Od 2006 r. status Aranu jest gwarantowany przez art. 94 Statutu autonomicznego Katalonii.
Władzę w comarce sprawuje Rada Generalna Aranu (oks. "Conselh Generau d’Aran"), którą tworzą:
Dzięki historycznej przynależności do Korony Aragońskiej, a obecnie do zdecentralizowanego państwa hiszpańskiego, comarca Aran jest jedynym terytorium, w którym większość ludności mówi językiem oksytańskim, a język ten jest urzędowym (art. 36 Statutu autonomicznego Katalonii).

</doc>
<doc id="1166093" url="https://pl.wikipedia.org/wiki?curid=1166093" title="Bill Randolph">
Bill Randolph

Bill Randolph (ur. 11 października 1953 w Detroit, Michigan) – aktor amerykański.
Największą popularność przyniósł mu film "Guilty as Charged" z 1991 roku. Wystąpił w jednej z ról w horrorze "Piątek, trzynastego II" (1981), a także w odcinkach seriali "Trauma Center" oraz "Comedy Zone". W roku 1999 pojawił się jako Arthur w operze mydlanej "As the World Turns".
W 2009 roku wziął udział w produkcji filmu dokumentalnego "", zrealizowanego z okazji trzydziestolecia powstania pierwszego filmu z serii "Piątek, trzynastego".
Obecnie mieszka w Nowym Jorku wraz ze swoją żoną Terese Capucilli.

</doc>
<doc id="1166095" url="https://pl.wikipedia.org/wiki?curid=1166095" title="Ferdulf">
Ferdulf

Ferdulf (ur. ? – zm. 705) – bardzo krótko książę Friuli w 705. Paweł Diakon oskarżał go o oszustwo w przejęciu księstwa po śmierci księcia Ado. Pochodził z Ligurii.
Mówiono, że pragnął "chwały zwycięstwa nad Słowianami". Zapłacił pewnym Słowianom za najechanie jego kraju, żeby móc ich odeprzeć. Część słowiańskich wojsk spustoszyła pastwiska i zabrała inwentarz jako łup. Argait, lokalny sędzia lub "sculdahis", udał się w pościg, ale nie był w stanie ich dogonić. Kilka dni później właściwa armia Słowian, którą opłacił Ferdulf, przybyła i zajęła pozycje na wzgórzu. Początkowo Fredulf zdecydował wyzwać ich na bardziej płaskim terenie, ale Argait popędził na wzgórze, a Fredulf, z obawy o nazwanie go tchórzem, podążył za nim. Cała kawaleria longobardzka została wybita a szlachta zdziesiątkowana. Argait i Ferdulf zginęli.

</doc>
<doc id="1166096" url="https://pl.wikipedia.org/wiki?curid=1166096" title="Biskup Sabiny">
Biskup Sabiny

Biskup Sabiny − biskup jednej z siedmiu tzw. diecezji suburbikarnych, od 1986 noszącej nazwę diecezji Sabina-Poggio Mirteto. Od połowy XI wieku do 1962 roku biskupi tej diecezji byli "ex officio" kardynałami (pierwszym był Ubaldo mianowany ok. 1063, który zastąpił w gronie kardynałów ekskomunikowanego biskupa Velletri). W 1962 Papież Jan XXIII postanowił, że kardynałowie-biskupi są jedynie tytularnymi biskupami diecezji suburbikarnych, powierzając faktyczną jurysdykcję nad nimi zwykłym biskupom ordynariuszom.
W 1925 diecezja Sabina została połączona z utworzoną w 1841 diecezją Poggio Mirteto, przyjmując wówczas nazwę Sabina e Poggio Mirteto. W 1986 nazwa diecezji ponownie uległa zmianie i od tamtego czasu brzmi Sabina-Poggio Mirteto.
Obecnym kardynałem-biskupem Sabina-Poggio Mirteto jest Giovanni Battista Re, dziekan Kolegium Kardynalskiego.

</doc>
<doc id="1166099" url="https://pl.wikipedia.org/wiki?curid=1166099" title="Ohno Satoshi">
Ohno Satoshi



</doc>
<doc id="1166100" url="https://pl.wikipedia.org/wiki?curid=1166100" title="HitQuarters">
HitQuarters

HitQuarters – wydawnictwo internetowe dotyczące branży muzycznej.
HitQuarters powstało w 1999 roku jako wydawnictwo internetowe ściśle związane z przemysłem muzycznym. Dwaj Szwedzi, bracia Ranis i Pontus Edenberg, rozpoczęli działalność firmy w Amsterdamie i Brukseli. Początkowo była to paneuropejska organizacja, lecz miała również swoje biura w Ameryce Północnej przed 2001 rokiem. Główne siedziby w Holandii (Amsterdam) i Szwecji (Sztokholm) zostały zamknięte w 2003 roku w wyniku restrukturyzacji. Pomimo że HitQuarters zatrudnia około 25-40 ludzi, firma nie posiada głównej siedziby. Właściciele odrzucili dwie niezależne propozycje wykupu firmy (kwoty nieznane) przez Tonos (2002) oraz przez BMG (2004), firma nadal kierowana jest niezależnie.
Jego cechą charakterystyczną jest największa światowa wyszukiwarka związana z przemysłem muzycznym, która zawiera informacje o A&amp;R, menadżerach, producentach, autorach piosenek i wydawcach muzycznych. Jest to spis, który podaje zarówno dane kontaktowe jak i dotychczasowe osiągnięcia osób i firm.
Wyszukiwarka o nazwie „HitTracker” jest zbiorem wiadomości o osobach i firmach z branży muzycznej mającym pomóc muzykom uzyskanie informacji o tym z kim podpisują umowy dotyczące nagrań, opieki menadżerskiej oraz wydawania płyt. HitQuarters oprócz danych kontaktowych przedstawia też osiągnięcia w pracy A&amp;R, menadżerów, producentów, wydawców i autorów piosenek, którzy aktywnie działają w przemyśle muzycznym.
Początkowo wortal HitQuarters zdobył popularność prezentując światu pierwsze ogólnoświatowe top listy A&amp;R: tygodniowe World Top 20 A&amp;R Chart i roczne World Top 100 A&amp;R Chart.
Listy powstawały na podstawie szczegółowego systemu punktacji opracowanego dla wschodzących artystów na scenie światowej. Głównym celem listy jest umożliwienie autorom tekstów piosenek, producentom, artystom i muzykom (którzy nie są związani kontraktem, tzw. "unsigned") wyboru odpowiedniego A&amp;R, który pozwoli im odnieść sukces w branży muzycznej. System bazuje na oficjalnych krajowych listach wyników sprzedaży na największych rynkach muzycznych tj. USA, Wielka Brytania, Niemcy i Francja.

</doc>
<doc id="1166101" url="https://pl.wikipedia.org/wiki?curid=1166101" title="FC Martigues">
FC Martigues

Football Club de Martigues – francuski klub piłkarski, mający siedzibę w mieście Martigues, leżącym w regionie Prowansja-Alpy-Lazurowe Wybrzeże.
Historia.
Klub został założony w 1921 roku i przez blisko 50 lat grywał w ligach regionalnych, a w pierwszej połowie lat 70. po raz pierwszy awansował do profesjonalnej Ligue 2. Największym osiągnięciem klubu jest awans do Ligue 1 w 1993 roku. W ekstraklasie francuskiej Martigues występował przez trzy sezony i w 1996 roku powrócił do drugiej ligi. Nieudana próba wywalczenia ponownego awansu zakończyła się spadkiem do trzeciej ligi w 1998 roku. Dwa lata później zespół wrócił na dwa sezony do Ligue 2.
W 2002 roku miał miejsce następny spadek do Championnat National, a w 2003 roku kłopoty finansowe spowodowały karną relegację do CFA, odpowiednika czwartej ligi. W sezonie 2007/2008 klub znów występował na szczeblu trzeciej ligi.
Swoje domowe mecze Martigues rozgrywa na stadionie Stade Francis Turcan (liczy 12.000 widzów), a największym rywalem jest drużyna FC Istres.

</doc>
<doc id="1166105" url="https://pl.wikipedia.org/wiki?curid=1166105" title="Corvulus">
Corvulus

Corvulus – przez krótki okres książę Friuli prawdopodobnie w 705 lub 706. Zastąpił Ferdulfa, lecz obraził króla Ariperta II za co został uwięziony i wyłupiono mu oczy. Według Pawła Diakona żył potem w zapomnieniu i wstydzie. Jego następcą został Pemmo. 

</doc>
<doc id="1166110" url="https://pl.wikipedia.org/wiki?curid=1166110" title="Bitwa pod Lublinem">
Bitwa pod Lublinem

Bitwa pod Lublinem – starcie pomiędzy Polakami a Tatarami, które mogło mieć miejsce w lutym 1341 roku, w okresie kampanii ruskiej Kazimierza Wielkiego z lat 1340–1341.
Lublin był w tym okresie położony na pograniczu ówczesnego państwa. Był on przez to wystawiony na najazdy Litwinów, Jaćwingów, Rusinów i Tatarów.
Na przełomie stycznia i lutego 1341 po nieudanej próbie sforsowania Wisły siły tatarskie wraz z posiłkami ruskimi, które prowadził Dymitr Detko, wycofały się w kierunku Lublina. Najeźdźcy rozlali się po ziemi lubelskiej, grabiąc i mordując. Oblegli także gród lubelski i puścili z dymem stojące obok niego, nieufortyfikowane miasto. Mimo że gród miał wówczas tylko drewniane umocnienia, załoga wraz z chroniącymi się w grodzie mieszczanami wytrzymała oblężenie, które trwało od 8 do 12 dni.
Co do przyczyny odstąpienia Tatarów od Lublina istnieją dwie sprzeczne hipotezy. Według pierwszej Kazimierz Wielki stoczył bitwę z Tatarami we wsi nieopodal Lublina na prawym brzegu Bystrzycy, rozbijając ich główne siły. Od legendarnej bitwy miała się wziąć późniejsza nazwa wsi, a następnie dzielnicy Lublina, Tatary. Druga mówi o odstąpieniu Tatarów od Lublina po śmierci ich dowódcy, który miał zginąć od strzały lubelskiego łucznika.

</doc>
<doc id="1166111" url="https://pl.wikipedia.org/wiki?curid=1166111" title="Wyżlin większy">
Wyżlin większy

Wyżlin większy, lwia paszcza ("Antirrhinum majus" L.) – gatunek rośliny z rodziny babkowatych ("Plantaginaceae"), dawniej umieszczany zwykle w trędownikowatych ("Scrophulariaceae"). Pochodzi z obszaru śródziemnomorskiego (Algieria, Maroko, Tunezja, Europa Południowa, Azja Zachodnia). W Polsce jest uprawiany jako roślina ozdobna, czasami przejściowo dziczeje (efemerofit).

</doc>
<doc id="1166113" url="https://pl.wikipedia.org/wiki?curid=1166113" title="Pemmo">
Pemmo

Pemmo lub Penno (ur. ? – zm. 739) – książę Friuli przez dwadzieścia sześć lat od około 705 do swej śmierci w 739. Był synem Billo z Belluno.
Pemmo przybył do księstwa w czasie, gdy ostatnia wojna domowa spustoszyła kraj. Razem ze swoimi synami wychowywał dzieci spośród arystokratów zabitych podczas wojny. Prowadził również trzy wojny ze Słowianami z Karyntii. Za trzecim razem pokonał ich tak całkowicie, że zawarli traktat pokojowy.
Pemmo spierał się z Callistusem patriarchą Akwilei. Patriarcha nie zgadzał się z biskupem Cividale i usunął go. W odpowiedzi Pemmo aresztował patriarchę. Wtedy król Liutprand uderzył znienacka na Friuli i wyznaczył Ratchisa syna Pemmo na jego miejsce. Pemmo uciekł ze zwolennikami, lecz jego syn zapewnił mu wybaczenie. Pemmo pozostawił dwóch innych synów z Ratpergą: Ratchaita i Aistulfa, który został królem.

</doc>
<doc id="1166117" url="https://pl.wikipedia.org/wiki?curid=1166117" title="Kapsztad (stacja kolejowa)">
Kapsztad (stacja kolejowa)

Kapsztad - stacja kolejowa w Kapsztadzie, w prowincji Przylądkowej, w Republice Południowej Afryki. Stacja posiada 8 peronów.

</doc>
<doc id="1166122" url="https://pl.wikipedia.org/wiki?curid=1166122" title="Ratchis">
Ratchis

Ratchis – książę Friuli (739–744) i król Longobardów (744–749). 
Jego ojcem był książę Pemmo. Jego żoną była rzymianka Tassia. Władał w pokoju do czasu oblężenia, z nieznanych powodów, Perugi. Papież Zachariasz namówił go do porzucenia oblężenia. Abdykował i wstąpił razem z rodziną do opactwa Monte Cassino. Po śmierci Aistulfa w 756 próbował odzyskać panowanie nad Longobardami, ale został pokonany przez Dezyderiusza i wysłany do klasztoru.

</doc>
<doc id="1166126" url="https://pl.wikipedia.org/wiki?curid=1166126" title="Zespół Klippla, Trénaunaya i Webera">
Zespół Klippla, Trénaunaya i Webera



</doc>
<doc id="1166128" url="https://pl.wikipedia.org/wiki?curid=1166128" title="Przerost połowiczy">
Przerost połowiczy

Przerost połowiczy (hemihiperplazja, hemihipertrofia, ang. hemihyperplasia, hemihypertrophy) – asymetryczny przerost jednej lub więcej części ciała. Przerost połowiczy może być cechą izolowaną lub stanowić część zespołów wad wrodzonych, przede wszystkim zespołu Beckwitha-Wiedemanna (BWS). W izolowanych przypadkach sugeruje się rolę imprintingu genomowego. Opisywano występowanie rodzinne przerostu połowiczego ciała.
Etiologia.
Przerost połowiczy może występować w następujących zespołach wad:

</doc>
<doc id="1166131" url="https://pl.wikipedia.org/wiki?curid=1166131" title="Mistrzostwa Europy w piłce siatkowej kobiet 2005">
Mistrzostwa Europy w piłce siatkowej kobiet 2005



</doc>
<doc id="1166132" url="https://pl.wikipedia.org/wiki?curid=1166132" title="Mistrzostwa Europy w piłce siatkowej mężczyzn 2005">
Mistrzostwa Europy w piłce siatkowej mężczyzn 2005



</doc>
<doc id="1166135" url="https://pl.wikipedia.org/wiki?curid=1166135" title="Treviso Centrale">
Treviso Centrale

Treviso Centrale (włoski: "Stazione di Treviso Centrale") – stacja kolejowa w Treviso, w regionie Wenecja Euganejska, we Włoszech. Stacja posiada 4 perony. Stacja znajduje się na linii Wenecja - Udine oraz na liniach do Montebelluna, Vicenza i Portogruaro. Stacja jest częścią projektu Centostazioni.
Budynek wyposażony jest w kasy biletowe, poczekalnie w różnych miejscach. Istnieje również pomieszczenie kierownicze w budynku. Stacja składa się z 4 peronów i 8 krawędzi peronowych, które są połączone dwoma przejściami podziemnymi.

</doc>
<doc id="1166140" url="https://pl.wikipedia.org/wiki?curid=1166140" title="François Guillaume de Castelnau-Clermont-Lodève">
François Guillaume de Castelnau-Clermont-Lodève



</doc>
<doc id="1166141" url="https://pl.wikipedia.org/wiki?curid=1166141" title="Aistulf">
Aistulf

Aistulf lub Astolf (ur. ? – zm. 756) – książę Friuli (744–749), król Longobardów (749–756) i książę Spoleto (751–756). Jego ojcem był książę Pemmo.
Po tym jak jego brat Ratchis został królem, Aitsulf zastąpił go we Friuli. Później zastąpił go jako król, gdy Ratchis abdykował i wstąpił do klasztoru. Aitsulf kontynuował politykę ekspansji i wypadów przeciw papiestwu oraz bizantyjskiemu egzarchatowi Rawenny. W 751 zdobył Rawennę i zagroził Rzymowi, żądając podatku pogłównego.
Papież zwrócił się o pomoc do karolińskich majordomów Austrazji, faktycznych władców królestwa Franków. W 741 papież Grzegorz III poprosił Karola Młota o interwencję, lecz ten był zbyt zajęty gdzie indziej i odmówił. W 753 papież Stefan II odwiedził syna Karola Młota Pepina Krótkiego, który został ogłoszony królem Franków w 751 za zgodą papieża Zachariasza. W podziękowaniu za poparcie papieskie dla koronacji, Pepin przekroczył Alpy, pokonał w 756 roku Aistulfa i nadał papieżowi ziemie, które Aistulf wydarł "ducatus Romanus" i egzarchatowi (Emilia-Romania i Pentapolis).
Aistulf zmarł na polowaniu w 756. Jego następcą został Dezyderiusz jako król Longobardów i Alboin jako książę Spoleto. Księstwo Friuli przekazał swemu szwagrowi Anzelmowi, opatowi Nonantoli, którego siostrę Gisaltrudę poślubił, gdy w 749 został królem.

</doc>
<doc id="1166151" url="https://pl.wikipedia.org/wiki?curid=1166151" title="Biskup Frascati">
Biskup Frascati

Biskup Frascati − biskup diecezji Frascati, jednej z siedmiu diecezji suburbikarnych. Od VIII wieku do 1962 roku biskupi tej diecezji byli "ex officio" kardynałami. W 1962 Papież Jan XXIII postanowił, że kardynałowie-biskupi są jedynie tytularnymi biskupami diecezji suburbikarnych, powierzając faktyczną jurysdykcję nad nimi zwykłym biskupom ordynariuszom.
Początkowo siedziba diecezji znajdowała się w Gabii, następnie w Labico, a od XI wieku w Tusculum, które ostatecznie dało oficjalną, łacińską nazwę diecezji. Po zniszczeniu Tusculum (1191) kardynałowie-biskupi zaczęli rezydować w Rzymie, gdzie papież Honoriusz III w 1219 nadał im kościół S. Maria in Monasterio. Dopiero w 1538 siedzibę diecezji przeniesiono do Frascati. W języku łacińskim diecezja nadal jednak nosi tytuł nieistniejącego od ponad 800 lat miasta Tusculum.
Obecnym (od 10 maja 2008) kardynałem-biskupem Frascati jest kardynał Tarcisio Bertone.
Kardynałowie-biskupi Frascati.
Kardynałowie-biskupi Labico/Tusculum.
Pietro w latach 50. XI wieku był pierwszym biskupem występującym w źródłach zamiennie jako „biskup Labico” lub „biskup Tusculum”. Jego dwaj następcy występują wyłącznie jako biskupi tuskulańscy, natomiast Bovo był ostatnim biskupem tytułującym się jako biskup Labico.

</doc>
<doc id="1166152" url="https://pl.wikipedia.org/wiki?curid=1166152" title="Szczurojeż">
Szczurojeż

Szczurojeż ("Podogymnura") – rodzaj ssaka z podrodziny gołyszków (Galericinae) w obrębie rodziny jeżowatych (Erinaceidae).
Zasięg występowania.
Rodzaj obejmuje gatunki występujące endemicznie Filipinach.
Morfologia.
Długość ciała (bez ogona) 190–220 mm, długość ogona 40–73 mm, długość ucha 19–26 mm, długość tylnej stopy 29–42 mm; masa ciała 52–82 g (samice w ciąży 60–84 g)
Systematyka.
Etymologia.
"Podogymnura": "pous", ποδος "podos" „stopa”; γυμνος "gumnos" „goły, nagi”; ουρα "oura" „ogon”.
Podział systematyczny.
Do rodzaju należą następujące gatunki:

</doc>
<doc id="1166155" url="https://pl.wikipedia.org/wiki?curid=1166155" title="(6178) 1986 DA">
(6178) 1986 DA

(6178) 1986 DA – planetoida z grupy Amora należąca do obiektów NEO. Okrąża Słońce w ciągu 4 lat i 259 dni w średniej odległości 2,80 au. Została odkryta 16 lutego 1986 roku w Shizuoka przez Minoru Kizawę. Nazwa planetoidy jest oznaczeniem tymczasowym.

</doc>
<doc id="1166156" url="https://pl.wikipedia.org/wiki?curid=1166156" title="Club Deportivo Tenerife">
Club Deportivo Tenerife



</doc>
<doc id="1166161" url="https://pl.wikipedia.org/wiki?curid=1166161" title="Club Sport Marítimo">
Club Sport Marítimo



</doc>
<doc id="1166166" url="https://pl.wikipedia.org/wiki?curid=1166166" title="Order Świętego Michała (Francja)">
Order Świętego Michała (Francja)

Order Świętego Michała (fr. "Ordre de Saint-Michel") – francuski świecki zakon rycerski, który z czasem nabrał charakteru odznaczenia państwowego.
Historia.
Order ustanowiony został 1 sierpnia 1469 na zamku Amboise przez króla Ludwika XI dla uczczenia patrona Francji św. Archanioła Michała, w rzeczywistości w celu nagradzania szlachty wiernej królowi. Liczba kawalerów została ograniczona do 36. Już sto lat później znaczenie orderu spadło bardzo nisko poprzez masowe nadania za czasów Franciszka II i Karola IX i sprzedaż dyplomów przez Katarzynę Medycejską i Henryka III, tak że Henryk III (gdy wstępował na tron, św. Michał miał ok. 700 kawalerów) był zmuszony ustanowić nowy najwyższy Order św. Ducha, gdzie warunkiem nadania było posiadanie orderu św. Michała. Nadużycia trwały jednak nadal, tak że Ludwik XIV w 1661 nakazał wszystkim kawalerom św. Michała poddać się weryfikacji przed specjalną komisją, a w 1665 ogłosił nowe statuty, które ograniczyły liczbę członków do 100 kawalerów i 6 duchownych i jako warunki nadania ustanowiły: religię katolicką, co najmniej 30 lat życia, pochodzenie szlacheckie i co najmniej 10 lat służby cywilnej lub wojskowej.
Oficjalną siedzibą kapituły i miejscem corocznych zebrań kawalerów zostało opactwo na Mont Saint-Michel, ale ze względu na odległość od Paryża nigdy nie odbyło się tam żadne posiedzenie, a więc siedzibę wkrótce przeniesiono do Vincennes i ostatecznie w 1685 do Paryża.
Zniesiony w czasie rewolucji francuskiej jako odznaczenie państwowe order był nadal nadawany przez wygnanego Ludwika XVIII. Po powrocie na tron w roku 1814 Ludwik XVIII wydał w 1816 nowe statuty orderu, od tej pory miał być nadawany „za zasługi dla nauki, sztuki i przemysłu”, istniał jednak tylko do rewolucji roku 1830, po czym przerodził się w order domowy wygnanej starszej gałęzi Burbonów francuskich. Do dziś jest nadawany przez pretendentów do tronu Francji z linii hiszpańskich Burbonów.
Insygnia.
Insygniami jednoklasowego orderu był noszony na szyi złoty łańcuch składający się z węzłów i muszelek, na którym zawieszony był owalny złoty medalion z podobizną św. Michała Archanioła depczącego szatana. Order nie posiadał gwiazdy.
W czasach Ludwika XV rzadko nadawano łańcuch św. Michała: wprowadzono zamiast niego krzyż maltański z medalionem św. Michała w części środkowej i z liliami francuskimi między ramionami, noszony na czarnej wstędze, przez co order nazywano „czarna wstęga” ("Le cordon noir").

</doc>
<doc id="1166167" url="https://pl.wikipedia.org/wiki?curid=1166167" title="Hildeprand">
Hildeprand

Hildeprand Bezużyteczny (ur. ? – zm. 744) – król Longobardów w 744. Wnuk lub bratanek króla Liutpranda.
Brał udział w oblężeniu Rawenny w 734 razem z Liutprandem, z którym współpracował jako z królem od 737. Rozpoczął rządy z racji urodzenia w styczniu 744, lecz został zdetronizowany przez wielką radę po kilku miesiącach rządów z powodu swej nieudolności. Do sierpnia tego roku już nie żył.

</doc>
<doc id="1166170" url="https://pl.wikipedia.org/wiki?curid=1166170" title="Córka żołnierza nie płacze">
Córka żołnierza nie płacze

Córka żołnierza nie płacze (ang. "A Soldier’s Daughter Never Cries") – amerykańsko-brytyjsko-francuski dramat obyczajowy z 1998 roku w reżyserii Jamesa Ivory'ego. Adaptacja autobiograficznej powieści Kaylie Jones.
Paryż, lata 60. i 70. Jak wielu amerykańskich artystów, słynny pisarz, autor powieści "Stąd do wieczności", James Jones mieszka w Paryżu. Razem z żoną Marcellą wychowują dwójkę dzieci – córkę Channe i przybranego syna Benoit, zwanego Billem. Pewnego dnia z powodu choroby Jamesa, wszyscy przenoszą się do Ameryki. Dzieci stają przed trudnym wyzwaniem – adaptacją do nowego kraju i obcej kultury.
Obsada.
i inni.

</doc>
<doc id="1166176" url="https://pl.wikipedia.org/wiki?curid=1166176" title="Kobieta-Kot (film)">
Kobieta-Kot (film)

Kobieta-Kot () – amerykański film fabularny z 2004 roku. W tytułową postać Kobiety-Kota wcieliła się aktorka Halle Berry, której za tę rolę przyznano prestiżową antynagrodę Złotą Malinę. Na podstawie komiksu Boba Kane’a.
Opis fabuły.
Patience Philips (Halle Berry) jest cichą i nieśmiałą kobietą. Chciała być artystką, a pracuje jako projektantka reklam w kosmetycznym imperium Hedare’ów. Swoje zadanie pragnie wykonać najlepiej, jak potrafi, jednak George’a Hedare’a (Lambert Wilson) nie zadowala jej praca i nakazuje wykonać ją na jutro. W swoim mieszkaniu przerabia projekt, jednak pracę przerywa jej dziwny kot, który najwyraźniej utknął na gzymsie. Patience wchodzi na skrzynkę elektryczną, lecz ta obsuwa się jej spod nóg. Kot znika, a dziewczynę w ostatniej chwili ratuje detektyw Tom Lou (Benjamin Bratt). Kiedy projekt jest już gotowy, Patience wzywa gońca, lecz okazuje się, że sama musi odwieźć swoją pracę. Gdy dociera na miejsce, słyszy rozmowę szefa naukowców Slavikie'ego i pani Hedare (Sharon Stone). Okazuje się, że najnowszy kosmetyk Hedare – Beauline – jest uzależniającą trucizną niszczącą użytkownika. Zostaje odkryta i musi uciekać przed agentami – tak właściwie to prywatnymi zabójcami – Hedare. Nie mając wyjścia, Patience ucieka do kanalizacji, lecz Laurel Hedare nakazuje zamknąć grodzie i zalać ściekami kanały, w których przebywała kobieta. Patience tonie i umiera. Zostaje ożywiona przez kotkę Midnight, należącą do rasy Mau, egipskich kotów świątynnych. Dawna Patience staje się niezależną i dziką Kobietą-kotem i zyskuje wyostrzone kocie zmysły, równowagę, umiejętność spadania na cztery łapy oraz nadludzką gibkość, zręczność i skoczność. Staje się agresywna i bezceremonialna. Mimo nadludzkich mocy nie staje się herosem w klasycznym tego słowa znaczeniu. Jak sama to ujmuje "Mogę być dobra, nawet bardzo, lecz także zła, jeśli zechcę". Jej działania często mają drugie dno. Na przykład pokonuje opryszków, którzy napadli na jubilera, lecz tylko dlatego, że chciała mieć jeden z klejnotów – resztę zwróciła. Wcześniej była uległa, teraz zaś stała się osobą dominującą. Jej celem jest zemsta na swym zabójcy, choć na początku nie wie, że umarła. Krok po kroku dziewczyna przypomina sobie wszystko, głównie dzięki pani Ophelii Powers (Frances Conroy). Wkrótce jednak staje się główną podejrzaną o zabójstwo Slavikie’ego oraz George’a Hedare’a. Tak naprawdę zabiła ich Laurel Hedare, by zostać prezesem firmy i zlikwidować niewygodnych świadków. Odkrywa też, że Beauline sprawia, że skóra staje się twarda jak kamień. Patience ma randkę z Tomem, lecz w jej mieszkaniu odkrywa on jeden z diamentowych pazurów Kobiety-Kota. Chcąc nie chcąc, musi ją aresztować. Kobieta-Kot ucieka z aresztu i toczy walkę ze swoją morderczynią. W końcu Laurel wypada z okna na najwyższym piętrze wieżowca firmy, jednak nie było to celowym działaniem Patience – przeciwnie, chciała jeszcze złapać swoją antagonistkę. Potem postanawia porzucić mężczyznę swego życia, gdyż jako Catwoman, ta która umarła i wróciła, nie pasowała do jego świata. Wszyscy inni żyli w klatce, a ona była wolna. Uciekła więc od niezrozumienia, tym samym stając się prawdziwą Kobietą-Kotem.

</doc>
<doc id="1166181" url="https://pl.wikipedia.org/wiki?curid=1166181" title="Lublin (Wisconsin)">
Lublin (Wisconsin)

Lublin – wioska w hrabstwie Taylor w stanie Wisconsin, w Stanach Zjednoczonych Ameryki.
Położenie.
Lublin jest położony u źródeł rzeki Eau Claire. będącej dopływem rzeki Chippewa, uchodzącej do Missisipi.
Wioska zajmuje powierzchnię 3,9 km² (1,5 mi²).
Historia.
Nazwa wsi pochodzi od Lublina we wschodniej Polsce, nadanej jej przez chicagowskiego agenta nieruchomości Marvina Durskiego, którego rodzina pochodziła z ze wspomnianego polskiego miasta.
Demografia.
Według spisu z 2011 roku wioska liczy 118 osób żyjących w 59 gospodarstwach domowych. Osoby te stanowią 32 rodziny.
Religia.
We wsi działają trzy świątynie parafialne:

</doc>
<doc id="1166191" url="https://pl.wikipedia.org/wiki?curid=1166191" title="95 Dywizjon Artylerii Ciężkiej">
95 Dywizjon Artylerii Ciężkiej

95 Dywizjon Artylerii Ciężkiej (95 dac) – pododdział artylerii ciężkiej Wojska Polskiego II RP.
Dywizjon nie występował w pokojowej organizacji wojska. Został sformowany w 1939 przez 5 pułk artylerii ciężkiej z Krakowa.
95 dac w kampanii wrześniowej.
Mobilizacja.
95 dywizjon artylerii ciężkiej został sformowany zgodnie z planem mobilizacyjnym „W” w dniach 24–27 sierpnia 1939 roku, w mobilizacji alarmowej, w grupie jednostek oznaczonych kolorem żółtym. Jednostką mobilizującą był 5 pułk artylerii ciężkiej w Krakowie. Dywizjon zmobilizowano jako typu I, uzbrojony w dwanaście 155 mm haubic wz. 1917, był jednostką artylerii odwodu Naczelnego Wodza. Zgodnie z planem operacyjnym „Zachód” został przydzielony dowódcy Armii „Kraków”. W trakcie mobilizacji w bardzo złym stanie dostarczono wozy dla kolumny amunicyjnej i taborów. Konie były odpowiednie, ale źle podkute i bez uprzęży lub w bardzo złym stanie. Od 26 sierpnia dywizjon mobilizowano poza koszarami 5 pac, udano się do wsi: dowództwo do Raciborowic, 1 bateria do Batowic, 2 bateria do Dzieknowic, a 3 bateria do Kończyc, kolumna amunicyjna do Borutowa. Po przysiędze 27 sierpnia, pobrano 2 jednostki ognia ze składów na Podgórzu. 
Po zakończeniu mobilizacji dowódca armii, gen. bryg. Antoni Szylling podporządkował dywizjon dowódcy Grupy Operacyjnej „Śląsk”. W jej składzie 95 dac walczył w kampanii wrześniowej. 28 sierpnia 95 dywizjon wykonał marsz do Krakowa i po południu załadował się do czterech transportów kolejowych na stacji Kraków-Podgórz. 29 sierpnia o świcie transporty wyładowały się w pobliżu Dąbrowy Górniczej. Dywizjon pomaszerował do miejscowości Zagórze, a kolumna amunicyjna licząca ok. 100 wozów do Józefowa. Prowadzono 30 sierpnia na miejscu szkolenie w działoczynach i dopasowywano uprząż, a wieczorami zgrywano zaprzęgi.
Działania bojowe.
Walki w obronie Śląska.
31 sierpnia kontynuowano szkolenie, na rozkaz dowódcy artylerii GO „Śląsk” płk. L. Kryńskiego o zmroku wysłano 2 baterię wraz z plutonem kolumny amunicyjnej do wsparcia 23 Dywizji Piechoty poprzez Giszowiec, Murcki pod Czułów, gdzie zajęła stanowiska ogniowe. Nocą 31 sierpnia na 1 września dowództwa i zwiady dywizjonu i baterii dokonały rozpoznania punktów obserwacyjnych i stanowisk ogniowych pomiędzy Katowicami, a Chorzowem. 1 września 1939 roku dywizjon stał w Łagiszy na południe od Będzina. Po południu dywizjon wykonał marsz na rozkaz dowódcy GO „Śląsk” przez Mysłowice do Tych. Wieczorem 95 dac dotarł w rejon na wschód od Mikołowa, gdzie zajął stanowiska ogniowe. Punkty obserwacyjne rozwinięto na wzgórzu 341 i w rejonie Wymyślanki. Rano baterie 95 dac osiągnęły gotowość bojową i o godz. 8.00 rozbito niemiecką baterię artylerii, zmuszając ją do odwrotu. Przez cały dzień baterie 1 i 3 prowadziły pojedynek artyleryjski z artylerią niemiecką VIII Korpusu Armijnego wystrzeliwując dwie jednostki ognia. Nocą 2/3 września 95 dac wycofano do rejonu 10 km na południowy wschód od Mysłowic. 3 września 3 bateria zajęła stanowiska ogniowe w rejonie Jaworzna osłaniając odwrót piechoty po szosie Mysłowice–Kraków. Do 95 dac dołączyła 2 bateria. 4 września 95 dywizjon dotarł do Alwerni. 
Walki odwrotowe.
Z rejonu Balic Alwernię zaatakowały jednostki niemieckie opór stawiły jednostki 23 DP jej wsparcie zapewniła 2 bateria ze stanowisk ogniowych w rejonie Poręba–Żegota. Pierwsze natarcie niemieckie zostało załamane, jednak w późniejszych godzinach Alwernia została opanowana przez wojska niemieckie. Bateria 3/95 dac po zwinięciu swoich stanowisk dotarła w rejon Alwerni 4 września, z uwagi na obecność w niej jednostek niemieckich, bocznymi drogami dotarła do sił głównych 95 dac. Cały dywizjon pomaszerował do Krzeszowic. Nocą 4/5 września poprzez Zabierzów i Bronowice o świcie 5 września osiągnięto Kraków, zajęto stanowiska ogniowe w Parku Jordana. Punkty obserwacyjne założono na Pasternaku, wieczorem ostrzelano niemieckie jednostki zbliżające się z kierunku na Zabierzów. Wieczorem rozpoczęto odwrót osiągając ok. południa 6 września Igłomię. Z uwagi na zatarasowanie dróg przez uchodźców cywilnych i tabory, w powolnym marszu dywizjon przemieścił się do rana 7 września do Koszyc. W trakcie nocnego marszu kilkakrotnie gubiono tabor dywizjonu, część dołączyła do dywizjonu. Po dotarciu do Koszyc ruszono w dalszy marsz do Nowego Korczyna osiągając go 8 września przed południem. Po przekroczeniu Nidy dywizjon zajął obronę okrężną na stanowiskach w Grotnikach Dużych wspierając tam obronę 23 DP. 95 dac w miarę możliwości wspierał do końca dnia walki 23 DP z niemiecką 8 DP. Wieczorem po zakorkowanych drogach 95 dywizjon wraz z 23 DP wycofał się w rejon Pacanowa. Przed południem 9 września osiągnął Wolę Biesiadowską koło Pacanowa zajmując stanowiska ogniowe, z których wspierał jednostki 23 DP. Stanowiska dywizjonu były ostrzeliwane przez niemiecką artylerię, utracono tylko 1 rannego, ale maszerujące za dywizjonem tabory dywizjonu i baterii były zbombardowane przez lotnictwo niemieckie. Kolejną noc 9/10 września dywizjon maszerował wraz z 11 pułkiem piechoty do Połańca, piaszczyste drogi utrudniały marsz i transport haubic. Z Połańca dywizjon przesunięto do lasu Strużki. Kolejnej nocy 10/11 września 95 dac maszerował przez Matiszów, Sworoń do Długołęki, w trakcie marszu do dywizjonu dołączyła 2 bateria haubic 22 dywizjonu artylerii ciężkiej z kpt. Widajewiczem. 
Bój o Osiek i Baranów.
Na stanowiskach ogniowych w Długołęce w ramach przedmościa w Osieku dywizjon wszedł w skład grupy artylerii płk. E. Luśniaka w ramach 55 Dywizji Piechoty Rezerwy. 95 dac w ramach grupy artylerii położył ogień zaporowy przed atakującą przedmoście niemiecką 27 DP, hamowało to postępy piechoty niemieckiej. Następne natarcie zostało zatrzymane, ale do Osieka udało się wedrzeć piechocie wroga. O godz.12.30 niemiecka piechota wsparta bronią pancerną wdarła się ponownie do Osieka. Kontratak 201 pułku piechoty pomimo wsparcia 95 dac i 2/22 dac nie pozwolił odzyskać, tylko zblokować w Osieku dalsze posuwanie się nieprzyjaciela. W godzinach popołudniowych przeprowadzono ponowne natarcie na Osiek, ze wsparciem całości artylerii, pomimo przeciwdziałania niemieckiej artylerii Osiek odbito. Niemieckie wieczorne natarcie zatrzymano między innymi w ogniu 95 dac. Jeden wydzielony działon z 3 baterii został przeprawiony za Wisłę i zajął stanowisko na północno-zachodnim skraju Baranowa ubezpieczając całość przeprawy. Przez bród w rejonie Długopola przeprawiono tylko wozy taborowe z amunicją, która praktycznie została wystrzelana, więc faktycznej likwidacji uległ tabor dywizjonu. W nocy 95 dac przeprawił się przez Wisłę przez most pontonowy w rejonie Baranowa Sandomierskiego. 
Walki na Lubelszczyźnie i bitwa pod Tomaszowem Lubelskim.
Nocą 12/13 września 95 dywizjon pomaszerował za San przez Grębów, Jamnicę, Gajówka, Krzyżowe Drogi, Rozwadów do Rzeczycy. 13/14 września w kolumnie artylerii ciężkiej dywizjon podjął marsz przez Zaklików, Modliborzyce, Janów Lubelski, ostatecznie docierając 15 września po południu do Dąbrowicy na wschód od Janowa Lubelskiego, gdzie był bombardowany nieskutecznie przez lotnictwo niemieckie. Nocny marsz 15/16 września wykonał dywizjon do rejonu 7 km na zachód od Biłgoraja. W trakcie tego marszu 95 dywizjon utracił swoje tabory bagażowe zagarnięte przez niemiecki podjazd pancerny. W godzinach popołudniowych 16 września 95 dac wsparł 23 DP, w walce o południowy skraj Biłgoraja i Puszczę Solską. Wyparto oddziały niemieckiej 8 DP po obu stronach rzeki Łady przy udziale ostrzału dywizjonu. W trakcie nocnego marszu 16/17 września z uwagi na marsz bocznymi drogami i lasami porwaniu uległa kolumna dywizjonu. 1 i 3 bateria oraz resztki kolumny amunicyjnej znalazły się na północ od Biłgoraja, tam zostały zaatakowane w kolumnie na drodze, przez zmotoryzowaną kompanię piechoty z 4 czołgami. Konie w kolumnie amunicyjnej i obu bateriach zostały wybite, a haubice i część żołnierzy dostała się do niewoli, poległa lub została ranna. Z 1 baterii ocalał jeden działon z haubicą, a z 3 baterii jedynie 33 żołnierzy. Dowództwo dywizjonu z 2 baterią, nocą 17/18 września przemieściła się do rejonu miejscowości Podklasztor. Zlikwidowano prawie cały tabor, zostawiając jedynie wozy załadowane amunicją. 2 bateria popołudniem 18 września wspierała piechotę w walce pod Łosińcem i Maziłami. 19 września 2/95 dac ze stanowisk ogniowych w rejonie miejscowości Zielone prowadziła ostrzał ugrupowania wojsk niemieckich na wschód od Tomaszowa Lubelskiego. W trakcie walk stanowiska ogniowe i punkty obserwacyjne znalazły się pod ostrzałem niemieckiej artylerii. Pod koniec dnia wystrzelano resztę amunicji. 20 września wobec kapitulacji mjr Szancer rozkazał uszkodzić haubice, rozwiązał 95 dac, konie rozdano, a żołnierze w grupach próbowali wydostać się z okrążenia. Udało się to nielicznym. 

</doc>
<doc id="1166196" url="https://pl.wikipedia.org/wiki?curid=1166196" title="Biskup Porto-Santa Rufina">
Biskup Porto-Santa Rufina

Biskup Porto-Santa Rufina − biskup diecezji Porto-Santa Rufina, jednej z siedmiu diecezji suburbikarnych.
Początkowo były to dwie diecezje: Porto oraz Silva Candida (Santa Rufina). Połączone zostały w 1119 w jedną diecezję pod nazwą Porto e Santa Rufina. Ponownie rozdzielono je w latach 1133–1151/54 i na krótko w latach 1452–1454. W latach 1825–1854 te dwie diecezje były połączone jeszcze z trzecią Civitavecchia (Porto e Santa Rufina e Civitavecchia). Obecna nazwa, Porto-Santa Rufina, została nadana w 1986 r. W XVI–XIX wieku diecezję tę zwyczajowo obejmował subdziekan Św. Kolegium Kardynałów.
Do 1962 roku biskupi Porto i Santa Rufina byli "ex officio" kardynałami. W 1962 Papież Jan XXIII postanowił, że kardynałowie-biskupi są jedynie tytularnymi biskupami diecezji suburbikarnych, powierzając faktyczną jurysdykcję nad nimi zwykłym biskupom ordynariuszom.
Od 1 maja 2020 kardynałem-biskupem Porto-Santa Rufina jest włoski kardynał Beniamino Stella.
Kardynałowie-biskupi Porto i Santa Rufina.
Kardynałowie-biskupi Porto e Santa Rufina 1154–1452
1452–54 krótkotrwałe rozdzielenie Porto i Santa Rufina
Kardynałowie-biskupi Porto e Santa Rufina 1459–1825
Kardynałowie-biskupi Porto e Santa Rufina e Civitavecchia 1825–1854
Kardynałowie-biskupi Porto e Santa Rufina (1854–1986) i Porto-Santa Rufina (od 1986)

</doc>
<doc id="1166198" url="https://pl.wikipedia.org/wiki?curid=1166198" title="Diecezja Porto e Santa Rufina">
Diecezja Porto e Santa Rufina



</doc>
<doc id="1166201" url="https://pl.wikipedia.org/wiki?curid=1166201" title="Puchar UEFA (1993/1994)">
Puchar UEFA (1993/1994)

Puchar UEFA 1993/1994 () – 23. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 14 września 1993 – 11 maja 1994. W rozgrywkach zwyciężyła drużyna Inter Mediolan.

</doc>
<doc id="1166204" url="https://pl.wikipedia.org/wiki?curid=1166204" title="Anna Sochacka">
Anna Sochacka

Anna Sochacka – polska wokalistka, autorka tekstów i muzyki, aktorka musicalowa. Absolwentka Wydziału Jazzu i Muzyki Rozrywkowej Akademii Muzycznej im. Karola Szymanowskiego w Katowicach.
Życiorys.
Występowała jako solistka w chórze szkolnym, brała lekcje gry na pianinie i tańczyła.
Pierwsze profesjonalne nagrania wokalne wykonała w 1995 roku dzięki Elżbiecie Zapendowskiej, do której przez jakiś czas uczęszczała na zajęcia wokalne.
Przed szerszą publicznością debiutowała w 1997 roku w koncercie Debiutów na KFPP w Opolu. Wykonała wtedy piosenkę "Moknie w deszczu diabeł" z repertuaru Hanny Banaszak. Od 1997 do 2005 współpracowała z Teatrem Studio Buffo w Warszawie. Piosenka "Małe tęsknoty" w wykonaniu Anny Sochackiej znalazła się na płycie "Grosik 3 – Obok nas, piosenki z lat 70." wydanej w 1997 roku. Wspierała również swoim głosem wielu artystów zarówno w nagraniach studyjnych, jak i na koncertach.
Na swoim koncie ma udział w dubbingu w filmach i serialach: , Księga dżungli 2, Toy Story II, Nowe podróże Guliwera, High School Musical 2, Alvin i wiewiórki, Hamtaro, Fineasz i Ferb. W 2001 w filmie "Poranek kojota" użyczyła głosu głównej bohaterce, Noemi i zaśpiewała piosenkę "Żegnaj kotku". W 2014 r. użyczyła głosu w serialu My Little Pony (piosenki). W latach 2007–2008 przebywała w Londynie, gdzie współpracowała z chórem Many Rivers, a także brała udział w jam sessions w londyńskich klubach. W 2011 roku wspierała wokalnie i tanecznie Magdalenę Tul podczas występu na konkursie Eurowizji w Düsseldorfie. W 2012 została półfinalistką jednego z najbardziej prestiżowych konkursów dla twórców piosenek na świecie – "UK Songwriting Contest".

</doc>
<doc id="1166217" url="https://pl.wikipedia.org/wiki?curid=1166217" title="(5273) Peilisheng">
(5273) Peilisheng

(5273) Peilisheng – planetoida z pasa głównego asteroid okrążająca Słońce w ciągu 3 lat i 186 dni w średniej odległości 2,31 j.a. Została odkryta 16 lutego 1982 roku w Obserwatorium Astronomicznym Zijinshan w Xinglong. Nazwa planetoidy pochodzi od "Pei Lishenga" (1906-2000), lidera chińskiej nauki i technologii. Przed nadaniem nazwy planetoida nosiła oznaczenie tymczasowe (5273) 1982 DQ6.

</doc>
<doc id="1166220" url="https://pl.wikipedia.org/wiki?curid=1166220" title="Turkiestan Zachodni">
Turkiestan Zachodni

Turkiestan Zachodni – nazwa używana w XIX i na początku XX w. dla określenia regionu obejmującego część Azji Środkowej, należącego do Rosji. Od 1867 istniało tu Generałgubernatorstwo Turkiestańskie, w 1886 przemianowane na Kraj Turkiestański. Po upadku caratu i zwycięstwie bolszewików Kraj Turkiestański został przemianowany na Republikę Turkiestańską (nazywaną też Turkiestańską ASRR), która funkcjonowała do 1924. Później z jej terytorium zostały wyodrębnione oddzielne Socjalistyczne Republiki Radzieckie (SRR): Uzbecka, Turkmeńska, Tadżycka, Kirgiska, Kazachska i Karakałpacka (później włączona do Uzbeckiej SRR). Po upadku ZSRR republiki te uzyskały niepodległość.

</doc>
<doc id="1166226" url="https://pl.wikipedia.org/wiki?curid=1166226" title="Machal">
Machal

Machal (hebr. מח"ל), akronim nazwy "Mitnadwe Chuc la-Arec" (hebr. מתנדבי חוץ לארץ) – żydowscy i nie-żydowscy ochotnicy, którzy w latach 1947–1948 przyjeżdżali do Palestyny, aby wziąć udział w trwającym tam konflikcie żydowsko-brytyjsko-arabskim.
Najwięecej ochotników pochodziło ze Stanów Zjednoczonych i Wielkiej Brytanii. Byli to najczęściej weterani wojskowi z II wojny światowej. Posiadali oni duże doświadczenie bojowe, często byli to piloci wojskowi.
Podczas wojny domowej w Mandacie Palestyny w 1948 roku udział wzięło 1,5 tys. ochotników ze Stanów Zjednoczonych, 500 z Południowej Afryki, 1 tys. z Wielkiej Brytanii i 30 z Finlandii.
Podczas wojny o niepodległość 1948–1949 udział wzięło 3 tys. ochotników z 43 państw z całego świata. W działaniach wojennych zginęło 119 z nich.
Po ukończeniu wojny w 1949 większość spośród ochotników powróciła do swoich krajów, jednak niektórzy pozostali w Izraelu. Grupa weteranów Machal utworzyła wieś Kefar Danijjel w pobliżu miasta Lod.

</doc>
<doc id="1166228" url="https://pl.wikipedia.org/wiki?curid=1166228" title="Diecezja miśnieńska">
Diecezja miśnieńska

Diecezja miśnieńska (niem. "Bistum Meißen") – historyczna diecezja Kościoła rzymskokatolickiego założona w 968 roku na terenie Marchii Miśnieńskiej w celu chrystianizacji Serbów Łużyckich. W okresie średniowiecza stolicą diecezji była Miśnia, w czasach nowożytnych i najnowszych Budziszyn.
Historia.
Diecezja miśnieńska (oprócz diecezji żytyckiej i merseburskiej) była jednym z trzech biskupstw niemieckich erygowanych przez papieża Jana XIII na synodzie w Rawennie w 967 roku, które zostały podporządkowane metropolii w Magdeburgu. W 1399 roku papież Bonifacy IX podporządkował diecezję miśnieńską bezpośrednio Stolicy Apostolskiej. 
Pod wpływem rozwijającej się w Saksonii reformacji w 1539 roku biskupstwo zerwało łączność z Rzymem i przyjęło luteranizm. W 1559 roku zostało sekularyzowane przez księcia-elektora Augusta Wettyna. W 1581 roku ostatni biskup miśnieński złożył swój urząd.
Po likwidacji biskupstwa miśnieńskiego, w miejsce rzymskokatolickiej diecezji, została powołana przez papieża miśnieńska administratura apostolska z siedzibą w Budziszynie (1567-1921) oraz saksoński wikariat apostolski z siedzibą w Dreźnie (1743-1921).
W 1921 roku decyzją papieża Benedykta XV w miejsce administratury apostolskiej i wikariatu apostolskiego została reaktywowana diecezja miśnieńska z siedzibą w Budziszynie. Aktualnie do tradycji biskupstwa miśnieńskiego nawiązuje erygowana w 1979 roku diecezja drezdeńsko-miśnieńska z siedzibą biskupów w Dreźnie.

</doc>
<doc id="1166229" url="https://pl.wikipedia.org/wiki?curid=1166229" title="Turkiestan (region)">
Turkiestan (region)

Turkiestan ( – dosłownie „kraj Turków”) – część Azji Środkowej leżąca pomiędzy Syberią na północy a Tybetem, Indiami i Afganistanem na południu, oraz Morzem Kaspijskim na zachodzie i wschodnią Mongolią i pustynią Gobi na wschodzie.
Tradycyjnie rozróżnia się Turkiestan Zachodni i Wschodni, zwany też Chińskim. W ramach tego pierwszego można wyodrębnić dwa regiony. Pierwszy to tzw. Zarzecze (gr. Τρανσοξανια, arab. النهر – Mā Warā' an-Nahr), leżące pomiędzy Syr-darią a Amu-darią. Jest to suchy, półpustynny teren, który ze względu na wczesny rozwój systemu irygacji stał się ośrodkiem miejskiej cywilizacji skoncentrowanej wokół oaz. Drugim regionem Turkiestanu Zachodniego jest Siedmiorzecze, rozciągające się na północny wschód od Syr-Darii i na północ od masywu Tienszan aż do podnóża Ałtaju. Na północy granicą Siedmiorzecza jest granica syberyjskich lasów, na zachodzie rozciąga się ono w sposób nieprzerwany aż do ukraińskich stepów; na wschodzie jest ono ograniczone przez pasma podgórskie rozciągające się od Ałtaju aż do Tienszanu. Był to teren na którym aż do niedawnych czasów dominowała ludność koczownicza, mająca tutaj bazę dla swoich najazdów na ludność osiadłą, która pozwalała zakładać różne stepowe imperia.
Turkiestan Wschodni jest zdominowany przez pustynię Takla Makan, ograniczoną przez Tienszan na północy, Pamir na zachodzie i Kunlun na południu. Jest to jeden z najgorętszych i najbardziej nieprzyjaznych terenów na ziemi. Osadnictwo ludzkie zawsze było tutaj skupione w stosunkowo nielicznych, wyżej położonych oazach, korzystających z wody rzek ginących na pustyni Takla Makan, z których największą jest Tarym. Historyczne znaczenie tego regionu polegało głównie na istnieniu w jego oazach miast stanowiących przystanki na Jedwabnym szlaku.

</doc>
<doc id="1166231" url="https://pl.wikipedia.org/wiki?curid=1166231" title="Biskup Velletri-Segni">
Biskup Velletri-Segni

Biskup Velletri-Segni – biskup diecezji Velletri-Segni, jednej z siedmiu tzw. diecezji suburbikarnych, powstałej z połączenia diecezji Velletri oraz Segni.
Od VIII wieku do 1060 roku biskupi Velletri byli "ex officio" kardynałami, jednak po wyborze biskupa Giovanni na antypapieża Benedykta X (1058) papież Mikołaj II wykluczył tę diecezję z grona diecezji suburbikarnych (kardynalskich), powierzając jej administrowanie kardynałom-biskupom Ostii, którzy mniej więcej sto lat później zaczęli oficjalnie używać tytułu biskupów "Ostia e Velletri", co ostatecznie potwierdziło połączenie tych dwóch diecezji w jedną. W 1914 została ponownie wyodrębniona przez Piusa X. W 1962 Papież Jan XXIII postanowił, że kardynałowie-biskupi diecezji suburbikarnych są jedynie biskupami tytularnymi, przekazując jurysdykcję nad nimi zwykłym biskupom ordynariuszom.
W 1981 diecezję Velletri połączono z diecezją Segni. Nazwa powstałej w ten sposób diecezji od 1986 roku brzmi Velletri-Segni. Diecezja Segni była diecezją kardynalską jedynie przez krótki okres (1079-1123), gdy jej biskupem był Bruno z Asti. Po jego śmierci stało się na powrót zwykłą diecezją.
Obecnym kardynałem-biskupem Velletri-Segni jest Nigeryjczyk Francis Arinze, były prefekt Kongregacji Kultu Bożego i Dyscypliny Sakramentów. Jego poprzednikiem na tym stanowisku był Joseph Ratzinger, późniejszy papież Benedykt XVI. Biskupem ordynariuszem jest Vincenzo Apicella (od 2006).
Kardynałowie-biskupi Velletri i Segni.
Kardynałowie-biskupi Segni (1079-1123).
Od 1060 biskupi Ostii jako administratorzy diecezji Velletri. Od II połowy XII wieku aż do 1914 roku używają oni tytułu "biskupów Ostia e Velletri"

</doc>
<doc id="1166239" url="https://pl.wikipedia.org/wiki?curid=1166239" title="EyeOS">
EyeOS

eyeOS - komercyjna aplikacja internetowa działająca jako system operacyjny uruchamiany przez przeglądarkę (technika chmury obliczeniowej).
Głównym założeniem twórców jest możliwość korzystania z systemu, aplikacji i dokumentów w każdym miejscu na świecie z dostępem do Internetu. Pozwala również na przechowywanie plików na danym serwerze.
Dostępna jest polska wersja językowa.
Poprzednio aplikacja była rozpowszechniana na licencji open source, ale w 2011 producent zrezygnował z niej, wycofując także wszystkie poprzednie wersje, które zostały wydane jako open source.
Ostatnią wersją dostępną na licencji open source, a także możliwą do pobrania była wersja 2.5 wydana 17 maja 2011. W chwili obecnej jedyną możliwością otrzymania kopii systemu jest indywidualny bezpośredni kontakt z twórcami.
Aplikacje.
Do systemu eyeOS w wersji 2.4 zostały dołączone następujące aplikacje:
Wymagania.
eyeOS do działania wymaga serwera WWW, parsera PHP w wersji minimum 5, biblioteki GD (w celu obsługi formatowania zdjęć) oraz przestrzeni dyskowej dla każdego użytkownika przechowującego dokumenty.

</doc>
<doc id="1166250" url="https://pl.wikipedia.org/wiki?curid=1166250" title="The Narrow Way">
The Narrow Way

The Narrow Way – utwór brytyjskiej grupy rockowej Pink Floyd, pochodzący z jej czwartego albumu studyjnego – "Ummagumma". Zarówno tekst, jak i kompozycja stworzone zostały przez gitarzystę Pink Floyd, Davida Gilmoura, który podzielił ją na trzy części.
Geneza utworu.
Pierwsza część nosi nazwę „Baby Blue Shuffle in D major”, otrzymała ją podczas nagrania audycji w siedzibie BBC, 2 grudnia 1968 roku. Dość mocno przypomina ona kompozycje takie jak „Rain in the Country (take 1)”, czy „Unknown Song”, nagrane jako ścieżka dźwiękowa do filmu "Zabriskie Point" (w reżyserii Michelangelo Antonioniego), na przełomie listopada i grudnia 1969 roku. Trzecia część utworu została włączona w widowisko sceniczne "The Man and the Journey", jakie zespół przedstawiał podczas swojej trasy koncertowej w roku 1969.
Pomimo iż trzy części – zgodnie z nazwą – tworzą jedną całość i na płycie występują kolejno po sobie, to różnią się znacznie pod względem tempa i brzmienia.

</doc>
<doc id="1166254" url="https://pl.wikipedia.org/wiki?curid=1166254" title="Piotr (książę Friuli)">
Piotr (książę Friuli)

Piotr lub Petrus – syn Munichisa i brat niejakiego Ursusa. Paweł Diakon podaje, że Munichis zginął w tej samej bitwie co Ferdulf oraz że jego synowie Piotr i Ursus zostali później odpowiednio książętami Friuli i Benewentu.
Lata panowania Piotra są nieznane, ale stawia się hipotezę, że nastąpiły po rządach Aistulfa lub Anzelma w 756 lub 751 i trwały do oblężenia Pawii.

</doc>
<doc id="1166258" url="https://pl.wikipedia.org/wiki?curid=1166258" title="SVS Post Schwechat">
SVS Post Schwechat

SVS Post Schwechat – żeński klub piłki siatkowej z Austrii. Rozgrywa mecze w 1. lidze siatkówki kobiet w Austrii. W sezonie 2007/2008 uczestniczył w rozgrywkach pucharowych Europy w Lidze Mistrzyń. 
Mecze rozgrywa w Neue Posthalle w Wiedniu.
Historia.
Klub został założony w 1862 r. jako Towarzystwo Gimnastyczne "Sokół" (Vereinigung junger Männer "Sokol"). Sekcja siatkówki działa od 1925 r.

</doc>
<doc id="1166262" url="https://pl.wikipedia.org/wiki?curid=1166262" title="Parafia św. Marcina w Marcyporębie">
Parafia św. Marcina w Marcyporębie

Parafia św. Marcina w Marcyporębie – parafia rzymskokatolicka w Marcyporębie w archidiecezji krakowskiej wchodząca w skład dekanatu Wadowice – Północ.
Kościołem parafialnym parafii jest kościół św. Marcina znajdujący się w centrum Marcyporęby.
Historia.
Pierwsza wzmianka o parafii w Marcyporębie pochodzi z 1335 i znajduje się w wykazie parafii płacących świętopietrze w dekanacie zatorskim. Data ta została przyjęta jako data erygowana parafii.
Obecny kościół parafialny wybudowany w 1670 został konsekrowany 18 lipca 1677 przez ówczesnego sufragana diecezji krakowskiej księdza biskupa Mikołaja Oborskiego.
Współcześnie.
Parafia składa się ze wsi: Kopytówka (240 wiernych), Marcyporęba (920 wiernych) oraz części wsi Nowe Dwory (220 wiernych).
Na terenie parafii znajduje się od 1954 Dom Sióstr Nazaretanek.

</doc>
<doc id="1166263" url="https://pl.wikipedia.org/wiki?curid=1166263" title="Hemihipertrofia">
Hemihipertrofia



</doc>
<doc id="1166269" url="https://pl.wikipedia.org/wiki?curid=1166269" title="Lakiści">
Lakiści



</doc>
<doc id="1166271" url="https://pl.wikipedia.org/wiki?curid=1166271" title="Anzelm (opat)">
Anzelm (opat)

Święty Anzelm (ur. ? – zm. między 803 a 809) – średniowieczny opat, później kanonizowany. Pochodził z longobardzkiej arystokracji. Był pierwszym opatem Nonantoli i księciem Friuli w latach 749-751.
Jako książę Friuli został następcą Aistulfa, gdy ten wstąpił na tron jako król Longobardów. Porzucił świat u szczytu świeckiej kariery i w 750 wybudował klasztor w Fanano w miejscu nadanym mu przez Aistulfa, który poślubił jego siostrę Gisaltrudę. Dwa lata później ufundował opactwo benedyktyńskie w Nonantoli niedaleko na północny wschód od Modeny, którego fundatorem był Aistulf. Anzelm przybył do Rzymu, gdzie papież Stefan II odział go w habit świętego Benedykta, dał mu pewne relikwie św. Sylwestra i wyznaczył na opata Nonantoli. Anzelm utworzył wiele hospicjów, gdzie biedni i chorzy znajdowali schronienie i opiekę mnichów.
Dezyderiusz, który po Aistulfie został królem Longobardów w 756, wygnał Anzelma z Nonantoli na rzecz swego protegowanego. Anzelm spędził siedem lat na wygnaniu w klasztorze benedyktyńskim w Monte Cassino, ale powrócił do Nonantoli po uwięzieniu Dezyderiusza przez Karola Wielkiego w 774. Do 1083 Nonantoli było cesarskim klasztorem i po Anzelmie często cierpiało z powodu cesarskiego wtrącania się w wybór opatów.
Będąc opatem przez piętnaście lat, Anzelm zmarł w Nonantoli między 803 a 809 rokiem, gdzie gmina wciąż czci go jako patrona. Dniem wspomnienia liturgicznego jest 3 marca.

</doc>
<doc id="1166275" url="https://pl.wikipedia.org/wiki?curid=1166275" title="160 Dywizja Piechoty (III Rzesza)">
160 Dywizja Piechoty (III Rzesza)

160 Dywizja Piechoty (niem.: "160. Infanterie-Division") – niemieckich dywizji piechoty z okresu II wojny światowej. Utworzona w marcu 1945 roku ze 160 Dywizji Rezerwowej; nie weszła do walki. Stacjonowała na terenie Danii.

</doc>
<doc id="1166276" url="https://pl.wikipedia.org/wiki?curid=1166276" title="Yoshikane Mizuno">
Yoshikane Mizuno

 – japoński astronom amator.
Wspólnie z Toshimasą Furutą odkrył 52 planetoidy.
Planetoida (4541) Mizuno nosi jego imię.

</doc>
<doc id="1166279" url="https://pl.wikipedia.org/wiki?curid=1166279" title="Minsk">
Minsk



</doc>
<doc id="1166283" url="https://pl.wikipedia.org/wiki?curid=1166283" title="Bronisław Marchlewicz">
Bronisław Marchlewicz

Bronisław Marchlewicz (ur. 1899, zm. 1972) – polski policjant, członek ruchu oporu, uhonorowany medalem "Sprawiedliwy wśród Narodów Świata".
Walczył w I wojnie światowej i w wojnie polsko-sowieckiej. Był kierownikiem komisariatu policji w Otwocku w okresie przedwojennym od 1937 i podczas II wojny światowej jako członek granatowej policji. Jednocześnie działał w ruchu oporu jako oficer Kadry Polski Niepodległej, Korpusu Bezpieczeństwa i Armii Krajowej (ps. "Śmiały"). Wiele osób uchronił przed aresztowaniem, w tym Żydów. Opiekował się klasztorem Elżbietanek, w którym ukrywano żydowskie dzieci. W 1949 r. aresztowany za udział w "faszyzacji życia państwowego w Polsce" w latach 1927–1937. Choć w jego obronie zebrano kilka tysięcy podpisów, został skazany na 6 lat więzienia. W 1950 r. Sąd Najwyższy zmniejszył karę. Pośmiertnie, w roku 2004, został odznaczony medalem "Sprawiedliwy wśród Narodów Świata" przyznawanym przez jerozolimski Instytut Jad Waszem.
W 2009 r. "za bohaterską postawę i niezwykłą odwagę wykazaną w ratowaniu życia Żydom podczas II wojny światowej, za wybitne zasługi w obronie godności człowieczeństwa i praw ludzkich" został pośmiertnie odznaczony Krzyżem Komandorskim z Gwiazdą Orderu Odrodzenia Polski.

</doc>
<doc id="1166285" url="https://pl.wikipedia.org/wiki?curid=1166285" title="Mark Consuelos">
Mark Consuelos

Mark Andrew Consuelos (ur. 30 marca 1971 w Saragossie) – hiszpański aktor telewizyjny i filmowy.
Życiorys.
Wczesne lata.
Urodził się w Saragossie i ma pochodzenie włoskie ze strony matki Camilli i meksykańskie ze strony ojca Saula Consuelosa. Jego ojciec był politykiem, delegatem Hiszpanii. Dzieciństwo spędził we Włoszech i Stanach Zjednoczonych. Dorastał w Lebanon, w stanie Illinois i Tampa na Florydzie. Uczęszczał do Bloomingdale High School w Valrico na Florydzie, a następnie studiował na Uniwersytecie Notre Dame. W 1994 roku ukończył studia na wydziale marketingu Uniwersytetu Południowej Florydy. By pokryć koszty studiów pracował jako striptizer.
Kariera.
Występował na scenie Looking Glass Playhouse w musicalu "Hello, Dolly". Popularność zdobył rolą Mateo Santosa w operze mydlanej ABC "Wszystkie moje dzieci" ("All My Children", 1995-2002), która w 1998 i 1999 roku przyniosła mu nagrodę American Latino Media Arts (ALMA) oraz otrzymał trzykrotnie nagrodę Soap Opera Digest. Wziął udział w reklamie "Tide to Go". Pojawił się także w jednym z odcinków sitcomu NBC "Przyjaciele" ("Friends", 2001) jako policjant, serialu NBC "Brygada ratunkowa" ("Third Watch", 2001, 2003) w roli ojca i detektywa Ramona Valenzueli oraz sitcomie ABC "Nadzieja i wiara" ("Hope &amp; Faith", 2005-2006) jako Gary 'The Gooch' Gucharez. Zagrał również w kinowej komedii "Moja super eksdziewczyna" ("My Super Ex-Girlfriend", 2006) u boku Umy Thurman i Luke'a Wilsona.
Życie prywatne.
W dniu 1 maja 1996 roku w Las Vegas ożenił się z aktorką Kelly Ripą. Mają troje dzieci: dwóch synów – Michaela Josepha (ur. 1 czerwca 1997) i Joaquina Antonio (ur. 24 lutego 2003) oraz córkę Lolę Grace (ur. 16 czerwca 2001).

</doc>
<doc id="1166286" url="https://pl.wikipedia.org/wiki?curid=1166286" title="Objaw Spaldinga">
Objaw Spaldinga

Objaw Spaldinga (ang. Spalding sign) – objaw śmierci płodu, widoczny w badaniu radiologicznym. Polega na dachówkowatym zachodzeniu na siebie kości czaszki. Został opisany w 1922 roku przez amerykańskiego ginekologa Alfreda Bakera Spaldinga.

</doc>
<doc id="1166289" url="https://pl.wikipedia.org/wiki?curid=1166289" title="Stara Synagoga w Tykocinie">
Stara Synagoga w Tykocinie

Stara Synagoga w Tykocinie – nieistniejąca, drewniana synagoga znajdująca się w Tykocinie przy obecnej ulicy Koziej 2.
Synagoga została zbudowana w XVI wieku. W 1642 roku na jej miejscu wzniesiono nową, murowaną synagogę, zwaną Wielką. Dokładne okoliczności jej rozbiórki bądź zniszczenia nie są znane. 
W 1764 roku na jej podstawie została zbudowana murowana synagoga Stara w Białymstoku. 

</doc>
<doc id="1166291" url="https://pl.wikipedia.org/wiki?curid=1166291" title="Äpäre">
Äpäre

Äpäre – czwarty album fińskiego zespołu darkmetalowego Ajattara, wydany w marcu 2006 roku przez wytwórnię Spinefarm Records.

</doc>
<doc id="1166292" url="https://pl.wikipedia.org/wiki?curid=1166292" title="Lars Norén">
Lars Norén

Lars Norén (ur. 9 kwietnia 1944 w Sztokholmie, zm. 26 stycznia 2021 tamże) – szwedzki dramaturg, nowelista i poeta. 
Urodził się w Sztokholmie, napisał pierwszą sztukę teatralną w wieku 19 lat. Opublikował pierwszy zbiór poezji Bzy, Śnieg ("Syrener, snö") w 1963. Jego sztuki dotyczą często ludzi z dna drabiny społecznej i stosunków rodzinnych. Jest uznawany za kontynuatora realizmu w stylu podobnym do prac innych skandynawskich pisarzy – Norwega Ibsena i Szweda Strindberga.
Norén stał się kontrowersyjny m.in. przez wykorzystanie w sztuce "7:3" dwóch morderców, których czasowo zwolniono z więzienia. Sztuka krytykowana była za antysemicką wymowę.
Norén był pomysłodawcą sztuki "Polski Hydraulik" (szw. "Den polske rörmokaren") wystawionej w Szwedzkim Teatrze Narodowym w Sztokholmie w 2007. Tytuł spektaklu wywodzi się z cyklu artykułów Macieja Zaremby w dzienniku Dagens Nyheter.
W grudniu 2007 miała miejsce polska premiera sztuki Noréna "Terminal 7" w przekładzie Elżbiety Frątczak-Nowotny w Teatrze Narodowym w Warszawie.
W styczniu 2011 miała miejsce kolejna polska prapremiera sztuki tego dramaturga „Znikomość” w przekładzie Haliny Thylwe w Teatrze im. Adama Mickiewicza w Częstochowie. Powstała ona w koprodukcji z Teatrem Atelier im. Agnieszki Osieckiej w Sopocie. Premiera sopocka miała miejsce w połowie lipca tego samego roku. Reżyserem i scenografem spektaklu jest Andre Hubner-Ochodlo.
Zmarł 26 stycznia 2021 roku na COVID-19 w czasie światowej pandemii tej choroby, miał 76 lat.

</doc>
<doc id="1166296" url="https://pl.wikipedia.org/wiki?curid=1166296" title="Drugi gabinet Tony’ego Blaira">
Drugi gabinet Tony’ego Blaira

Drugi gabinet Partii Pracy pod przewodnictwem Tony’ego Blaira powstał po wyborach parlamentarnych w czerwcu 2001 r. i przetrwał do kolejnych wyborów w maju 2005 r.

</doc>
<doc id="1166298" url="https://pl.wikipedia.org/wiki?curid=1166298" title="The Symbol">
The Symbol

The Symbol - to drugi studyjny album japońskiej grupy Shanadoo. Album na rynku pojawił się 7 grudnia 2007 w Niemczech, Austrii i Szwajcarii.

</doc>
<doc id="1166300" url="https://pl.wikipedia.org/wiki?curid=1166300" title="Herb Zawadzkiego">
Herb Zawadzkiego

Herb Zawadzkiego – jeden z symboli miasta Zawadzkie i gminy Zawadzkie w postaci herbu.
Wygląd i symbolika.
Herb przedstawia na tarczy dwudzielnej w słup typu późnogotyckiego – w polu prawym, błękitnym, śląski półorzeł złoty, w polu lewym, czerwonym połowa srebrnej kolumny, zwieńczonej koroną, na podmurowaniu, w tle złote (mosiężne) koło zamachowe.
Historia.
Złoty orzeł w polu błękitnym to orzeł Piastów śląskich, wzór ukazany w herbie Zawadzkiego pochodzi XIV-wiecznego wizerunku umieszczonego w zworniku sklepienia sali dawnego ratusza w Opolu.
Srebrna, koronowana kolumna na podmurówce to herb rodowy Colonnów, wywodzących się z Tyrolu. Colonnowie kładli podwaliny pod rozwój hutnictwa na terenie księstwa opolsko-raciborskiego. Ostatni z rodu, hrabia Filip Colonna, osiadł w Kielczy, na terenie obecnie należącym do gminy Zawadzkie. Po wygaśnięciu rodu majątek przypadł głównie Andrzejowi Renardowi, który wraz z Franciszkiem Zawadzkim założył hutę, zwaną "Zawadzkiwerk". Mosiężne koło zamachowe o stylistyce nawiązującej do XIX wieku jest w herbie symbolem tego zakładu, który dał początek miastu.
W wersji zwanej Herbem Wielkim występują dwa złote lwy jako trzymacze oraz czerwona wstęga ze złotym napisem "ZAWADZKIE MIASTO I GMINA".
W 1985 Rada Narodowa Miasta i Gminy Zawadzkie ustanowiła herb, który przedstawiał złotego piastowskiego półorła złączonego z połową złotego koła zębatego, w polu zielonym. Zieleń w herbie miała nawiązywać do okolicznych pól i lasów. Herb obowiązywał do 1998.

</doc>
<doc id="1166306" url="https://pl.wikipedia.org/wiki?curid=1166306" title="Jezioro meromiktyczne">
Jezioro meromiktyczne



</doc>
<doc id="1166309" url="https://pl.wikipedia.org/wiki?curid=1166309" title="No Shelter">
No Shelter

No Shelter – dziesiąty singel amerykańskiej grupy Rage Against the Machine wydany w 1997. Piosenka znalazła się na soundtracku do filmu Godzilla. Utwór wprost krytykuje wszechobecną reklamę m.in. Coca-Cola, Nike.

</doc>
<doc id="1166314" url="https://pl.wikipedia.org/wiki?curid=1166314" title="William Adams">
William Adams



</doc>
<doc id="1166315" url="https://pl.wikipedia.org/wiki?curid=1166315" title="Tiotepa">
Tiotepa

Tiotepa (N,N'N'-trietylenetiofosforamid) – lek cytostatyczny należący do środków alkilujących. Jest pochodną N,N',N'-trietylenofosforamidu (TEPA). Znajduje zastosowanie w leczeniu choroby Hodgkina, mięsaka limfatycznego, przewlekłej białaczki szpikowej i limfatycznej, przerzutów raka sutka i jajnika. Jest cytostatykiem o średnio silnych właściwościach indukujących wymioty.

</doc>
<doc id="1166319" url="https://pl.wikipedia.org/wiki?curid=1166319" title="Allan Pieda-Lindo">
Allan Pieda-Lindo



</doc>
<doc id="1166325" url="https://pl.wikipedia.org/wiki?curid=1166325" title="Jimmy Luis Gomez">
Jimmy Luis Gomez



</doc>
<doc id="1166326" url="https://pl.wikipedia.org/wiki?curid=1166326" title="46 Dywizjon Artylerii Ciężkiej">
46 Dywizjon Artylerii Ciężkiej

46 Dywizjon Artylerii Ciężkiej (46 dac) – pododdział artylerii ciężkiej Wojska Polskiego.
Dywizjon nie występował w organizacji pokojowej wojska. Zmobilizowany przez 1 pułk artylerii ciężkiej w Modlinie. Dywizjon przeznaczony był do odwodu Naczelnego Wodza.
46 dac w kampanii wrześniowej.
Mobilizacja.
Został sformowany zgodnie z planem mobilizacyjnym „W”, w I rzucie mobilizacji powszechnej, jako dywizjon artylerii ciężkiej typu I. Jednostką mobilizującą był 1 pułk artylerii ciężkiej z Modlina. Mobilizacja została przeprowadzona w dniach 31 sierpnia – 6 września 1939, w lesie na zachód od wsi Rybitew. Do 3 września zgłosiło się do dywizjonu ok. 90% poborowych i zmobilizowano 100% koni. Pobrano 12 armat kal. 120 mm wz. 78/09/31 oraz 2 jednostki ognia. Większość mobilizowanych żołnierzy pochodziła z Warszawy, Płońska i Modlina. Braki wystąpiły w przyrządach oświetleniowych i topograficznych. Podczas formowania oddziału podjęto specjalne środki bezpieczeństwa. Mobilizację utrudniali niemieccy koloniści. 5 września zatrzymano dywersanta, który wskazywał rakietami miejsce postoju dywizjonu.
Działania bojowe dywizjonu.
6 września dywizjon został włączony w skład GO gen. Zulaufa i otrzymał pierwszy rozkaz bojowy. Nakazywał on zajęcie stanowisk ogniowych w rejonie Stanisławowa (ok. 3 km na północny zachód od wsi Rybitew) z posterunkami obserwacyjnymi w rejonie Nowego Modlina i kierunkiem strzału na północny wschód. 6 września wieczorem rozkazem Naczelnego Wodza, 46 dac został podporządkowany dowódcy obrony Warszawy gen. bryg. W. Czumie. W nocy 6/7 września dywizjon odmaszerował do Warszawy przez Palmiry, Młociny na Żoliborz. Następnie w nocy 7/8 września 46 dac został dyslokowany na Pragę, zajmując stanowiska ogniowe bateriami: 1 bateria na dziedzińcu koszar 36 pp LA przy ul. 11-Listopada, 2 bateria w Parku Skaryszewskim, 3 bateria w Ogrodzie Zoologicznym, dowództwo dywizjonu w fabryce czekolady E. Wedell. 
8 września 1 bateria została zbombardowana przez lotnictwo niemieckie. 1 bateria ostrzelała Skaryszew prowadząc ogień w/g współrzędnych z mapy. Jeden z działonów 2 baterii został wyznaczony do ognia bezpośredniego przeciw pociągom pancernym, w trakcie domarszu do torów kolejowych został zbombardowany. W wyniku ataku poległa cała prawie obsługa, 2 kanonierów ciężko rannych 1 uratował się, konie wybite, armata uszkodzona. 9 września 2 i 3 baterie 46 dac ostrzeliwały w/g danych dowództwa artylerii DOW i współrzędnych z mapy niemieckie oddziały 4. DPanc. atakujące Ochotę. 11 września 1 bateria wspierała I batalion 1 pułku piechoty „Obrony Pragi” w walkach obronnych. 2 bateria przeniosła swoje stanowiska w rejon ul. Grochowskiej i ostrzeliwała cele na południowy wschód od Warszawy. Na nowych stanowiskach została zbombardowana, gdzie poległ 1 kanonier, 2 zostało rannych, zginęło ponad 20 koni. Wieczorem powróciła do Parku Skaryszewskiego, dokonano zamian na stanowiskach dowódcy 2 baterii i adiutanta dywizjonu. 12 i 13 września 1 bateria korzystając z punktu obserwacyjnego na cmentarzu bródnowskim prowadziła ostrzał stanowisk i kolumn marszowych niemieckiej piechoty w rejonie Marek. 2 i 3 baterie sporadycznie prowadziły ostrzał. 14 września ostrzeliwały baterie 1 i 3 rejon przedpola Dworca Wschodniego. 15 września 2 bateria ostrzeliwał rejon Kawęczyna, skąd wyszło natarcie niemieckiej piechoty, w trakcie walk atak niemiecki dotarł do ul. Grochowskiej. Podczas kontrataku ranny został dowódca 2 baterii por. M. Gierałtowski. Z uwagi na ograniczoną ilość amunicji kal. 120 mm rozpoczęto, od 16-18 września przezbrajanie 46 dac w haubice kal. 100 mm i haubice kal. 155 mm. 
18 września z powodu nie otrzymania odpowiedniego prochu 2 bateria nie mogła udzielić właściwego wsparcia artyleryjskiego wszystkim odcinkom w sektorze południowo wschodnim. Tego też dnia 1 bateria została ostrzelana celnym ogniem artylerii niemieckiej, a następne zbombardowana przez bombowce nurkujące, w wyniku czego utraciła jako zniszczone wszystkie armaty, zostało rannych kilku kanonierów. 19 września otrzymała w zamian 2 haubice 155 mm wz. 1917, zmieniono stanowiska na nowe przy Wybrzeżu Gdańskim. W następnych dniach baterie 1 i 3 prowadziły ostrzał w kierunku Tarchomina i Radzymina. 25 września artyleria niemiecka zniszczyła punkty obserwacyjne 1 i 2 baterii, poległ por. Plewa-Plewiński. Baterie prowadziły ogień przez cały okres walk w Warszawie, wystrzeliwując ostatnie pociski 27 września rano. Jakie i ile dział miał posiadać 46 dac po 16-18 września są sprzeczne wymienia się w/w haubice 100 mm wz. 14/19, 155 mm wz. 17 oraz armaty 75 mm wz.1897 i nadal 120 mm wz.78/09/31. Wieczorem 27 września 46 dac przemaszerował do Cytadeli, gdzie uszkodzono posiadane działa i broń strzelecką rozdano żywność. W następnych dniach dywizjon poszedł do niewoli. 
Obsada personalna.
dowódca — kpt. Stanisław Kozłowski

</doc>
<doc id="1166337" url="https://pl.wikipedia.org/wiki?curid=1166337" title="Mateusz Rakowicz">
Mateusz Rakowicz

Mateusz Rakowicz (ur. 12 lipca 1977 w Gdańsku) – polski reżyser, rysownik, storyboardzista.
Absolwent warszawskiej ASP oraz Szkoły Filmowej Andrzeja Wajdy. Rysował storyboardy do filmów min: Agnieszki Holland i Kasi Adamik, Juliusza Machulskiego Władysława Pasikowskiego, Johna Daly, Łukasza Barczyka, czy Grega Zglińskiego. Rozrysował ponad 500 filmów reklamowych.
Reżyser autorskich filmów krótkometrażowych, w tym wielokrotnie nagradzanego Latarnika, czy Romantika z Robertem Więckiewiczem i Justyną Wasilewską. Jest także autorem reklam i teledysków (min. dla Kamila Bednarka, Afromental, Ani Dąbrowskiej, Pezeta).
Jeden ze współautorów oraz reżyserów fabularnego filmu nowelowego pod tytułem "Stacja Warszawa" – producent WFDiF. Film miał premierę w 2013 roku podczas festiwalu Młodzi i Film w Koszalinie.
W 2019 roku nakręcił pełnometrażowy debiut pod tytułem: "Najmro. Kocha, kradnie, szanuje". Komedię akcyjną, której fabuła inspirowana była historią sławnego złodzieja z lat osiemdziesiątych, Zdzisława Najmrodzkiego. W filmie wystąpili m.in.: Dawid Ogrodnik, Robert Więckiewicz, Masza Wągrocka, Rafał Zawierucha. Premierę filmu zaplanowano w 2021 roku.
Laureat Fryderyka za reżyserię teledysku ”Bang Bang” dla Ani Dąbrowskiej.
Członek Stowarzyszenia Filmowców Polskich

</doc>
<doc id="1166341" url="https://pl.wikipedia.org/wiki?curid=1166341" title="Orzeszków-Kolonia">
Orzeszków-Kolonia

Orzeszków-Kolonia (do 2008 "Orzeszków") – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość należała administracyjnie do województwa konińskiego.
W miejscowości znajduje się zabytkowa kaplica grobowa rodziny Tollów.

</doc>
<doc id="1166342" url="https://pl.wikipedia.org/wiki?curid=1166342" title="Rożniatów-Kolonia">
Rożniatów-Kolonia

Rożniatów-Kolonia (do 2008 "Rożniatów") – wieś w Polsce położona w województwie łódzkim, w powiecie poddębickim, w gminie Uniejów.
W latach 1975–1998 miejscowość należała administracyjnie do województwa konińskiego.

</doc>
<doc id="1166346" url="https://pl.wikipedia.org/wiki?curid=1166346" title="Klimat oceaniczny">
Klimat oceaniczny



</doc>
<doc id="1166348" url="https://pl.wikipedia.org/wiki?curid=1166348" title="Anomalia Uhla">
Anomalia Uhla

Anomalia Uhla (choroba Uhla, ang. Uhl anomaly) – rzadka wada wrodzona serca (do 1993 roku opisano 84 przypadki odpowiadające tej chorobie) charakteryzująca się częściowym lub całkowitym brakiem mięśnia sercowego prawej komory.
Typowy obraz anatomiczny wolnej ściany prawej komory to stykające się ze sobą blaszki wsierdzia i osierdzia bez leżącej między nimi warstwy tkanki mięśniowej czy łącznej, bez cech procesu zapalnego. Przegroda międzykomorowa i lewa komora zbudowane są prawidłowo.
W obrazie klinicznym dominują objawy prawokomorowej niewydolności serca. W istotny sposób nie predysponuje do komorowych zaburzeń rytmu.
Jednostkę chorobową opisał jako pierwszy amerykański kardiolog Henry Stephen Magraw Uhl w 1951 roku.

</doc>
<doc id="1166349" url="https://pl.wikipedia.org/wiki?curid=1166349" title="47 Dywizjon Artylerii Ciężkiej">
47 Dywizjon Artylerii Ciężkiej

47 Dywizjon Artylerii Ciężkiej – samodzielny pododdział artylerii Wojska Polskiego okresu II RP.
Dywizjon nie występował w pokojowej organizacji wojska. Zmobilizowany w 1939 przez 1 pułk artylerii ciężkiej z Modlina dla odwodu Naczelnego Wodza. Uzbrojony był w 12 armat kal.120 mm wz. 78/09/31
47 dac w kampanii wrześniowej.
W ramach II rzutu mobilizacji powszechnej 1 pac przystąpił do formowania 47 dywizjonu artylerii ciężkiej typu I. Mobilizacja odbywała się początkowo we wsi Nowy Modlin, a później we wsi Rybitew. 7 września mobilizację ukończono.
7 września dywizjon podporządkowano GO gen. Zulaufa i skierowano go do wsparcia przedmościa "Zegrze" na odcinek obrony Warszawskiej Brygady Obrony Narodowej. 8 i 9 września 47 dac przybył do rejonu Nieporętu i zajął stanowiska ogniowe na skraju lasu w kierunku Bugo-Narwi. Ostrzał 3 baterii korygował obserwator z kosza balonu obserwacyjnego. W trakcie marszu do Nieporętu dywizjon był atakowany przez lotnictwo niemieckie. Od 9 do 11 września dywizjon prowadził dalekie ognie nękające na podchodzące jednostki niemieckie, od 9 września dowódcą artylerii całego przedmościa został mjr Kubicki. 11 września ostrzeliwał niemiecką 217. DP forsującą Bugo-Narew w rejonie Ryni, ostrzał był korygowany przez obserwatorów umieszczonych w balonach obserwacyjnych. 12 września oddziały niemieckiej 217. DP, zepchnęły broniące się bataliony 20 Dywizji Piechoty w kierunku stanowisk dywizjonu, w kompanii balonów zakończył się zapas gazu, ponadto stanowiska znalazły się pod ostrzałem niemieckiej artylerii. Na odcinku 3 baterii piechota niemiecka wdarła się na bezpośrednią bliskość stanowisk baterii, armaty strzelały ogniem "na wprost", następnie ostrzałem odbitkowym na odległość 50 m. Doszło do walki wręcz kanonierów w obronie swoich armat. 13 września niemiecka 31. DP sforsowała Bugo-Narew i zajęła Wieliszew i Poniatów. 1 i 2 baterie wieczorem wspierały polską piechotę z 20 DP i Warszawskiej Brygady ON w kontrataku. 3 bateria nadal prowadziła ostrzał pozycji niemieckich pod Rynią. 3 bateria do północy prowadziła ostrzał niemieckich oddziałów, osłaniając odwrót 20 DP. 
14 września 47 dac dotarł do Warszawy i został przydzielony do odcinka Warszawa-Zachód, z zadaniem wsparcia sektora Ochota, Wola pod dowództwem ppłk. Kalandyka. Poszczególne baterie 15 września zajęły stanowiska: 1 bateria na boisku "Skry", 2 bateria obok cmentarza żydowskiego, 3 bateria w Parku Ujazdowskim. Od 15 do 18 września dywizjon ostrzeliwał cele na wskazania dowódcy sektora, 18 września wspólnie z I/9 pułku artylerii ciężkiej wspierał wypad oddziałów ppłk. dypl. Okulickiego w kierunku Blizna. W czasie ostrzału oba dywizjony ciężkie zniszczyły 4 czołgi niemieckie i ok. 15 pojazdów transportowych. 19 i 20 września z uwagi na ograniczoną ilość amunicji kal. 120 mm, wymieniono dotychczas używane armaty na haubice kal. 100 mm wz. 14/19 w ilości 9 sztuk. 20 września zmieniono dowódcę 2 baterii. 47 dac. 26 września próbował wesprzeć kontratak 56 pułku piechoty na Fort Szczęśliwice, lecz z uwagi na przerwaną łączność działanie dywizjonu było niemożliwe. Wieczorem 27 września 47 dac przeszedł do Cytadeli, gdzie uszkodzono haubice i pozostałą broń i sprzęt. W następnych dniach wymaszerował z Warszawy do niewoli.

</doc>
<doc id="1166351" url="https://pl.wikipedia.org/wiki?curid=1166351" title="Choroba Uhla">
Choroba Uhla



</doc>
<doc id="1166357" url="https://pl.wikipedia.org/wiki?curid=1166357" title="Zespół Vernera i Morrisona">
Zespół Vernera i Morrisona



</doc>
<doc id="1166360" url="https://pl.wikipedia.org/wiki?curid=1166360" title="Ministrowie społeczności i samorządów lokalnych Wielkiej Brytanii">
Ministrowie społeczności i samorządów lokalnych Wielkiej Brytanii

Minister społeczności i samorządów lokalnych (ang. "Secretary of State for Communities and Local Government"), stoi na czele resortu społeczności i samorządów lokalnych, zajmującego się zróżnicowanymi kwestiami, takimi jak sprawy administracji lokalnej, prawa kobiet i mniejszości oraz budownictwo mieszkaniowe.

</doc>
<doc id="1166375" url="https://pl.wikipedia.org/wiki?curid=1166375" title="Josef Jelínek">
Josef Jelínek

Josef Jelínek (ur. 9 stycznia 1941 w Pradze) – czeski piłkarz, napastnik. Srebrny medalista MŚ 62. Długoletni zawodnik Dukli Praga.
Piłkarzem Dukli był w latach 1958-1966. Wielokrotnie zostawał mistrzem Czechosłowacji (1961, 1962, 1963, 1964 i 1966), sięgał po krajowy puchar. Grał także w VTŽ Chomutov (1967-1970), holenderskim Go Ahead Eagles (1970-1972) oraz Bohemians ČKD Praha (1972-1975).
W reprezentacji Czechosłowacji zagrał 10 razy i strzelił 2 gole. Debiutował 29 października 1961 w meczu z Irlandią, ostatni raz zagrał w 1962. Podczas MŚ 62 wystąpił w pięciu spotkaniach.
W 1998 został odznaczony Medalem Za zasługi II stopnia.

</doc>
<doc id="1166376" url="https://pl.wikipedia.org/wiki?curid=1166376" title="Josef Jelinek">
Josef Jelinek



</doc>
<doc id="1166383" url="https://pl.wikipedia.org/wiki?curid=1166383" title="(5387) Casleo">
(5387) Casleo

(5387) Casleo – planetoida z grupy pasa głównego asteroid okrążająca Słońce w ciągu 3 lat i 296 dni w średniej odległości 2,43 j.a. Została odkryta 11 lipca 1980 roku w Cerro El Roble w obserwatorium należącym do "University of Chile". Nazwa planetoidy Casleo, jest skrótem od Complejo Astronómico El Leoncito, centrum astronomicznego w Argentynie, znajdującego się w prowincji San Juan. Nazwę zasugerował "J. Reyes". Przed nadaniem nazwy planetoida nosiła oznaczenie tymczasowe (5387) 1980 NB.

</doc>
<doc id="1166385" url="https://pl.wikipedia.org/wiki?curid=1166385" title="Mapledurham Watermill">
Mapledurham Watermill

Mapledurham Watermill to historyczny młyn wodny na rzece Tamizie we wiosce Mapledurham w Oxfordshire w Anglii. 
Historia.
Młyn został odnotowany już w czasach Domesday Book. Budynek młyna w obecnym miejscu jest odnotowany w XV wieku. Pierwotnie młyn posiadał jedno koło wodne, znajdujące się po stronie rzeki. W latach 60. XVII wieku został rozbudowany o drugie koło wodne, tym razem po stronie wioski. Jest ono nadal używane .
W 1690 roku młyn został wydzierżawiony Jamesowi Webowi za kwotę 60 funtów za rok. Około roku 1700 został on ponownie rozbudowany i zainstalowano w nim sprzęt umożliwiający produkcję oczyszczonej mąki, która w tamtych czasach stawała się coraz popularniejsza. Syn Weba, Daniel, przejął dzierżawę od ojca w roku 1726 za cenę stu funtów za rok. W 1747 roku młyn wynajął Thomas Atrum za cenę 150 funtów, która wzrosła do 205 funtów w roku 1776. Rok później wybudowano stodołę oraz nabrzeże, co umożliwiło transport mąki do Londynu. Mimo to Atrum zbankrutował w 1784.
Młyn jednak nadal działał, zaś w roku 1823 pojawił się pomysł na przebudowę młyna na styl klasyczny. Z powodu importu taniej mąki z Ameryki Północnej młyn zaczął gorzej prosperować, ale nadal był w użyciu aż do okresu powojennego. Młyn wznowił działalność w 1980.
Młyn w kulturze masowej.
Młyn jest zapewne najbardziej znany dzięki filmowi "Orzeł wylądował" z 1976 roku w reżyserii Johna Sturgesa, w którym strumień wodny przy młynie jest scenerią dramatycznej sytuacji uratowania miejscowej dziewczyny przez niemieckiego spadochroniarza.
Młyn w Mapledurham został także wykorzystany jako tło okładki albumu "Black Sabbath" zespołu Black Sabbath.

</doc>
<doc id="1166387" url="https://pl.wikipedia.org/wiki?curid=1166387" title="Agata Mróz">
Agata Mróz



</doc>
<doc id="1166389" url="https://pl.wikipedia.org/wiki?curid=1166389" title="Wojna o niepodległość Algierii">
Wojna o niepodległość Algierii



</doc>
<doc id="1166390" url="https://pl.wikipedia.org/wiki?curid=1166390" title="Ministrowie bez teki (Wielka Brytania)">
Ministrowie bez teki (Wielka Brytania)

Ministrowie bez teki (en. "Minister without Portfolio") – stanowisko w rządzie Wielkiej Brytanii, zwykle obsadzane przez przewodniczącego partii rządzącej (tzw. „Party Chair”). Stanowisko to może być również łączone z urzędami Lorda Tajnej Pieczęci lub Kanclerza Księstwa Lancaster.

</doc>
<doc id="1166391" url="https://pl.wikipedia.org/wiki?curid=1166391" title="FC Brașov">
FC Brașov

Fotbal Club Brașov – nieistniejący rumuński klub piłkarski, założony w 1936, a rozwiązany w 2017. Miał siedzibę w mieście Braszów, leżącym w Siedmiogrodzie. 
Historia.
Pierwszy raz w pierwszej lidze rumuńskiej zadebiutował w 1957, a jednym z pierwszych sukcesów było zdobycie Pucharu Bałkanów w 1960. Braşov nigdy nie wywalczył mistrzostwa kraju, ale brał udział w rozgrywkach Pucharu UEFA. Ostatni raz taka sytuacja miała miejsce w 2001. Najpierw Braşov pokonał armeński zespół FC Mika, ale w następnej rundzie uległ w dwumeczu Interowi Mediolan. Sezon 2004/2005 był dla Braşova nieudany i zespół zajął 15. pozycję na 16 drużyn. Efektem tego była degradacja do drugiej ligi Rumunii.
Swoje domowe mecze FC Braşov rozgrywał na stadionie Silviu Ploeșteanu, mogącym pomieścić ponad 12,5 tysiąca widzów. Poprzednio obiekt ten nosił nazwę Tineretului. Barwy klubowe to kolory żółty i czarny.

</doc>
<doc id="1166392" url="https://pl.wikipedia.org/wiki?curid=1166392" title="FC Braszów">
FC Braszów



</doc>
<doc id="1166395" url="https://pl.wikipedia.org/wiki?curid=1166395" title="Okręg wyborczy Salford">
Okręg wyborczy Salford

Okręg wyborczy Salford powstał w 1832 r. i wysyłał do brytyjskiej Izby Gmin jednego deputowanego. Okręg został zniesiony w 1885 r. Przywrócono go w 1997 r.

</doc>
<doc id="1166396" url="https://pl.wikipedia.org/wiki?curid=1166396" title="Bartolomeo Prignano">
Bartolomeo Prignano



</doc>
<doc id="1166397" url="https://pl.wikipedia.org/wiki?curid=1166397" title="Pojezierze Zachodniosuwalskie">
Pojezierze Zachodniosuwalskie

Pojezierze Zachodniosuwalskie (842.72) – mezoregion fizycznogeograficzny w północno-wschodniej Polsce, stanowiący zachodnią część Pojezierza Litewskiego. Region graniczy od północy z Puszczą Romincką, od zachodu ze Wzgórzami Szeskimi, od południowego zachodu z Pojezierzem Ełckim, od południowego wschodu z Równiną Augustowską a od północnego wschodu z Pojezierzem Wschodniosuwalskim. Region leży na pograniczu województw warmińsko-mazurskiego i podlaskiego.
Pojezierze Zachodniosuwalskie jest głównie regionem rolniczym o małym zalesieniu. Obszar regionu stanowi strefą przejściową pomiędzy mazurskim a niemeńskim płatem lodowcowym (ostatnie zlodowacenie). Występują tu wały morenowe osiągające wysokości do 240 m n.p.m., poprzecinane rynnami lodowcowymi o południkowej orientacji. Najdłuższą taką rynną jest Rospuda wraz z jeziorami Rospuda Filipowska, Garbaś i innymi.
Na obszarze Pojezierza Zachodniosuwalskiego nie ma miast. Większymi miejscowościami regionu są Bakałarzewo, Filipów i Przerośl.
Mezoregion rozpościera się na terenie gmin: Gołdap, Dubeninki, Kowale Oleckie, Olecko, Wieliczki, Przerośl, Filipów, Bakałarzewo, Raczki i Suwałki.

</doc>
<doc id="1166400" url="https://pl.wikipedia.org/wiki?curid=1166400" title="Choroba Banga">
Choroba Banga



</doc>
<doc id="1166401" url="https://pl.wikipedia.org/wiki?curid=1166401" title="Robert de Genève">
Robert de Genève



</doc>
<doc id="1166402" url="https://pl.wikipedia.org/wiki?curid=1166402" title="Świerzbiączka Besniera">
Świerzbiączka Besniera



</doc>
<doc id="1166403" url="https://pl.wikipedia.org/wiki?curid=1166403" title="Choroba Besniera, Boecka i Schaumanna">
Choroba Besniera, Boecka i Schaumanna



</doc>
<doc id="1166404" url="https://pl.wikipedia.org/wiki?curid=1166404" title="Robert z Genewy">
Robert z Genewy



</doc>
<doc id="1166407" url="https://pl.wikipedia.org/wiki?curid=1166407" title="Typ miktyczny jeziora">
Typ miktyczny jeziora

Typ miktyczny jeziora – w typologii jezior – rodzaj jeziora ustalony na podstawie częstotliwości i zasięgu mieszania mas wód.

</doc>
<doc id="1166409" url="https://pl.wikipedia.org/wiki?curid=1166409" title="What Goes Around...Comes Around">
What Goes Around...Comes Around



</doc>
<doc id="1166410" url="https://pl.wikipedia.org/wiki?curid=1166410" title="Typy miktyczne jezior">
Typy miktyczne jezior



</doc>
<doc id="1166418" url="https://pl.wikipedia.org/wiki?curid=1166418" title="Partia Europejskiej Lewicy">
Partia Europejskiej Lewicy

Partia Europejskiej Lewicy (ang. "Party of the European Left", PEL) – partia polityczna działająca na poziomie europejskim, grupująca partie i organizacje socjalistyczne i komunistyczne z Unii Europejskiej oraz innych krajów europejskich. Możliwe jest również członkostwo w PEL osób prywatnych oraz innych grup politycznych. EPL została założona w 2004 w celu startu w wyborach do Parlamentu Europejskiego. Partia powstała 8 maja 2004 w Rzymie.
Niektóre partie uczestniczące w PEL należą również do Europejskiej Lewicy Antykapitalistycznej.
Jedyną polską organizacją związaną z PEL (jako obserwator) byli Młodzi Socjaliści.
Historia.
Pierwszy Kongres PEL miał miejsce 8 października 2005 w Atenach. Przyjęto na nim Deklarację Europejskiej Lewicy. Drugi Kongres PEL miał miejsce 23–25 listopada 2007 w Pradze.
W 2018 roku francuska Partia Lewicy opuściła PEL w proteście przeciwko członkostwu Syrizy, którą oskarżyła o prowadzenie polityki cięć budżetowych niezgodną z ideami przyświecającymi lewicy.

</doc>
<doc id="1166419" url="https://pl.wikipedia.org/wiki?curid=1166419" title="Pietro Philargi">
Pietro Philargi



</doc>
<doc id="1166420" url="https://pl.wikipedia.org/wiki?curid=1166420" title="Jezioro holomiktyczne">
Jezioro holomiktyczne



</doc>
<doc id="1166423" url="https://pl.wikipedia.org/wiki?curid=1166423" title="Piotr Philargi">
Piotr Philargi



</doc>
<doc id="1166430" url="https://pl.wikipedia.org/wiki?curid=1166430" title="Szahrestan (dystrykt)">
Szahrestan (dystrykt)

Szahrestan – powiat w prowincji Dajkondi (Afganistan), do 2004 roku w Oruzgan. Stolica powiatu znajduje się w Khadir. Liczba ludności powiatu wynosi około 72450 osób.

</doc>
<doc id="1166432" url="https://pl.wikipedia.org/wiki?curid=1166432" title="Kotula">
Kotula



</doc>
<doc id="1166439" url="https://pl.wikipedia.org/wiki?curid=1166439" title="Mogilica (rzeka)">
Mogilica (rzeka)

Mogilica (niem. "Muglitz") – rzeka, lewy dopływ Parsęty na Pojezierzach (źródło) i Pobrzeżach Południowobałtyckim (ujście), w województwie zachodniopomorskim, o długości 44 km. Powierzchnia dorzecza obejmuje 150,43 km².
Źródło rzeki znajduje się na Wysoczyźnie Łobeskiej w okolicach wsi Zajączkowo (gmina Połczyn-Zdrój), w pobliżu źródeł Regi. Następnie przepływa przez wsie Redło, Rąbino i Czarnowęsy i w okolicach Dębczyna (gmina Białogard) uchodzi do Parsęty.
Nazwę Mogilica wprowadzono urzędowo w 1948 roku, zastępując poprzednią niemiecką nazwę "Muglitz Bach".

</doc>
<doc id="1166440" url="https://pl.wikipedia.org/wiki?curid=1166440" title="Farnik">
Farnik



</doc>
<doc id="1166441" url="https://pl.wikipedia.org/wiki?curid=1166441" title="Mogilica">
Mogilica



</doc>
<doc id="1166457" url="https://pl.wikipedia.org/wiki?curid=1166457" title="Utut Adianto">
Utut Adianto

Utut Adianto (ur. 16 marca 1965 w Dżakarcie) – indonezyjski szachista, trener szachowy oraz polityk, arcymistrz od 1985 roku.
Kariera szachowa.
W szachy gra od szóstego roku życia. Od pierwszych lat 80. XX wieku należy do ścisłej czołówki indonezyjskich szachistów. Wielokrotnie reprezentował Indonezję w turniejach drużynowych, m.in.:
Czterokrotnie startował w pucharowych turniejach o mistrzostwo świata, osiągając następujące wyniki:
Do największych sukcesów Ututa Adianto w turniejach międzynarodowych należą m.in. dz. I m. w San Francisco (1987, wspólnie z Michaelem Rohde), dz. I m. w Nowym Jorku (1993, wspólnie z m.in. Joelem Benjaminem, Ferdinandem Hellersem i Jaanem Ehlvestem), I m. w Biel (1994, "open"), dz. III m. w Biel (1995, "turniej główny", XV kat. FIDE, wspólnie z Borysem Gelfandem, za Aleksiejem Driejewem i Aleksiejem Szyrowem), I m. w Genting Highlands (1995, turniej strefowy), II m. w Sakthi (1996, za Anthony Milesem), dz. I m. w Dżakarcie (1996, wspólnie z Jörgiem Hicklem), II m. w Biel (1998, "open", za Milosem Pavloviciem),
dz. I m. w Rangunie (1998, turniej strefowy, wspólnie z m.in. Rogelio Antonio), dz. II m. w Manili (2001, turniej strefowy, wspólnie z Đào Thiên Hải, za Nguyễn Anh Dũngiem), dz. III m. w Dosze (2003, mistrzostwa Azji, za Krishnanem Sasikiranem i Ehsanem Ghaem Maghamim), I m. w Ho Chi Minh (2003) oraz dz. I m. w Kuala Lumpur (2005, turniej strefowy, wspólnie z Markiem Paraguą).
Najwyższy ranking w dotychczasowej karierze osiągnął 1 stycznia 1997 r., z wynikiem 2615 punktów dzielił wówczas 45-49. miejsce na światowej liście FIDE, jednocześnie zajmując 1. miejsce wśród indonezyjskich szachistów.
Kariera polityczna.
W 2009 r. startując z listy Demokratycznej Partii Indonezji – Walka, został wybrany do indonezyjskiej Regionalnej Rady Reprezentantów.

</doc>
<doc id="1166462" url="https://pl.wikipedia.org/wiki?curid=1166462" title="Pojezierze Wschodniosuwalskie">
Pojezierze Wschodniosuwalskie

Pojezierze Wschodniosuwalskie (842.73) – mezoregion fizycznogeograficzny w północno-wschodniej Polsce, a także na obszarze Litwy i Rosji, stanowiący wschodnią część Pojezierza Litewskiego. Na terenie Polski region graniczy od zachodu z Puszczą Romincką i Pojezierzem Zachodniosuwalskim (granica biegnie częściowo górnym biegiem Czarnej Hańczy i Błędzianki) a od południa z Równiną Augustowską. Region leży głównie w woj. podlaskim, z zachodnim krańcem na terenie woj. warmińsko-mazurskiego.
Pojezierze Wschodniosuwalskie jest regionem turystycznym o dużym urozmaiceniu topograficznym (wały morenowe, drumliny, kemy i ozy). Region odznacza się znacznym wzniesieniem nad poziom morza, (w szczególności Rowelska Góra – 298 m i Krzemieniucha – 289 m) a także głębokim rynnami - m.in. jezioro Hańcza – najgłębsze na niżu europejskim. Wzniesienia na północy pojezierza w okolicy Wiżajn nazywane są Górami Sudawskimi. W mezoregionie przeważa klimat kontynentalny.
Jedynym miastem w obrębie Pojezierza Wschodniosuwalskiego są Sejny.
Mezoregion rozpościera się na terenie gmin: Wiżajny, Rutka-Tartak, Szypliszki, Puńsk, Sejny, Krasnopol, Suwałki, Jeleniewo, Przerośl, Filipów, Dubeninki i Giby.
Na wzniesieniu Jesionowa Góra znajdują się wyciągi narciarskie.

</doc>
<doc id="1166468" url="https://pl.wikipedia.org/wiki?curid=1166468" title="Pietro Tomacelli">
Pietro Tomacelli



</doc>
<doc id="1166471" url="https://pl.wikipedia.org/wiki?curid=1166471" title="Piotr Tomacelli">
Piotr Tomacelli



</doc>
<doc id="1166472" url="https://pl.wikipedia.org/wiki?curid=1166472" title="Woloocze">
Woloocze

Woloocze (łac. "buphthalmos") – powiększenie wymiarów gałki ocznej, spowodowane zwiększeniem ciśnienia wewnątrzgałkowego. Do woloocza dochodzi w przebiegu jaskry, szczególnie dobrze widoczne jest w jaskrze jednostronnej.

</doc>
<doc id="1166473" url="https://pl.wikipedia.org/wiki?curid=1166473" title="Orędzie">
Orędzie

Orędzie (inaczej apel, odezwa, posłanie) – uroczyste przemówienie ważnej osoby w państwie skierowane do ogółu. Zwykle dotyczy bieżącej sytuacji politycznej w kraju, może dotyczyć także kwestii społecznych oraz gospodarczych. Często orędzia pojawiają się przed i po wyborach, a także w trakcie uroczystych wizyt polityków.
Orędzia mogą wygłaszać również osoby duchowne (np. papież lub biskupi), są też orędzia maryjne (np. orędzia fatimskie), wzywające do nawrócenia.
Szczególnym rodzajem orędzia są przemówienia wygłaszane okolicznościowo, np. z okazji Nowego Roku lub Świąt Narodowych. Prymas Polski co roku wygłasza orędzie z okazji Bożego Narodzenia i Wielkanocy.
Obecnie w Polsce orędzia wygłaszane są często w telewizji publicznej w programie pierwszym po głównym wydaniu "Wiadomości" około godziny 20.00, a także o tej samej porze w radiofonii publicznej, także w programie pierwszym.

</doc>
<doc id="1166475" url="https://pl.wikipedia.org/wiki?curid=1166475" title="Odezwa">
Odezwa



</doc>
<doc id="1166480" url="https://pl.wikipedia.org/wiki?curid=1166480" title="Gieorgij Popow">
Gieorgij Popow

Gieorgij Michajłowicz Popow (ros. Георгий Михайлович Попов; ur. w Moskwie, zm. 14 stycznia 1968 tamże) – radziecki polityk i dyplomata.
Życiorys.
Członek Komsomołu od 1919. W latach 1921–1922 uczęszczał do szkoły elektromechanicznej w Tambowie. Członek WKP(b)/KPZR od 1926. W latach 1926–1928 pracownik Komsomołu. Od 1928 pracował w Centralnym Instytucie Pracy i w fabryce lotniczej w Moskwie. W 1938 ukończył studia na wydziale budowy maszyn Akademii Przemysłowej.
Od 1938 w aparacie KPZR, początkowo na stanowisku instruktora Wydziału Organizacyjnego. Od listopada tego samego roku drugi sekretarz Moskiewskiego Komitetu Miejskiego. W lecie 1941 kierował budową umocnień obronnych w obwodzie smoleńskim, orłowskim i kalinińskim, uczestniczył w kierowaniu obroną Moskwy.
Członek Komitetu Centralnego WKP(b) w latach 1941-1952. Deputowany do Rady Najwyższej ZSRR drugiej kadencji (1946-1950), od 2 listopada 1938 do 12 czerwca 1945 II sekretarz Komitetu Miejskiego WKP(b) w Moskwie. W okresie od 21 marca 1939 do 20 lutego 1941 kandydat na członka KC WKP(b), od 20 lutego 1941 do 5 października 1952 członek KC WKP(b), w latach 1952-1956 kandydat na członka KC KPZR. Od 12 czerwca 1945 do 16 grudnia 1949 I sekretarz Komitetu Obwodowego WKP(b) w Moskwie. Członek i sekretarz Biura Organizacyjnego KC KPZR, od 18 marca 1946 do 16 grudnia 1949 przewodniczący Komitetu Wykonawczego Moskiewskiej Rady Miejskiej. Kierował przygotowaniami do obchodów 800-lecia Moskwy w 1947. Usunięty ze stanowisk w Moskwie m.in. w związku z anonimowym listem do Stalina i oskarżeniami o "ignorowanie politycznych aspektów pracy" oraz "odchylenie administracyjno-gospodarcze".
W latach 1950–1951 minister budownictwa miejskiego ZSRR, następnie minister przemysłu maszynowego rolnictwa. W okresie 1951-1953 dyrektor fabryki w mieście Kujbyszew. W latach 1953-1954 ambasador ZSRR w PRL, następnie na kierowniczych stanowiskach w gospodarce. W okresie 1959–1965 dyrektor fabryki we Włodzimierzu. Od 1965 na emeryturze. Odznaczony trzema Orderami Lenina i Orderem Czerwonego Sztandaru Pracy.
Pochowany na Cmentarzu Nowodziewiczym w Moskwie.

</doc>
<doc id="1166483" url="https://pl.wikipedia.org/wiki?curid=1166483" title="Synagoga w Narwi">
Synagoga w Narwi

Synagoga w Narwi – nieistniejąca, drewniana synagoga znajdująca się w Narwi przy obecnej ulicy Dąbrowskiego, dawniej zwanej Piaski.
Synagoga została zbudowana na początku XX wieku, najprawdopodobniej po zakończeniu bądź podczas I wojny światowej. Stanęła na miejscu zniszczonej starej synagogi. Podczas II wojny światowej, po wkroczeniu w 1941 roku wojsk niemieckich do Narwi wnętrze synagogi zostało zdewastowane. Była jedną z nielicznych drewnianych bożnic z terenów Polski, które przetrwały czasy Holocaustu. Po zakończeniu wojny budynek został zaadaptowany na potrzeby kina, czytelni oraz klubu. W 1973 roku synagoga częściowo spłonęła, po czym została rozebrana. 
Drewniany budynek synagogi wzniesiono na planie prostokąta. Wewnątrz we wschodniej części znajdowała się główna sala modlitewną, którą oświetlały wysokie okna. Babiniec znajdował się najprawdopodobniej nad przedsionkiem na piętrze. Całość była nakryta dachem dwuspadowym.

</doc>
<doc id="1166485" url="https://pl.wikipedia.org/wiki?curid=1166485" title="Morihiro Hosokawa">
Morihiro Hosokawa

 – japoński polityk, premier Japonii.
Życiorys.
Wnuk premiera Fumimaro Konoe. Przez 10 lat był dziennikarzem. Był politykiem Partii Liberalno-Demokratycznej, ale w 1992 wystąpił z niej i w maju 1992 utworzył Nową Partię Japonii, której został przewodniczącym. Od sierpnia 1993 do kwietnia 1994 był premierem (był pierwszym od 38 lat szefem rządu, który nie należał do Partii Liberalno-Demokratycznej).

</doc>
<doc id="1166486" url="https://pl.wikipedia.org/wiki?curid=1166486" title="Angelo Correr">
Angelo Correr



</doc>
<doc id="1166487" url="https://pl.wikipedia.org/wiki?curid=1166487" title="Melanochromis johannii">
Melanochromis johannii



</doc>
<doc id="1166489" url="https://pl.wikipedia.org/wiki?curid=1166489" title="Exit Wounds">
Exit Wounds



</doc>
<doc id="1166491" url="https://pl.wikipedia.org/wiki?curid=1166491" title="Cradle 2 The Grave">
Cradle 2 The Grave



</doc>
<doc id="1166506" url="https://pl.wikipedia.org/wiki?curid=1166506" title="New River Gorge Bridge">
New River Gorge Bridge

New River Gorge Bridge - most łukowy znajdujący się w miejscowości Fayetteville w stanie Wirginia Zachodnia.
Most został zbudowany ze stali i betonu w latach 1974-1978. Koszt wzniesienia tej budowli wyniósł 37 milionów dolarów. Został zaprojektowany przez: Michael Baker Company oraz West Virginia Department of Highways. 
Ma 924 metry długości, natomiast łuk ma długość 518 metrów. Szerokość mostu wynosi ok. 21 metrów. Do roku 2003 New River Gorge był najdłuższym łukowym stalowym mostem na świecie (nowym rekordzistą został Most Lupu w Szanghaju), jest też 2. co do wysokości w USA zaraz po Royal Gorge Bridge. Corocznie w trzecią sobotę października most jest całkowicie otwarty dla pieszych przychodzi wtedy bardzo wiele osób by oglądać różne atrakcje. Jedną z największych jest możliwość skoczenia na bungee lub ze spadochronem. Zanim zdecydowano się na taki kształt jaki ma obecnie odrzucone zostały wcześniej 3 inne propozycje:

</doc>
<doc id="1166508" url="https://pl.wikipedia.org/wiki?curid=1166508" title="Henri Capitant">
Henri Capitant

Henri Capitant (1865-1937) francuski prawnik.
Był profesorem i wykładowcą prawa na uniwersytetach w Paryżu i Grenoble. Założył Towarzystwo Przyjaciół Francuskiej Kultury Prawniczej, które po jego śmierci zostało nazwane jego imieniem. ("Association Henri Capitant des Amis de la Culture Juridique Française")
W 1929 Uniwersytet Warszawski przyznał mu tytuł doktora honoris causa.

</doc>
<doc id="1166509" url="https://pl.wikipedia.org/wiki?curid=1166509" title="Pedro Martinez de Luna">
Pedro Martinez de Luna



</doc>
<doc id="1166510" url="https://pl.wikipedia.org/wiki?curid=1166510" title="Stara Synagoga w Narwi">
Stara Synagoga w Narwi

Stara Synagoga w Narwi – nieistniejąca, drewniana synagoga znajdująca się w Narwi przy ówczesnej ul. Piaski, obecnie zwanej Dąbrowskiego.
Synagoga została zbudowana w pierwszej połowie XIX wieku. Krótko przed I wojną światową budynek został podpalony przez młodzież żydowską. Na jej miejscu wkrótce wzniesiono nową, również drewnianą synagogę.

</doc>
<doc id="1166514" url="https://pl.wikipedia.org/wiki?curid=1166514" title="Pedro de Luna">
Pedro de Luna



</doc>
<doc id="1166518" url="https://pl.wikipedia.org/wiki?curid=1166518" title="Råshult">
Råshult

Råshult – wieś w Szwecji, w regionie Kronoberg, koło Älmhult, w historycznej prowincji Smalandia. 23 maja 1707 w tej miejscowości urodził się przyrodnik Karol Linneusz.

</doc>
<doc id="1166523" url="https://pl.wikipedia.org/wiki?curid=1166523" title="QAF">
QAF



</doc>
<doc id="1166525" url="https://pl.wikipedia.org/wiki?curid=1166525" title="Tsutomu Hata">
Tsutomu Hata

 – japoński polityk, premier, kilkukrotny minister.
Życiorys.
Po ukończeniu studiów ekonomicznych pracował jako przewodnik w firmie turystycznej. Karierę polityczną rozpoczął w roku 1969, kiedy to został wybrany deputowanym. Dwukrotnie był ministrem rolnictwa, leśnictwa i rybołówstwa (1985–1986 i 1988–1989), a ministrem finansów w latach 1991–1992. Był politykiem Partii Liberalno-Demokratycznej, ale w 1992 roku wystąpił z niej i utworzył nową partię Shinseitō (Japan Renewal Party, 1993–1994), której został przewodniczącym. W roku 1993 jego partia weszła w skład nowej koalicji rządowej, a Tsutomu Hata został ministrem spraw zagranicznych (1993–1994). W 1994 – od kwietnia do czerwca – był premierem.
Jego synem był polityk Yuichiro Hata.

</doc>
<doc id="1166533" url="https://pl.wikipedia.org/wiki?curid=1166533" title="Choroba Coatsa">
Choroba Coatsa

Choroba Coatsa (łac. "teleangiectasis retinae", "morbus Coats", ang. Coats' disease, exudative retinitis, retinal telangiectasis) – wrodzone, niedziedziczne, postępujące uszkodzenie naczyń krwionośnych siatkówki. Choroba może przypominać przebiegiem siatkówczaka. Schorzenie opisał jako pierwszy szkocki okulista George Coats w 1908 roku. 
Epidemiologia.
Choroba ujawnia się na ogół w pierwszych dziesięciu latach życia; jest częstsza u chłopców (69% dotyczy płci męskiej).
Etiologia.
Przyczyna choroby nie jest obecnie znana. Opisano jednak przypadek choroby Coatsa jako pierwszej manifestacji dystrofii twarzowo-łopatkowo-ramieniowej, której przyczyną są mutacje typu delecji w locus 4q35
Objawy kliniczne i przebieg.
W ciężkich postaciach choroba objawia się masywnymi wysiękami z wtórnym odwarstwieniem siatkówki. Może wystąpić biały refleks źreniczny (leukokoria), zez i niedowidzenie. W lżejszych postaciach objawem jest obniżenie ostrości wzroku.
Leczenie.
Leczenie polega na obliterowaniu nieprawidłowych naczyń przy pomocy fotokoagulacji lub kriokoagulacji. W ciężkich przypadkach stosuje się drenaż płynu podsiatkówkowego i endolaserokoagulację. Niekiedy zachodzi konieczność witrektomii.

</doc>
<doc id="1166535" url="https://pl.wikipedia.org/wiki?curid=1166535" title="Nobuhiro Kawasato">
Nobuhiro Kawasato

 – japoński astronom. 
W latach 1988–2000 odkrył 105 planetoid (87 samodzielnie oraz 18 wspólnie z Tsutomu Hiokim). Jest także współodkrywcą obiektu 1988 VG2, który okazał się zaginioną od wielu lat planetoidą (724) Hapag.
Planetoida (4910) Kawasato została nazwana jego imieniem.

</doc>
<doc id="1166537" url="https://pl.wikipedia.org/wiki?curid=1166537" title="Jean Gaston Tremblay">
Jean Gaston Tremblay



</doc>
<doc id="1166540" url="https://pl.wikipedia.org/wiki?curid=1166540" title="Ghor">
Ghor

Ghôr (paszto/perski: غور, również jako Ghûr, Ghur lub Ghor) – górska prowincja położona w centralnej części Afganistanu. Stolica prowincji w Czaghczaran. W 2021 roku liczyła prawie 778 tys. mieszkańców.
Warunki naturalne.
Prowincja o wyraźnie górskim charakterze. 
Ludność.
Mieszanka narodowościowa: Pasztuni, Tadżycy, Hazarzy, Uzbecy.
Historia i współczesność.
Na terenie prowincji znajdował się matecznik dynastii Ghuridów, zdobywców i władców północnych Indii w XII wieku.

</doc>
<doc id="1166542" url="https://pl.wikipedia.org/wiki?curid=1166542" title="Herman Suradiradja">
Herman Suradiradja

Herman Suradiradja (ur. 14 października 1947 w Sukabumi, zm. 2016) – indonezyjski szachista, arcymistrz od 1978 roku.
Kariera szachowa.
Jest pierwszym w historii indonezyjskim szachistą, który otrzymał tytuł arcymistrzowski. Czterokrotnie (pomiędzy 1966 a 1980 rokiem) reprezentował swój kraj na szachowych olimpiadach, zdobywając 20 pkt w 40 partiach. Do jego turniejowych sukcesów należą m.in. II m. w Lublinie (1976), I m. w Primorsku (1977) oraz I–II m. w Płowdiwie (1978).
Najwyższy ranking w karierze osiągnął 1 stycznia 1981 r., z wynikiem 2380 punktów dzielił wówczas 3–4. miejsce wśród indonezyjskich szachistów. Od 1990 r. w turniejach klasyfikowanych przez Międzynarodową Federację Szachową występuje bardzo rzadko. Posiada jeden z najniższych rankingów wśród arcymistrzów, na liście rankingowej w dniu 1 maja 2010 roku niżej od niego notowany był tylko Arthur Bisguier (2231).

</doc>
<doc id="1166546" url="https://pl.wikipedia.org/wiki?curid=1166546" title="Baldassare Cossa">
Baldassare Cossa



</doc>
<doc id="1166548" url="https://pl.wikipedia.org/wiki?curid=1166548" title="Nikopolis">
Nikopolis

(Actia) Nikopolis (gr. "miasto zwycięstwa") – miasto w Grecji, w Epirze, założone w roku 31 p.n.e. przez Oktawiana, na pamiątkę zwycięstwa nad Antoniuszem. W II wieku n.e. urodził się tam papież Eleuteriusz. Dzielnicę o tej samej nazwie wzniósł Oktawian w Aleksandrii w Egipcie.
Ruiny Nikopolis, znane jako "Palea Preweza" leżą 6 km na północ od Prewezy, nad Zatoką Ambrakijską.

</doc>
<doc id="1166556" url="https://pl.wikipedia.org/wiki?curid=1166556" title="Roman Hlouch">
Roman Hlouch

Roman Hlouch (ur. 8 marca 1975 w Třebíču) – czeski hokeista.

</doc>
<doc id="1166557" url="https://pl.wikipedia.org/wiki?curid=1166557" title="US Open 1997 (gra pojedyncza mężczyzn)">
US Open 1997 (gra pojedyncza mężczyzn)



</doc>
<doc id="1166558" url="https://pl.wikipedia.org/wiki?curid=1166558" title="Shūji Hayakawa">
Shūji Hayakawa

 – japoński astronom.
Odkrył 41 planetoid (38 wspólnie z Tsutomu Hiokim oraz 3 z S. Shirai).

</doc>
<doc id="1166559" url="https://pl.wikipedia.org/wiki?curid=1166559" title="Englert">
Englert



</doc>
<doc id="1166561" url="https://pl.wikipedia.org/wiki?curid=1166561" title="Dariusz Solnica">
Dariusz Solnica

Dariusz Solnica (ur. 16 listopada 1975 w Łukowie) – piłkarz grający na pozycji napastnika. Wychowanek klubu Orlęta Łuków. W ekstraklasie rozegrał 94 mecze, zdobywając 9 bramek.

</doc>
<doc id="1166568" url="https://pl.wikipedia.org/wiki?curid=1166568" title="Okręg wyborczy Dunfermline East">
Okręg wyborczy Dunfermline East

Okręg wyborczy Dunfermline East powstał w 1983 r. i wysyłał do brytyjskiej Izby Gmin jednego deputowanego. Okręg został zniesiony w 2005 r.

</doc>
<doc id="1166570" url="https://pl.wikipedia.org/wiki?curid=1166570" title="Tomiichi Murayama">
Tomiichi Murayama

 – japoński polityk socjaldemokratyczny, premier. Funkcję tę sprawował od 30 czerwca 1994 r. do 11 stycznia 1996 roku. Był liderem Japońskiej Partii Socjaldemokratycznej, a od 1996 roku Japońskiej Partii Socjalistycznej. Jako pierwszy polityk japoński przeprosił za wywołanie II wojny światowej.
Życiorys.
Urodził się w Ōita. Pochodzi z rodziny rybackiej. Ukończył studia na Uniwersytecie Meiji.
W 1963 r. kandydował z prefektury Ōita do parlamentu. Uzyskał go w trzech kolejnych kadencjach. W 1972 r. został wybrany do Izby Reprezentantów. Uważany był za spokojnego, wyważonego polityka i dobrego negocjatora. W październiku 1994 r. został wybrany na przewodniczącego.
Premier.
Po wygranych wyborach w 1994 roku stanął na czele rządu złożonego z Partii Liberalno-Demokratycznej, Partii Sakigake i Partii Socjalistycznej. Opowiadał się przeciwko paktowi bezpieczeństwa ze Stanami Zjednoczonymi, uważając go za niezgodny z pacyfistyczną konstytucją.
Był krytykowany za złą reakcję na trzęsienie ziemi w Kobe w dniu 17 stycznia 1995 roku.
Za jego rządów doszło do gazowego ataku na tokijskie metro.
11 stycznia 1996 r. po przegranych wyborach do Izby Reprezentantów, w których jego partia straciła większość, podał się do dymisji, zachowując mandat poselski. W 2000 r. wycofał się z polityki.

</doc>
<doc id="1166573" url="https://pl.wikipedia.org/wiki?curid=1166573" title="Synagoga w Narewce">
Synagoga w Narewce

Synagoga w Narewce – nieistniejąca, drewniana synagoga znajdująca się w Narewce przy dzisiejszej ulicy Ogrodowej. 
Synagoga została zbudowana w połowie XIX wieku. Podczas II wojny światowej, po wkroczeniu w 1939 roku wojsk radzieckich do Narewki synagoga została przeznaczona na magazyn zboża. Sytuacja ta wzburzyła to religijnych Żydów, którzy w 1940 roku spalili bożnicę. Po zakończeniu wojny na jej miejscu wybudowano dom mieszkalny.
Drewniany budynek synagogi wzniesiono na planie prostokąta. We wschodniej części znajdowała się główna sala modlitewna, do której wchodziło się bezpośrednio z podwórza przez centralnie umieszczone drzwi na ścianie północnej. W zachodniej części znajdował się cheder, nad którym na piętrze znajdował się babiniec, na który prowadzilo osobne wejście i klatka schodowa. Całość była nakryta dachem dwuspadowym krytym gontem.

</doc>
<doc id="1166574" url="https://pl.wikipedia.org/wiki?curid=1166574" title="Wężolot zwyczajny">
Wężolot zwyczajny

Wężolot zwyczajny, nadobnik ozdobny ("Chrysopelea ornata") – gatunek węża z rodziny połozowatych.
Występowanie.
Występuje w Azji Południowej i Południowo-Wschodniej. Przede wszystkim zamieszkuje lasy deszczowe w Indiach, Sri Lance, Indonezji, Mjanmie, Filipinach, Kambodży, Malezji oraz w południowych Chinach. Często spotykany na terenach rolniczych oraz plantacjach na obszarach do 1000 m n.p.m. Zamieszkuje strefę gdzie temperatury są zawsze dodatnie.
Wygląd.
Długość ciała osiąga od 100 do 130 cm. Mocno umięśnione ciało ma zielony kolor, a czarne brzegi łusek tworzą na nim charakterystyczny wzór. Duża głowa wyraźnie oddziela się od reszty ciała, a po jej bokach znajdują się duże oczy. Długi język jest głęboko rozwidlony. Specyficzna budowa ciała umożliwia przemieszczanie się w powietrzu tak zwanym lotem ślizgowym.
Rozwój i pokarm.
Inkubacja trwa 3 miesiące. Samica składa od 6 do 14 jaj. Nadobnik żywi się głównie ptakami, myszami, płazami oraz jaszczurkami.
Zachowanie.
Zagrożony, rzuca się z drzewa lotem ślizgowym, szeroko rozszerzając żebra, przez co powierzchnia brzucha staje się wklęsła.

</doc>
<doc id="1166576" url="https://pl.wikipedia.org/wiki?curid=1166576" title="Okręg wyborczy Kirkcaldy and Cowdenbeath">
Okręg wyborczy Kirkcaldy and Cowdenbeath

Okręg wyborczy Kirkcaldy and Cowdenbeath powstał w 2005 r. z połączenia większej części okręgu Kirkcaldy oraz części okręgu Dunfermline East.

</doc>
<doc id="1166584" url="https://pl.wikipedia.org/wiki?curid=1166584" title="Andrzej Marek (1940–2012)">
Andrzej Marek (1940–2012)

Andrzej Edward Marek (ur. 9 maja 1940 w Brzozowie, zm. 13 lutego 2012 w Toruniu) – prawnik polski, specjalizujący się w kryminologii, prawie karnym oraz wiktymologii.
Wykształcenie i kariera naukowa.
W 1958 roku ukończył liceum ogólnokształcące w Szczecinie. Studiował prawo na Wydziale Prawa Uniwersytetu Mikołaja Kopernika w Toruniu. Studia ukończył w 1964 roku pod opieką Jerzego Śliwowskiego i podjął pracę asystenta w Katedrze Prawa Karnego. Równocześnie podjął aplikację sądową i w 1966 roku zdał egzamin sędziowski. W 1968 roku na UMK uzyskał stopień doktora nauk prawnych. Tematem jego rozprawy był "Stopień społecznego niebezpieczeństwa czynu jako podstawa umorzenia postępowania karnego", a promotorem Wiesław Daszkiewicz. Stopień doktora habilitowanego uzyskał w 1972 roku na Uniwersytecie Łódzkim na podstawie rozprawy "Warunkowe umorzenie postępowania w polskim ustawodawstwie karnym". Tytuł profesora zwyczajnego nauk prawnych otrzymał w 1985 roku. Stypendysta American Council of Learned Societies, z afiliacją w University of Pennsylvania w Filadelfii i University of Southern California w Los Angeles, Instytutu Maxa Plancka Międzynarodowego i Porównawczego Prawa Karnego we Fryburgu, Uniwersytetu w Kolonii. Profesor wizytujący Uniwersytetu w Münster i Uniwersytetu w Oldenburgu. Uczestnik seminariów, kongresów i sympozjów prawa karnego, kryminologii i wiktymologii (m.in. w Budapeszcie, Dubrowniku, Frankfurcie nad Odrą, Hamburgu, Lizbonie, Wiedniu, Sztokholmie, Syrakuzach i Zagrzebiu).
Działalność publiczna.
W latach 1973-1975 był prodziekanem, a od 1978 do 1981 dziekanem Wydziału Prawa i Administracji UMK, od 1977 roku był kierownikiem Katedry Prawa Karnego i Kryminologii tej uczelni, a także, przez wiele kadencji, członkiem Senatu UMK. W latach 1979-­1990 dyrektor Instytutu Prawa Karnego. Członek międzynarodowych i krajowych organizacji naukowych takich, jak: International Association of Penal Law, International Society of Criminology, World Society of Victimology, Towarzystwo Naukowe Prawa Karnego z siedzibą w Warszawie oraz Polskie Towarzystwo Kryminologiczne im. prof. Stanisława Batawii w Warszawie i Towarzystwo Naukowe w Toruniu. Był członkiem rządowej, a następnie prezydenckiej Komisji ds. Reformy Prawa Karnego, przewodniczył zespołowi prawa karnego materialnego Komisji Kodyfikacyjnej Prawa Karnego. Za zasługi dla rozwoju nauki, zaangażowanie w procesy legislacyjne oraz pracę na rzecz środowiska akademickiego został uhonorowany Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, a także licznymi nagrodami ministra nauki i szkolnictwa wyższego. Jest autorem licznych publikacji z zakresu prawa karnego, prawa wykroczeń, kryminologii i wiktymologii. Był m.in. redaktorem naczelnym 11-tomowego Systemu Prawa Karnego.

</doc>
<doc id="1166587" url="https://pl.wikipedia.org/wiki?curid=1166587" title="Aso de Sobremón">
Aso de Sobremón



</doc>
<doc id="1166590" url="https://pl.wikipedia.org/wiki?curid=1166590" title="Gaspard de Coligny">
Gaspard de Coligny



</doc>
<doc id="1166591" url="https://pl.wikipedia.org/wiki?curid=1166591" title="Alexandra (księżniczka Kent)">
Alexandra (księżniczka Kent)



</doc>
<doc id="1166598" url="https://pl.wikipedia.org/wiki?curid=1166598" title="Bergusa">
Bergusa



</doc>
<doc id="1166601" url="https://pl.wikipedia.org/wiki?curid=1166601" title="Betés de Sobremón">
Betés de Sobremón



</doc>
<doc id="1166602" url="https://pl.wikipedia.org/wiki?curid=1166602" title="Andrzej Jan Szwarc">
Andrzej Jan Szwarc

Andrzej Jan Szwarc (ur. 25 maja 1939 w Kole) – polski prawnik, karnista, profesor nauk prawnych, nauczyciel akademicki, w latach 2007–2011 sędzia Trybunału Stanu.
Życiorys.
Ukończył w 1961 studia na Wydziale Prawa i Administracji Uniwersytetu im. Adama Mickiewicza w Poznaniu. W 1970 został doktorem nauk prawnych, w 1978 uzyskał stopień doktora habilitowanego. Tytuł profesorski otrzymał w 1993.
W 1961 został zatrudniony na Wydziale Prawa i Administracji UAM, gdzie m.in. do 2010 pełnił funkcję kierownika Katedry Prawa Karnego. W latach 2004–2008 był dziekanem tego wydziału. Objął też stanowisko profesora w Akademii Wychowania Fizycznego im. Eugeniusza Piaseckiego oraz w Collegium Polonicum w Słubicach, wspólnej placówce UAM i Europejskiego Uniwersytetu Viadrina we Frankfurcie nad Odrą, a także w Wyższej Szkole Bankowej w Poznaniu.
Między 1996 a 2013 promotor ośmiu przewodów doktorskich.
Specjalizuje się m.in. w międzynarodowym prawie karnym i prawie karnym tzw. prawa sportowego. Prezes Polskiego Towarzystwa Prawa Sportowego. W latach 1995–2005 był członkiem i prezesem Trybunału Arbitrażowego ds. Sportu przy Polskim Komitecie Olimpijskim.
W styczniu 2007 został członkiem Trybunału Stanu z rekomendacji posłów PSL. Ponownie na tę funkcję powołał go Sejm VI kadencji. W latach 2007–2011 był członkiem Komitetu Nauk Prawnych Polskiej Akademii Nauk,
2 lipca 2008 otrzymał doktorat honoris causa Europejskiego Uniwersytetu Viadrina we Frankfurcie nad Odrą, laudację wygłosił profesor Uwe Scheffler, jego wieloletni współpracownik. 13 marca 2010 został filistrem honoris causa Korporacji Akademickiej Magna-Polonia.

</doc>
<doc id="1166606" url="https://pl.wikipedia.org/wiki?curid=1166606" title="Búbal">
Búbal



</doc>
<doc id="1166608" url="https://pl.wikipedia.org/wiki?curid=1166608" title="Casbas de Tena">
Casbas de Tena



</doc>
<doc id="1166610" url="https://pl.wikipedia.org/wiki?curid=1166610" title="Escuer Baxo">
Escuer Baxo



</doc>
<doc id="1166611" url="https://pl.wikipedia.org/wiki?curid=1166611" title="Oberweid">
Oberweid

Oberweid – miejscowość i gmina w Niemczech, w kraju związkowym Turyngia, w powiecie Schmalkalden-Meiningen, wchodzi w skład wspólnoty administracyjnej Hohe Rhön. Gmina zajmuje powierzchnię 10,19 km2 i zamieszkuje ją 543 mieszkańców (2009).

</doc>
<doc id="1166614" url="https://pl.wikipedia.org/wiki?curid=1166614" title="Gabín">
Gabín



</doc>
<doc id="1166616" url="https://pl.wikipedia.org/wiki?curid=1166616" title="Olibán">
Olibán



</doc>
<doc id="1166619" url="https://pl.wikipedia.org/wiki?curid=1166619" title="Orós Baxo">
Orós Baxo



</doc>
<doc id="1166621" url="https://pl.wikipedia.org/wiki?curid=1166621" title="Piedrafita de Tena">
Piedrafita de Tena



</doc>
<doc id="1166623" url="https://pl.wikipedia.org/wiki?curid=1166623" title="Xabierre-Cuarnas">
Xabierre-Cuarnas



</doc>
<doc id="1166627" url="https://pl.wikipedia.org/wiki?curid=1166627" title="Yosa de Sobremón">
Yosa de Sobremón



</doc>
<doc id="1166628" url="https://pl.wikipedia.org/wiki?curid=1166628" title="Liderzy brytyjskiej Partii Pracy">
Liderzy brytyjskiej Partii Pracy

Liderzy Partii Pracy
Liderzy w Izbie Lordów

</doc>
<doc id="1166637" url="https://pl.wikipedia.org/wiki?curid=1166637" title="Gaspard Coligny">
Gaspard Coligny



</doc>
<doc id="1166640" url="https://pl.wikipedia.org/wiki?curid=1166640" title="Podunajské Biskupice">
Podunajské Biskupice

Podunajské Biskupice (do 1927 "Biskupice", 1927–1944 "Biskupice pri Dunaji", niem. "Bischdorf", węg. "Püspöki", 1909–1927 "Pozsonypüspöki") – dzielnica Bratysławy, położona w południowo-zachodniej części stolicy, w powiecie Bratysława II. Jest największą bratysławską dzielnicą pod względem powierzchni, która wynosi 42,5 km².
Historia.
W Biskupicach pierwsi ludzie mieszkali już w czasach starożytnych - na terenie dzielnicy znaleziono pamiątki po Rzymianach (kamień milowy z roku 230 oraz łaciński napis na skale, która pierwotnie stała w pobliżu kościoła parafialnego z pieczęcią rzymskiego obozu). Ludność mogła trudnić się handlem, gdyż biegł tędy kupiecki szlak bursztynowy. Pierwsza pisemna wzmianka pochodzi z 1221 – opisano istniejący do dziś kościół katolicki św. Mikołaja, który postawiono w miejscu starszej, istniejącej świątyni (która istniała już w IX wieku). Nazwa dzielnicy wywodzi się od arcybiskupstwa w Ostrzyhomiu, którego Biskupice były własnością od powstania tej struktury kościelnej aż do roku 1912. W 1634 roku osada liczyła 120 domów i 700 mieszkańców, a 200 lat później – 212 domów i 1218 mieszkańców. Spis powszechny przeprowadzony w 1910 roku wykazał, że była to wioska niemal całkowicie „węgierska”, bowiem największy odsetek, tj. 95% tworzyły osoby narodowości węgierskiej. Z danych statystycznych z 1991 roku wynika, iż Węgrzy stanowili już tylko 15,63% ogółu mieszkańców dzielnicy, zaś w 2001 roku – 13,98%.
1 stycznia 1972 Podunajské Biskupice włączono w granice administracyjne Bratysławy. Obecnie w dzielnicy dominują głównie postsocjalistyczne zespoły mieszkaniowe, takie jak: "Medzi jarkami" i "Dolné hony", ale w ostatnich latach zaczęła się również pojawiać nowocześniejsza zabudowa. Funkcjonuje tutaj 16 szkół różnego stopnia, w tym 2 z wykładowym językiem węgierskim. 

</doc>
<doc id="1166643" url="https://pl.wikipedia.org/wiki?curid=1166643" title="Herman Ardiansyah">
Herman Ardiansyah

Herman (Haji) Ardiansyah (ur. 5 grudnia 1951 w Banjarmasinie, zm. 28 października 2017) – indonezyjski szachista, arcymistrz od 1986 roku.
Kariera szachowa.
Od początku lat 70. do końca 90. należał do czołówki indonezyjskich szachistów. Pomiędzy 1970 a 1996 rokiem jedenastokrotnie uczestniczył w szachowych olimpiadach, zdobywając 76 pkt w 144 partiach. Wielokrotnie startował w międzynarodowych turniejach (m.in. w roku 1982 w jednym z najliczniej obsadzonych kołowych turniejów w historii szachów, rozegranym w Surakarcie i Denpasarze, natomiast rok później w memoriale Akiby Rubinsteina w Polanicy-Zdroju). W 1986 roku podzielił I lokatę w Dżakarcie, w 1997 triumfował w Singapurze, natomiast w 2001 podzielił w tym mieście I miejsce (wspólnie z Bùi Vinhem).
Najwyższy ranking w karierze osiągnął 1 lipca 1987 r., z wynikiem 2480 punktów zajmował wówczas 2. miejsce (za Ututem Adianto) wśród indonezyjskich szachistów.

</doc>
<doc id="1166649" url="https://pl.wikipedia.org/wiki?curid=1166649" title="Kakadu palmowa">
Kakadu palmowa

Kakadu palmowa, żałobnica palmowa, kakadu wielka ("Probosciger aterrimus") – gatunek dużego ptaka z rodziny kakaduowatych (Cacatuidae). Zamieszkuje niziny Nowej Gwinei, do wysokości 1300 m n.p.m., występuje także na pobliskich wyspach. W Australii zamieszkuje tylko półwysep Jork. Jest jedynym przedstawicielem plemienia Microglossini i rodzaju "Probosciger".
Podgatunki i zasięg występowania.
Międzynarodowy Komitet Ornitologiczny (IOC) wyróżnia cztery podgatunki "P. aterrimus":
Środowisko.
Tropikalne lasy deszczowe i galeriowe oraz obrzeża lasów; w Australii także w drzewostanach eukaliptusowych.
Pożywienie.
Żywią się dużymi nasionami o twardych łupinach, a także owocami, jagodami i pąkami.
Status.
Międzynarodowa Unia Ochrony Przyrody (IUCN) uznaje kakadu palmową za gatunek najmniejszej troski (LC – "least concern"). Całkowita wielkość populacji nie została dokładnie oszacowana, ale gatunek ten jest nadal stosunkowo często odnotowywany i wydaje się, że jest liczny. Trend liczebności populacji uznaje się za spadkowy. Populacja podgatunku "macgillivrayi" jest stabilna i liczy około 3000 osobników.

</doc>
<doc id="1166651" url="https://pl.wikipedia.org/wiki?curid=1166651" title="Muxe">
Muxe

Muxe lub muxhe – określenie specyficznej grupy osób (o genetycznej płci męskiej i psychicznej płci żeńskiej) transgenderycznych (M/K) lub transseksualnych (M/K) z meksykańskiego stanu Oaxaca (w szczególności w mieście Juchitán de Zaragoza). Kobiety są tam wyżej cenione i bardziej uprzywilejowane niż mężczyźni, co związane jest z przetrwaniem typowego dla kultury zamieszkujących ten rejon Zapoteków ustroju społecznego zbliżonego do matriarchatu.
Geneza terminu.
Uważa się, że termin "muxe" pochodzi od hiszpańskiego słowa "mujer" (kobieta) i jest derywacją fonetyczną, której Zapotekowie zaczęli używać w wieku XVI.
Muxe i płeć w kulturze Zapoteków.
Od czasów prekolumbijskich Zapotekowie uważali muxe za trzecią płeć, ani lepszą ani gorszą od mężczyzn i kobiet, lecz inną. Niektóre muxe tworzyły związki monogamiczne z mężczyznami, inne żyły w grupach, a jeszcze inne żeniły się z kobietami i miały dzieci.
Należy zauważyć, że doniosłe znaczenie w kulturze Zapoteków ma ustrój społeczny podobny do matriarchatu. Kobiety w regionie piastują najważniejsze funkcje społeczne oraz zajmują się biznesem, handlem i prowadzeniem prywatnych działalności gospodarczych, pozostawiając mężczyznom rolnictwo i rybołówstwo. Muxe, jako „prawie kobiety”, mają prawo uczestniczyć w kluczowych dla społeczności decyzjach niedostępnych dla mężczyzn oraz wykonywać zawody zarezerwowane dla kobiet.
W większej części Meksyku dominuje stawiająca na wyższej pozycji mężczyzn kultura mestizo (i powiązane z nią zjawisko machismo). Stan Oaxaca, mający znaczną populację Zapoteków, wyróżnia się na tym tle. W tym rejonie obserwuje się znacznie mniej agresji wobec homoseksualistów (homofobia), mężczyzn sfeminizowanych czy transgenderystów niż w reszcie kraju.
Muxe obecnie.
Muxe dzielą się na "vestidas" (noszących kobiece ubrania i makijaż) oraz "pintadas" (noszących męskie ubrania i makijaż). Uważa się, że o ile podział na trzy płci trwa od czasów prekolumbijskich, o tyle zjawisko muxe ubierających się jak kobiety jest stosunkowo nowe. Rozpoczęło się ono w latach 50. XX wieku i zyskało tak dużą popularność, że obecnie niemal całe młode pokolenie muxe to "vestidas".
Dla matek w tej okolicy „wychowanie” muxe, głównie poprzez aplikowanie synowi hormonów żeńskich, to powód do dumy. Decyzja o wychowaniu chłopca na muxe zapada zazwyczaj, gdy dziecko jest jeszcze niemowlęciem. Muxe są w Juchitán de Zaragoza cenieni bardziej niż potomkowie żeńscy i męscy o zgodnej z biologiczną tożsamości płciowej, gdyż – w przeciwieństwie do nich – przez całe życie pozostaną przy matce, zapewnią jej dożywotnią opiekę i utrzymanie oraz przejmą rodzinną działalność gospodarczą. Muxe cieszą się w mieście tak dużym poważaniem społecznym, że często starsi (lub nawet już dorośli) chłopcy sami decydują się na pozostanie muxe.
Znane osoby muxe.
W 2003 roku 25-letnia muxe, z Juchitán de Zaragoza wzbudziła międzynarodowe zainteresowanie jako kandydatka partii Mexico Possible w wyborach stanowych w Oaxaca. Do jej postulatów należały m.in. dekryminalizacja marihuany i aborcji.

</doc>
<doc id="1166654" url="https://pl.wikipedia.org/wiki?curid=1166654" title="Alois Höllriegl">
Alois Höllriegl

Alois Höllriegl (ur. 17 kwietnia 1909, zm. 29 października 1948 w Landsberg am Lech) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Austriak z pochodzenia, członek NSDAP od lipca 1938. Do SS należał od kwietnia 1938, a do Waffen-SS od 7 września 1939. 1 lutego 1940 Höllriegl rozpoczął służbę w kompleksie obozowym Mauthausen-Gusen i przebywał tam aż do 2 maja 1945. Początkowo (do 1 stycznia 1942) był strażnikiem, a następnie zastępcą blokowego ("Blockführera") w obozie głównym w Mauthausen. 1 września 1943 przeniesiono go na stanowisko zastępcy blokowego w podobozie "Wiener-Neudorf". W dniach 2–12 kwietnia 1945 brał udział w ewakuacji tego podobozu. Wreszcie w kwietniu 1945 Höllriegl powrócił do obozu głównego, by ponownie objąć stanowisko zastępcy blokowego.
W czasie swojej obozowej służby wielokrotnie znęcał się nad podległymi mu więźniami, dopuszczał się również morderstw. Tak było między innymi podczas marszu śmierci z "Wiener-Neudorf" do Mauthausen w kwietniu 1945, gdy rozstrzeliwał więźniów niezdolnych do dalszej drogi. Po zakończeniu wojny Alois Höllriegl został osądzony przez amerykański Trybunał Wojskowy w Dachau w procesie załogi Mauthausen (US vs. Ernst Walter Dura i inni) i skazany na śmierć. Wyrok wykonano przez powieszenie w więzieniu Landsberg pod koniec października 1948.

</doc>
<doc id="1166655" url="https://pl.wikipedia.org/wiki?curid=1166655" title="Balthasar Permoser">
Balthasar Permoser

Balthasar Permoser (ur. 13 sierpnia 1651 w Kammer bei Waging, obecnie część Traunstein; 20 lutego 1732 w Dreźnie) – niemiecki rzeźbiarz okresu baroku i wczesnego rokoko.
Życiorys.
Permoser pierwsze nauki pobierał w rodzinnej miejscowości u malarza Guggenbichlera. Około 1663 pojechał do Salzburga, gdzie był uczniem rzeźbiarza Wolfa Weißenkirchnera w Salzburgu. Od ok. 1670 kształcił się w Wiedniu u Adama Krakera. Najpóźniej w 1675 pojechał do Włoch, gdzie zapewne pracował w Wenecji, Rzymie i Florencji. Źródłowo jest potwierdzony tylko w tym ostatnim mieście. Wykonywał tam zlecenia dla księcia Kosmy III. W 1689 został zaproszony do Drezna przez elektora Jana Jerzego III i mianowany nadwornym rzeźbiarzem. Urząd ten pełnił do śmierci. Wykonał dla elektora dwie monumentalne rzeźby ogrodowe Herkulesa. W 1697 przebywał w Salzburgu, gdzie wyrzeźbił atlantów do zachodniego wejścia Stajni Dworskich. W latach 1704–1710 pracował w Charlottenburgu koło Berlina.
Następnie powrócił do Drezna, gdzie współpracował z architektem Matthäusem Danielem Pöppelmannem przy dekoracji jego dzieła – Zwingeru, wznoszonego w latach 1710–1728 dla Augusta Mocnego. Wykonał także rzeźbę Apoteoza księcia Eugeniusza Sabaudzkiego (1718–1721), która jednak nie spodobała się zamawiającemu. Wyrzeźbił św. Augustyna i św. Ambrożego dla Hofkirche w Dreźnie (1725, obecnie w Stadtmuseum w Budziszynie) oraz ambonę dla tej świątyni (1738). Wykonał także rzeźby do grobowców Zofii Saskiej i Wilhelminy Ernestyny z Palatynatu dla katedry we Freibergu.
Po swojej śmierci Balthasar Permoser został pochowany na starym cmentarzu katolickim w Dreźnie.

</doc>
<doc id="1166661" url="https://pl.wikipedia.org/wiki?curid=1166661" title="Grace Kelly (singel)">
Grace Kelly (singel)

Grace Kelly – drugi singel promujący debiutancką płytę Miki "Life in Cartoon Motion".
Tekst.
W tekście pojawia się kilka odniesień kulturowych. W przedrefrenie fragment tekstu "So I try a little Freddie" jest nawiązaniem do Freddiego Mercury'ego – przy wersie w teledysku Mika wykonuje gest charakterystyczny dla frontmana zespołu Queen.

</doc>
<doc id="1166662" url="https://pl.wikipedia.org/wiki?curid=1166662" title="Torebka Tenona">
Torebka Tenona

Torebka Tenona (pochewka gałki, łac. "capsula bulbi", "capsula Tenoni") – cienka błona łącznotkankowa obejmująca gałkę oczną w części środkowej i tylnej. Stanowi rodzaj panewki pomiędzy gałką oczną a tkanką tłuszczową oczodołu. W okolicy nerwu wzrokowego zrasta się z twardówką, od przodu przechodzi w tkankę łączną podspojówkową. Między twardówką a pochewką gałki znajduje się przestrzeń nadtwardówkowa (przestrzeń międzypochewkowa, "spatium intervaginale"). Nazwa tej struktury anatomicznej upamiętnia francuskiego chirurga Jacques'a-René Tenona.

</doc>
