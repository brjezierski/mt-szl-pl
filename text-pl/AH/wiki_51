<doc id="1169436" url="https://pl.wikipedia.org/wiki?curid=1169436" title="Porsche 912">
Porsche 912

Porsche 912 – samochód sportowy produkowany przez niemiecką firmę Porsche w latach 1965-1969. Model 912 to zwrotny, kompaktowy samochód czteromiejscowy zdolny do przejechania 100 km na ośmiu litrach benzyny. Efekt ten uzyskano dzięki połączeniu wydajnego silnika benzynowego, niskiej masy samochodu oraz niskiemu współczynnikowi oporu powietrza.
Historia.
Po zakończeniu produkcji modelu 356 w roku 1965, jedynym samochodem oferowanym przez Porsche pozostał 911. W efekcie tego, że 911 kosztował znacznie więcej niż 356, firma chciała ustrzec się spadku sprzedaży i upadku wizerunku marki na rynku. By zapobiec tym problemom, postanowiono wprowadzić nowy model w przystępniejszej cenie. Wizualnie następca, czyli 912, był identyczny w porównaniu z 911, ale miał inny silnik. Niższą cenę samochodu osiągnięto dzięki zastosowaniu w nim czterocylindrowej jednostki pochodzącej ze starszego modelu 356, zamiast sześciocylindrowej znanej z 911. Koszty obniżono też poprzez zmniejszenie liczby elementów wyposażenia dostępnych w standardzie. Dzięki niskiej cenie ten model Porsche sprzedawał się przez pierwszych kilka lat lepiej od 911 – Porsche wyprodukowało trochę ponad 30 tysięcy sztuk 912 przez pięć lat produkcji. Porsche 912 znalazło również zastosowanie jako radiowóz w europejskiej policji, wliczając w to wariant Targa. W kwietniu 1967 fabryczny magazyn Porsche, "Christophorus", ogłosił: "On 21 December, 1966, Porsche celebrated a particularly proud anniversary. The 100,000th Porsche, a 912 Targa outfitted for the police, was delivered." ("21 grudnia 1966 Porsche obchodziło bardzo ważny jubileusz. Stutysięczne Porsche, model 912 Targa, został oddany w ręce policji.")
Po uzupełnieniu rodziny modeli 911 o mocniejszą wersję 911S oraz tańszy wariant 911T, kierownictwo Porsche doszło do wniosku, że model 912 stał się już zbyteczny. Produkcji 912 zaprzestano w 1970 roku; został on zastąpiony przez model 914, pojazd, który w założeniu miał być dla firmy tańszy w produkcji od 912.
Po sześciu latach nieobecności, model został ponownie wprowadzony na rynek północnoamerykański w roku 1976 jako Porsche 912E, w celu wypełnienia luki w segmencie tańszych samochodów powstałej po zakończeniu produkcji 914, podczas gdy model 924 – oficjalny następca 914. – był wykańczany i planowane było wprowadzenie go do produkcji seryjnej. Nowe 912 posiadało nadwozie "G-Series" od modelu 911, było napędzane 2.0 litrową wersją chłodzonego powietrzem silnika Volkswagena, używanego w ostatnich rocznikach 914/4. Powstało łącznie 2.099 sztuk tej wersji, oficjalnie wszystkie sprzedano na terenie Stanów Zjednoczonych.

</doc>
<doc id="1169439" url="https://pl.wikipedia.org/wiki?curid=1169439" title="Laminator">
Laminator



</doc>
<doc id="1169440" url="https://pl.wikipedia.org/wiki?curid=1169440" title="Levente">
Levente



</doc>
<doc id="1169441" url="https://pl.wikipedia.org/wiki?curid=1169441" title="Richard Trautmann">
Richard Trautmann

Richard Trautmann (ur. 7 lutego 1969 w Monachium) – niemiecki judoka, zdobywca brązowych medali na letnich igrzyskach olimpijskich w Barcelonie i letnich igrzyskach olimpijskich w Atlancie. Na mistrzostwach świata w roku 1993 wywalczył brązowy medal w kategorii 60 kg. Startował w Pucharze Świata w latach 1991, 1993, 1995 i 1997.

</doc>
<doc id="1169443" url="https://pl.wikipedia.org/wiki?curid=1169443" title="Forschungsamt">
Forschungsamt

Forschungsamt (niem. "Urząd ds. Studiów", w skrócie FA), później Forschungsamt der Luftwaffe ("Urząd ds. studiów sił powietrznych") – niemiecka rządowa agencja utworzona na polecenie Hermana Göringa 10 kwietnia 1933 r. w celu podsłuchiwania rozmów telefonicznych, przechwytywania korespondencji radiowej i łamania szyfrów.
Struktura.
Personel agencji składał się początkowo z czterech techników. W lipcu 1933 r. już dwudziestu, natomiast w 1936 r. z tysiąca pięciuset. Do ich zadań należały: nasłuchy radiowe, podsłuchy telefoniczne, radionamierzanie dla wychwytywania nielegalnych nadajników, zakładanie mikrofonów, wyznaczonych przez Göringa, przechwytywanie korespondencji lotniczej i kablowej łączności telegraficznej, kontrola teleksów, otwieranie poczty kurierskiej. 

</doc>
<doc id="1169445" url="https://pl.wikipedia.org/wiki?curid=1169445" title="Q.E.D.">
Q.E.D.



</doc>
<doc id="1169446" url="https://pl.wikipedia.org/wiki?curid=1169446" title="Ralph Bishop">
Ralph Bishop

Ralph English Bishop (ur. 1 października 1915, zm. 1 października 1974) – amerykański koszykarz, złoty medalista letnich igrzyskach olimpijskich w Berlinie. W sezonie 1948/49 w barwach drużyny Denver Nuggets zadebiutował w NBA.

</doc>
<doc id="1169447" url="https://pl.wikipedia.org/wiki?curid=1169447" title="Samuel Balter">
Samuel Balter

Samuel "Sam" Balter, Jr. (ur. 15 października 1909 w Detroit, zm. 8 sierpnia 1998 w Los Angeles) – amerykański koszykarz, złoty medalista letnich igrzysk olimpijskich w Berlinie. Wystąpił w dwóch spotkaniach.

</doc>
<doc id="1169449" url="https://pl.wikipedia.org/wiki?curid=1169449" title="Logar">
Logar

Logar (paszto: لوګر) – jedna z 34 prowincji afgańskich. Położona w centralnym regionie kraju na południowy wschód od Kabulu. Rozciąga się wzdłuż rzeki Logar. Do 1970 roku stolicą prowincji było miasto Baraki Barak. Obecnie jest to Pul-i-Alam. W 2021 roku liczyło ponad 442 tys. mieszkańców.
Warunki naturalne.
Nazwa "lowgar" oznacza w języku pusztuńskim "wysokie góry". 
Ludność i podział administracyjny.
W Logar zamieszkuje większość pusztuńska.
Historia i współczesność.
Pasztuński szczep Khattak ma w tej prowincji swe tereny rodowe. Również szczepy Afridich oraz Orakzai wywodzą się z tej prowincji. Pierwsze wzmianki o tych szczepach znajdują się w XII- i XIII-wiecznych przekazach z Lowgar. 
Politycznie prowincje Logar można uznać za mały Afganistan, gdyż na tak małym terytorium odzwierciedlony jest pełny układ sił politycznych charakterystyczny dla całego kraju. Przed Interwencją NATO w Afganistanie w Lowgar część prowincji znajdowała się pod kontrolą Talibanu, a część pod kontrolą Sojuszu Północnego. Powiaty Baraki Barak, Khushi, Charkh i Pule Alam kontrolowane były przez siły Jamiat e Islami. W prowincji miała swe obozy treningowe Al-Kaida. Z kolei powiat Mohamad Agha znajdował się pod kontrolą sił związanych z partia Hezb-i-Islami

</doc>
<doc id="1169455" url="https://pl.wikipedia.org/wiki?curid=1169455" title="Siecioholizm">
Siecioholizm



</doc>
<doc id="1169460" url="https://pl.wikipedia.org/wiki?curid=1169460" title="ZUI">
ZUI



</doc>
<doc id="1169466" url="https://pl.wikipedia.org/wiki?curid=1169466" title="Joe Fortenberry">
Joe Fortenberry

Joseph "Joe" Cephis Fortenberry (ur. 1 kwietnia 1911 w Slidell, zm. 3 czerwca 1993 w Amarillo) – amerykański koszykarz, złoty medalista letnich igrzysk olimpijskich w Berlinie.

</doc>
<doc id="1169467" url="https://pl.wikipedia.org/wiki?curid=1169467" title="Wang Hao (logik)">
Wang Hao (logik)

Wang Hao, chiń. 王浩, pinyin Wáng Hào (ur. 20 maja 1921 w Jinan, zm. 13 maja 1995) – amerykański logik, filozof i matematyk pochodzenia chińskiego.
Życiorys.
Po ukończeniu matematyki na Narodowym Uniwersytecie Południowozachodnim w Kunming (1943) oraz filozofii na Uniwersytecie Tsinghua w Pekinie (1945) wyjechał do Stanów Zjednoczonych w celu kontynuowania nauki. Studiował logikę na Uniwersytecie Harvarda, w roku 1948 otrzymując tytuł doktora, a następnie (w tym samym roku) – stanowisko adiunkta (ang. "assistant professor").
W pierwszych latach 50. studiował wraz z Paulem Bernaysem w Zurychu. W 1956 i 1961 otrzymał profesorskie tytuły na uniwersytetach w Oksfordzie ("Reader in the Philosophy of Mathematics") i Harvardzie ("Gordon MacKay Professor of Mathematical Logic and Applied Mathematics"). W 1972 dołączył do grupy amerykańskich naukowców pochodzących z Chin (zarządzanej przez Chih-Kung Jena). Pomiędzy 1967 a 1991 zajmował stanowisko profesora logiki na Uniwersytecie Rockefellera w Nowym Jorku.

</doc>
<doc id="1169468" url="https://pl.wikipedia.org/wiki?curid=1169468" title="Jan Scipio">
Jan Scipio



</doc>
<doc id="1169473" url="https://pl.wikipedia.org/wiki?curid=1169473" title="Vazula">
Vazula



</doc>
<doc id="1169477" url="https://pl.wikipedia.org/wiki?curid=1169477" title="Darnyca">
Darnyca

Darnyca – stacja kolejowa w rejonie darnyckim, w Kijowie, na Ukrainie. Stacja posiada 4 perony. Dziennie korzysta z niej około 60 tys. pasażerów.
Podczas II wojny światowej, 8 kwietnia 1944 roku, 1 Samodzielny Dywizjon Artylerii Przeciwlotniczej Wojska Polskiego dowodzony przez ppłk. Włodzimierza Sokołowskiego stoczył tu wspólnie z dywizjonem sowieckim bitwę z niemieckim lotnictwem prowadzącym nalot na węzeł kolejowy. Oba dywizjony strąciły dwa niemieckie bombowce.

</doc>
<doc id="1169478" url="https://pl.wikipedia.org/wiki?curid=1169478" title="Tex Gibbons">
Tex Gibbons

John Haskell „Tex” Gibbons (ur. 7 października 1907 w Elk City, zm. 30 maja 1984 w La Habra) – amerykański koszykarz, złoty medalista letnich igrzyskach olimpijskich w Berlinie. Wystąpił w jednym spotkaniu.

</doc>
<doc id="1169479" url="https://pl.wikipedia.org/wiki?curid=1169479" title="Rada Narodowa RP">
Rada Narodowa RP



</doc>
<doc id="1169482" url="https://pl.wikipedia.org/wiki?curid=1169482" title="Francis Johnson">
Francis Johnson

Francis Lee Johnson (ur. 5 sierpnia 1910 w Hartford, zm. 18 kwietnia 1997 w Chesterfield) – amerykański koszykarz, złoty medalista letnich igrzyskach olimpijskich w Berlinie. Wystąpił w dwóch spotkaniach.

</doc>
<doc id="1169484" url="https://pl.wikipedia.org/wiki?curid=1169484" title="NChZP">
NChZP



</doc>
<doc id="1169487" url="https://pl.wikipedia.org/wiki?curid=1169487" title="Cyklezonid">
Cyklezonid

Cyklezonid – organiczny związek chemiczny, lek z grupy glikokortykosteroidów wziewnych, stosowany w terapii astmy oskrzelowej u dorosłych.
Mechanizm działania.
Cyklezonid jest glikokortykosteroidem podawanym w postaci wziewnej jako prolek. Pod wpływem esteraz płucnych ulega przekształceniu w substancję czynną – demetylopropionylocyklezonid, która wykazuje aktywność farmakologiczną. Powoduje osłabienie wpływu monofosforanu adenozyny na drogi oddechowe, spadek wrażliwości na alergeny (zarówno wczesne jak i późne), hamuje reakcję zapalną poprzez zmniejszenie napływu mediatorów zapalenia. 
Stosowanie cyklezonidu powoduje spadek zapotrzebowania na beta-mimetyki, poprawia natężoną objętość wydechową pierwszosekundową (FEV1) oraz szczytowy przepływ wydechowy (PEF).
Nie wpływa na rytm dobowy wydzielania kortyzolu.
Wskazania.
Cyklezonid jest stosowany w terapii astmy oskrzelowej u dorosłych. 
Podaje się go w celu kontroli przewlekłej. Nie należy stosować go w sytuacjach nagłych, w celu przerwania napadu astmy lub w celu leczenia stanu astmatycznego. 
Cyklezonid jest zarejestrowany w terapii u osób dorosłych. Nie należy go stosować u dzieci.
Przeciwwskazania.
Jako że metabolit cyklezonidu jest metabolizowany przy udziale cytochromu P450 (izoformy CYP3A4), równoczesne stosowanie leków mających depresyjny wpływ na układ cytochromu może powodować zwiększenie jego stężenia.
Działania niepożądane.
Działanie niepożądane cyklozonidu ogranicza się do efektów miejscowych. Nie wywołuje on efektów ogólnoustrojowych charakterystycznych dla kortykosteroidów. Mogą występować:
Dawkowanie.
Cyklezonid w postaci zarejestrowanej przez producenta występuje w 2 dawkach: 80 μg i 160 μg. Preparat podaje się raz dziennie (pora dnia nie ma znaczenia). Maksymalną dawką jest 160 μg, ale w okresie zaostrzenia można ją zwiększyć.

</doc>
<doc id="1169489" url="https://pl.wikipedia.org/wiki?curid=1169489" title="David Díaz">
David Díaz

David Díaz (ur. 7 czerwca 1976 w Chicago) – amerykański bokser, były zawodowy mistrz świata organizacji WBC w kategorii lekkiej (do 135 funtów).
Kariera amatorska.
Wystąpił na Igrzyskach Olimpijskich w Atlancie. Przegrał tam w drugiej walce z późniejszym srebrnym medalistą, Oktayem Urkalem. Jego bilans walk amatorskich to 175 zwycięstw i 16 porażek.
Kariera zawodowa.
Zawodową karierę rozpoczął w listopadzie 1996 roku. Do końca 2004 roku stoczył 26 zwycięskich pojedynków. Wygrał m.in. z byłym mistrzem świata WBO w kategorii junior półśredniej, Enerem Julio. 4 lutego 2005 roku doznał pierwszej porażki z Kendalem Holtem (TKO w 8 rundzie).
W 2005 roku Díaz stoczył jeszcze cztery pojedynki. Trzy z nich wygrał (m.in. z byłym mistrzem świata IBF w kategorii junior koguciej, 42-letnim Juanem Polo Perezem), natomiast w grudniu zremisował z brązowym medalistą olimpijskim z Barcelony, Ramazem Palianim.
12 sierpnia 2006 roku, po stoczeniu dwóch kolejnych zwycięskich pojedynków, zmierzył się z Jose Armando Santa Cruzem w walce o tytuł tymczasowego mistrza świata WBC. Díaz wygrał walkę przez techniczny nokaut w dziesiątej rundzie. Później WBC odebrała tytuł pełnoprawnego mistrza świata Joelowi Casamayorowi i przyznała go Díazowi.
4 sierpnia 2007 roku, w pierwszej obronie swojego pasa mistrzowskiego, pokonał na punkty Erika Moralesa, mimo że już w pierwszej rundzie leżał na deskach.
W 2008 roku najpierw w walce przygotowawczej pokonał Ramona Montano, a 28 czerwca przegrał z Mannym Pacquiao przez techniczny nokaut w dziewiątej rundzie i stracił tytuł mistrza świata WBC. Na ring powrócił 26 września 2009 roku, pokonując na punkty decyzją większości Jesúsa Cháveza. Jednak już w następnym pojedynku, którego stawką był wakujący tytuł mistrza świata WBC, przegrał na punkty z Humberto Soto. Díaz w pierwszej i dwunastej rundzie leżał na deskach.

</doc>
<doc id="1169490" url="https://pl.wikipedia.org/wiki?curid=1169490" title="Alvesco">
Alvesco



</doc>
<doc id="1169491" url="https://pl.wikipedia.org/wiki?curid=1169491" title="Sébastien Carole">
Sébastien Carole

Sébastien Carole (ur. 8 września 1982 w Pontoise) – francuski piłkarz występujący na pozycji pomocnika. Obecnie nie gra w żadnym klubie.
Kariera klubowa.
Sébastien Carole zawodową karierę rozpoczął w AS Monaco. Grał tam od 2002 do 2005, jednak rozegrał tylko osiem ligowych meczów. W międzyczasie był wypożyczany do West Hamu oraz LB Châteauroux, jednak w klubach tych także pełnił rolę rezerwowego. W 2003 zasilił zespół Brighton &amp; Hove, gdzie wywalczył sobie miejsce w podstawowej jedenastce. W tej angielskiej drużynie Carole rozegrał 40 spotkań, w których zdobył dwie bramki.
Latem 2006 Sébastien został wykupiony za darmo przez Leeds United. W ekipie „The Whites” Francuz grywał sporadycznie, jednak z czasem coraz częściej zasiadał na ławce rezerwowych. Zagroził odejściem, gdy klub z Elland Road nie podjął z nim negocjacji w sprawie jego zarobków. Jak się później okazało francuski skrzydłowy pozostał w ekipie „Pawi” i zaczął grywać o wiele więcej. Po spadku Leeds do League One Carole rozpoczął sezon w znakomitej formie i stał się jednym z najważniejszych piłkarzy w ekipie walczącej o powrót do Championship. Pierwszą bramkę dla swojego klubu Séba strzelił 29 września 2007 w zremisowanym 1:1 pojedynku z Gillingham. W późniejszym czasie Carole nie spisywał się jednak już tak dobrze, jak na początku ligowych rozgrywek.
28 listopada 2008 gracz podpisał krótkoterminowy kontrakt z Darlington, natomiast 29 stycznia 2009 powrócił do Brighton &amp; Hove. W klubie tym grał do maja, po czym opuścił zespół i pozostał bez klubu. We wrześniu został zawodnikiem Tranmere. 31 grudnia 2009 Carole pojawił się na okresie próbnym w Brighton &amp; Hove i został zakontraktowany 11 stycznia 2010. Latem Francuz opuścił klub, przebywał przez pewien czas w Leeds United, ale nie zaproponowano mu tam kontraktu. W sierpniu trafił na testy do Bradford City.

</doc>
<doc id="1169493" url="https://pl.wikipedia.org/wiki?curid=1169493" title="T-score">
T-score



</doc>
<doc id="1169494" url="https://pl.wikipedia.org/wiki?curid=1169494" title="Madryt Príncipe Pío">
Madryt Príncipe Pío

Madryt Príncipe Pío – stacja kolejowa w Madrycie, w Hiszpanii. Stacja posiada 4 perony. Stacja ta również obsługuje dwie linie (, ) madryckiego metra, przez co zatrzymują się tutaj także pociągi metra. Stacja została otwarta w 1869 roku. Przez dworzec Príncipe Pío kursują dwie linie kolei podmiejskiej Cercanías – linie i .

</doc>
<doc id="1169495" url="https://pl.wikipedia.org/wiki?curid=1169495" title="Z-score">
Z-score



</doc>
<doc id="1169496" url="https://pl.wikipedia.org/wiki?curid=1169496" title="Prionailurus planiceps">
Prionailurus planiceps



</doc>
<doc id="1169498" url="https://pl.wikipedia.org/wiki?curid=1169498" title="Chateaubriand (potrawa)">
Chateaubriand (potrawa)

Chateaubriand – rodzaj francuskiej potrawy, specjalności Clermont-Ferrand. Jej nazwa pochodzi od nazwiska François-René de Chateaubriand. 
Chateaubriand jest rodzajem grubego befsztyku, który jest wykrajany z tzw. główki polędwicy wołowej, a następnie delikatnie obsmażony i pieczony. Potrawa ta jest podawana ze specjalnie uformowanymi ziemniakami oraz sosem bearneńskim.

</doc>
<doc id="1169504" url="https://pl.wikipedia.org/wiki?curid=1169504" title="Carl Shy">
Carl Shy

Carl Leslie Shy (ur. 13 września 1908 w Los Angeles, zm. 17 grudnia 1991 w hrabstwie Orange) – amerykański koszykarz, złoty medalista letnich igrzyskach olimpijskich w Berlinie. Wystąpił w trzech spotkaniach.

</doc>
<doc id="1169506" url="https://pl.wikipedia.org/wiki?curid=1169506" title="Żywiołak (zespół muzyczny)">
Żywiołak (zespół muzyczny)

Żywiołak – polska grupa muzyczna tworząca muzykę w stylu folk. Grupa została założona w 2005 przez Roberta Jaworskiego i Roberta Wasilewskiego.
Historia.
W kwietniu 2006 grupa zdobyła "Grand Prix" na Festiwalu Muzyki Folkowej Polskiego Radia „Nowa Tradycja”. W 2007 Żywiołak związał się z agencją koncertowo-wydawniczą Karrot Kommando, której nakładem w tym samym roku ukazał się maxi-singel pt. "Muzyka psychodelicznej świtezianki".
Żywiołak był jednym z 13 wykonawców nominowanych do finałów polskich eliminacji "Piosenka dla Europy 2008" do 53. Konkursu Piosenki Eurowizji. Zespół miał wykonać utwór „Noc Kupały”, lecz ostatecznie został zdyskwalifikowany. Stało się to z powodu piosenki, która wbrew zasadom konkursu została przez zespół zagrana przed 1 października 2007 (regulamin konkursu zabrania publikacji piosenek przed 1 października).
Utwór „Ой Ти, Петре, Петре” z płyty "Nowa Ex-Tradycja" pojawił się w intrze do gry komputerowej "".
Zespół wraz z ekipą dźwiękową gry World of Tanks stworzył soundtrack do mapy „Studzianki” inspirowanej Bitwą pod Studziankami, która miała miejsce pod koniec II wojny światowej.

</doc>
<doc id="1169507" url="https://pl.wikipedia.org/wiki?curid=1169507" title="Alchemilla vulgaris">
Alchemilla vulgaris



</doc>
<doc id="1169508" url="https://pl.wikipedia.org/wiki?curid=1169508" title="Duane Swanson">
Duane Swanson

Duane Alexander Swanson (ur. 23 sierpnia 1913 w Waterman, zm. 13 września 2000 w Cumberland Furnace) – amerykański koszykarz, złoty medalista letnich igrzyskach olimpijskich w Berlinie. Wystąpił w trzech spotkaniach.
W trakcie II wojny światowej służył w United States Army.

</doc>
<doc id="1169509" url="https://pl.wikipedia.org/wiki?curid=1169509" title="Filipe da Costa">
Filipe da Costa

Filipe da Costa (ur. 30 sierpnia 1984 w Lizbonie) – portugalski piłkarz występujący na pozycji pomocnika. Obecnie gra w Nacionalu Funchal.
Kariera klubowa.
Filipe da Costa urodził się w Lizbonie i piłkarską karierę rozpoczynał w miejscowej Benfice. W sezonie 2001/2002 przebywał na wypożyczeniu w zespole Amora FC. Następnie działacze Benfiki sprzedali Portugalczyka do Sportingu Braga, gdzie piłkarz rozpoczynał zawodową karierę. Nie udało mu się jednak przebić do seniorskiej kadry i występował jedynie w drużynie rezerw.
W 2003 roku da Costa przeprowadził się do Włoch. Został tam graczem klubu AC Reggiana, jednak nie rozegrał ani jednego meczu w Serie C1/A. W 2004 roku portugalski pomocnik został wypożyczony do czwartoligowego US Tolentino, jednak i dla niego nie rozegrał ani jednego spotkania.
Na początku 2005 roku da Costa podpisał kontrakt z greckim AO Ionikos. W pierwszej lidze zadebiutował 17 stycznia w przegranym 0:2 wyjazdowym meczu ze Skodą Xanthi. Do końca rozgrywek wystąpił łącznie w 9 ligowych pojedynkach, w tym 3 w podstawowym składzie. W sezonie 2005/2006 portugalski pomocnik był już podstawowym zawodnikiem swojego zespołu. Zanotował 24 występy w lidze (w tym 22 w wyjściowej jedenastce) i strzelił 4 bramki. 25 września zdobył oba gole dla Ionikosu w zwycięskim 2:1 meczu z Kallitheą. W trakcie rozgrywek 2006/2007 da Costa został wypożyczony do drużyny AE Larisa, z którą wywalczył Puchar Grecji pokonując w finale Panathinaikos AO. W nowym klubie Portugalczyk był jednak rezerwowym i do końca sezonu wystąpił tylko w 4 ligowych spotkaniach.
31 sierpnia 2007 roku Portugalczyk na zasadzie wolnego transferu przeszedł do Leeds United. Po transferze na Elland Road przez długi czas leczył kontuzję, a po wyleczeniu urazu wystąpił tylko w 4 ligowych spotkaniach. Zadebiutował w meczu przeciwko Bury w ramach rozgrywek Johnstone's Paint Trophy. Następnie został zdyskwalifikowany przez angielską federację na 3 mecze za brutalny faul na jednym z rywali. W kwietniu 2007 roku kontrakt da Costy z Leeds został rozwiązany.
Przed rozpoczęciem sezonu 2008/2009 da Costa został graczem rumuńskiego FC Timiszoara. W kontrakcie została zawarta informacja, że klub ma prawo zwolnić piłkarza, gdy ten dozna kontuzji. Działacze zespołu rozwiązali kontrakt z Portugalczykiem 4 sierpnia, chociaż ten nie odniósł żadnego fizycznego urazu. We wrześniu da Costa został zatrudniony w bułgarskim CSKA Sofia. W A PFG zadebiutował 4 października w zwycięskim 2:0 spotkaniu przeciwko zespołowi Wichren Sandanski. Na początku 2009 roku kontrakt piłkarza z CSKA został rozwiązany.
Od 14 stycznia 2009 roku da Costa reprezentował barwy Lewskiego Sofia, z którym podpisał umowę na 3 lata. Do końca sezonu 2008/2009 rozegrał w ligowych rozgrywkach 8 meczów i razem z Lewskim zdobył mistrzostwo Bułgarii. 13 lipca 2009 roku da Costa odszedł do Nacionalu Funchal powracając tym samym na portugalskie boiska po 6 latach przerwy. Piłkarz nie został jednak włączony do kadry swojego klubu na rozgrywki Ligi Europy.
Następnie da Costa grał w takich klubach jak: GD Estoril-Praia, MGS Panserraikos, Enosis Neon Paralimni, ponownie MGS Panserraikos i PAE Weria. W 2014 roku przeszedł do Panachaiki GE.
Sukcesy.
 AE Larisa
 Lewski Sofia

</doc>
<doc id="1169510" url="https://pl.wikipedia.org/wiki?curid=1169510" title="Prionailurus iriomotensis">
Prionailurus iriomotensis



</doc>
<doc id="1169511" url="https://pl.wikipedia.org/wiki?curid=1169511" title="Teryparatyd">
Teryparatyd

Teryparatyd, teriparatide (ATC H 05 AA 02) – lek stosowany w leczeniu osteoporozy. Jest to aktywny fragment ludzkiego parathormonu wytwarzany metodą biotechnologiczną z wykorzystaniem hodowli bakterii "E. coli".
Własności.
Endogenny parathormon (PTH) jest białkiem składającym się z 84 aminokwasów, a teryparatyd jest NH2-początkowym polipeptydowym fragmentem złożonym z 34 aminokwasów (rhPTH 1-34).
Teryparatyd pobudza proces tworzenia kości, działając bezpośrednio na komórki kościotwórcze (osteoblasty), a poza tym także zwiększa wchłaniania wapnia w jelitach i zwrotne wchłanianie wapnia w kanalikach nerkowych oraz wydalanie fosforanów przez nerki.
W wyniku działania teryparatydu dochodzi do poprawy procesu tworzenia się kości, zwiększenia gęstości mineralnej tkanki kostnej (BMD) i zmniejszenia liczby złamań.
Wskazania i dawkowanie.
Wskazaniem do stosowania teryparatydu jest leczenie osteoporozy u kobiet po menopauzie. Lek podawany jest w postaci wstrzyknięć podskórnych 1 raz dziennie.
Stosuje się go przez okres do 2 lat. Po zakończeniu kuracji należy zastosować leki hamujące resorpcję kostną (np. bifosfoniany) w celu utrzymania pozytywnego wyniku leczenia.
Przeciwwskazania.
Teryparatydu nie należy stosować w przypadku:
Ostrzeżenia.
W badaniach na szczurach wykazano, że teryparatyd powoduje powstawanie nowotworu kości (osteosarcoma), które jest związane z zastosowaną dawką i czasem leczenia. Zostało to zaobserwowane przy stosowaniu dawek 3-60 razy większych niż są stosowane u ludzi (20 μg). Ze względu na fakt, że nie da ustalić czy wyniki badań u szczurów da się odnieść do ludzi, zaleca się żeby teryparatyd był stosowany wyłącznie w przypadkach kiedy korzyść z zastosowanej terapii przewyższa potencjalne jej negatywne konsekwencje.
Teryparatyd nie powinien być stosowany u osób ze zwiększonym ryzykiem rozwoju osteosarcoma (choroba Pageta, nieustalony wzrost poziomu fosfatazy alkalicznej we krwi, po radioterapii jakiej części układu kostnego itp.)
Preparaty.
Nazwy handlowe: "Forsteo", "Parathar".

</doc>
<doc id="1169517" url="https://pl.wikipedia.org/wiki?curid=1169517" title="Marian Wawrzeniecki">
Marian Wawrzeniecki

Marian Wawrzeniecki (ur. 5 grudnia 1863 w Warszawie, zm. 22 listopada 1943 w Poznaniu) – polski archeolog, etnograf, fałszerz faktów historycznych, malarz, rysownik i historyk sztuki. Uczeń Jana Matejki, członek Akademii Umiejętności w Krakowie. Swoje zbiory przekazał Bibliotece Publicznej m.st. Warszawy.
Życiorys.
Urodził się 5 grudnia 1863 w Warszawie, w rodzinie Józefa i Heleny z Massalskich. Ukończył szkołę średnią Jana Pankiewicza w Warszawie. Uczył się malarstwa w Warszawie u Polikarpa Gumińskiego, u Wojciecha Gersona w 1880 i 1881, następnie do 1884 r. w krakowskiej Szkole Sztuk Pięknych, gdzie jego nauczycielami byli Leopold Löffler i Władysław Łuszczkiewicz, w 1884 r. wyjechał do Akademii Sztuk Pięknych w Monachium pobierając lekcje m.in. u Paula Nauena, w 1885 odwiedził Paryż, a w 1886 r. wznowił naukę w krakowskiej szkole, którą opuścił rok później. W 1890 r. powtórnie studiował w Monachium. Od następnego roku do 1892 r. podróżował po Włoszech, a później po Bułgarii. W 1895 r. osiedlił się na stałe w Warszawie.
Pochowany na Cmentarzu ewangelicko-reformowanym w Warszawie (kw. E-4-3).
Działalność artystyczna.
W swoim malarstwie nawiązywał do kultury słowiańskiej (m.in. obrazy "Uroczysko słowiańskie", "Los", "Smok i Ofiara") a jego dzieła pojawiały się na kartkach i znaczkach pocztowych. We własnym malarstwie nie był naśladowcą żadnego z malarzy, mimo że w początkowej, warszawskiej fazie był uczniem Wojciecha Gersona, a potem Jana Matejki. Uważał, że obrazy powinny wyrażać nie tylko konkretne sceny z przeszłości, ale też osobistą wiarę artysty-badacza. Jego twórczością rządziły dwie reguły: fanatyczny kult symboli seksualnych wraz z wizjami pożądania i miłości oraz perspektywa śmierci, która z bezwzględnym okrucieństwem grozi każdej osobie. Pożądanie kobiety i mężczyzny oraz fascynacja przemijaniem to główna, opozycyjna oś jego twórczości. Wpływ na jego twórczość miał też symbolizm francuski i niemiecki (Gustave Moreau i Arnold Böcklin).
Maniera malarska artysty była bardzo charakterystyczna – obejmowała płaskie, matowe, nasycone plamy barwne, grube płynne kontury, drobiazgową dekoracyjność, a czasem nawet zbliżoną do komiksu stylizację. Na obrazach zawarte są elementy słowiańskich kultów pogańskich, a więc posągi Swarożyca, czy Lelum-Polelum, święte gaje i drzewa, głazy ofiarne, stele, swastyki i inne. W tym kulturowym instrumentarium prawie zawsze artysta umieszczał nagą kobietę ujętą bardzo naturalistycznie. Jest ona zwykle albo ofiarą, albo współkapłanką jakiegoś rytuału pogańskiego, ale też symbolizuje piękno uroczysk i słowiańskich gontyn. Taki sposób przedstawiania bardzo wzburzał opinię publiczną za życia malarza.
Do ulubionych motywów artysty należały męczarnie nagich kobiet oskarżonych o czary. Sporządził dużą liczbę szkiców i rysunków kobiet torturowanych na najrozmaitsze sposoby, najczęściej z wyraźną aluzją erotyczną. Wizerunki mężczyzn były w tym aspekcie bardzo rzadkie.
Oprócz tego malował motywy baśniowe, w kontekście archetypów psychiki ludzkiej. Ilustrował też książki i sporządzał ekslibrisy. Znany jest też jego cykl scenek rodzajowych z podróży do Bułgarii. Współpracował z czasopismami i organizacjami plastycznymi, m.in. „Chimerą”.
Działalność w dziedzinie historii, archeologii i etnografii.
Jest autorem wielu prac naukowych historycznych i krytycznych. Jego specjalnością było badanie kultury dawnych Słowian i jej źródeł. Piastował m.in. stanowisko kierownika działu wykopalisk przedhistorycznych Muzeum Przemysłu i Rolnictwa w Warszawie (1906–1919). Uważany za jednego z prekursorów rodzimowierstwa słowiańskiego w Polsce. Wychował kontynuatora, którym był Stanisław Wocjan.
Wawrzeniecki jako historyk opublikował szereg polskich dokumentów z kościelnych procesów i egzekucji kobiet, głównie posądzanych o czary. Dokumenty te miały być według jego deklaracji odkryte przezeń w archiwach sądowych lub kościelnych, zwykle jako relacje świadków danych wydarzeń. Historyk, profesor Janusz Tazbir analizując język dokumentów, zwracając uwagę na niepodawanie przez Wawrzenieckiego miejsca ich przechowywania, a także weryfikując dane z nich pochodzące z innymi archiwaliami epoki, uznał, że są to fałszerstwa Wawrzenieckiego, polegające albo na zmyśleniu całego wydarzenia (np. proces 21 kobiet w Nieszawie w 1721), albo na opisaniu znanego z innych źródeł przypadku, lecz z fikcyjnym zakończeniem (np. Wawrzeniecki opublikował dokument opisujący spalenie na stosie Nawojki). Jednocześnie Tazbir zwrócił uwagę, że falsyfikaty Wawrzenieckiego, pisane żywym językiem i zawierające drastyczne opisy, są często przywoływane jako autentyczne dokumenty z epoki zarówno w literaturze popularnej, jak i w niektórych pracach naukowych. 
Był odkrywcą pierwszych na ziemiach polskich zabytków z obsydianu, jak również pierwszego pochówku z okresu wędrówek ludów (VI-VIII wiek). Jako pierwszy odkrył i opisał dobrze zachowane okazy ceramiki z uchami półksiężycowatymi ("ansa lunata") i ślady ziemianek. Prowadził wykopaliska na miejscu bitwy pod Racławicami, dokonując jej opisu na podstawie znalezisk.
Poglądy i kontrowersje.
Jego kontrowersyjne poglądy wywoływały w świecie nauki i wśród artystów wiele sporów, zwłaszcza że Wawrzeniecki miał tendencję do fanatycznej zaciekłości w obronie swoich stanowisk. Brutalna walka środowiskowa doprowadziła do tego, że zwalczało go krakowskie środowisko archeologiczne związane z Akademią Umiejętności (zwłaszcza Włodzimierz Demetrykiewicz), a także malarze skupieni wokół akademii plastycznej i Jana Stanisławskiego. Wawrzeniecki miał zwyczaj nazywać to środowisko "fikcyjnymi pseudoautorytetami" pogrążonymi we "własnej nicości". Wydał też własnym nakładem broszurę zatytułowaną "Odprawa 70-ciu i p. Mehofferowi. Ponure fakty z ewolucji etyki tzw. inteligencji Galicyjskiej".
W 1912 r. opublikował broszurę "Dlaczego w 1912 r. zanikło pojmowanie malarstwa historycznego i dziejowego momentu kulturalnego?" Bronił w niej fundamentalnego znaczenia historyzmu w malarstwie polskim i ubolewał nad jego wyparciem przez nowe trendy chwalone przez krytyków. Zwalczał bezwzględnie wszystko, co prowadziło do zastąpienia historycznych motywów plastycznych symbolizmem, gatunkiem rodzajowym, zwykłym pejzażem, czy martwą naturą. Tępił więc Stanisława Witkiewicza i jego mocno realistyczne pejzaże, pasję kolekcjonerską (secesja, japońszczyzna) Feliksa Jasieńskiego, "nieuctwo i niedołęstwo" Młodej Polski, czy symbolizm szkoły Kazimierza Stabrowskiego. Cenił natomiast malarstwo Jana Matejki, uważając tego artystę za "geniusza Europy". Oprócz niego za bardzo wartościowych malarzy uważał Artura Grottgera, Januarego Suchodolskiego, Wojciecha Gersona, Józefa Brandta, Juliusza Kossaka, Maksymiliana Gierymskiego, Józefa Chełmońskiego, a przede wszystkim Henryka Siemiradzkiego.
Afirmując czasy pogańskie Wawrzeniecki stawiał wyraźną cezurę pomiędzy nimi a późniejszym okresem po chrystianizacji. Czasy przedchrześcijańskie uważał za okres żywiołowej, samoistnej, nieskrępowanej i rdzennej kultury, a czasy późniejsze za okres kultury narzuconej represyjnie i niszczącej ciągłość "cywilizacji polskiej". Krytykował zarówno kler katolicki, jak i Niemców za wytępienie w Polsce słowiańskiej rodzimości. Potępiał też sztukę gotycką, jako wpływ obcy – zakonny i niemiecki, a renesans, jako "małpowanie" Włochów i Francuzów. Był reprezentantem totalnej krytyki obcości w kulturze polskiej. Pierwotna słowiańskość jego zdaniem reprezentowała wartości bezcenne, zaprzepaszczone przez interwencję Kościoła.

</doc>
<doc id="1169518" url="https://pl.wikipedia.org/wiki?curid=1169518" title="Niegodność dziedziczenia">
Niegodność dziedziczenia

Niegodność dziedziczenia – instytucja regulowana przez art. 928 IV księgi polskiego Kodeksu cywilnego (prawo spadkowe). Spadkobiercę wyłączonego od dziedziczenia z powodu uznania za niegodnego dziedziczenia, traktuje się w taki sposób, jak gdyby nie dożył otwarcia spadku.
Uznanie za niegodnego dziedziczenia może być dokonane wyłącznie przez sąd i tylko w przypadkach, kiedy spadkobierca:
Legitymację do domagania się uznania spadkobiercy za niegodnego dziedziczenia ma każdy, kto ma w tym interes prawny. Z żądaniem tym można wystąpić w ciągu roku od dnia, w którym powzięto informację o przyczynie niegodności, jednakże nie później niż przed upływem lat trzech od otwarcia spadku.
Jeżeli jednak spadkodawca przebaczy spadkobiercy, który mógłby na podstawę ww. przesłanek zostać uznany za niegodnego dziedziczenia, to spadkobierca taki nie może zostać uznany za niegodnego. Jeżeli natomiast przebaczenie nastąpiło w chwili, kiedy spadkodawca nie miał zdolności do czynności prawnych, to przebaczenie takie jest skuteczne, pod warunkiem, że nastąpiło ono z dostatecznym rozeznaniem.
Spadkobierca wyłączony od dziedziczenia z powodu uznania za niegodnego dziedziczenia jest traktowany w taki sposób, jak gdyby nie dożył otwarcia spadku. Przyjęta w ten sposób fikcja prawna nie wyklucza dziedziczenia po zmarłym spadkodawcy przez osoby uprawnione do dziedziczenia po osobie uznanej za niegodną dziedziczenia. Tytułem przykładu: jeżeli uprawniony do dziedziczenia po spadkodawcy jego syn zostanie uznany za niegodnego dziedziczenia, po spadkodawcy dziedziczą jego małżonka i zstępni lub w ich braku, inni spadkobiercy.

</doc>
<doc id="1169521" url="https://pl.wikipedia.org/wiki?curid=1169521" title="Kurashiki">
Kurashiki

 – miasto w Japonii, na wyspie Honsiu, w prefekturze Okayama. 
Położenie.
Leży w południowej części prefektury nad Morzem Wewnętrznym, graniczy z miastami:
Historia.
Prawa miejskie otrzymało 1 kwietnia 1928 roku.
Przemysł.
W mieście rozwinął się przemysł: przetwórczy ropy naftowej, środków transportu, chemiczny, lotniczy, włókienniczy, metalowy oraz poligraficzny.
Zobacz też.
Profil miasta (oficjalna strona)

</doc>
<doc id="1169525" url="https://pl.wikipedia.org/wiki?curid=1169525" title="Rofekoksib">
Rofekoksib



</doc>
<doc id="1169530" url="https://pl.wikipedia.org/wiki?curid=1169530" title="Ulica Mikołaja Kopernika">
Ulica Mikołaja Kopernika

Ulica Mikołaja Kopernika – popularna nazwa ulic w Polsce;

</doc>
<doc id="1169532" url="https://pl.wikipedia.org/wiki?curid=1169532" title="Organizacja zbiorowego zarządzania prawami autorskimi lub prawami pokrewnymi">
Organizacja zbiorowego zarządzania prawami autorskimi lub prawami pokrewnymi

Organizacja zbiorowego zarządzania prawami autorskimi lub prawami pokrewnymi (OZZ) – rodzaj organizacji, która zgodnie z polską ustawą o prawie autorskim uczyniła swoim statutowym zadaniem zbiorowe zarządzanie i ochronę powierzonych im praw autorskich lub praw pokrewnych oraz wykonywanie uprawnień wynikających z ustawy.
Organizacje zbiorowego zarządzania prawami działające w Polsce.
Na mocy decyzji ministra odpowiadającego za dział administracji rządowej – kultura i ochrona dziedzictwa narodowego wydanych na podstawie art. 104 § 1 kodeksu postępowania administracyjnego i art. 104 ust. 3 ustawy z dnia 4 lutego 1994 roku o prawie autorskim i prawach pokrewnych – działają następujące organizacje zbiorowego zarządzania:
Od 19 lipca 2018 roku kwestie prawne dotyczące organizacji zbiorowego zarządzania prawami normuje ustawa z dnia 15 czerwca 2018 r. o zbiorowym zarządzaniu prawami autorskimi i prawami pokrewnymi ().

</doc>
<doc id="1169533" url="https://pl.wikipedia.org/wiki?curid=1169533" title="1998 KY26">
1998 KY26

1998 KY26 – planetoida z grupy Apollo należąca do obiektów NEO okrążająca Słońce w ciągu 1 roku i 135 dni w średniej odległości 1,23 j.a. Została odkryta 2 czerwca 1998 roku w programie Spacewatch. Nazwa planetoidy jest oznaczeniem tymczasowym.
Właściwości fizyczne.
Jej orbita charakteryzuje się tym, że planetoida w trakcie swojego obiegu przecina orbitę Ziemi. 8 czerwca 1998 minęła Ziemię w odległości zaledwie 800 000 km (niewiele więcej od dwukrotnej odległości Księżyca od Ziemi). Obiekt ten ma kształt zbliżony do sferycznego o średnicy zaledwie ok. 30 m. Szybko rotuje wokół własnej osi (w czasie zaledwie 10 min. i 42 s). Z racji niewielkich rozmiarów może być klasyfikowany jako meteoroid.
Podczas zbliżenia do Ziemi dokonano radarowego badania tego ciała, dzięki czemu można było poznać jego kształt.

</doc>
<doc id="1169534" url="https://pl.wikipedia.org/wiki?curid=1169534" title="Współczesny męczennik">
Współczesny męczennik

Współczesny męczennik (fr. "Le martyr moderne") – rzeźba francuskiego artysty Frédérica Auguste'a Bartholdiego, twórcy Statuy Wolności. Zadedykowana została narodowi polskiemu w dowód uznania za patriotyczną postawę w czasie powstania styczniowego.
Pomnik przedstawia przykutego do skały nagiego mężczyznę o zniekształconej bólem twarzy. Z przodu skały, na której leży mężczyzna, artysta umieścił ostrze kosy z wyrytym na nim napisem "LE MARTYR MODERNE". Z prawej strony mężczyzny wyobrażony jest orzeł o dwóch głowach wbijający pazury i dziób w jego tors. Oryginalna rzeźba została wykonana w formie gipsowej. 
Zainspirowana upadkiem powstania styczniowego rzeźba powstała w 1864 roku. Poruszony narastającymi represjami zaborcy rosyjskiego autor chciał stworzyć dzieło przedstawiające w alegoryczny sposób bohaterstwo i cierpienie Polaków. "Współczesny męczennik" został pierwszy raz wystawiony w roku powstania na Salonie Paryskim, a obecnie znajduje się w muzeum artysty w jego rodzinnym mieście, Colmarze.
O wykonaniu odlewu rzeźby we francuskiej odlewni Strassacker i sprowadzeniu jej do Polski w ramach "Sezonu Polskiego we Francji" zadecydował w 2005 Waldemar Dąbrowski, minister kultury. Od marca do czerwca 2005 eksponowana była na dziedzińcu Zamku Królewskiego w Warszawie. Obecnie znajduje się w zbiorach Centrum Rzeźby Polskiej w Orońsku.

</doc>
<doc id="1169535" url="https://pl.wikipedia.org/wiki?curid=1169535" title="Starostowie małogoscy">
Starostowie małogoscy

Starostowie małogoscy – pierwszym starostą małogoskim był późniejszy miecznik krakowski Zyndram z Maszkowic herbu Słońce. Rezydencja starosty małogoskiego niegrodowego znajdowała się w Cieślach. Około 1638 roku starosta małogoski Samuel z Brzezia Lanckoroński wzniósł nowy dwór i utrzymywał w Cieślach chorągiew jazdy.

</doc>
<doc id="1169539" url="https://pl.wikipedia.org/wiki?curid=1169539" title="TH Unia Oświęcim">
TH Unia Oświęcim



</doc>
<doc id="1169540" url="https://pl.wikipedia.org/wiki?curid=1169540" title="Henderson Lawrence Joseph">
Henderson Lawrence Joseph



</doc>
<doc id="1169541" url="https://pl.wikipedia.org/wiki?curid=1169541" title="Andrzej Bętkowski">
Andrzej Bętkowski

Andrzej Krzysztof Bętkowski (ur. 28 grudnia 1951 w Skarżysku-Kamiennej) – polski polityk, nauczyciel i samorządowiec. Poseł na Sejm VI i VII kadencji, w latach 2015–2018 wicewojewoda świętokrzyski, od 2018 marszałek województwa świętokrzyskiego.
Życiorys.
Syn Bolesława i Marianny. Ukończył studia w Akademii Wychowania Fizycznego w Krakowie z tytułem zawodowym magistra wychowania fizycznego. Odbył podyplomowe studia w Instytucie Nauk Prawnych PAN w Warszawie (prawno-samorządowe) oraz w AWF w Poznaniu (organizacja i zarządzanie sportem). Został porucznikiem rezerwy (Szkoła Oficerów Rezerwy we Wrocławiu).
Od 1975 był nauczycielem wychowania fizycznego i trenerem lekkoatletyki. W 1990 rozpoczął prowadzenie własnej działalności gospodarczej. W 2000 przystąpił do Stowarzyszenia „Wspólnota Polska”. Członek władz lokalnych ochotniczej straży pożarnej.
Od 1998 do 1999 (z ramienia Akcji Wyborczej Solidarność) i od 2006 do 2007 (z ramienia Prawa i Sprawiedliwości, do którego wstąpił w 2003) zasiadał w sejmiku świętokrzyskim. Od 1999 do 2002 zajmował stanowisko starosty powiatu skarżyskiego. W latach 2002–2006 był radnym tego powiatu, jako przewodniczący klubu radnych „Porozumienie Prawicy”.
W wyborach parlamentarnych w 2007 z ramienia PiS uzyskał mandat poselski, otrzymując w okręgu kieleckim 3112 głosów. W wyborach w 2011 z powodzeniem ubiegał się o reelekcję, dostał 4591 głosów. W 2015 nie został wybrany na kolejną kadencję. 21 grudnia tego samego roku mianowany wicewojewodą świętokrzyskim.
22 listopada 2018 został wybrany na marszałka województwa świętokrzyskiego w miejsce Adama Jarubasa.
Odznaczenia.
W 2019 odznaczony przez prezydenta Andrzeja Dudę Krzyżem Oficerskim Orderu Odrodzenia Polski. W 2021 otrzymał Krzyż XXX-lecia Ordynariatu Polowego.

</doc>
<doc id="1169543" url="https://pl.wikipedia.org/wiki?curid=1169543" title="Utlenianie komórkowe">
Utlenianie komórkowe



</doc>
<doc id="1169545" url="https://pl.wikipedia.org/wiki?curid=1169545" title="Shaun Derry">
Shaun Derry

Shaun Peter Derry (ur. 6 grudnia 1977 w Nottingham) – angielski piłkarz, który występował na pozycji defensywnego pomocnika.
Kariera klubowa.
Shaun Derry zawodową karierę rozpoczynał w Notts County, gdzie od 1995 do 1998 roku rozegrał 79 spotkań. Następnie za 700 tysięcy funtów trafił do Sheffield United, gdzie od razu wywalczył sobie miejsce w podstawowej jedenastce. W 2002 roku za 300 tysięcy funtów roku trafił do Portsmouth, a później za 400 tysięcy do Crystal Palace.
W 2004 roku Derry został wypożyczony do Nottingham Forest, a w lutym 2005 roku znalazł zatrudnienie w Leeds United, w barwach którego zadebiutował w meczu z West Hamem. W klubie z Elland Road Shaun stał się jednym z ulubieńców kibiców, między innymi dzięki swojej zawziętości, agresywności i grze do końca. Ten defensywny pomocnik wielokrotnie zakładał na ramię opaskę kapitańską angielskiego zespołu. Niestety idącą w dobrym kierunku karierę Derry'ego wstrzymała poważna kontuzja, przez którą Anglik musiał pauzować przez wiele miesięcy. Taką wersję przynajmniej podtrzymywały władze drużyny. Jak się jednak później okazało, Derry nie grał, ponieważ został odsunięty od składu. Powodem było to, że Anglik był głównym podejrzanym w sprawie podania trenerowi Crystal Palace składu Leeds przed rozpoczęciem meczu między tymi dwoma klubami.
Następnie Shaun został wypożyczony właśnie do Crystal Palace, gdzie miał grać do stycznia 2008 roku. 22 stycznia Anglik jednak na stałe przeniósł się do drużyny „Orłów”. W sezonie 2008/2009 został kapitanem swojego zespołu zastępując Marka Hudsona, który odszedł do Charltonu.
W 2010 roku Derry przeszedł do Queens Park Rangers.

</doc>
<doc id="1169551" url="https://pl.wikipedia.org/wiki?curid=1169551" title="SOSN">
SOSN



</doc>
<doc id="1169556" url="https://pl.wikipedia.org/wiki?curid=1169556" title="Okręg wyborczy Southampton Itchen">
Okręg wyborczy Southampton Itchen

Okręg wyborczy Southampton Itchen powstał w 1950 r. i wysyła do brytyjskiej Izby Gmin jednego deputowanego. Obejmuje wschodnią część miasta Southampton.

</doc>
<doc id="1169558" url="https://pl.wikipedia.org/wiki?curid=1169558" title="Prionailurus bengalensis">
Prionailurus bengalensis



</doc>
<doc id="1169562" url="https://pl.wikipedia.org/wiki?curid=1169562" title="Fryderyk Miescher">
Fryderyk Miescher



</doc>
<doc id="1169565" url="https://pl.wikipedia.org/wiki?curid=1169565" title="Lista gwiazd w gwiazdozbiorze Cefeusza">
Lista gwiazd w gwiazdozbiorze Cefeusza

Zestawienie to zawiera gwiazdy o wielkości gwiazdowej do 6,5m w gwiazdozbiorze Cefeusza. Dodatkowo uwzględniono w nim inne ciekawe obiekty gwiazdowe.

</doc>
<doc id="1169573" url="https://pl.wikipedia.org/wiki?curid=1169573" title="Alpha Cephei">
Alpha Cephei



</doc>
<doc id="1169576" url="https://pl.wikipedia.org/wiki?curid=1169576" title="Wang Hao (szachista)">
Wang Hao (szachista)

Wang Hao, chiń. 王皓, pinyin Wáng Hào (ur. 4 sierpnia 1989 w Harbinie) – chiński szachista, arcymistrz od 2005 roku.
Kariera szachowa.
Sukcesy międzynarodowe zaczął odnosić w bardzo młodym wieku. W roku 1999 zdobył w Oropesa del Mar brązowy medal mistrzostw świata juniorów do lat 10. W 2002 wywalczył wraz z drużyną złoty medal na olimpiadzie juniorów (do lat 16) w Kuala Lumpur, osiągnięcie to powtarzając dwa lata później w Kozhikode (gdzie zdobył drugi złoty medal, za indywidualny wynik na I szachownicy). W 2005 odniósł kolejne znaczące sukcesy: będąc jeszcze zawodnikiem nieutytułowanym samodzielnie zwyciężył w otwartym turnieju w Dubaju (w którym startowało m.in. 53 arcymistrzów) oraz triumfował (z niecodziennym wynikiem 10 pkt w 11 partiach) w kolejnym "openie" w Kuala Lumpur. Podzielił również I m. w turnieju strefowym w Pekinie, dzięki czemu wystąpił w Pucharze Świata, przegrywając w I rundzie z Władimirem Małachowem. W 2006 podzielił II m. (za Zhang Pengxiangiem, wspólnie z Zhang Zhongiem) w Singapurze, natomiast w 2007 zajął w Cebu City II m. indywidualnych mistrzostwach Azji oraz zdobył brązowy medal w mistrzostwach świata juniorów do lat 20, rozegranych w Erywaniu. W 2008 zajął I m. (wspólnie z Wang Yue i Hannesem Stefanssonem) w Reykjavíku oraz osiągnął najlepszy indywidualny wynik (3½ pkt w 5 partiach) w drużynowym meczu Chiny–Rosja, natomiast w 2009 podzielił II m. (za Pawło Eljanowem, wspólnie z Borkim Predojeviciem) w turnieju "Bosna" w Sarajewie oraz zwyciężył (wspólnie z Zhou Jianchao) w turnieju strefowym w Pekinie. W 2010 odniósł samodzielne zwycięstwo w 40. edycji turnieju "Bosna". W 2012 zwyciężył w Biel, wyprzedzając m.in. Magnusa Carlsena.
Wielokrotnie reprezentował Chiny w turniejach drużynowych, m.in.:
Najwyższy ranking w dotychczasowej karierze osiągnął 1 kwietnia 2020, z wynikiem 2763 punktów zajmował wówczas 12. miejsce na światowej liście FIDE, jednocześnie zajmując 2. miejsce wśród chińskich szachistów.

</doc>
<doc id="1169577" url="https://pl.wikipedia.org/wiki?curid=1169577" title="Autostopowicz (film 1986)">
Autostopowicz (film 1986)

Autostopowicz (tytuł oryg. "The Hitcher") – amerykański film fabularny z 1986 roku w reżyserii Roberta Harmona.
Opis fabuły.
Młody kierowca Jim Halsey jedzie do Kalifornii. Jest zmęczony, przysypia. Na drodze dostrzega przemokniętego autostopowicza. Wpuszcza go do samochodu, licząc, że rozmowa z nieznajomym umili mu jazdę i pozwoli nie zasnąć. Pasażer okazuje się być jednak kiepskim rozmówcą, na zadawane pytania zbywa chłopaka ironicznymi uśmieszkami, podaje mu jedynie swoje imię (John Ryder). W końcu przyznaje się Halseyowi do tego, że kiedyś popełnił morderstwo i że teraz jego też zabije. Przystawia mu nóż do gardła i każe wymówić słowa "chcę umrzeć". Jednak kierowcy w odruchu desperacji udaje się wyrzucić psychopatę z samochodu. Po jakimś czasie dostrzega samochód z rodziną z małym dzieckiem. Ogarnia go przerażenie, gdy okazuje się, że w samochodzie znajduje się także John Ryder. Halsey próbuje ostrzec rodzinę, ale ta nie rozumie, o co mu chodzi, a chłopak w końcu musi zjechać z autostrady, by uniknąć kolizji z autokarem. Po jakimś czasie odnajduje na autostradzie porzucony samochód napotkanej rodziny. Okazuje się, że Ryder zamordował całą rodzinę i odszedł. Halsey dociera do opuszczonego hangaru i próbuje zadzwonić po pomoc, jednak w tym momencie w hangarze pojawia się Ryder, lecz nie zabija chłopaka. Wychodzi na zewnątrz i bierze kolejnego stopa. Halsey wsiada do samochodu i rusza przed siebie; po jakimś czasie znowu spotyka na drodze psychopatę, ten zagania go aż na stację benzynową, którą za pomocą benzyny i zapałek wysadza w powietrze. Halseyowi ledwo udaje się z niej uciec. Dociera do baru, gdzie spotyka dziewczynę imieniem Nash. Tam też dzwoni po policję. Docierający na miejsce policjanci aresztują Halseya, który staje się głównym podejrzanym morderstw dokonanych przez Rydera, tym bardziej że w czasie pobytu w jego samochodzie psychopata podrzucił mu do kieszeni nóż. Na posterunku policja wątpi w winę Halseya, jednak do przyjazdu federalnych zamyka go w celi. Następnego dnia, gdy Jim się budzi, okazuje się, że w czasie, gdy spał, Ryder wdarł się na posterunek, otworzył jego celę i wymordował wszystkich policjantów. Gdy Halsey słyszy policyjne syreny, wpada w panikę i ucieka, jednak jakiś czas później uprowadza radiowóz z dwoma policjantami i każe im się połączyć z ich dowódcą - kapitanem Esteridge'm. Próbuje go przekonać, że jest niewinny, jednak w tym momencie do ich radiowozu podjeżdża John Ryder, zabija dwóch uprowadzonych przez Halseya policjantów i odjeżdża. Zrozpaczony młodzieniec wysiada z samochodu i dociera do pobliskiego baru, gdzie ponownie spotyka swojego prześladowcę. Gdy tamten odchodzi do baru, podjeżdża autobus, do którego Halsey postanawia wsiąść. Wśród pasażerów dostrzega Nash. Dziewczyna okazuje się być przekonana o niewinności Halseya. Gdy autobus zostaje zatrzymany przez policjantów, broni go, narażając życie. Uprowadzają samochód, po czym wspólnie uciekają przed pościgiem, prowadzonym także przez helikopter. Jednak nagle na miejscu ponownie pojawia się John Ryder, który zabija wszystkich ścigających Halseya i Nash policjantów, strzelając do helikoptera, który spada na ziemię i dochodzi do jego kolizji z samochodami. Tymczasem młodzi docierają do hotelu, gdzie postanawiają spędzić noc. Jednak Ryder również dostaje się do hotelu i uprowadza Nash. Przywiązuje ją do dwóch wielkich ciężarówek. Jeśli któraś z nich ruszy, Nash zostanie rozerwana na pół. Na miejsce przybywa policja, która jednak nie jest w stanie nic zrobić. Jeśli Ryder zostanie zastrzelony, zwolni pedał sprzęgła i ciężarówka ruszy. Jim Halsey okazuje się być jedyną nadzieją - policja prosi go, aby w jakiś sposób wpłynął na Rydera. Ten jednak okazuje się być niewzruszony na słowa młodzieńca i rusza ciężarówką, zabijając Nash. John Ryder zostaje aresztowany, a w czasie przesłuchania policja dochodzi do wniosku, że nic o nim nie wie. Mężczyzna nie był dotąd karany, nie ma prawa jazdy ani nawet świadectwa urodzenia. Na pytanie skąd jest, Ryder odpowiada: "z Disneylandu". Halsey ma okazję porozmawiać z Ryderem, jednak pluje mu w twarz i zostaje wyprowadzony. Kapitan Esteridge odwozi go samochodem do domu. Jednak Halsey wyrywa mu pistolet zza pasa i każe wysiąść z samochodu. Kradnie radiowóz i dogania ciężarówkę konwojową, która przewozi Rydera. Okazuje się, że psychopata zabił strażników i próbuje uciec. Udaje mu się wskoczyć na samochód Halseya. Po krótkim pojedynku pada jak na ziemię. Młodzieniec dochodzi do wniosku, że szaleniec nie żyje i chce odejść, jednak John Ryder nagle wstaje i patrzy na chłopaka z ironicznym uśmiechem. Chwilę później Jim Halsey zabija Rydera trzema strzałami.

</doc>
<doc id="1169585" url="https://pl.wikipedia.org/wiki?curid=1169585" title="Polski Klub Telegrafistów">
Polski Klub Telegrafistów

Polski Klub Telegrafistów (SPCWC-PZK) – specjalistyczny klub Polskiego Związku Krótkofalowców.
Powstał 11 listopada 1995 r. z inicjatywy redakcji magazynu MK QTC. Członkiem może zostać licencjonowany nadawca lub nasłuchowiec, który wykaże się praktycznymi umiejętnościami ręcznego nadawania i odbierania na słuch znaków alfabetu Morse’a. Wymagane jest przeprowadzenie co najmniej 100 łączności radiowych, bez pomocy urządzeń automatycznie kodujących i dekodujących CW.
Klub wydaje dyplom wyczynowy "SP DX Award" za potwierdzone kartami QSL łączności radiowe z co najmniej 100 różnymi Krajami DXCC, jest także współorganizatorem kilku zawodów krótkofalarskich HF i VHF, np. "NKP Contest", "WARD Contest", "SP CW Contest", "PGA Contest" i.in.
SPCWC-PZK należy do Związku Europejskich Klubów Telegraficznych – EUCW.

</doc>
<doc id="1169588" url="https://pl.wikipedia.org/wiki?curid=1169588" title="Franciszek Nowakowski">
Franciszek Nowakowski



</doc>
<doc id="1169591" url="https://pl.wikipedia.org/wiki?curid=1169591" title="Belber d'a Zinca">
Belber d'a Zinca



</doc>
<doc id="1169594" url="https://pl.wikipedia.org/wiki?curid=1169594" title="Osso d'a Zinca">
Osso d'a Zinca



</doc>
<doc id="1169595" url="https://pl.wikipedia.org/wiki?curid=1169595" title="Torrén d'a Zinca">
Torrén d'a Zinca



</doc>
<doc id="1169600" url="https://pl.wikipedia.org/wiki?curid=1169600" title="Reginald Punnett">
Reginald Punnett

Reginald Crundall Punnett (ur. 20 czerwca 1875 w Tonbridge, zm. 3 stycznia 1967 w Bilbrook) – angielski genetyk.
Wraz z angielskim biologiem Williamem Batesonem odkrył sprzężenie genetyczne (sprzężenie cech). Przyczynił się do spopularyzowania genetyki oraz jej komercyjnego wykorzystania.
Edukacja i kariera naukowa.
Ukończył Gonville and Caius College na Uniwersytecie Cambridge, gdzie początkowo studiował medycynę, a ostatecznie zoologię. W 1901 został wybrany na członka Gonville and Caius College, a od roku 1904 pracował jako asystent prowadzący zajęcia w laboratorium () na Wydziale Zoologii Uniwersytetu Cambridge.
Już w trakcie studiów magisterskich brał udział w badaniach nad wstężnicami. Upamiętnieniem jego wkładu w te badania są nazwy nadane takim gatunkom jak "Baseodiscus punnetti", "Cerebratulus punnetti" czy "Punnettia splendida". W związku z planowanym badaniem doświadczalnym nawiązał w 1903 roku kontakt z genetykiem Williamem Batesonem, co wywarło decydujący wpływ na wybór pola dalszych zainteresowań naukowych.
W roku 1905 Punnett opublikował "Mendelism", pierwszy i długo uważany za najlepszy podręcznik genetyki. Badania prowadzone wspólnie z Batesonem w latach 1904–1910 doprowadziły do odkrycia wielu praw klasycznej genetyki mendlowskiej dotyczących na przykład determinacji płci, dziedziczenia cech sprzężonych z płcią czy genów komplementarnych. Odkryli oni też pierwsze sprzężenie cech kodowanych przez geny autosomalne. W roku 1908 na jego prośbę zaprzyjaźniony matematyk, towarzysz gry w krykieta, Godfrey Harold Hardy zajął się wyjaśnieniem przyczyny, dla której cechy dominujące nie rozpowszechniają się z biegiem czasu w całej populacji, występując u jej stałego odsetka. Praca matematyka doprowadziła do sformułowania prawa Hardy’ego-Weinberga. W roku 1911 Punnett wraz z Batesinem założyli czasopismo "", które aż do śmierci Batesona w roku 1926 wspólnie redagowali. W roku 1912 Punnett został na Uniwersytecie Cambridge profesorem pierwszej w Anglii katedry genetyki. W tym samym roku został wybrany na członka Royal Society.
Podczas I wojny światowej Reginald Punnett służył w Wydziale Produkcji Żywności Zarządu Rolnictwa ('). Wpadł tam na pomysł wykorzystywania sprzężonych z płcią cech upierzenia do selekcji przyszłych kur niosek – ze względu na problemy z zaopatrzeniem w paszę niekorzystna była hodowla kogucików; ich eliminacja spośród jednodniowych piskląt pozwalała na oszczędności paszy. Po zakończeniu wojny prowadził nadal badania nad drobiem. Ich owocem było wyhodowanie odmian kur, których kurczęta różniły się wyraźnie kolorem w zależności od płci, co znacznie ułatwiało ich selekcję (). Swoje badania w tej dziedzinie Punnett podsumował w wydanej w roku 1923 pracy '.
W roku 1940 Punnett przeszedł na emeryturę.
Życie prywatne.
Od czasu studiów Punnett wykazywał duże zainteresowanie sportem. Był zapalonym graczem w krykieta oraz w tenisa i squasha (przez wiele lat pełnił funkcję prezesa uczelnianych klubów tych sportów). Zmarł w trakcie rozgrywki brydżowej.
W roku 1913 Punnett poślubił Evelyn Maude Froude. Małżeństwo nie wydało potomstwa.

</doc>
<doc id="1169601" url="https://pl.wikipedia.org/wiki?curid=1169601" title="Franciszek Kandyd Nowakowski">
Franciszek Kandyd Nowakowski

Franciszek Kandyd Nowakowski (ur. 1813 w Poznaniu, zm. 1881) – polski pedagog, pisarz, publicysta, bibliotekarz i historyk. Syn Marcina i Joanny Kozłowskiej.
W Poznaniu ukończył Gimnazjum Marii i Magdaleny. Następnie kształcił się na uniwersytecie berlińskim, gdzie z jego inicjatywy powstało Koło Biblioteki i Czytelni Polskiej. Po ukończeniu studiów i zdobyciu w 1839 r. tytułu doktora filozofii powrócił do kraju i przez 15 lat pracował jako wychowawca dzieci w domu Franciszka Węgleńskiego. Od 1855 r. był wychowawcą i nauczycielem domowym w majątku hr. Branickich w Stawiszczach na Ukrainie.
Od roku 1866 aż do śmierci był kustoszem biblioteki Branickich w Suchej. Opracował m.in. zakupione przez Aleksandra Branickiego w 1851 r. zbiory Andrzeja E. Koźmiana, kolekcję graficzną kupioną w 1869 r. od J.I. Kraszewskiego oraz zakupioną w 1876 r. bibliotekę Karola Łaskiego.
Poza pracą bibliotekarza pełnił również szereg funkcji społecznych związanych z oświatą. Działał w Towarzystwie Pedagogicznym w Krakowie (od 1870 r.), w Zarządzie Przyjaciół Oświaty i jako członek protektor w Towarzystwie Bursy w Krakowie. Zasiadał również jako wiceprezes w radzie szkolnej okręgu Wadowickiego w Galicji.
Podczas wyprawy z Aleksandrem Branickim i Antonim St. Wagą do Nubii i Egiptu w latach 1863–1864 zajmował się gromadzeniem eksponatów archeologicznych i przyrodniczych. Z wyprawy tej przywiózł również szereg elementarzy i podręczników arabskich, perskich i hebrajskich, które stały się zalążkiem jego zbioru wydawnictw pedagogicznych, podręczników i elementarzy, liczącego ponad 1000 dzieł (w tym kolekcja 220 elementarzy z całego świata). Zbiory pedagogiczne po śmierci Nowakowskiego trafiły do Biblioteki Jagiellońskiej, a reszta jego księgozbioru została włączona do biblioteki Branickich.
Był autorem szeregu prac pedagogicznych, artykułów w prasie oraz publikacji "Źródła do dziejów Polski. zebrane i wydane przez Franciszka K. Nowakowskiego" (1841). Opublikował znalezione w Jerozolimie listy Jana III Sobieskiego i listy polskich pielgrzymów od XV wieku.

</doc>
<doc id="1169602" url="https://pl.wikipedia.org/wiki?curid=1169602" title="Mormi">
Mormi

Mormi ("Catopuma") – rodzaj ssaka z podrodziny kotów (Felinae) w obrębie rodziny kotowatych (Felidae).
Zasięg występowania.
Rodzaj obejmuje gatunki występujące w Azji (Chińska Republika Ludowa, Indie, Nepal, Bhutan, Bangladesz, Mjanma, Laos, Wietnam, Kambodża, Tajlandia, Malezja (włącznie z Borneo), Brunei, Indonezja (Sumatra i Borneo)).
Morfologia.
Długość ciała 53,3–105 cm, ogona 39,1–57,5 cm; masa ciała 1,95–15,7 kg (samce są większe i cięższe od samic).
Systematyka.
Podział systematyczny.
Czasami oba gatunki włącza się do rodzaju "Pardofelis", co stanowi jedną z pierwszych linii ewolucyjnych kotowatych. Do rodzaju należą następujące gatunki:

</doc>
<doc id="1169603" url="https://pl.wikipedia.org/wiki?curid=1169603" title="François-Eléonor-Elie de Moustier">
François-Eléonor-Elie de Moustier

hrabia François-Eléonor-Elie de Moustier (ur. 1751, zm. 1816) był francuskim dyplomatą.
Urodził się w Paryżu 15 marca 1751 roku, a zmarł w Bailli nieopodal wersalu 28 stycznia 1817.
Dnia 2 kwietnia 1777 roku F.E. Elie de Moustier poślubił Louise Millet.
W roku 1769 zaciągnął się do armii. Następnie służył w dyplomacji. Po misjach dyplomatycznych w Lizbonie i Neapolu, został w 1778 ministrem Francuskim u Elektora Trewiru. Do 1783 roku był ambasadorem w Londynie, kiedy zastąpił go Jean-Balthazar d'Adhémar. De Moustier z kolei w roku 1787 zastąpił Anne-Césara de La Luzerne'a na stanowisku ambasadora w USA. 
Pełnił funkcję ambasadora Francji w USA w latach 1787-1790. Na to stanowisko ambasadora polecał go min. jego amerykański odpowiednik w Paryżu (w okresie: 10 marca, 1785 - 26 IX 1789) Thomas Jefferson. Napisał tam: "Memoir on Louisiana", którego tematem był stan Luizjana. Jego rezydencję zakupił George Washington.
De Moustier nie cieszył się jednak zbyt dobrą opinią u Amerykanów. Raziły jego swobodne francuskie obyczaje i rząd francuski musiał go w 1791 roku odwołać.
Po zakończeniu swej misji dyplomatycznej w stanach w 1790 roku, został francuskim ambasadorem w Berlinie (był nim w latach 1790-1791). Odwołany z Berlina odmówił objęcia proponowanego mu stanowiska sekretarza Spraw Zagranicznych i został ambasadorem w Konstantynopolu. W tym czasie stał się otwartym wrogiem Rewolucji i poparł emigrantów rojalistycznych. Brał udział w wielu misjach reprezentując interesy ocalałych z rodziny królewskiej hrabiego Prowansji i hrabiego Artois. Podczas tzw. "stu dni Napoleona" towarzyszył Ludwikowi XVIII do Gandawy. W 1816 roku powrócił do swej posiadłości rodowej.

</doc>
<doc id="1169604" url="https://pl.wikipedia.org/wiki?curid=1169604" title="Trichotiodystrofia">
Trichotiodystrofia

Trichotiodystrofia, zespół Taya (ang. trichothiodystrophy, TTD) – rzadka choroba genetyczna należąca do dysplazji ektodermalnych, nieobjawiająca się nieprawidłową strukturą włosów i paznokci. U około połowy pacjentów stwierdza się nadmierną wrażliwość na światło słoneczne. Przyczyną schorzenia jest defekt molekularny upośledzający mechanizm naprawy przez wycinanie nukleotydu (NER), u którego podstaw leży mutacja w jednym z dwóch genów kodujących podjednostki helikazy TFIIH: ERCC2/XPD albo ERCC3/XPB.

</doc>
<doc id="1169605" url="https://pl.wikipedia.org/wiki?curid=1169605" title="Cisza radiowa">
Cisza radiowa

Cisza radiowa – sytuacja, w której wszystkie stacjonarne i ruchome nadajniki radiowe na danym obszarze przestają wysyłać sygnał.
Zasadniczo stosowana jest w wojsku i ma na celu ukrycie pozycji lub zamiarów własnych sił, jak na przykład przed atakiem Japończyków na Pearl Harbor, ale też dla ułatwienia działania radioteleskopów czy na morzu, by umożliwić usłyszenie słabych sygnałów SOS.
Nieaktualne po wprowadzeniu systemu GMDSS:
(W radiokomunikacji morskiej na ciszę radiową przeznaczone są trzy minuty po każdej pełnej godzinie i po każdej półgodzinie (w tym czasie zabronione jest prowadzenie jakiejkolwiek korespondencji, poza łącznością w niebezpieczeństwie, łącznością pilną i łącznością bezpieczeństwa).
Pierwsza minuta ciszy radiowej służy wyłącznie do nasłuchiwania komunikatów łączności w niebezpieczeństwie.
Druga minuta ciszy radiowej przeznaczona jest na nadawanie komunikatów pilnych, trzecia zaś na łączność bezpieczeństwa (ostrzegawczą).

</doc>
<doc id="1169606" url="https://pl.wikipedia.org/wiki?curid=1169606" title="SPCWC-PZK">
SPCWC-PZK



</doc>
<doc id="1169607" url="https://pl.wikipedia.org/wiki?curid=1169607" title="Pierre Martin Ngô Đình Thục">
Pierre Martin Ngô Đình Thục

Pierre Martin Ngô Đình Thục, wiet. "Phêrô Máctinô Ngô Đình Thục" (IPA: [ŋo ɗîɲ tʰùkp]) (ur. 6 października 1897 w Phủ Cam, zm. 13 grudnia 1984 w Carthage) – wietnamski duchowny katolicki, arcybiskup metropolita Huế w latach 1960–1968, arcybiskup tytularny Bulla Regia w latach 1968–1984.
Pierre Martin Ngô Đình Thục był jednym z kilku hierarchów rzymskokatolickich, którzy w latach 70. XX wieku otwarcie sprzeciwili się postanowieniom Soboru Watykańskiego II i konsekrowali bez zgody papieża biskupów dla wspólnot tradycjonalistów katolickich.
Życiorys.
Pierre Martin Ngô Đình Thục pochodził z arystokratycznej rodziny wietnamskiej wyznającej katolicyzm. Był drugim synem cesarskiego ministra Ngô Đình Khả. Łączyło go bliskie pokrewieństwo z elitami politycznymi Wietnamu. Jego braćmi byli m.in. prezydent Wietnamu Południowego, Jean Baptiste Ngô Đình Diệm oraz generał Ngô Ðình Nhu. Jego siostrzeńcem był wietnamski kardynał, François Xavier Nguyễn Văn Thuận. 
Od młodości przeznaczony do kariery duchownej. W wieku 12 lat wstąpił do niższego seminarium duchownego w An Ninh, a następnie do wyższego seminarium duchownego w Huế. Po studiach w Wietnamie udał się po dalsze nauki do Europy. Był studentem Uniwersytetu Gregoriańskiego w Rzymie i Sorbony w Paryżu. 20 grudnia 1925 przyjął święcenia kapłańskie z rąk biskupa Eugeniusza Marii Józefa Allys.
W 1927 roku z doktoratami z teologii, filozofii i prawa kanonicznego powrócił do Wietnamu. Został wykładowcą akademickim. W 1938 roku otrzymał urząd wikariusza apostolskiego Vĩnh Long oraz został biskupem tytularnym Saesina. Sakrę biskupią przyjął 4 maja 1938 roku z rąk arcybiskupa Antonina Fernanda Drapier.
W 1957 roku założył uniwersytet w Đà Lạt. W 1960 roku został mianowany arcybiskupem metropolitą Huế. Z uwagi na pokrewieństwo z prezydentem Wietnamu Południowego jego osoba była w zainteresowaniu opinii publicznej. W trakcie wojny wietnamskiej przebywał poza Wietnamem Południowym, a po jej zakończeniu stał się emigrantem. Mieszkał w: Rzymie, Luksemburgu, Casamari, Arpino, a później w Tulonie.
Metropolita Ngô Đình Thục uczestniczył w obradach Soboru Watykańskiego II. Podczas tego zgromadzenia biskupów przyjął postawę integryzmu. W latach 70. XX wieku zbliżył się do ruchu katolickich tradycjonalistów nie zgadzających się z postanowieniami Soboru Watykańskiego II. 31 grudnia 1975 roku udzielił święceń kapłańskich kilku członkom Zakonu Karmelitanów od Najświętszego Oblicza z El Palmar de Troya, a następnie 11 stycznia 1976 roku bez zgody Stolicy Apostolskiej udzielił konsekracji biskupiej pięciu księżom palmariańskim, co stało się przyczyną jego ekskomuniki z mocy samego prawa ("latae sententiae").
Niedługo po tym wydarzeniu arcybiskup Pierre Martin Ngô Đình Thục zdołał pogodzić się z papieżem Pawłem VI, zerwał współpracę z sektą Clemente Domínguez y Gómeza. Po ponad rocznej pokucie powrócił do jedności z Kościołem rzymskokatolickim. W 1977 i 1978 roku dokonał jednak ponownie bez mandatu papieskiego konsekracji "sub conditione" dwóch byłych biskupów palmariańskich i jednego byłego biskupa starokatolickiego.
W 1981 roku ponownie ściągnął na siebie ekskomunikę "latae sententiae", gdy związał się z ruchem sedewakantyzmu i udzielił bez zgody Stolicy Apostolskiej sakry biskupiej byłemu dominikaninowi Michelowi Louisowi Guerardowi des Lauriers oraz dwóm meksykańskim teologom Moisesowi Carmona y Rivera i Adolfowi Zamora y Hernandez. W 1982 roku stało się głośne jego publiczne wystąpienie w Monachium, gdy ogłosił, że nie uznaje Jana Pawła II za papieża, a katedra rzymska jest jego zdaniem wakująca. 
Ostatnie lata życia arcybiskup Pierre Martin Ngô Đình Thục spędził w Stanach Zjednoczonych Ameryki jako episcopus vagans. Początkowo we wspólnocie amerykańskich sedewakantystów, a pod koniec życia w diasporze wietnamskich księży i zakonników w Carthage w stanie Missouri. Tuż przed śmiercią pojednał się z Rzymem.

</doc>
<doc id="1169610" url="https://pl.wikipedia.org/wiki?curid=1169610" title="Biliella d'a Zinca">
Biliella d'a Zinca



</doc>
<doc id="1169614" url="https://pl.wikipedia.org/wiki?curid=1169614" title="Morris Symonds">
Morris Symonds



</doc>
<doc id="1169616" url="https://pl.wikipedia.org/wiki?curid=1169616" title="Steelbath Suicide">
Steelbath Suicide

Steelbath Suicide – debiutancki studyjny album szwedzkiej melodic death metalowej grupy Soilwork. Został wydany 20 maja 1998 nakładem wydawnictwa Listenable Records. Reedycja została wydana w roku 2000 poprzez Century Media Records.

</doc>
<doc id="1169617" url="https://pl.wikipedia.org/wiki?curid=1169617" title="Aleja potępionych">
Aleja potępionych

Aleja potępionych lub Droga przez piekło (ang. "Damnation Alley", "Survival Run") – amerykański film s-f z 1977 roku, luźno nawiązujący do powieści Rogera Zelazny’ego "Aleja Potępienia".
Fabuła.
Po III wojnie światowej oś ziemi została zaburzona po wybuchach jądrowych. Stany Zjednoczone zamieniły się w pustynię. Kilku weteranów Lotnictwa: Denton (George Peppard), Tanner (Jan-Michale Vincent) i Keegan (Paul Winfield), muszą przebyć drogę przez najbardziej skażone i niebezpieczne rejony w poszukiwaniu śladów cywilizacji.

</doc>
<doc id="1169620" url="https://pl.wikipedia.org/wiki?curid=1169620" title="Plan gospodarczy">
Plan gospodarczy

Definicja planu.
"Plan działań danego sprawcy – to opis działań przezeń zamierzonych [...]; plan – to opis możliwego w przyszłości doboru i układu czynności zjednoczonych wspólnym celem lub możliwego w przyszłości doboru i układu części składowych wytworu czynności tak zjednoczonych" – [T. Kotarbiński].
Zgodnie z założeniami prakseologii (zasada sprawnego, racjonalnego działania), planowanie jest zjawiskiem występującym w praktycznie każdej sferze ludzkiego życia.
Plan gospodarczy.
Plan gospodarczy to decyzja dotycząca działania gospodarczego, a planowanie gospodarcze – proces tworzenia i podejmowania decyzji.
W zależności od ustroju politycznego danego państwa, występują różne formy planowania gospodarczego. W przypadku realnego socjalizmu mamy do czynienia z podejmowaniem decyzji przez centralne organy władzy państwowo-partyjnej, jest to tak zwane planowanie scentralizowane. Z kolei wolność planowania jest związana z ustrojami demokratycznymi, gdzie prawie wszystkie podmioty gospodarcze mogą samodzielnie podejmować decyzje odnośnie do swoich działań. Ograniczenia w wolnej gospodarce dotyczą tylko troski o wspólne dobro i ochrony poszczególnych podmiotów gospodarczych.
Planowanie ma charakter ciągły, składa się z ciągle powtarzalnych działań podejmowanych przez podmioty gospodarcze. Planowanie gospodarcze nie stoi w opozycji do wolności gospodarczej, ponieważ są to dwa połączone ze sobą procesy. Jedynie system socjalistyczny jest w tej kwestii odmienny.
Proces tworzenia planu gospodarczego.
Obecnie można wyróżnić dwie komórki, które zajmują się procesem tworzenia decyzji. Pierwsza odpowiedzialna jest za przygotowanie projektów decyzji, a druga za podjęcie decyzji. Praca zarówno w jednej, jak i w drugiej komórce wymaga odpowiedniej, fachowej wiedzy z danej branży oraz umiejętności stosowania fachowych procedur i środków technicznych. Decydenci, czyli ścisłe kierownictwo, podejmują ostateczną decyzję.
Celem każdego tworzonego planu gospodarczego jest osiągnięcie określonych celów przy zoptymalizowanym nakładzie czasu, kapitału i pracy oraz z jak najmniejszym negatywnym efektem zewnętrznym. Wewnętrznie spójne koncepcje świadczą o profesjonalizacji procesu tworzenia planu gospodarczego.
Treść i struktura planu zależy od wielu czynników, m.in.: celu działania, obszaru działania, wykonawców, wykorzystanych środków, sposobu realizacji decyzji oraz czasu. Każdy z tych czynników jest uwzględniany w procesie optymalizacyjnym, a ewentualny projekt decyzji jest powiązany z prognozą dotyczącą jego realizacji.
Sfery i podmioty planowania w gospodarce rynkowej.
W gospodarce rynkowej wśród uczestników procesu gospodarczego możemy wyróżnić trzy grupy. Każda z nich musi rozwiązywać w toku planowania działań właściwe sobie problemy.

</doc>
<doc id="1169623" url="https://pl.wikipedia.org/wiki?curid=1169623" title="Puma">
Puma

Puma ("Puma") – rodzaj drapieżnego ssaka z podrodziny kotów (Felinae) w rodzinie kotowatych (Felidae).
Zasięg występowania.
Rodzaj obejmuje jeden żyjący współcześnie gatunek występujący w Ameryce.
Morfologia.
Długość ciała (bez ogona) 86–155 cm, długość ogona 60–97 cm; masa ciała samic 34–48 kg, samców 53–72 kg (wyjątkowo do 120 kg).
Systematyka.
Podział systematyczny.
Do rodzaju należy jeden występujący współcześnie gatunek:
oraz gatunek wymarły:

</doc>
<doc id="1169625" url="https://pl.wikipedia.org/wiki?curid=1169625" title="Puma concolor">
Puma concolor



</doc>
<doc id="1169626" url="https://pl.wikipedia.org/wiki?curid=1169626" title="Puma yaguarondi">
Puma yaguarondi



</doc>
<doc id="1169627" url="https://pl.wikipedia.org/wiki?curid=1169627" title="McCarty Maclyn">
McCarty Maclyn



</doc>
<doc id="1169632" url="https://pl.wikipedia.org/wiki?curid=1169632" title="David Diaz">
David Diaz



</doc>
<doc id="1169633" url="https://pl.wikipedia.org/wiki?curid=1169633" title="(35396) 1997 XF11">
(35396) 1997 XF11

(35396) 1997 XF11 – planetoida z grupy Apolla należąca zarówno do obiektów NEO jak i PHA.
Odkrycie.
Planetoida (35396) 1997 XF11 została odkryta 6 grudnia 1997 roku w "Steward Observatory" w Kitt Peak w programie Spacewatch przez Jamesa Scottiego. Planetoida nie ma jeszcze nazwy własnej, a tylko oznaczenie tymczasowe i stały numer. 
Orbita.
Orbita (35396) 1997 XF11 nachylona jest pod kątem 4,10˚ do ekliptyki, a jej mimośród wynosi 0,484. Ciało to krąży w średniej odległości 1,44 j.a. wokół Słońca, na co potrzebuje ok. 1 rok i 268 dni. Peryhelium tego obiektu znajduje się w odległości 0,74 j.a., a aphelium 2,14 j.a. od Słońca, co oznacza, że w swoim ruchu orbitalnym planetoida ta przecina orbitę Ziemi. 26 października 2028 roku minie naszą planetę w bezpiecznej odległości 930 000 kilometrów (ok. 2,4 razy więcej niż wynosi odległość z Ziemi do Księżyca).

</doc>
<doc id="1169636" url="https://pl.wikipedia.org/wiki?curid=1169636" title="Expo 2000">
Expo 2000

Expo 2000 – wystawa światowa, która odbyła się w 2000 roku w Hanowerze w Niemczech.
Głównym tematem Expo 2000 był „Człowiek-Przyroda-Technika”. Założeniem wystawy było pokazanie możliwości osiągnięcia równowagi między rozwojem techniki, życiem człowieka i naturą.
Pawilon Polski.
Polska brała udział w tej wystawie tak jak przedstawiciele 155 państw świata.
Wystrój polskiego pawilonu składał się ze scenografii opartej na polskiej tradycji XIX-wiecznych drewnianych dworków i miasteczek. Jako formę kontaktu ze zwiedzającymi przedstawiona na ekspozycji była Wirtualna Klara – animacja komputerowa postaci współczesnej dziewczyny. Powodzeniem cieszyły się także prezentacje regionalne. Każdy z regionów przedstawiał przez 5 dni swój własny program.
Polska ekspozycja była ozdobiona maskotką, którą był bocian- przebój całej wystawy.
Pawilon polski był jedynym, w którym dzieci otrzymywały maskotki bezpłatnie.
Dolnośląską prezentację przygotował zespół pod przewodnictwem Grzegorza Romana we współpracy ze Stowarzyszeniem na Rzecz Promocji Dolnego Śląska, Stowarzyszeniem Architektów Polskich oraz Związku Polskich Artystów Plastyków (Oddziały Wrocław). W ramach ekspozycji wybrani artyści z regionu przygotowali rzeźby ślężańskiego misia – niedźwiedzia stojącego od około 3 tysięcy lat blisko Wrocławia na szczycie góry Ślęży. Każdy z artystów przygotował rzeźbę we własnej technice. Tomasz Urbanowicz był autorem szklanego misia, który obecnie zdobi siedzibę Muzeum Karkonoskiego w Jeleniej Górze, a jego szklana kula, która na wystawie reprezentowała górę Ślężę, jest obecnie rzeźbą centralną w agorze budynku w Strasburgu.

</doc>
<doc id="1169637" url="https://pl.wikipedia.org/wiki?curid=1169637" title="Dukt leśny">
Dukt leśny

Dukt leśny – specjalnie niezalesiany pas w lesie. Ten pas służy do podziału obszaru leśnego, na odrębne terytorialnie obszary danego lasu. Często wykorzystywany jest jako droga leśna.

</doc>
<doc id="1169638" url="https://pl.wikipedia.org/wiki?curid=1169638" title="Sworn to a Great Divide">
Sworn to a Great Divide

Sworn to a Great Divide – siódmy album szwedzkiej melodic death metalowej grupy Soilwork. Płyta została wydana 19 października 2007 na rynku europejskim i 23 października 2007 na terenie USA, w obydwu miejscach nakładem Nuclear Blast. Cały materiał z wyjątkiem wokalu został zarejestrowany w Not Quite Studios w Helsingborgu. Okładkę wydawnictwa przygotował grecki artysta Seth Siro Anton.
Pierwszym singlem pochodzącym z tego albumu jest "Exile", został on wydany 3 października 2007. Został do niego nakręcony teledysk, który został nagrany w Göteborgu. Od 15 października 2007 piosenkę można pobrać, a następnie wykorzystać w grze "Guitar Hero III" dostępnej na platformę Xbox 360.
Lista utworów.
Lista utworów z Edycji Limitowanej/Mailorder bonus DVD.
Live Concert:

</doc>
<doc id="1169641" url="https://pl.wikipedia.org/wiki?curid=1169641" title="Nanofotonika">
Nanofotonika

Nanofotonika – dział nauki zajmujący się badaniem zachowania światła w nanoskali.
Krzemowa nanofotonika (silicon nanophotonics) – polega na dodawaniu do elektronicznych układów krzemowych (procesorów) układów przesyłających informacje za pomocą sygnałów świetlnych. Planuje się, że układy nanofotoniczne będą odpowiedzialne za komunikację między rdzeniami.

</doc>
<doc id="1169643" url="https://pl.wikipedia.org/wiki?curid=1169643" title="Regionalna Dyrekcja Lasów Państwowych w Zielonej Górze">
Regionalna Dyrekcja Lasów Państwowych w Zielonej Górze

Regionalna Dyrekcja Lasów Państwowych w Zielonej Górze – jedna z 17 Regionalnych Dyrekcji Lasów Państwowych w Polsce. 
Charakterystyka.
RDLP Zielona Góra zajmują 4 527 km², w tym 4 328 km² powierzchni leśnej. W jej skład wchodzi 20 nadleśnictw: Babimost, Brzózka, Bytnica, Cybinka, Gubin, Krosno, Krzystkowice, Lipinki, Lubsko, Nowa Sól, Przytok, Sława Śląska, Sulechów, Szprotawa, Świebodzin, Torzym, Wolsztyn, Wymiarki, Zielona Góra, Żagań.

</doc>
<doc id="1169647" url="https://pl.wikipedia.org/wiki?curid=1169647" title="Zespół Birt-Hogg-Dubé">
Zespół Birt-Hogg-Dubé

Zespół Birt-Hogg-Dubé (ang. Birt-Hogg-Dubé syndrome, BHD, fibrofolliculomas with trichodiscomas and acrochordons, Hornstein-Knickenberg syndrome) – rzadka choroba genetyczna o dziedziczeniu autosomalnym dominującym, charakteryzująca się nienowotworowymi guzami skóry twarzy, klatki piersiowej i szyi, wywodzącymi się z komórek mieszków włosowych – włókniakoziarniczakami ("fibrofolliculomata"), torbielami płuc, skłonnością do samoistnej odmy opłucnowej, a także predyspozycją do guzów nowotworowych, zwłaszcza raka nerki. Zespół spowodowany jest mutacjami w genie "FLCN" w "locus" 17p11.2 kodującym folikulinę.
Zespół opisali w 1977 roku trzej kanadyjscy lekarze: Arthur R. Birt, Georgina R. Hogg i W. J. Dubé.

</doc>
<doc id="1169651" url="https://pl.wikipedia.org/wiki?curid=1169651" title="Yahoo! 360°">
Yahoo! 360°

Yahoo! 360° – nieistniejący portal internetowy, będący częścią Yahoo!. Miał on zbliżoną formę do serwisów społeczności internetowej MySpace oraz Orkut. Portal umożliwiał tworzenie blogów, publikowanie zdjęć oraz wzajemną komunikację w ramach sieci społecznej.
Użytkownicy mogli m.in. zakładać własne strony internetowe, dzielić się z innymi fotografiami z Yahoo! Photos, prowadzić blogi, a także wiedzieć czy ich znajomi są w danym momencie dostępni online.
Serwis został założony 29 marca 2005 roku. Od 24 czerwca 2005 roku i był dostępny dla wszystkich użytkowników Yahoo! powyżej osiemnastego roku życia, którzy zamieszkiwali Stany Zjednoczone, Wielką Brytanię, Francję, Niemcy, Kanadę, Australię, Japonię i Wietnam.
Yahoo! ogłosiło zamknięcie serwisu z dniem 13 lipca 2009.
Integracja z innymi serwisami.
Yahoo! 360° był ściśle związany z innymi serwisami Yahoo! tj.:

</doc>
<doc id="1169652" url="https://pl.wikipedia.org/wiki?curid=1169652" title="Maciej Rybus">
Maciej Rybus

 (ur. 19 sierpnia 1989 w Łowiczu) – polski piłkarz występujący na pozycji pomocnika lub obrońcy w rosyjskim klubie Spartak Moskwa. Reprezentant Polski w latach 2009–2021.
Uczestnik Mistrzostw Świata 2018, Mistrzostw Europy 2012 i 2020.
Kariera klubowa.
Początki.
Maciej Rybus swoją karierę rozpoczynał w 2004 w Pelikanie Łowicz, skąd w 2005 przeniósł się do MSP Szamotuły.
Legia Warszawa.
W 2007 trafił do Legii Warszawa. W jej barwach zadebiutował 15 listopada 2007, w meczu Pucharu Ekstraklasy przeciwko Dyskobolii Grodzisk Wielkopolski, pojawiając się na boisku w 46. minucie spotkania, w zastępstwie Marcina Smolińskiego. Po dobrym występie w tym meczu trener Legii, Jan Urban, postanowił, że młody zawodnik będzie od tej pory trenował z pierwszym zespołem.
W Ekstraklasie zadebiutował 24 listopada 2007, kiedy to pojawił się na boisku w 86. minucie spotkania z Polonią Bytom (1:2), znów zmieniając Marcina Smolińskiego. Mimo że Rybus nie był pierwotnie zgłoszony do rozgrywek Ekstraklasy, debiut umożliwił mu wpisanie na tzw. „Listę C” – przeznaczoną dla maksymalnie dwóch zawodników, którzy rozegrali więcej niż 4 mecze w Młodej Ekstraklasie. 8 grudnia 2007 w meczu z Górnikiem Zabrze Maciej strzelił swoją pierwszą bramkę dla Legii w rozgrywkach Ekstraklasy. Ostatni mecz w barwach Legii rozegrał 24 lutego 2012 w 1/16 finału Ligi Europy ze Sportingiem. W Legii Warszawa w latach 2007–2012 rozegrał łącznie 132 spotkania, w których zdobył 16 bramek. W tym czasie zdobył z Legią Superpuchar Polski oraz trzykrotnie sięgał po trofeum Pucharu Polski.
Terek Grozny.
13 lutego 2012 został zawodnikiem rosyjskiego Tereka Grozny. Klub ze stolicy Czeczenii zapłacił za niego 2,7 mln euro. Zawodnik był 3. najdroższym graczem sprzedanym przez Legię (po Łukaszu Fabiańskim i Dawidzie Janczyku) i 2. (po Marcinie Komorowskim) kupionym przez Terek. W Priemjer-Liga zadebiutował 3 marca 2012 w wygranym 1:0 meczu z Tom Tomsk, zaś pierwszego gola w nowym klubie zdobył w drugim występie, w ligowym meczu przeciwko FK Krasnodar (3:1). W barwach Tereka Rybus rozegrał łącznie 109 spotkań, w których strzelił 18 goli i zanotował 20 asyst.
Olympique Lyon.
21 czerwca 2016 podpisał trzyletni kontrakt z francuskim klubem Olympique Lyon. W nowym zespole zadebiutował 19 sierpnia 2016 w wygranym 2:0 meczu 2 kolejki Ligue 1 przeciwko SM Caen. 14 września 2016 w wygranym 3:0 meczu fazy grupowej z Dinamem Zagrzeb debiutował w rozgrywkach Ligi Mistrzów.
Lokomotiw Moskwa.
19 lipca 2017 podpisał trzyletni kontrakt z rosyjskim Lokomotiwem Moskwa. Zadebiutował 30 lipca 2017 w ligowym meczu z Anży Machaczkała. Polak rozegrał całą drugą połowę, a spotkanie zakończyło się zwycięstwem jego drużyny 1:0. 15 marca 2018 w rewanżowym spotkaniu 1/8 finału Ligi Europy z Atlético Madryt (1:5) zdobył swoją pierwszą bramkę dla Lokomotiwu. Łącznie w sezonie 2017/18 wystąpił w 27 meczach, strzelając 1 bramkę i zdobył z klubem mistrzostwo Rosji.
Spartak Moskwa.
11 czerwca 2022 roku ogłoszono jego przejście do Spartaka Moskwa, na zasadzie wolnego transferu z Lokomotiwu. Jego przejście do rosyjskiego klubu, w trakcie trwania wojny rosyjsko-ukraińskiej, wywołało kontrowersje i liczne publiczne dyskusje. 9 lipca 2022 zadebiutował w zespole w przegranym 0:4 meczu o Superpuchar Rosji przeciwko Zenitowi Petersburg. Swój ligowy debiut, mecz 1. kolejki przeciwko Achmatowi Grozny, zakończył w 41. minucie po otrzymaniu czerwonej kartki od sędziego Władisława Biezborodowa.
Kariera reprezentacyjna.
W reprezentacji do lat 21 zadebiutował 9 czerwca 2009 w wygranym 2:0 meczu z młodzieżową reprezentacją Liechtensteinu w eliminacjach Mistrzostw Europy U-21. W meczu tym Rybus zdobył również debiutanckiego gola.
W reprezentacji Polski zadebiutował 14 listopada 2009 w meczu towarzyskim przeciwko Rumunii rozegranym w Warszawie. W debiucie na boisku spędził 16 minut. Pierwszego gola zdobył w kolejnym meczu towarzyskim, przeciwko Kanadzie, 18 listopada 2009. 2 maja 2012 został powołany przez selekcjonera Franciszka Smudę, na współorganizowane przez Polskę, Euro 2012. Na tym turnieju wystąpił 8 czerwca 2012 w zremisowanym 1:1 meczu otwarcia z Grecją. 4 czerwca 2013 w towarzyskim meczu z Liechtensteinem (2:0), strzelił 1300. gola w historii reprezentacji Polski. 12 maja 2016 znalazł się w powołanej przez Adama Nawałkę, szerokiej kadrze reprezentacji Polski na Euro 2016, jednak z wyjazdu na turniej ostatecznie wyeliminowała go kontuzja barku.
4 czerwca 2018 znalazł się na liście powołanych na Mistrzostwa Świata 2018 w Rosji, na których wystąpił w dwóch meczach.
20 czerwca 2022 Polski Związek Piłki Nożnej poinformował, że piłkarz nie będzie brany pod uwagę przy powołaniach na mecze Ligi Narodów UEFA 2022/23, mecze towarzyskie w drugiej połowie 2022 roku i Mistrzostwa Świata 2022. Jako powód podano „jego aktualną sytuacją klubową”, czyli dołączenie do Spartaka Moskwa w czasie trwania inwazji Rosji na Ukrainę.
Życie prywatne.
18 marca 2018 poślubił Rosjankę, Lanę Baimatovą. Mają dwóch synów: Roberta (ur. 2018) i Adriana (ur. 2021).
28 maja 2018 został Honorowym Obywatelem Łowicza.

</doc>
<doc id="1169653" url="https://pl.wikipedia.org/wiki?curid=1169653" title="Teofilos Vafidis">
Teofilos Vafidis



</doc>
<doc id="1169654" url="https://pl.wikipedia.org/wiki?curid=1169654" title="Junior Witter">
Junior Witter

Junior Witter (ur. 10 marca 1974 w Bradford) – angielski bokser, były zawodowy mistrz świata organizacji WBC w kategorii junior półśredniej (do 140 funtów).
Zawodową karierę rozpoczął w styczniu 1997 roku. Już w swojej 18 walce, 24 czerwca 2000 roku, dostał szansę zdobycia tytułu mistrza świata IBF, przegrał jednak na punkty z Zabem Judahem.
Do końca 2004 roku stoczył kilkanaście walk, wszystkie zakończyły się jego zwycięstwem (pokonał m.in. Giuseppe Lauri, Salvatore Bataglię i Polaka, Krzysztofa Bieniasa). 11 lutego 2005 roku, w pojedynku eliminacyjnym WBC, pokonał Australijczyka Lovemore N'dou (N'dou w 3 i 4 rundzie leżał na deskach). W 2005 roku wygrał jeszcze dwie walki, pokonując srebrnego medalistę Igrzysk Olimpijskich w Sydney, Andrija Kotelnyka i Colina Lynesa.
15 września 2006 roku zmierzył się z DeMarcusem Corleyem w walce o wakujący tytuł mistrza świata WBC (tytułu zrzekł się Floyd Mayweather Jr. zmieniając kategorię wagową na wyższą). Witter pokonał Amerykanina na punkty i zdobył pas mistrzowski. Była to jego jedyna walka w 2006 roku.
W 2007 roku obronił swój tytuł dwa razy. 20 stycznia pokonał przez techniczny nokaut w dziewiątej rundzie Meksykanina Arturo Moruę. Niecałe osiem miesięcy później, 7 września, odniósł zwycięstwo nad byłym mistrzem WBA, Vivianem Harrisem (TKO w 7 rundzie).
Swój pas mistrzowski stracił 10 maja 2008 roku, przegrywając po niejednogłośnej decyzji na punkty z Amerykaninem Timothy Bradleyem. Na ring powrócił 8 listopada tego samego roku, nokautując w trzeciej rundzie Victora Hugo Castro.
1 sierpnia 2009 roku stanął przed szansą ponownego zdobycia wakującego tytułu mistrza świata WBC, jednak przegrał z Devonem Alexandrem. W przerwie między ósmą i dziewiątą rundą Witter został najpierw ostrzeżony przez sędziego, aby przestał klinczować, a chwilę później sam zrezygnował z kontynuowania pojedynku i nie wyszedł do walki w dziewiątej rundzie, tłumacząc się później, że odnowiła mu się kontuzja łokcia. Do czasu przerwania walki Alexander wygrywał pojedynek u wszystkich sędziów w stosunku 80-72, 79-73 i 79-73.

</doc>
<doc id="1169657" url="https://pl.wikipedia.org/wiki?curid=1169657" title="Fireworks">
Fireworks

Fireworks to trzeci album studyjny brazylijskiego zespołu Angra i ostatni nagrany w oryginalnym składzie.

</doc>
<doc id="1169666" url="https://pl.wikipedia.org/wiki?curid=1169666" title="European CW Association">
European CW Association

European CW Association (EUCW) – związek europejskich klubów telegraficznych. 
EUCW wydaje kwartalnik "Quarterly Bulletin", organizuje zawody krótkofalarskie rozgrywane emisją telegraficzną (A1), wydaje dyplom EUCW Award itp.
Do EUCW należą następujące kluby telegraficzne:

</doc>
<doc id="1169667" url="https://pl.wikipedia.org/wiki?curid=1169667" title="Klubowe Mistrzostwa Świata w Piłce Nożnej 2007">
Klubowe Mistrzostwa Świata w Piłce Nożnej 2007

Gospodarz: Japonia
Miejsca rozgrywania meczów: Tokio (Stadion Olimpijski), Jokohama (Nissan Stadium), Toyota (Toyota Stadium)
Rezultaty.
Play-off.
7 grudnia 2007
Ćwierćfinały.
9 grudnia 2007
10 grudnia 2007
Sędziował: Coffi Codjia (Benin)
Półfinały.
12 grudnia 2007
13 grudnia 2007
mecz o 3 miejsce.
16 grudnia 2007
Finał.
16 grudnia 2007 w Jokohamie
A.C. Milan po raz pierwszy w historii rozgrywek wywalczył tytuł klubowego mistrza świata.

</doc>
<doc id="1169670" url="https://pl.wikipedia.org/wiki?curid=1169670" title="Eliza Bennett">
Eliza Bennett

Eliza Hope Bennett (ur. 17 marca 1992 w Reading) – angielska aktorka.
Kariera.
Grać zaczęła jako mała dziewczynka – w przedstawieniach szkolnych. Aktorstwo bardzo jej się spodobało i poprosiła rodziców o zapisanie jej do Sylvia Young Theatre School. Wkrótce potem miała już własnego agenta. Na dużym ekranie zadebiutowała w filmie "Książę i ja" jako Księżniczka Arabella. Prawdziwy rozgłos przyniosła jej jednak rola Tory w "Niani".
W tej chwili jest najlepiej znana z roli Meggie Folchart w adaptacji popularnej powieści niemieckiej pisarki, Cornelii Funke – "Atramentowe serce".

</doc>
<doc id="1169674" url="https://pl.wikipedia.org/wiki?curid=1169674" title="Bitwa pod Łowiczem">
Bitwa pod Łowiczem

Bitwa pod Łowiczem miała miejsce 25 sierpnia 1656 roku podczas II wojny północnej.
Dywizja polska Stefana Czarnieckiego wycięła pod Łowiczem potężny oddział szwedzki liczący 1500 żołnierzy. Z pogromu uszło podobno tylko 30 rajtarów. Szwedami dowodził generał major Hans Böddeker.
W czasie bitwy Czarniecki został postrzelony w nogę i aż przez dwa miesiące musiał leczyć ranę.
Bitwa pod Łowiczem była pierwszym poważnym sukcesem wojsk Rzeczypospolitej od czasu porażki w trzydniowej bitwie pod Warszawą. Wkrótce energiczne działania Czarnieckiego zmusiły Szwedów i Brandenburczyków do odwrotu na północ.

</doc>
<doc id="1169678" url="https://pl.wikipedia.org/wiki?curid=1169678" title="Gazy spalinowe">
Gazy spalinowe



</doc>
<doc id="1169681" url="https://pl.wikipedia.org/wiki?curid=1169681" title="Siarczek cynku">
Siarczek cynku

Siarczek cynku, ZnS – nieorganiczny związek chemiczny, sól beztlenowa kwasu siarkowodorowego i cynku na II stopniu utlenienia.
Jest to biała substancja krystaliczna, o budowie jonowej. Sublimuje w temperaturze od 1200 °C, pod ciśnieniem 15 MPa. Topi się w temperaturze 1850 °C. Nierozpuszczalny w wodzie i słabych kwasach organicznych. Roztwarza się w mocniejszych kwasach z wydzieleniem siarkowodoru. Występuje w postaci minerałów: sfalerytu i wurcytu.
Otrzymywanie.
Można go otrzymać w wyniku reakcji:
Zastosowanie.
Syntetyczny siarczek cynku stosuje się w przemyśle do produkcji pigmentu – litoponu, nietoksycznego, o dobrej zdolności kryjącej.
Siarczek cynkowy z domieszką soli miedzi lub srebra jest stosowany do pokrywania ekranów w kineskopach oraz jako scyntylator do pomiaru promieniowania jonizującego. W analizie chemicznej otrzymywany w celu oddzielania i odznaczania cynku.

</doc>
<doc id="1169684" url="https://pl.wikipedia.org/wiki?curid=1169684" title="Blindead">
Blindead

Blindead – polska grupa wykonująca muzykę z pogranicza sludge, doom i metalu progresywnego. Powstała 1999 roku w Gdyni pod nazwą Incorrect Personality. Założycielami grupy byli basista Michał Zimorski oraz gitarzysta Mateusz Śmierzchalski. Muzycy do współpracy zaprosili ponadto gitarzystę Marka Zielińskiego, perkusistę Konrada Ciesielskiego oraz wokalistę Patryka Adamczyka. W 2003 roku zespół przyjął nazwę Blindead, a funkcję wokalisty objął Patryk Zwoliński.
Do 2013 roku zespół wydał cztery, pozytywnie oceniane przez krytyków, albumy studyjne "Devouring Weakness" (2006), "Autoscopia / Murder In Phazes" (2008), "Affliction XXIX II MXMVI" (2010) oraz "Absence" (2013). Ostatnia z płyt przysporzyła zespołowi, pierwszego choć niewielkiego sukcesu w Polsce. Materiał uplasował się na 32. miejscu krajowej listy przebojów (OLiS). Byli i obecni członkowie Blindead współtworzyli liczne zespoły w tym takie jak: Crionics, Mess Age, Neolithic, Antigama, Behemoth i Thy Disease.
Historia.
Zespół powstał 1999 roku w Gdyni, początkowo występując pod nazwą Incorrect Personality. Założycielami grupy byli basista Michał „Zima” Zimorski oraz gitarzysta Mateusz „Havoc” Śmierzchalski. Muzycy do współpracy zaprosili ponadto Marka „Deadmana” Zielińskiego, Konrad Ciesielskiego oraz Patryka Adamczyka. Jeszcze pod nazwą Incorrect Personality zarejestrowany został album "Demo" wydany w 2000 roku. W 2002 roku zespół we współpracy Arkadiuszem „Maltą” Malczewskim zarejestrował kolejne wydawnictwo zatytułowane "Demo 2", tego samego roku z zespołu odszedł wokalista Patryk Adamczyk. Początkowo funkcję wokalisty zaproponowano Larsowi „Eikindowi” Si członkowi norweskiej formacji Winds. Jednakże z przyczyn logistycznych nie doszło do współpracy. Ostatecznie nowym wokalistą został znany z grupy Neolithic Patryk „Nick Wolverine” Zwolinski. Wraz z nowym wokalistą już pod nazwą Blindead zostało zarejestrowane demo pt. "dig for me". Na płycie znalazł się utwór tytułowy oraz kompozycja „Taste My Pain”.
W 2004 roku grupę opuścił jej współzałożyciel i basista Michał „Zima” Zimorski, którego zastąpił znany z Behemoth Rafał „Frost” Brauer. W lipcu 2005 roku w odnowionym składzie w Screw Factory Studio muzycy zarejestrowali swój pierwszy album pt. "Devouring Weakness", wydany nakładem Empire Records w lipcu 2006 roku. Wkrótce potem grupę opuścił Rafał „Frost” Brauer, którego zastąpił Piotr „Zwierzak” Kawalerowski. W listopadzie tego samego roku w ramach trasy koncertowej Torment Tour zespół wystąpił podczas jedenastu koncertów wraz z grupami Hermh, Hell-Born oraz MasseMord. Na początku 2007 roku w towarzystwie Decapitated zespół koncertował w Irlandii, Francji i Wielkiej Brytanii. Następnie pod koniec roku zespół zagrał trasę Mind Eaters Tour razem z grupami Nyia, Antigama i Tehace.
Dnia 19 lipca 2008 w Gdańsku odbył się koncert w kameralnym gronie połączony z premierą nowego albumu "Autoscopia / Murder In Phazes". Materiał został zarejestrowany w dębickim Screw Factory Studio. 14 sierpnia 2008 grupa wystąpiła w warszawskim klubie Stodoła, poprzedzając Neurosis. W kwietniu 2009 roku ukazał się pierwszy minialbum grupy zatytułowany "Impulse". Wydawnictwo zostało zrealizowane w gdyńskim studiu Sounds Great Promotion. W maju grupa zaanonsowała udział w trasie koncertowej Blitzkrieg V, w ramach której miała poprzedzać zespół Vader. Zaplanowane na jesień tego samego roku występy ostatecznie nie doszły do skutku. Muzycy Blindead odmówili udziału w trasie ze względu na zmianę ustalonych początkowo przez organizatora warunków. W czerwcu tego samego roku grupa dała szereg koncertów w Europie u boku zespołów Rosetta i City of Ships. Blindead wystąpił m.in. w Niemczech, Belgii, Austrii i Grecji.
W październiku 2010 roku grupa podpisała kontrakt z wytwórnią Mystic Production. W listopadzie tego samego roku ukazał się trzeci album studyjny formacji zatytułowany "Affliction XXIX II MXMVI". Nagrania zostały zarejestrowane w gdyńskim studiu Sounds Great Promotion we współpracy z Kubą Mańkowskim. Do płyty zostało dołączone opowiadanie syna Jonasza Kofty – Piotra, nawiązujące do tekstów. Wydawnictwo było promowane podczas krajowej trasy koncertowej, która odbyła się w grudniu. W tournée wzięły udział również zespoły Proghma-C i Broken Betty. Pod koniec 2011 roku Blindead wraz z Morowe i Deus Mortem poprzedzał podczas koncertów w Polsce grupy Behemoth. Na początku 2012 roku grupa wzięła udział w kontynuacji trasy koncertowej Phoenix Rising Tour w Polsce, ponownie poprzedzając występy formacji Behemoth. Wkrótce potem z zespołu odszedł Piotr „Zvierzak” Kawalerowski, którego zastąpił Matteo Bassoli. 14 października 2013 roku do sprzedaży trafił czwarty album studyjny formacji zatytułowany "Absence". Nagrania poprzedził wydany we wrześniu singel pt. "A₃S₁". Album został nagrany w Custom34 Studio w Gdańsku w Polsce oraz w Studio73 w Rawennie we Włoszech. Płyta została wyprodukowana przez Riccardo Pasini, który wykonał także miksowanie i mastering. Płyta uplasowała się na 32. miejscu polskiej listy przebojów (OLiS). Pod koniec roku zespół odbył europejską trasę koncertową, poprzedzając występy Leprous. Muzycy wystąpili m.in. w Holandii, Francji, Niemczech i Wielkiej Brytanii. 
Skład Blindead zredukował się do trzech osób do 2019 roku. Zespół wydał jeszcze album Niewiosna z gościnnym udziałem Michała „Nihil” Kuźniaka. W listopadzie 2019 trio podjęło decyzję o zawieszeniu działalności na czas nieokreślony ze względu na problemy zdrowotne jednego z członków ekipy co w następstwie zaskutkowało zakończeniem działalności zespołu Blindead.

</doc>
<doc id="1169685" url="https://pl.wikipedia.org/wiki?curid=1169685" title="Wyższa Szkoła Administracji i Zarządzania w Przemyślu">
Wyższa Szkoła Administracji i Zarządzania w Przemyślu



</doc>
<doc id="1169687" url="https://pl.wikipedia.org/wiki?curid=1169687" title="Feliks Zawisza">
Feliks Zawisza

Feliks Zawisza (ur. 1902 w Wierzbicy, zm. 12 czerwca 1983 w Wierzbicy) – plutonowy piechoty Wojska Polskiego, kawaler Orderu Virtuti Militari.
Jako nastolatek wstąpił do Legionów Polskich. Był uczestnikiem wojny z bolszewikami. Między innymi w składzie Wileńskiego Pułku Strzelców walczył w bitwie warszawskiej w 1920 roku. Za bohaterską obronę Radzymina odznaczony został Krzyżem Srebrnym Orderu Virtuti Militari (nr 4127). Zmarł 12 czerwca 1983 roku w Wierzbicy. Pochowany na miejscowym cmentarzu.

</doc>
<doc id="1169690" url="https://pl.wikipedia.org/wiki?curid=1169690" title="Andrzej Nowicki (elektronik)">
Andrzej Nowicki (elektronik)

Andrzej Nowicki (ur. 11 marca 1945) – polski inżynier elektroniki specjalizujący się w miernictwie ultradźwiękowym, profesor doktor habilitowany, członek korespondent Polskiej Akademii Nauk.
Życiorys.
Jest absolwentem Wydziału Elektroniki Politechniki Warszawskiej. Pracował w Instytucie Podstawowych Problemów Techniki, gdzie był kierownikiem Zakładu Ultradźwięków, a w latach 2009-2013 był dyrektorem Instytutu. W PAN jest wiceprzewodniczącym Komitetu Akustyki oraz członkiem Komitetu Biocybernetyki i Inżynierii Biomedycznej. Jest członkiem założycielem oraz członkiem zarządu International Cardiac Doppler Society, a także honorowym członkiem Polskiego Towarzystwa Ultrasonograficznego. Jest autorem 5 monografii i ponad 140 publikacji naukowych. Wypromował 5 doktorów nauk.
Otrzymał wiele krajowych i międzynarodowych wyróżnień i nagród. W 1998 otrzymał prestiżowe wyróżnienie "Pioneer Award" Amerykańskiego Instytutu Ultradźwięków w Medycynie. W 2007 został laureatem Nagrody Fundacji na rzecz Nauki Polskiej za "opracowanie podstaw teoretycznych i wdrożenie do produkcji ultrasonografów z obrazowaniem kolorowym przepływu krwi".
Odznaczony między innymi Krzyżem Kawalerskim Orderu Odrodzenia Polski oraz Złotym Krzyżem Zasługi.
Jest członkiem Akademii Inżynierskiej w Polsce.

</doc>
<doc id="1169705" url="https://pl.wikipedia.org/wiki?curid=1169705" title="Teofil Lesiński">
Teofil Lesiński

Teofil Lesiński (ur. 19 lutego 1821 w Warszawie, zm. 16 listopada 1860 w Warszawie) – chemik i farmaceuta polski.
Kształcił się w kraju i za granicą (w Paryżu). Przed Radą Lekarską w Warszawie złożył egzamin na stopień magistra farmacji. Wykładał farmakognozję i farmację stosowaną w warszawskiej Szkole Farmaceutycznej. Był też autorem pierwszych podręczników z farmakognozji i chemii oraz innych przedmiotów nauczanych na studiach farmaceutycznych w połowie XIX wieku. 
Brał udział w ustalaniu polskiego słownictwa chemicznego. Był naczelnym redaktorem i współautorem Farmakopei Polskiej w 1860 roku. Prowadził również własne badania naukowe w swoim laboratorium aptecznym; wyniki badań nad składem wód mineralnych publikował w głównie w ukazującym się wtedy "Tygodniku Lekarskim".
Pochowany na Starych Powązkach w Warszawie (kwatera 179-3-28).
Linki zewnętrzne.
 

</doc>
<doc id="1169706" url="https://pl.wikipedia.org/wiki?curid=1169706" title="Edmund Berezowski">
Edmund Berezowski

Edmund Berezowski (ur. 25 listopada 1861 w Stawiszczach, zm. 30 lipca 1924 w Warszawie) – tytularny generał brygady Wojska Polskiego, inżynier.
Życiorys.
Urodził się 25 listopada 1861 w Stawiszczach, w rodzinie Juliana i Rozalii z Mikoszów. Uczył się i złożył maturę w Szkole Realnej w Białej Cerkwi.
1 grudnia 1879 wstąpił do 2 Konstantynowskiej Szkoły Wojskowej (ros. 2-е военное константиновское училище) w Petersburgu. 1 sierpnia 1881 rozpoczął zawodową służbę w wojskach saperskich. 1 września 1884 rozpoczął studia w Mikołajewskiej Akademii Inżynieryjnej w Petersburgu. Do 31 grudnia 1917 pełnił służbę w wojskach kolejowych. Między innymi uczestniczył w budowie kolei transsyberyjskiej. W czasie służby w armii rosyjskiej awansował na kolejne stopnie: chorążego (ros. прапорщик) – 1881, porucznika (ros. поручик) – 1885, kapitana (ros. капитан) – 1892 i podpułkownika (ros. подполковник) – 1900.
Od 20 maja 1918 do 20 kwietnia 1920 zatrudniony był przy budowie kolei południowo-zachodniej w Rosji. Po powrocie do kraju został urzędnikiem cywilnym–szefem sekcji drogowej w Wołyńskiej Dyrekcji Okręgowej Kolei Żelaznej.
1 marca 1921 mianowany został urzędnikiem wojskowym VIII rangi i powołany do służby czynnej w Wojsku Polskim. Otrzymał przydział do Departamentu VIII Budownictwa Ministerstwa Spraw Wojskowych w Warszawie. 27 czerwca 1921 przeniesiony został do Dowództwa Okręgu Generalnego „Białystok” na stanowisko szefa działu Budownictwa i Kwaterunku.
W październiku 1921 został przemianowany na oficera zawodowego, w stopniu pułkownika, w korpusie oficerów inżynierii i saperów. 3 maja 1922 został zweryfikowany w stopniu pułkownika ze starszeństwem od 1 czerwca 1919 i 11. lokatą w korpusie oficerów inżynierii i saperów. W listopadzie 1922 zatwierdzony został na stanowisku szefa Inżynierii i Saperów Dowództwa Okręgu Korpusu Nr IV w Łodzi. Przed przeniesieniem w stan spoczynku pozostawał na ewidencji 3 pułku saperów wileńskich w Wilnie.
Dekretem Prezydenta RP z 12 sierpnia 1923 został przeniesiony z dniem 31 października 1923 w stały stan spoczynku, w stopniu tytularnego generała brygady, z powodu przekroczonego wieku w myśl § 72 pragmatyki oficerskiej. Zmarł 30 lipca 1924 w Warszawie. Pochowany na Cmentarzu Wojskowym na Powązkach w Warszawie (kwatera 12A-10-1). 
Był żonaty z Janiną Przecławską, z którą miał dwie córki: Eleonorę (1890) i Marię „Maję” (1898-1978).

</doc>
<doc id="1169707" url="https://pl.wikipedia.org/wiki?curid=1169707" title="Mariusz Ratajczak">
Mariusz Ratajczak

Mariusz Zdzisław Ratajczak (ur. 8 lutego 1955 w Szczecinie) – polski lekarz, specjalista chorób wewnętrznych, doktor habilitowany medycyny, profesor zwyczajny.
Życiorys.
Studiował na Akademii Medycznej w Szczecinie w latach 1975–1981 ("magna cum laude", najlepszy student na roku), doktorat obronił w 1986 roku w Centrum Medycyny Doświadczalnej i Klinicznej PAN w Warszawie (tytuł rozprawy: "Wątroba płodowa jako źródło krwiotwórczych komórek macierzystych dla przeszczepów. Aspekty eksperymentalne i techniczne", także z wyróżnieniem). W 1986 zrobił też drugi stopień specjalizacji z medycyny wewnętrznej. Habilitację obronił w 1989 roku, tytuł rozprawy: "Zmiany parametrów biochemicznych łączące się z przeszczepianiem szpiku. Badania kliniczne i eksperymentalne".
W 1990 roku wyjechał do USA, gdzie pracował do 2001 roku na Uniwersytecie Pensylwanii. W 2001 roku przeniósł się na Uniwersytet w Louisville, gdzie kieruje Instytutem Komórek Macierzystych (Stem Cell Institute) w James Graham Brown Cancer Center.
Równolegle z karierą w Stanach Zjednoczonych rozwijał karierę w Polsce: Od 1994 do 1999 był kierownikiem Zakładu Patologii Komórki Pomorskiej Akademii Medycznej w Szczecinie. W 1997 otrzymał stanowisko profesora nadzwyczajnego. W latach 1999–2005 był kierownikiem Ośrodka Transplantacji Uniwersyteckiego Szpitala Dziecięcego w Krakowie. Od 2001 do 2006 roku był też kierownikiem (i współtwórcą) Zakładu Transplantologii w Polsko-Amerykańskim Instytucie Pediatrii CM UJ, jednak władze UJ nie chciały się zgodzić na dalsze łączenie przez niego pracy w Krakowie i na Uniwersytecie Louisville. W latach 2006–2014 pełnił funkcję kierownika Katedry i Zakładu Fizjologii Pomorskiej Akademii Medycznej w Szczecinie (później przemianowanej na Pomorski Uniwersytet Medyczny w Szczecinie), gdzie był zatrudniony jako profesor zwyczajny. W latach 2014–2020 był kierownikiem Zakładu Medycyny Regeneracyjnej Warszawskiego Uniwersytetu Medycznego, gdzie nadal pracuje. Od 2019 jest zatrudniony w Katedrze Hematologii w Instytucie Nauk Medycznych Collegium Medicum Uniwersytetu Zielonogórskiego. 
Pełni też funkcje kierownicze w redakcjach pism naukowych: "Stem Cell Reviews and Reports" (redaktor naczelny), „Leukemia” (redaktor działu), „Folia Histochemica et Cytobiologica”(od 1998) oraz jest członkiem komitetów redakcyjnych „Stem Cells” (od 1997), „Journal of Clinical Investigation”, „The Journal of Cellular and Molecular Medicine”, „Journal of Applied Genetics”. W latach 2004–2008 był też redaktorem „Experimental Hematology”. Od 2006 roku pełni funkcję redaktora naczelnego międzynarodowego czasopisma naukowego „Central European Journal of Biology”. Jest recenzentem grantów fundowanych przez National Institutes of Health oraz Komisję Europejską.
Hobby: biegi maratońskie.
Nagrody i członkostwa.
Od 2008 roku członek zagraniczny Polskiej Akademii Umiejętności (PAU) oraz w latach 2012–2017 – członek Centralnej Komisji do Spraw Stopni i Tytułów
26 marca 2008 otrzymał tytuł doktora honoris causa Śląskiego Uniwersytetu Medycznego. Jest członkiem honorowym Polskiego Towarzystwa Histochemików i Cytochemików oraz członkiem International Society of Experimental Hematology, American Society for Cancer Research, American Society of Hematology, Polskiego Towarzystwa Lekarskiego. Laureat nagród: Medalu im. Mikołaja Kopernika, Chad Kopple Spirit Award (Leukemia and Lymphoma Society), indywidualnej nagrody naukowej przyznanej przez Ministra Zdrowia RP, Medalu im. Jędrzeja Śniadeckiego (Polska Akademia Nauk), nagrody Fundacji na rzecz Nauki Polskiej w obszarze nauk przyrodniczych i medycznych. W 2013 roku został honorowym członkiem Polish-American Medical Society. Odznaczony Srebrnym (2008) oraz Złotym Krzyżem Zasługi (2015).
Mariusz Ratajczak, jako pierwszy Polak w historii, otrzymał prestiżową Nagrodę im. Karla Landsteinera przyznawaną co 2 lata przez the German Society for Transfusion Medicine and Immunohematology za wybitne osiągnięcia w dziedzinie transfuzjologii i hematologii. Ratajczak został wyróżniony za badania nad mobilizacją komórek macierzystych układu krwiotwórczego oraz za odkrycie komórek o cechach embrionalnych komórek macierzystych (ang. very small embryonic-like stem cell, VSEL).
Praca badawcza.
Zainteresowania naukowe:
Opublikował 870 prac naukowych, które zacytowano 25 502 razy (stan na wrzesień 2021).
Łączny współczynnik oddziaływania prac opublikowanych przez badacza to IF=1404,924 (stan na grudzień 2014).
Indeks Hirscha obliczony na podstawie Web of Science wynosi 78 (stan na wrzesień 2021).
Komórki VSEL.
W 2006 roku zespół Ratajczaka ogłosił odkrycie w szpiku kostnym myszy, a rok później we krwi pępowinowej człowieka komórek o cechach embrionalnych komórek macierzystych (ang. very small embryonic-like stem cell, VSEL). Kolejne badania wykazały również obecność komórek VSEL w płucach, nerkach, mózgu, trzustce i mięśniach dorosłej myszy. Komórki takie wyizolowano pokazując ich morfologię oraz ekspresję genów typową dla wczesnych komórek epiblastu i migrujących wczesnych komórek zarodkowych.
Obecność w tkankach dorosłych myszy i człowieka materiału biologicznego o morfologii opisanej w pracach zespołu Ratajczaka w chwili obecnej została potwierdzona przez szereg innych niezależnych zespołów, jednak kwestia wykazywania przez VSEL postulowanej pluripotencji, będącej cechą komórek macierzystych, jest ciągle sprawą dyskusyjną i specjaliści nie są tu zgodni.
Nieliczni krytycy podkreślają, że część zespołów koncentrowała się wyłącznie na rozmiarze VSEL i immunofenotypie, bez rzeczywistego zbadania ich zdolności do różnicowania się (ściślej: pluripotencji), która ma je upodabniać do komórek macierzystych. Osiem badań potwierdza różnicowanie się VSEL. Z drugiej jednak strony cztery zespoły nie stwierdziły pluripotencji VSEL. Najnowsza praca opublikowana na łamach czasopisma Thrombosis and Haemostasis wskazuje jednak na istnienie komórek VSEL, a także, co bardzo istotne z punktu widzenia debaty naukowej, potwierdza ich potencjał angiogenny. Kolejnym argumentem "za" jest praca zespołu Chen i wsp., który zidentyfikował obecność VSEL w wątrobie, jak również dowiódł istnienia potencjału regeneracyjnego komórek. Ponadto Lee i wsp. potwierdzili obecność komórek o fentoypie bardzo zbliżonym do VSEL w naczyniach limfatycznych i krwionośnych. Opisane przez autorów komórki NDSC (ang. node and duct stem cells) wykazują zdolność do różniocowania się w komórki neuronalne in vitro. W modelu in vivo uszkodzenia niedokrwiennego mózgu NDSC wykazały korzystne działanie naprawcze, co przemawia za ich potencjałem proliferacyjnym.
W 2013 Józef Dulak z Uniwersytetu Jagiellońskiego, partner w konsorcjum "Innowacyjne metody wykorzystania komórek macierzystych w medycynie", koordynowanym przez Ratajczaka, opublikował pracę, w której także twierdził, że VSEL nie wykazują cech komórek macierzystych i w znacznej części są komórkami obumierającymi lub martwymi, a Ratajczak używał niewłaściwych starterów Oct4, dających fałszywie pozytywne wyniki. Zdaniem krytyków wyjaśnia to obserwacje markerów pluripotencji przy rzeczywistym braku tej cechy w badanym materiale. W pracy opublikowanej na łamach Stem Cell and Development Ratajczak prezentuje szczegółowy opis protokołu izolacji VSEL oraz wskazuje potencjalne trudności, z jakimi może spotkać się badacz chcący wyizolować komórki i błędy, które popełniono powtarzając wyniki badań. W chwili obecnej (stan na październik 2021) około 40 niezależnych zespołów badawczych potwierdziło obecność komórek VSEL.
Kontrargumentem w debacie naukowej może być fakt odkrycia różnych izoform genu Oct4 u myszy (Oct4A, Oct4B) 2 lata po opublikowaniu pierwszego doniesienia o VSEL, co tłumaczy brak uwzględnienia tego faktu w przeprowadzonym badaniu. Ponadto zespół Ratajczaka w swoich pracach zaznaczał, że ze względu na istnienie szeregu pseudogenów Oct4 oraz niespecyficzne barwienia immunohistochemiczne istnieje konieczność epigenetycznej oceny stanu metylacji sekwencji promotora Oct4. W 2008 grupa ta opublikowała dane pokazujące, iż w komórkach VSEL izolowanych z mysiego szpiku kostnego, podobnie jak w mysich komórkach embrionalnych, sekwencja ta nie ulega metylacji, co skutkuje ekspresją mRNA Oct4, a dodatkowo promotor genu Oct4 związany jest ze wzorem białek histonowych typowych dla aktywnie transkrypcyjnej chromatyny.
Pokazano również, podobnie jak w pracach z 2006 jądrową lokalizację białka Oct4 typową dla izoformy Oct4A. Argumentów „za” dostarczają doniesienia innych zespołów, które także wykazały ekspresję genu Oct4A w populacji VSEL.
W 2011 grupa Ratajczaka opublikowała dane dotyczące globalnej ekspresji genów w komórkach VSEL przy wykorzystaniu platformy GeneChipR 3’ Mouse Genome 430 2.0 array (Affymetrix). Wykazano, iż za utrzymanie charakteru pluripotencjalnego tych komórek odpowiedzialne są trzy geny Oct4, Nanog oraz Sox2 przy udziale białek Polycomb.
Przeciwnicy hipotezy zarzucają również, iż komórki VSEL nie spełniają kryterium samo-odnowy oraz proliferacji, które stawiane są komórkom macierzystym. Odpowiedzią prezentowaną przez zespół Ratajczaka jest mechanizm molekularny polegający na modyfikacji epigenetycznej genów. Według autorów polega on na charakterystycznym naznaczeniu genomowym, co implikuje stan spoczynkowy VSEL w dorosłych tkankach.
Kolejnym argumentem podnoszonym przez zwolenników hipotezy jest fakt, że pod względem molekularnym komórki VSEL przypominają najwcześniejsze rozwojowo migrujące pierwotne komórki płciowe, u których również wykazano epigenetyczne zmiany genów podlegających piętnowaniu genomowemu. W tym kontekście badacze prezentują wyniki przemawiające za tym, iż komórki te również nie proliferują in vitro, ich jądra komórkowe nie mogą być wykorzystane do utworzenia klonoty oraz nie mają zdolności komplementowania rozwoju blastocysty. W pracy pokazano również, że pierwotne komórki płciowe po przywróceniu somatycznego wzoru piętna genomowego przypominają komórki embrionalne tzn. proliferują in vitro, różnicują się we wszystkie listki zarodkowe, komplementują rozwój blastocysty.
Kluczowym, z punktu widzenia debaty naukowej, wydaje się potwierdzenie lub zaprzeczenie możliwości odwrócenia zmian epigenetycznych dotyczących genów wykazujących piętno genomowe w komórkach VSEL – podobnie, jak dla pierwotnych komórkach płciowych.
Zdaniem zwolenników VSEL rozbieżności w uzyskanych danych, w kontekście przedstawionych powyżej argumentów, wynikają najprawdopodobniej z zastosowania odmiennych protokołów badawczych w stosunku do metodyki opisanej przez zespół Ratajczaka. Zdaniem krytyków, to na odkrywcy spoczywa ciężar dowodu i opisania swojej procedury w taki sposób, aby badania dawało się powtórzyć. Pomimo iż protokół izolacji VSEL był uprzednio opublikowany, Ratajczak ponownie przedstawił dokładną metodykę, a 20 niezależnych ośrodków badawczych z całego świata potwierdziło obecność komórek VSEL.
Publikacja, która ukazała się na łamach Nature Cell Biology rzuca nowe światło na rolę Oct4. Autorzy pracy stwierdzają, iż Oct4A nie jest konieczny do uzyskania przez komórkę stanu totipotencji oraz indukcji pluripotencji. W przypadku utrzymania się tej hipotezy spór naukowy o Oct4 w stosunku do VSEL, jak i innych komórek macierzystych, których potencjał różnicowania określano za pomocą oceny ekspresji genu Oct4 przestałby mieć znaczenie. Geny Nanog i Sox2, które ulegają ekspresji w VSEL nadal pozostałyby markerami pluripotencji.
Istnieją także przesłanki teoretyczne pluripotencji VSEL. Koncepcja obecności wczesnych rozwojowo komórek macierzystych w dorosłych tkankach w sposób alternatywny tłumaczy postulowane zjawisko tzw. plastyczności komórek macierzystych, oznaczające iż przykładowo komórki macierzyste układu krwiotwórczego mogą różnicować się w komórki macierzyste mięśnia sercowego lub układu nerwowego. Zgodnie z hipotezą zespołu Ratajczaka jest to wynik różnicowania się komórek VSEL występujących m.in. w szpiku kostnym lub krwi pępowinowej. Komórki VSEL mają więc dawać początek innym wczesnym rozwojowo komórkom opisanym w przeciągu ostatnich lat w tkankach dorosłych myszy i człowieka, którym mogą odpowiadać takie komórki jak np. komórki MASC, MIAMI, USSC, Muse Cells, MAPC czy Omnicyty. Można na tej podstawie przyjąć, że byłyby najwcześniejszymi rozwojowo komórkami występującymi w dorosłych tkankach.
Komórki VSEL mają w odpowiednich modelach doświadczalnych różnicować się w komórki układu krwiotwórczego, tkanki kostnej, śródbłonka naczyniowego, kardiomiocyty, komórki nabłonka płuc oraz komórki gamet żeńskich i męskich, co potwierdzałoby ich pluripotencję. Jednocześnie jednak nie tworzą potworniaków, co z jednej strony może być zaletą w zastosowaniach medycznych, z drugiej strony jest argumentem przeciwko ich pluripotencji. Definicja "pluripotencji" pochodzi z badań nad embrionalnymi komórkami macierzystymi (ESC). Przy charakterystyce tych komórek badacze określili kryteria in vivo i in vitro. Do kryteriów in vivo należy m.in. tworzenie potworniaków. VSEL są "embyonic-like", ale nie spełniają sensu stricto definicji komórek pluripotentnych w rozumieniu kryteriów dla ESC – nie tworzą potworniaków.
Komórki VSEL zdaniem odkrywców znajdują się w dorosłych tkankach w stanie uśpienia, a ich stan spoczynkowy jest regulowany zmianami epigenetycznymi niektórych genów biorących udział w sygnałowaniu czynników insulinowych. Liczba tych komórek w dorosłych tkankach, jak wykazują badania na długo i krótko żyjących myszach, koreluje z okresem przeżycia i może mieć związek z powstawaniem niektórych nowotworów.
Potencjał kliniczny komórek VSEL w kontekście medycyny regeneracyjnej (możliwość różnicowania w różne typy komórek dorosłego organizmu, a także, w odróżnieniu od ESC lub iPSC, brak właściwości onkogennych) zachęca do prób aplikacji tej technologii u ludzi. Komórkami tymi interesuje się obecnie szereg firm biotechnologicznych (np. Neostem Inc., Pharmacells Inc.) Podjęto pierwsze próby kliniczne ich wykorzystania sponsorowane przez Narodowy Instytut Zdrowia w USA oraz Departament Obrony USA w leczeniu schorzeń kości, ran skóry i uszkodzeń siatkówki (m.in. zwyrodnienie plamki żółtej oraz retinopatia barwnikowa). Projekty realizowane są na Uniwersytecie Michigan, Ann Arbor, Boston University oraz w Harvard Medical School.
Możliwość pozyskania komórek o cechach zbliżonych do ESC od dorosłego człowieka bez konieczności niszczenia embrionów ludzkich rozwiązuje istotną kwestię etyczną związaną z embrionalnymi komórkami macierzystymi. Profil komórek VSEL wpisuje się ponadto w doktrynę Kościoła katolickiego, który zainwestował w badania VSEL przez firmę NeoStem. W ostatniej pracy Ratajczak dyskutuje ten problem.
Mechanizm parakrynny.
W 2001 roku w opublikowanej pracy Ratajczak po raz pierwszy wykazał na poziomie białka, że klasyczne komórki macierzyste/ukierunkowane komórki układu krwiotwórczego (posiadające marker CD34+) są źródłem szeregu czynników wzrostowych, chemokin i cytokin, które mogą brać udział w hamowaniu apoptozy i stymulowaniu neoangiogenezy w uszkodzonych narządach. Badanie po raz pierwszy w historii pokazuje, w jaki sposób komórki macierzyste np. układu krwiotwórczego mogą w sposób pośredni brać udział w regeneracji narządów miąższowych w oparciu o mechanizm parakrynny. Publikacja ta, patrząc na liczbę cytowań wnosi istotny wkład – 427 cytacji na podstawie Web of Knowledge (stan na wrzesień 2021).
Mikrofragmenty błonowe.
W końcu lat 90. Ratajczak zaczął pracować nad innym ciekawym zjawiskiem jakim jest nowy rodzaj interakcji komórkowych za pomocą mikrofragmentów błonowych, eksosomów. W 2006 roku ukazała się praca
, która pokazała po raz pierwszy w literaturze, że komórki macierzyste mogą horyzontalnie przenosić białka i mRNA na inne komórki i w ten sposób zmieniać ich fenotyp. Praca cytowana 1035 razy na podstawie Web of Knowledge (stan na wrzesień 2021).

</doc>
<doc id="1169711" url="https://pl.wikipedia.org/wiki?curid=1169711" title="Ratajczak">
Ratajczak



</doc>
<doc id="1169712" url="https://pl.wikipedia.org/wiki?curid=1169712" title="Tryptyk Portinarich">
Tryptyk Portinarich

Tryptyk Portinarich, "Pokłon pasterzy" () – ołtarz Hugona van der Goesa, wykonany w technice olejnej na desce.
Charakterystyka.
Tryptyk został zamówiony przez bankiera Medyceuszy Tommasa Portinariego dla kościoła szpitalnego San Egidio, położonego na terenie szpitala Santa Maria Nuova we Florencji. Dzieło namalowane zostało w Brugii ok. 1475 r., przetransportowane do Florencji w 1483 (?) i umieszczone w szpitalnym kościele, a w 1900 przeniesione do Galerii Uffizi. Szerokość centralnej sceny wynosi 304 cm, a szerokość każdego skrzydła – 141 cm.
Opis.
Zamknięty ołtarz przedstawia scenę Zwiastowania wykonaną w technice grisaille. W scenie głównej ołtarza widoczny jest placyk, pośrodku którego leży Dzieciątko Jezus. Nad nim pochyla się Matka Boska. Z lewej strony widać św. Józefa, a po prawej – grupę trzech pasterzy. Dookoła rozmieszczone są w rozmaitych pozach anioły. Na pierwszym planie zostały namalowane rozmaite kwiaty będące atrybutami Marii: lilie, irysy, orliki i goździki w wazonach i porozrzucane na ziemi fiołki.
Lewe skrzydło ołtarza przedstawia świętych Antoniego i Tomasza razem z donatorem – Tommasem Portinarim oraz jego synami (Antoniem i Pigellem). W tle umieszczona została scena przybycia Marii i Józefa do Betlejem. Prawe skrzydło przedstawia natomiast święte Małgorzatę (z księgą i krzyżem w ręku) i Marię Magdalenę (z naczyniem) oraz Marię Maddalenę Baroncelli, żonę Tommasa i jej córkę Margheritę
Portinari. Za nimi rozciąga się rozległy krajobraz, poprzez który podróżują Trzej Królowie.
Nastrój sceny nie jest tak radosny, jak w innych dziełach o tej tematyce, tworzonych przez współczesnych Hugonowi van der Goesowi. Surowe i skupione twarze aniołów, bladość Marii, powaga na twarzy św. Józefa, a ponadto irysy będące symbolem boleści Marii – wszystko to przypomina o Zbawieniu, które ma się dokonać przez męczeńską śmierć.
Grupa pasterzy z prawej strony głównej sceny ilustruje trzy różne stany emocjonalne i fazy ruchu. Jeden z pasterzy dopiero dobiegł do stajenki. Zdyszany i zaniepokojony gwałtownie przechyla się, aby dojrzeć co się dzieje. Drugi, klękający, właśnie dostrzegł Dzieciątko, a na jego twarzy maluje się lekko bojaźliwa czułość. Trzeci, najstarszy z nich klęczy łagodnie się uśmiechając, pełen wzruszenia adoruje Dzieciątko.
Pośrodku centralnego panelu znajdują się symboliczne przedmioty. Snop zboża, ma symbolizować Ostatnia Wieczerzę i podzielenie chleba pomiędzy apostołami. Lilie stanowią tradycyjny symbol czystości i dziewictwa. W szklanym wazonie znajduje się siedem kwiatów orlika co ma symbolizować siedem trosk Dziewicy, czyli siedem chwil rozpaczy w życiu Maryi.
W tle rozgrywają się sceny nawiązujące do centralnego panelu: Święta Rodzina ucieka do Egiptu (po lewej stronie), Trzej Królowie udają się do stajenki (po prawej stronie) i scena z aniołem przekazującym dobrą nowinę pasterzom (po prawej stronie na centralnym panelu).

</doc>
<doc id="1169713" url="https://pl.wikipedia.org/wiki?curid=1169713" title="Balneochemia">
Balneochemia

Balneochemia – dział balneologii zajmujący się określaniem składu i właściwościach fizykochemicznych naturalnych surowców leczniczych, jak wody uzdrowiskowe, gazy i peloidy.
Balneochemia intensywnie rozwijała się w XIX wieku. Znanymi polskimi balneochemikami byli m.in.: 

</doc>
<doc id="1169714" url="https://pl.wikipedia.org/wiki?curid=1169714" title="Testify (singel)">
Testify (singel)

Testify – trzeci singel amerykańskiej grupy Rage Against the Machine z albumu "The Battle of Los Angeles" wydany w 2000.

</doc>
<doc id="1169718" url="https://pl.wikipedia.org/wiki?curid=1169718" title="Ford Edmund Brisco">
Ford Edmund Brisco



</doc>
<doc id="1169722" url="https://pl.wikipedia.org/wiki?curid=1169722" title="Instytut Ameryk i Europy Uniwersytetu Warszawskiego">
Instytut Ameryk i Europy Uniwersytetu Warszawskiego

Instytut Ameryk i Europy (IAiE) – interdyscyplinarna jednostka naukowo-dydaktyczna Uniwersytetu Warszawskiego utworzona w 2002 roku.
W skład IAiE wchodzą:
Do 30 września 2017 roku w skład IAiE wchodziło także Centrum Studiów Latynoamerykańskich UW (CESLA). Z dniem 1 października 2017 roku CESLA została zlikwidowana i włączona do OSA.

</doc>
<doc id="1169728" url="https://pl.wikipedia.org/wiki?curid=1169728" title="Leokadia z Toledo">
Leokadia z Toledo

Leokadia z Toledo (zm. 9 grudnia 304) – dziewica i męczennica, święta Kościoła katolickiego.
Żywot.
Zgodnie z "Martyrologium Rzymskim" Leokadia była chrześcijanką z Toledo. W czasach panowania cesarza Dioklecjana, miejscowy legat Dacjan, rozkazał uwięzić wszystkich, którzy wyznawali wiarę w Chrystusa. Wśród nich była Leokadia. Legat próbował skłonić ją do wyrzeczenia się wiary, najpierw pochlebstwami i obietnicami, później natomiast groźbami. Na skutek odmowy, została wtrącona do więzienia, torturowana i bita. Zmarła z wycieńczenia w 304 roku.
Kult świętej.
Św. Leokadia jest patronką całej Hiszpanii, a w szczególności Toledo. Jej wspomnienie liturgiczne obchodzone jest 9 grudnia.
Atrybutami są palma męczeństwa i wieża.
Na grobie św. Leokadii św. Helladiusz, metropolita Toledo, nakazał wybudować bazylikę. W VII wieku kult świętej przeżywał rozkwit. W świątyni tej odbywały się bowiem synody (w latach: 633, 636, 638 i 694), które również miały wpływ na kult Leokadii.
9 grudnia mieszkańcy miasta i okolic, w tym król i prymas, przybywali do sanktuarium. Otwierano wówczas grób, na którym uroczyście przemawiał arcybiskup Toledo.
Szczególną pamiątką po Leokadii, obdarzaną przez wiernych czcią, był jej welon. W VIII wieku najazd Arabów zmusił władze kościelne do przeniesienia relikwii do Oviedo, gdzie również wzniesiono kościół ku czci męczennicy. W IX wieku relikwie trafiły do Saint-Ghislain na terenie współczesnej Belgii. W okresie reformacji relikwie opuściły objętą falą protestantyzmu Belgię, aby wrócić do Toledo, gdzie znajdują się do dziś w miejscowej katedrze ().

</doc>
<doc id="1169730" url="https://pl.wikipedia.org/wiki?curid=1169730" title="Dwuaminy">
Dwuaminy



</doc>
<doc id="1169732" url="https://pl.wikipedia.org/wiki?curid=1169732" title="Leon Gradoń">
Leon Gradoń

Leon Gradoń (ur. 11 kwietnia 1947 w Szczekocinach) – polski naukowiec, profesor nauk technicznych, profesor zwyczajny Politechniki Warszawskiej, specjalista w zakresie inżynierii biomedycznej oraz inżynierii chemicznej i procesowej.
Życiorys.
Absolwent inżynierii chemicznej na Politechnice Warszawskiej (1969) oraz matematyki na Uniwersytecie Warszawskim (1975). W 1976 uzyskał stopień naukowy doktora na PW, habilitował się w 1981. W 1990 otrzymał tytuł profesora nauk technicznych.
Zawodowo związany z Politechniką Warszawską, w 1996 został profesorem zwyczajnym na Wydziale Inżynierii Chemicznej i Procesowej. Od 1999 do 2005 pełnił funkcję dziekana tego wydziału. Pracował także w Centralnym Instytucie Ochrony Pracy. Specjalizuje się w zagadnieniach z zakresu inżynierii chemicznej i procesowej oraz inżynierii biomedycznej. Był stypendystą Programu Fulbrighta w Cincinnati, wykładał jako visiting professor na uczelniach w USA, Austrii i Japonii. Jest autorem lub współautorem licznych publikacji naukowych, w tym kilkunastu monografii i podręczników akademickich, a także kilkudziesięciu patentów.
Był wiceprzewodniczącym Komitetu Inżynierii Chemicznej i Procesowej Polskiej Akademii Nauk, powoływany w skład rad i komitetów doradczych różnych organizacji i instytucji (m.in. Narodowego Centrum Badań i Rozwoju) oraz czasopism naukowych.
Odznaczenia i wyróżnienia.
W 2014 odznaczony Krzyżem Komandorskim Orderu Odrodzenia Polski (2014).
W 2006 otrzymał Nagrodę Fundacji na rzecz Nauki Polskiej za „wyjaśnienie podstawowych procesów transportu w układach dwufazowych i ich wykorzystanie do opracowania nowych konstrukcji filtrów wgłębnych”. W 2018 znalazł się na liście „wielkich wynalazców i konstruktorów 100-lecia” opracowanej przez tygodnik „Do Rzeczy”.

</doc>
<doc id="1169733" url="https://pl.wikipedia.org/wiki?curid=1169733" title="Das Ich">
Das Ich

Das Ich – niemieckojęzyczny projekt muzyczny z Bawarii, założony w roku 1989. Zespół gra muzykę elektroniczną, wcześniej był zaliczany do nurtu dark wave, wywiera też wpływ na scenę muzyki gotyckiej. W jego twórczości słychać silne echa filozofii, m.in. Nietzschego i Freuda. Sama nazwa zespołu odwołuje się do pojęcia ego.

</doc>
<doc id="1169736" url="https://pl.wikipedia.org/wiki?curid=1169736" title="En grisaille">
En grisaille



</doc>
<doc id="1169737" url="https://pl.wikipedia.org/wiki?curid=1169737" title="Makromolekuła">
Makromolekuła

Makromolekuła, makrocząsteczka, makrodrobina – cząsteczka chemiczna (molekuła) złożona z więcej niż około 1000 atomów. Makromolekuła często powstaje z połączenia jednego lub kilku rodzajów jednostek podstawowych, tzw. merów, tworząc strukturę substancji polimerowych. 
Przykładami makromolekuł są cząsteczki: 
W chemii polimerów makromolekułę definiuje się jako tę, dla której przy przyłączaniu kolejnych merów podstawowe właściwości fizyczne nie zmieniają się.
Działami chemii zajmującymi się poszczególnymi własnościami makromolekuł są m.in.:

</doc>
<doc id="1169740" url="https://pl.wikipedia.org/wiki?curid=1169740" title="Tomasz Dietl">
Tomasz Dietl

Tomasz Stanisław Dietl (ur. 1 października 1950 w Poznaniu) – polski fizyk teoretyczny, profesor nauk fizycznych, naukowiec związany z Wydziałem Fizyki Uniwersytetu Warszawskiego i Instytutem Fizyki Polskiej Akademii Nauk. Zajmuje się głównie fizyką materii skondensowanej. Laureat m.in. Nagrody Fundacji na rzecz Nauki Polskiej oraz Medalu Mariana Smoluchowskiego.
Życiorys.
Syn Jerzego Dietla, ojciec Marka Dietla.
W 1973 ukończył studia na Wydziale Fizyki Uniwersytetu Warszawskiego. W Instytucie Fizyki PAN uzyskiwał stopnie naukowe doktora (1977) i doktora habilitowanego (1983). 26 października 1990 otrzymał tytuł profesora nauk fizycznych.
Zawodowo związany z Instytutem Fizyki Teoretycznej UW (profesor zwyczajny) i Instytutem Fizyki PAN (profesor). Wykładał gościnnie na licznych uczelniach zagranicznych. Był współtwórcą Szkoły Nauk Ścisłych w Warszawie, pełnił w niej funkcję prorektora (1995–1996). Został członkiem korespondentem Polskiej Akademii Nauk (1998), a w 2010 członkiem rzeczywistym PAN. Został także członkiem korespondentem Polska Akademia Umiejętności (2009) i członkiem zwyczajnym Towarzystwa Naukowego Warszawskiego (2009). W IF PAN obejmował stanowiska kierownika zespołu (1986), a w 2004 kierownika Laboratorium Kriogeniki i Spintroniki oraz Zespołu Zjawisk Spinowych.
Specjalizuje się w fizyce niskich temperatur, fizyce półprzewodników, spintronice oraz fizyce materii skondensowanej.
Odznaczenia i wyróżnienia.
W 2013, "za wybitne osiągnięcia w pracy naukowo-badawczej i działalności dydaktycznej, za zasługi na rzecz rozwoju nauki", został przez prezydenta Bronisława Komorowskiego odznaczony Krzyżem Komandorskim Orderu Odrodzenia Polski, którym udekorowano go 3 maja 2013. W 1998 odznaczony Krzyżem Kawalerskim tego orderu, a w 1990 Złotym Krzyżem Zasługi.
Uhonorowany także m.in. Nagrodą Fundacji na rzecz Nauki Polskiej za prace na temat półprzewodników ferromagnetycznych (2006), Agilent Technologies Europhysics Prize – nagrodą Europejskiego Towarzystwa Fizycznego (2005) oraz Medalem Mariana Smoluchowskiego (2010). W 2013 otrzymał Perłę Honorową Polskiej Gospodarki (w kategorii nauka).

</doc>
<doc id="1169742" url="https://pl.wikipedia.org/wiki?curid=1169742" title="Program Komercjalizacji Przedsiębiorstw Państwowych">
Program Komercjalizacji Przedsiębiorstw Państwowych

Program Komercjalizacji Przedsiębiorstw Państwowych – program przekształcenia struktury własnościowej przedsiębiorstw państwowych związany z akcją prywatyzacyjną w latach 90. w Polsce. Proces ten miał podwójny charakter w zależności od postawionych sobie celów:
Program ten trwał w latach 1995–1998, odpowiedzialnym za jego przebieg był Minister Przekształceń Własnościowych oraz organy założycielskie (również lokalne).
Głównym celem programu było pobudzenie przedsiębiorstw do zmiany struktury organizacyjnej, przygotowanie do nowych warunków panujących na wolnym rynku oraz do odejścia od branżowego modelu gospodarki państwowej.
Wszystkie procedury wraz z ustaleniem, jakie firmy mogą wziąć udział w komercjalizacji reguluje ustawa o komercjalizacji i niektórych uprawnieniach pracowników.

</doc>
<doc id="1169744" url="https://pl.wikipedia.org/wiki?curid=1169744" title="Bitwa pod Chalkedonem">
Bitwa pod Chalkedonem

Bitwa pod Chalkedonem – bitwa lądowo-morska stoczona w roku 74 p.n.e. między wojskami rzymskimi a pontyjskimi w początkowym okresie III wojny Rzymu z Mitrydatesem.
Rzymianami dowodził konsul Aureliusz Kotta, wojskami pontyjskimi – sam władca Pontu Mitrydates VI Eupator.
Przed bitwą.
Kotta zebrał dość liczną flotę ściągając okręty od azjatyckich sprzymierzeńców Rzymu. Na czele 70 wielkich jednostek udał się do silnie obwarowanego portu w Chalkedonie, położonego naprzeciwko Byzantionu, po drugiej stronie cieśniny bosforańskiej, skąd miał zamiar strzec wyjścia z Morza Czarnego i nic dopuścić floty pontyjskiej na Propontydę i Morze Egejskie.
Bitwa.
Wkrótce pod miastem zjawił się Mitrydates na czele swej ogromnej armii i rozpoczął oblężenie. Kotta nie mając doświadczenia nie odważył się wyjść naprzeciw niego, a tylko dowódca jego floty Nudus z częścią wojska obsadził najsilniejsze punkty na równinie, z których jednak został wyparty. Wycofujący się Rzymianie skierowali się do bram miejskich, chcąc się przedostać za mury. W rezultacie przy bramach powstał tłok i zamieszanie, potęgowane przez ostrzał pontyjski. Kiedy bramy zostały spuszczone, Nudus i inni dowódcy dostali się do góry przy pomocy lin, ale wszyscy ci, którzy nie zdążyli się dostać do środka zginęli lub dostali się do niewoli. 
Po sukcesie odniesionym przy murach miasta tego samego dnia Mitrydates uderzył na port. Okrętom pontyjskim udało się rozerwać rozpięty u wejścia do portu spiżowy łańcuch, po czym zniszczyły 4 okręty nieprzyjacielskie, a pozostałych 60 uprowadził przywiązawszy je do swoich linami. Ani Nudus, ani Kotta nie próbowali w tym przeszkodzić, lecz zamknęli się za murami.
Reperkusje.
Straty rzymskie były bardzo poważne – 3 tysięcy zabitych oraz 64 okręty utracone z ogólnej liczby 70 posiadanych. Była to poważna klęska. Rzymianie utracili w ten sposób całą swą flotę na Wschodzie i już na początku wojny oddali morze w ręce wroga. 
Zacięta obrona, a także zbliżanie się armii drugiego konsula i wodza na Wschodzie Lukullusa, który spieszył na ratunek Kotcie, zmusiło Mitrydatesa do odstąpienia od Chalkedonu.

</doc>
<doc id="1169745" url="https://pl.wikipedia.org/wiki?curid=1169745" title="Ye Rongguang">
Ye Rongguang

Ye Rongguang (chin. upr. 叶荣光, chin. trad. 葉榮光, pinyin "Yè Róngguāng"; ur. 3 października 1963 w Wenzhou) – chiński szachista, arcymistrz od 1990 roku.
Kariera szachowa.
Od połowy lat 80. do połowy 90. należał do ścisłej do czołówki chińskich szachistów. W roku 1990 jedyny raz w swojej karierze wystąpił w turnieju międzystrefowym (eliminacji mistrzostw świata), zajmując w Manili 44. miejsce (zawody rozegrano systemem szwajcarskim), zdobył również zdobył złoty medal w indywidualnych mistrzostwach kraju. Trzykrotnie (w latach 1988, 1990, 1992) reprezentował narodowe barwy na szachowych olimpiadach oraz dwukrotnie (1985, 1989) – w drużynowych mistrzostwach świata, za pierwszym razem zdobywając brązowy medal za wynik indywidualny na VI szachownicy.
Do jego największych sukcesów w turniejach międzynarodowych należą m.in. I m. w Bacolodzie (1991), II m. w Kuala Lumpur (1994, za Eugenio Torre), dz. III m. w Pekinie (1995, "Lee Cup", za Borysem Altermanem i Wang Zili, wspólnie z Uwe Bönschem, Markusem Stanglem i Tongiem Yuanmingiem), dz. I m. w Soest (1996, wspólnie z Aleksandrem Wojtkiewiczem i Michaiłem Rytszagowem), dz. I m. w Antwerpii (1996, wspólnie z Loekiem van Wely i Jeroenem Piketem) oraz dz. I m. w Dieren (1997, wspólnie z Wiktroem Michalewskim i Aleksandrem Finklem).
W roku 1990 został pierwszym chińskim szachistą, który otrzymał tytuł arcymistrza.
Najwyższy ranking w karierze osiągnął 1 stycznia 1991, z wynikiem 2545 punktów dzielił wówczas 96-104. miejsce na światowej liście FIDE, jednocześnie zajmując 1. miejsce wśród chińskich szachistów. W 2000 zakończył profesjonalną karierę szachisty.

</doc>
<doc id="1169751" url="https://pl.wikipedia.org/wiki?curid=1169751" title="Georg Schallermair">
Georg Schallermair

Georg Schallermair (ur. 29 grudnia 1894 w Hebertshausen, zm. 7 czerwca 1951 w Landsberg am Lech) – zbrodniarz hitlerowski, oficer raportowy w KL Mühldorf – podobozie Dachau oraz SS-Hauptscharführer.
Przed rozpoczęciem służby obozowej w 1944 roku był żołnierzem Wehrmachtu. Następnie został przeniesiony do Waffen-SS. Od sierpnia 1944 do 1 maja 1945 roku był oficerem raportowym ("Rapportführerem"), odpowiedzialnym za apele więźniów w obozie Mühldorf. Był współodpowiedzialny za śmierć wielu więźniów. Znęcał się nad nimi i odpowiadał za fatalne warunki panujące w obozie.
Po zakończeniu wojny Schallermair został osądzony przez amerykański Trybunał Wojskowy w Dachau w dniach 18–23 września 1947 roku. Został uznany za winnego stawianych mu zarzutów i skazany na karę śmierci. Wyrok wykonano przez powieszenie w więzieniu Landsberg w czerwcu 1951 roku.

</doc>
<doc id="1169753" url="https://pl.wikipedia.org/wiki?curid=1169753" title="Detroit (Oregon)">
Detroit (Oregon)

 
Detroit – miasto w stanie Oregon w hrabstwie Marion w Stanach Zjednoczonych.

</doc>
<doc id="1169761" url="https://pl.wikipedia.org/wiki?curid=1169761" title="Roman Słowiński">
Roman Słowiński

Roman Słowiński (ur. 16 marca 1952 w Poznaniu) – polski naukowiec, nauczyciel akademicki i profesor nauk technicznych zajmujący się automatyką, robotyką oraz informatyką. Specjalizuje się w badaniach operacyjnych, komputerowym wspomaganiu decyzji oraz sztucznej inteligencji. Członek rzeczywisty, wiceprezes Polskiej Akademii Nauk (2019–2022).
Twórca uznanej w świecie szkoły naukowej „inteligentnego wspomagania decyzji”, która proponuje oryginalną metodykę wspomagania decyzji opartą na synergicznym połączeniu badań operacyjnych, sztucznej inteligencji i nowych technologii informatycznych.
Życiorys.
Urodził się 16 marca 1952 w Poznaniu w rodzinie profesora filologii polskiej Lecha Słowińskiego (1922-2005) i nauczycielki Melanii z Michalskich. Absolwent Wydziału Elektrycznego Politechniki Poznańskiej z roku 1974, doktorat obronił w roku 1977, habilitację w dyscyplinie informatyka uzyskał w roku 1981. W 1989 roku uzyskał tytuł profesora. Od 1991 roku zajmuje stanowisko profesora zwyczajnego w Politechnice Poznańskiej. Od 2003 roku jest też zatrudniony na stanowisku profesora w Instytucie Badań Systemowych PAN w Warszawie.
Jako autor, lub współautor opublikował 14 książek oraz ponad 500 artykułów naukowych, w tym ponad 300 artykułów w czasopismach z listy JCR.
Wypromował 26 doktorów nauk technicznych, z których 16 jest profesorami. Poza Politechniką wykładał w Uniwersytecie Paryskim Dauphine, Ecole Centrale Paris, University of Catania, University of Osaka, Yokohama National University, University of Missouri-Columbia, Uniwersytecie Laval w Quebec i wielu innych.
Od 1999 jest redaktorem naczelnym czasopisma European Journal of Operational Research - największego na świecie czasopisma z zakresu badań operacyjnych. Jest też członkiem redakcji dwudziestu innych międzynarodowych czasopism naukowych.
W 2004 został członkiem korespondentem, a w 2013 członkiem rzeczywistym Polskiej Akademii Nauk. W okresie 2011-2018 pełnił funkcję Prezesa Oddziału Polskiej Akademii Nauk w Poznaniu. Od 2013 jest też członkiem Academia Europaea. W 2015 został wybrany przewodniczącym Komitetu Informatyki PAN. Był wiceprezesem PAN w kadencji 2019–2022.
W roku 2005 prof. Roman Słowiński został uhonorowany „Polskim Noblem” – nagrodą Fundacji na Rzecz Nauki Polskiej w dziedzinie nauk technicznych za opracowanie metodyki komputerowego wspomagania decyzji podejmowanych na podstawie niepełnych danych. Nagroda ta jest przyznawana „za osiągnięcia i odkrycia z ostatnich czterech lat stanowiące istotny wkład w życie duchowe i postęp cywilizacyjny naszego kraju oraz zapewniające Polsce miejsce w nauce światowej”.
W 2000 otrzymał tytuł doktora honoris causa Faculté Polytechnique de Mons (Belgia), w 2001 tytuł doktora honoris causa przyznał mu także senat Université de Paris Dauphine (Francja). Uniwersytety te należą do wiodących w Europie w dziedzinie informatyki i wspomagania decyzji. W roku 2008 prof. Roman Słowiński otrzymał tytuł doktora honoris causa w Uniwersytecie Technicznym w Chanii na Krecie. Senat tej uczelni przyznał to wyróżnienie poznańskiemu informatykowi za wybitny wkład w rozwój nauk decyzyjnych integrujących technologie informatyczne z badaniami operacyjnymi i sztuczną inteligencją.
W 2018 otrzymał od Rady Miasta Poznania odznaczenie „Zasłużony dla Miasta Poznania” w uznaniu „dla wybitnego dorobku naukowego oraz doceniając zasługi dla rozwoju poznańskiego ośrodka akademickiego”.
Życie prywatne.
Żonaty. Ma czworo dzieci.

</doc>
<doc id="1169762" url="https://pl.wikipedia.org/wiki?curid=1169762" title="Belgium (Illinois)">
Belgium (Illinois)

Belgium – wieś w stanie Illinois w hrabstwie Vermilion w Stanach Zjednoczonych.

</doc>
<doc id="1169763" url="https://pl.wikipedia.org/wiki?curid=1169763" title="Słowiński">
Słowiński

Osoby o nazwisku Słowiński:
Inne:

</doc>
<doc id="1169768" url="https://pl.wikipedia.org/wiki?curid=1169768" title="Buffalo (Illinois)">
Buffalo (Illinois)

Buffalo – wieś w stanie Illinois w hrabstwie Sangamon w Stanach Zjednoczonych. Miejscowość zamieszkuje 503 osób (dane z roku 2010) na powierzchni 1 km².

</doc>
<doc id="1169770" url="https://pl.wikipedia.org/wiki?curid=1169770" title="Teodor Torosiewicz">
Teodor Torosiewicz

Teodor Torosiewicz (ur. 6 września 1789 w Stanisławowie, zm. 2 marca 1876 we Lwowie) – polski farmaceuta i balneochemik pochodzenia ormiańskiego. Zbadał i określił skład wód leczniczych w niemal wszystkich miejscowościach uzdrowiskowych w Małopolsce.
Życiorys.
Studia farmaceutyczne ukończył w Wiedniu. Mieszkał i pracował we Lwowie, gdzie posiadał aptekę wyposażoną w laboratorium, w którym przeprowadzał swoje analizy chemiczne. Określając skład chemiczny wód leczniczych przyczynił się do rozwoju wielu uzdrowisk w rejonie południowo-wschodniej Polski oraz zdobył uznanie w świecie naukowym. Był honorowym członkiem wielu towarzystw naukowych w kraju i za granicą. W 1849 r. opublikował zbiorczą pracę pt. "Źródła mineralne w Królestwie Galicji i na Bukowinie pod względem fizyczno-chemicznych właściwości opisane".
Pracował również nad barwionym szkłem aptecznym. Jako pierwszy opisał i zastosował metody i korzyści z przechowywania leków w naczyniach z zabarwionego szkła.
W latach 1860-1876 był członkiem honorowym Poznańskiego Towarzystwa Przyjaciół Nauk.
Zmarł we Lwowie i został pochowany na miejscowym cmentarzu Łyczakowskim. 

</doc>
<doc id="1169771" url="https://pl.wikipedia.org/wiki?curid=1169771" title="Albert Goering">
Albert Goering



</doc>
<doc id="1169772" url="https://pl.wikipedia.org/wiki?curid=1169772" title="Kryty Most">
Kryty Most

Kryty Most (, "Pokrit most") – most w mieście Łowecz w północnej Bułgarii, nad rzeką Osym (dopływ Dunaju), na przedgórzu Bałkanów.
Pierwsza wzmianka o moście z zadaszeniem w Łoweczu pochodzi od austriackiego geologa Ami Bouè, który odwiedził miasto w I. poł. XIX w. i opisał go swojej książce. Oryginalne zadaszenie mostu tworzyło konstrukcję tunelową. Ten kamienny most stanowił połączenie dwóch części miasta, był swego rodzaju „bazarem”, zaopatrującym mieszkańców miasta w przedmioty użytku codziennego, ubrania i żywność. Był też miejscem spotkań, tajnych zebrań przedstawicieli ówczesnej bułgarskiej opozycji z Wasylem Lewskim na czele.
Początkowo konstrukcja tunelowa mostu wykonana była z drewna. Przez lata jednak częste uszkodzenia powodowane przez wzbierającą rzekę wymagały napraw. W 1872 r. powódź całkowicie zniszczyła most. Bułgarski budowniczy z czasów zaboru osmańskiego, Nikoła Ficzew zaprojektował i nadzorował budowę nowego mostu krytego, zabudowanego 64 sklepikami, rozmieszczonymi po obu bokach mostu, i zbudowanego z drewna bukowego. Budowa trwała trzy lata. Konstrukcja mostu mierzyła 84 m długości, 10 m szerokości, filary miały zaś po 5 m wysokości. Od połowy wysokości filary miały przeloty, które umożliwiały swobodny przepływ wezbranej wody. Na filarach oparte były dębowe belki i deski. Dźwigary połączone były drewnianymi czopami i wrębami zamiast żelaznych mocowań. Droga na moście wykonana była z bruku i posypana żwirem. Po bokach mostu, w ścianach, znajdowały się małe okienka, przepuszczające do środka światło słoneczne. Wieczorem most oświetlany był latarniami gazowymi. Po powtarzających się pożarach mostu, spowodowanych przez Turków (m.in. w nocy z 2 na 3 sierpnia 1925 r.), obiekt w roku 1931 przebudowano na most stalowo-betonowy, zachowując przy tym jego charakterystyczny kształt. Dach mostu zrobiono ze szkła, a część środkowa nie miała ścian bocznych. W latach 1981–1982 most ponownie przebudowano i dziś stanowi jedną z ważniejszych atrakcji miasta Łowecz. Oprócz Krytego Mostu, oba brzegi miasta, tzw. nową oraz starą „Waroszę”, łączą dwa dodatkowe mosty: jeden o konstrukcji linowej, „Wyżenija most”, i jeden o konstrukcji stalowej, „Żeleznija most”.

</doc>
<doc id="1169784" url="https://pl.wikipedia.org/wiki?curid=1169784" title="Murgob">
Murgob

 
Murgob (tadż.: Мурғоб) – miejscowość i dżamoat w Tadżykistanie, w Górskim Badachszanie. Według danych szacunkowych na rok 2007 liczy 11 203 mieszkańców.

</doc>
<doc id="1169785" url="https://pl.wikipedia.org/wiki?curid=1169785" title="Bitwa pod Kyzikos (74 p.n.e.)">
Bitwa pod Kyzikos (74 p.n.e.)

Bitwa pod Kyzikos – bitwa lądowo-morska stoczona w roku 74 p.n.e. między wojskami rzymskimi a pontyjskimi w początkowym okresie III wojny Rzymu z Mitrydatesem.
Rzymianami dowodził dowódca twierdzy Pizystrates i konsul Lukullus, wojskami pontyjskimi – władca Pontu Mitrydates VI Eupator.
Oblężenie.
Wkrótce po bitwie pod Chalkedonem Mitrydates VI Eupator obiegł wielkie miasto Kyzikos nad Propontydą. Walnie pomagała mu przy tym flota, stosując dość niezwykłe środki i metody. Równocześnie z atakiem wojsk lądowych i podsunięciem ku murom wielkich machin oblężniczych, jak opisywał to Appian, "”od strony portu dwa sprzęgnięte ze sobą pięciorzędowce dźwigały drugą wieżę, z której przy pomocy pewnej maszynerii wysuwał się pomost, ilekroć zbliżali się do murów. A kiedy już wszystko było gotowe [Mitrydates] naprzód kazał podwieźć do miasta na okrętach 3 000 jeńców z Kyzikos, którzy wyciągając ręce ku murom błagali, aby ich współobywatele oszczędzili w tym niebezpiecznym położeniu. Ale dowódca Kyzikos Pizystrates obwieścił im z murów, aby, skoro dostali się do niewoli, mężnie znieśli, cokolwiek im się przydarzy. Kiedy ta próba się nie powiodła, kazał Mitrydates podwieźć na okrętach wspomnianą machinę. Nagle wysunął się z niej pomost, po którym czterech żołnierzy wybiegło na mur. Zaskoczeni głównie nowością tego urządzenia obrońcy cofnęli się nieco, ponieważ jednak inni nie podążyli dość szybko za pierwszymi, więc nabrali otuchy i strącili w dół tych czterech, a na okręty poczęli lać płonącą smołę i zmusili je do wiosłowania ku rufie i wycofania się w tył wraz z machiną. W ten sposób odparli uderzenie od strony morza”." Załamał się również atak wojsk królewskich od strony lądu. 
Nadejście Lukullusa.
Tymczasem pod Kyzikos zjawił się Lukullus i Mitrydates znalazł się w krytycznej sytuacji – między wrogim miastem a wojskami rzymskimi. Lukullus odciął mu dowóz żywności, tak że w obozie władcy Pontu zaczął się głód, do którego wkrótce doszła zaraza, zbierając obfite żniwo. Armia królewska topniała z dnia na dzień. 
Ewakuacja.
W tej sytuacji przed zupełną klęską uratowała Mitrydatesa flota, która umożliwiła częściową ewakuację resztek wojsk, skierowanych do portu w Lampsakos. Sam Mitrydates wsiadł na okręt i początkowo udał się z częścią floty na wody Hellespontu, lecz po wielkich stratach w czasie silnej burzy, powrócił do Bitynii.

</doc>
<doc id="1169786" url="https://pl.wikipedia.org/wiki?curid=1169786" title="Heszwan">
Heszwan



</doc>
<doc id="1169787" url="https://pl.wikipedia.org/wiki?curid=1169787" title="Primera División (1964/1965)">
Primera División (1964/1965)

Primera División 1964/1965 – 34. sezon rozgrywek najwyższej klasy rozgrywkowej w Hiszpanii. W sezonie występowało 16 drużyn. Tytułu mistrza bronił Real Madryt. Rozegrano 30 kolejek spotkań.

</doc>
<doc id="1169788" url="https://pl.wikipedia.org/wiki?curid=1169788" title="Mr. Freeze">
Mr. Freeze

Mr. Freeze (pierwotnie Mr. Zero; "alter ego" dr Victor Fries) – fikcyjna postać (złoczyńca), pojawiająca się komiksach o Batmanie wydawanych przez DC Comics, oraz wszelkiego rodzaju adaptacjach komiksów. Twórcami postaci był Bob Kane i Sheldon Moldoff, postać zadebiutowała w komiksie "Batman" (vol. 1) #121 (luty 1959).
W wersji aktorskiej pojawił się w serialu "Batman" ("Batman"), gdzie w jego role wcielili się następująco George Sanders, Otto Preminger i Eli Wallach. W filmie "Batman i Robin" ("Batman &amp; Robin") z 1997 roku zagrał go Arnold Schwarzenegger.
W zestawieniu 100 największych komiksowych złoczyńców portalu internetowego IGN Mister Freeze zajął 67 miejsce.
Opis postaci.
Victor Fries był wybitnym naukowcem specjalizującym się w kriogenice. Jednakże był również osobą nad wyraz niezdarną i nie miał zbyt dobrych kontaktów z otoczeniem. Lecz istniała jedna osoba, która stanowiła cały świat dla Victora – jego żona Nora. Nora była zjawiskowo piękną, wspaniałą i miłą kobietą. Widziała Victora takiego, jakim był naprawdę – dobrego człowieka. I kiedy zdiagnozowano u niej ciężką chorobę, świat Friesa legł w gruzach. By uratować swą żonę rozpoczął gorączkowe badania. Ostatecznie opracował kriogeniczny proces, który miałby za zadanie pozostawić Nore w stanie zamrożenia aż odpowiedni lek zostanie wynaleziony. Kiedy Victor rozpoczął ów proces jego pracodawca z Gothcorp wtargnął wraz z ochroną by zatrzymać „wyciek” pieniędzy i używanie technologii firmy bez uprzedniej zgody zarządu. Wywiązała się szarpanina, podczas której Victor został wrzucony w chemikalia i zatruł się nimi.
Po Norze słuch zaginął. Po jakimś czasie Victor odkrył, że od teraz może żyć tylko w temperaturze zbytnio nieprzekraczającej 0*C. Wykorzystując swoje naukowe możliwości stworzył kriogeniczny kombinezon umożliwiający utrzymanie danej temperatury. Victor przybrał imię (podobne do swego pierwotnego nazwiska) – Mr.Freeze i rozpoczął vendettę na dyrektorach Gothcorp. Zaczął od powolnego niszczenia firmy tak jak firma zniszczyła wcześniej jego samego. Po konfrontacji z CEO Victor odkrył, że jego żona wcale nie zginęła, ale została zamrożona tak jak on tego chciał. Wtedy jednak nieoczekiwanie pojawił się Batman i rozpoczął walkę z Freezem. Podczas walki użył swojego ray-guna. Chybił jednak i nieszczęśliwie dla niego promień lodu trafił w Komorę, w której spoczywała Nora ... komora pękła a żona Friesa zmarła. Victor obwinił Batmana o spowodowanie jej śmierci poprzysiągł mu zemstę, którą żyje po dziś dzień mimo swoich licznych pobytów w Arkham. Freeze kontynuował swoją walkę przez wiele lat. Mimo iż przyłączył się na pewien czas do Two-Face'a, generalnie woli pracować sam. Na pewien czas przejął dowództwo nad pewnym gangiem i poprowadził go do konfrontacji z Jokerem, do którego pierwotnie ów gang należał.
Joker naruszył kostium Freeze'a, a jego samego wrzucił do Gotham River. Nieszczelne przewody w stroju Victora utworzyły blok lodu. Fries utrzymał się w tym stanie aż został wyłowiony przez policję. Po tych wydarzeniach ponownie został osadzony w Arkham.
W innych mediach.
Seriale i filmy aktorskie.
"Batman" (serial z lat 60.).
W serialu telewizyjnym "Batman" ("Batman") Mr. Freeze otrzymał swój aktualny pseudonim (gdy w komiksach nazywał się Mr. Zero). Jego prawdziwa tożsamość to Art Schivel, naukowiec niemieckiego pochodzenia, przez co pojawiło się kojarzenie wśród ludzi Mr. Freeze'a z niemieckim/austriackim akcentem. W jego rolę wcielili się następująco George Sanders, Otto Preminger i Eli Wallach.
"Batman i Robin" (film z 1997)
W filmie Joela Schumachera "Batman i Robin" ("Batman &amp; Robin") w rolę Mr. Freeze'a wcielił się Arnold Schwarzenegger. Oprócz niego przeciwnikami Batmana i jego sprzymierzeńców byli Pamela Isley (Uma Thurman) i Bane (Jeep Swenson).
Gotham (serial z lat 2014-2019)
W serialu "Gotham" w rolę Mr. Freeze’a wcielił się Nathan Darrow.
Seriale i filmy animowane.
"DC Animated Universe".
Mr. Freeze pojawił się w serialach animowanych, których akcja rozgrywa się we wspólnym uniwersum (DC Animated Universe): "Batman" ("Batman: The Animated Series"), a także w serialu animowanym "Batman przyszłości" ("Batman Beyond") oraz w animowanym filmie pełnometrażowym "" ("Batman &amp; Freeze: SubZero"), w którym głosu użyczył mu Michael Ansara.
"The Batman".
W serialu animowanym "Batman" ("The Batman") emitowanym w latach 2004-2008 głosu użyczył mu Clancy Brown. 
"Batman: The Brave and The Bold".
W serialu animowanym "" ("Batman: The Brave and The Bold") emitowanym w latach 2008-2011 głosu Mr. Freeze'owi użyczył John DiMaggio.
"Young Justice".
W serialu animowanym "Liga Młodych" ("Young Justice") głosu Mr. Freeze'owi użyczył aktor Keith Szarabajka.
Gry komputerowe.
Mr. Freeze pojawił się w następujących grach video:

</doc>
<doc id="1169791" url="https://pl.wikipedia.org/wiki?curid=1169791" title="Aszt">
Aszt

Aszt (tadż. Ашт) - osiedle typu miejskiego w Tadżykistanie, w wilajecie sogdyjskim. Według danych szacunkowych na rok 2007 liczy 11 985 mieszkańców.

</doc>
<doc id="1169797" url="https://pl.wikipedia.org/wiki?curid=1169797" title="Istiklol">
Istiklol

 
Istiklol (tadż. Истиқлол) – miasto w Tadżykistanie, w wilajecie sogdyjskim. Według danych szacunkowych na rok 2007 liczy 11 259 mieszkańców.. Miasto nazywano również: Taboszar.

</doc>
<doc id="1169801" url="https://pl.wikipedia.org/wiki?curid=1169801" title="Lista gwiazd w gwiazdozbiorze Delfina">
Lista gwiazd w gwiazdozbiorze Delfina

Zestawienie to zawiera gwiazdy o wielkości gwiazdowej do 6,5 magnitudo w gwiazdozbiorze Delfina. Dodatkowo uwzględniono w nim inne ciekawe obiekty gwiazdowe.

</doc>
<doc id="1169803" url="https://pl.wikipedia.org/wiki?curid=1169803" title="Tomasz Nowak (piłkarz)">
Tomasz Nowak (piłkarz)

Tomasz Nowak (ur. 30 października 1985 w Kościanie) – polski piłkarz grający na pozycji pomocnika.
Tomasz Nowak piłkarską karierę rozpoczynał w Obrze Kościan, następnie występował w juniorach Amiki Wronki z którymi w lipcu 2003 zdobył srebrny medal mistrzostw Polski. Przed sezonem 2003/2004 został włączony do rezerw tego klubu. Grał w nich przez następne dwa i pół roku, po czym trafił do Kanii Gostyń. W listopadzie 2006 testowany był przez ŁKS Łódź, w grudniu przez GKS Bełchatów, jednak 1 lutego 2007 został zawodnikiem Korony Kielce. W barwach kieleckiego zespołu zadebiutował w Orange Ekstraklasie, a w sezonie 2007/2008 regularnie pojawiał się na boisku. W następnych rozgrywkach Nowak pełnił rolę rezerwowego, lecz to jego gol w spotkaniu z Dolcanem Ząbki zapewnił Koronie prawo gry w barażach. 31 sierpnia 2009 został wypożyczony na rok z opcją pierwokupu do Polonii Bytom, w której rozegrał 23 mecze. Latem 2010 powrócił do Korony, jednak szybko został wystawiony na listę transferową. Po odejściu Cezarego Wilka do Wisły Kraków został włączony do składu kieleckiego zespołu i otrzymał po nim numer 28. Po zakończeniu rundy jesiennej sezonu 2010/2011 nie przedłużył swojego kontraktu i stał się wolnym zawodnikiem. W lutym 2011 podpisał umowę z GKS-em Bogdanka i występował w nim do czerwca. Wtedy to związał się dwuletnim kontraktem z ŁKS-em Łódź.
W listopadzie 2007 Nowak został powołany przez Leo Beenhakkera do reprezentacji Polski na zgrupowanie, które odbyło się w dniach 10-16 grudnia w Turcji. Wystąpił w sparingu z Antalyasporem, lecz oficjalnego debiutu w meczu z Bośnia i Hercegowiną nie zaliczył. W styczniu 2010 został desygnowany przez Franciszka Smudę na Puchar Króla Tajlandii w zastępstwie Adama Matuszczyka. W ramach zgrupowania zagrał w trzech spotkaniach, a w pojedynku z Singapurem strzelił gola z rzutu karnego.
Kariera klubowa.
Tomasz Nowak rozpoczynał piłkarską karierę w Obrze Kościan, następnie występował w juniorach Amiki Wronki, z którymi w lipcu 2003 zdobył srebrny medal mistrzostw Polski. Przed sezonem 2003/2004 został włączony do rezerw tego klubu. Grał w nich przez następne dwa i pół roku i strzelił w tym czasie dwa gole w rozgrywkach III ligi. Pierwszego zdobył 7 listopada 2004 w wygranym 5:0 meczu z Odrą Chojna, a drugiego i zarazem ostatniego niecały rok później w pojedynku z Flotą Świnoujście, zakończonym zwycięstwem drugiej drużyny Amiki 7:1. W przerwie zimowej sezonu 2005/2006 Nowak przeszedł do Kanii Gostyń, a w rundzie wiosennej strzelił siedem bramek. Dzięki swojej efektownej grze, koledzy z drużyny nadali mu takie przydomki jak „Deco” czy „Diego”. Między innymi dzięki jego wysokiej skuteczności klub wywalczył awans do II ligi. Zespół zrezygnował z promocji i kolejne rozgrywki spędził również na trzecim szczeblu rozgrywkowym. W listopadzie 2006 zawodnik przyjechał na testy do ŁKS-u Łódź. Miał zagrać w spotkaniu pucharu Ekstraklasy z Legią Warszawa, ale po ogłoszeniu żałoby narodowej mecz został przełożony na 6 grudnia. Spowodowało to, że Nowak wystąpił w pojedynku z GKS-em Bełchatów. Był bliski podpisania umowy, ale do transferu ostatecznie nie doszło.
Korona Kielce.
W grudniu 2006 Nowak przeszedł testy wydolnościowe i szybkościowe w GKS-ie Bełchatów, ale nie został zawodnikiem tego klubu. Następnie trenował z Koroną Kielce, z którą miał podpisać umowę. Początkowo oba kluby nie mogły dojść do porozumienia co do kwoty transferu. Zawodnik miał w swoim kontrakcie z gostyńskim klubem zapis, że mógł odejść za sumę, za jaką przyszedł do Gostynia z Amiki Wronki, powiększoną o 25%. Problem tkwił w ustaleniu kwoty transferu do Kanii. 1 lutego 2007 Wydział Gier Polskiego Związku Piłki Nożnej wydał decyzję dotyczącą kwoty odstępnego za 21-letniego pomocnika i wówczas Nowak stał się zawodnikiem kieleckiego zespołu. Zadebiutował w nim w lutym 2007, w wygranym 4:0 meczu z Widzewem Łódź, zaś po raz pierwszy w Orange Ekstraklasie wystąpił 7 kwietnia, w spotkaniu z Pogonią Szczecin. W sezonie 2006/2007 dotarł z Koroną do finału pucharu Polski, w którym jego zespół przegrał 0:2 z Dyskobolią Grodzisk Wielkopolski. W następnych rozgrywkach Nowak nie był podstawowym zawodnikiem, ale regularnie pojawiał się na boisku, głównie w drugich połowach. Kilkukrotnie wystąpił także w meczach Młodej Ekstraklasy.
1 lipca 2008 Wydział Dyscypliny PZPN, mając dowody dostarczone przez prokuraturę we Wrocławiu („ustawienie” 14 meczów w sezonie 2003/2004), ukarał Koronę degradacją o jedną klasę rozgrywkową. Z zespołu odeszło wielu podstawowych zawodników, jednak Nowak pozostał w nim. W sezonie 2008/2009 pełnił rolę rezerwowego. Jego forma przechodziła duże wahania. Potrafił zupełnie przejść obok spotkania z Turem Turek na własnym obiekcie, by kilka tygodni później poprowadzić zespół do zwycięstwa nad Odrą Opole. Wystąpił w 16 spotkaniach, m.in. w kończącym ligowe zmagania pojedynku z Dolcanem Ząbki, w którym strzelił jedynego gola dla Korony. Bramka ta zapewnił kieleckiej drużynie prawo gry w barażach, które zostały jednak odwołane. 15 lipca, dzięki decyzji Komisji ds. Nagłych PZPN Korona bezpośrednio awansowała do Ekstraklasy.
Polonia Bytom.
Na początku sezonu 2009/2010 Nowak występował w Koronie, ale 31 sierpnia 2009 został wypożyczony z opcją pierwokupu do Polonii Bytom. W nowym klubie zadebiutował w wygranym 4:0 pojedynku przeciwko Piastowi Gliwice. Szybko wywalczył sobie miejsce w podstawowym składzie i stał się liderem drużyny. W Polonii przez długi czas występował z konieczności na lewej obronie. W rundzie wiosennej prezentował się słabiej, a częsta zmiana pozycji spowodowała, że nie mógł się przyzwyczaić do danego miejsca na boisku. Po zakończeniu sezonu 2009/2010 Nowak nie został wykupiony przez Polonię, gdyż działacze bytomskiego klubu uznali, że cena transferu jest za wysoka. Nowak wrócił więc do Korony jednak szybko został wystawiony na listę transferową. Ze względu na brak ofert z innych zespołów rozpoczął przygotowania do kolejnych rozgrywek z zespołem Młodej Ekstraklasy.
Korona Kielce.
18 lipca 2010 dyrektor do spraw sportowych Korony Kielce, Jarosław Niebudek poinformował, że na obóz zespołu do Słowenii, ze względu na sprawy organizacyjne nie pojedzie Cezary Wilk. W jego miejsce został powołany Nowak. 30 lipca 2010 wziął udział w prezentacji klubu i otrzymał koszulkę z numerem 28, z którym wcześniej występował Wilk. W rundzie jesiennej sezonu 2010/2011 pełnił funkcję rezerwowego, w większości spotkań wchodził jedynie na końcówki. Dwa razy trener Marcin Sasal zdecydował się wystawić go w pierwszym składzie. Jeden mecz od pierwszych minut rozegrał przeciwko Wigrom Suwałki w pucharze Polski, drugi w lidze z Legią Warszawa. Spotkanie przeciwko stołecznemu zespołowi zakończył przedwcześnie, gdyż jeszcze w pierwszej połowie został zmieniony przez Radosława Cierzniaka ze względu na czerwoną kartkę Zbigniewa Małkowskiego. Po zakończeniu rundy jesiennej kontrakt Nowaka z Koroną nie został przedłużony i piłkarz stał się wolnym zawodnikiem.
GKS Bogdanka.
W lutym 2011 pozyskaniem Nowaka zainteresowany był GKS Bogdanka. Piłkarz wystąpił w sparingu z Žalgirisem Wilno, w którym zdobył jedną z bramek, a następnie podpisał z klubem półroczny kontrakt.
Kariera reprezentacyjna.
15 listopada 2007, Nowak został powołany przez Leo Beenhakkera do reprezentacji Polski na zgrupowanie, które odbyło się w dniach 10-16 grudnia w Turcji. Wystąpił na nim przez 45. minut w sparingowym meczu z Antalyasporem. W oficjalnym meczu towarzyskim z Bośnia i Hercegowiną, który odbył się trzy dni później nie zagrał.
Puchar Króla Tajlandii 2010.
W grudniu 2009 selekcjoner reprezentacji Polski, Franciszek Smuda powołał kadrę na Puchar Króla Tajlandii 2010. Ze względu na liczne kontuzje w zespole 1. FC Köln w zgrupowaniu nie mógł wziąć udziału zawodnik tego klubu – Adam Matuszczyk. W jego miejsce został desygnowany Nowak. 17 stycznia zadebiutował w barwach narodowych, w spotkaniu z Danią, w którym na boisku pojawił się w 85. minucie za Macieja Iwańskiego. Następnie zagrał w meczu z gospodarzami turnieju, w którym również na boisku pojawił się w drugiej połowie. W kończącym turniej pojedynku przeciwko Singapurowi Nowak zmienił w 71. minucie zawodnika Lecha Poznań, Tomasza Bandrowskiego, a pod koniec spotkania został sfaulowany w polu karnym przez jednego z rywali. Gola z rzutu karnego zdobył sam poszkodowany i ustalił końcowy wynik spotkania na 6:1 dla Polski.

</doc>
<doc id="1169805" url="https://pl.wikipedia.org/wiki?curid=1169805" title="Moskowski">
Moskowski

Osoby o tym nazwisku:

</doc>
<doc id="1169806" url="https://pl.wikipedia.org/wiki?curid=1169806" title="Dzik (samochód)">
Dzik (samochód)



</doc>
<doc id="1169808" url="https://pl.wikipedia.org/wiki?curid=1169808" title="Tur (pojazd opancerzony)">
Tur (pojazd opancerzony)



</doc>
<doc id="1169809" url="https://pl.wikipedia.org/wiki?curid=1169809" title="Alois Hipp">
Alois Hipp

Alois Hipp (ur. 1910, zm. 14 listopada 1947 w Landsberg am Lech) – zbrodniarz nazistowski, oficer raportowy w obozie koncentracyjnym Dachau i SS-Hauptscharführer.
Członek Waffen-SS. W czasie II wojny światowej pełnił funkcję "Rapportführera" (oficera raportowego odpowiedzialnego za apele więźniów) w Dachau. Hipp był jednym z głównych wykonawców egzekucji w tym obozie koncentracyjnym (szczególnie w 1942 roku). Miał na sumieniu życie wielu więźniów i jeńców radzieckich. Maltretował więźniów, zwłaszcza gdy był pijany. Ze szczególnym okrucieństwem traktował więźniów narodowości polskiej.
Alois Hipp po zakończeniu wojny został osądzony przez amerykański Trybunał Wojskowy wraz z dwoma innymi członkami załogi Dachau (Franzem Frohnapflem i Ernstem Angererem). Proces ten miał miejsce w dniach 26 listopada – 3 grudnia 1946 roku. Za swoje zbrodnie Hipp skazany został na karę śmierci przez powieszenie. Wyrok wykonano w połowie listopada 1947 roku w więzieniu Landsberg.

</doc>
<doc id="1169810" url="https://pl.wikipedia.org/wiki?curid=1169810" title="Nuvvostanante Nenoddantana">
Nuvvostanante Nenoddantana

Nuvvostanante Nenoddantana (znany też jako NVNV) (telugu: నువ్వొస్తానంటే నేవొద్దంటానా) to indyjski dramat rodzinny i miłosny wyreżyserowany w 2005 roku w języku telugu przez Tamila Prabhu Deva. W filmie główne role odtwarzajają tamilscy aktorzy Siddharth Narayan i Trisha Krishnan. Muzykę skomponował Devi Sri Prasad, piosenki cieszyły się ogromną popularnością w Indiach (w Andhra Pradesh). Tematem filmu jest gotowa do poświęceń miłość mężczyzny do kobiety, ale także miłość brata do siostry. Z miłości bohater z dnia na dzień wyrzeka się tego, jak żył dotychczas, porzuca swoją rodzinę, godzi się na morderczy trud, do którego nie był przyzwyczajony. Z miłości brat bohaterki gotów jest zrezygnować z wolności. Istotą tej miłości jest ofiara ze swojego życia złożona ukochanej osobie.
Fabuła.
Po śmierci matki Sivaramkrishna (Srihari) samotnie wychowuje swoją siostrę Siri, ciężko pracując na farmie. Są dla siebie wszystkim. Brat wychowuje siostrzyczkę w szacunku dla pracy, dla rodziny, pomaga jej się wykształcić, a gdy ta dorasta, zastanawia się nad znalezieniem dla niej człowieka, który jako jej mąż przejąłby opiekę nad Siri (Trisha Krishnan). Piękna, dorosła już dziewczyna wyjeżdża do miasta na ślub swojej przyjaciółki ze szkoły Lality. Pomagając jej w przygotowaniach do ślubu, poznaje rozpieszczonego powodzeniem u dziewczyn lekkoducha Santosha (Siddharth Narayan). Chłopak, syn bogatych Hindusów zamieszkałych w Londynie, przyjechał na ślub do rodziny. Niewinność i naiwność wiejskiej dziewczyny najpierw go bawi, potem wzrusza, a wreszcie wzbudza w nim miłość. Siri drażni początkowo zbyt pewny siebie chłopak, ale gdy odkrywa jego wrażliwość i czułość, też się w nim zakochuje. Jednak ich miłość musi przejść swoją próbę. Matka Santosha i rodzina Lality są przekonani, że dziewczyna uwodzi Santosha, aby wkupić się w bogatą rodzinę. Pod jego nieobecność Siri i jej dopiero przybyły na ślub brat, zostają upokorzeni przez gospodarzy domu i matkę Santosha. Poniżeni opuszczają w pośpiechu dom weselny.
Muzyka i piosenki.
Piosenki do filmu skomponował Devi Sri Prasad.

</doc>
<doc id="1169815" url="https://pl.wikipedia.org/wiki?curid=1169815" title="Parafia św. Marii Magdaleny w Wodzisławiu Śląskim">
Parafia św. Marii Magdaleny w Wodzisławiu Śląskim

Parafia św. Marii Magdaleny w Radlinie – parafia rzymskokatolicka znajdująca się w Wodzisławiu Śląskim, w dzielnicy Radlin II. Należy do dekanatu wodzisławskiego. Jest to druga obok parafii św. Izydora parafia w dzielnicy Radlin II. Parafia św. Marii Magdaleny to historyczna parafia Radlin.
Historia.
Radlin jako wioska został założony na prawie niemieckim około 1300. Spis świętopietrza z 1447 nie wspomina o istnieniu tu kościoła. Być może kościół był wtedy zniszczony, wskutek wojen husyckich. W 1652 istniał tu już odbudowany kościół św. Marii Magdaleny. Kościół w Radlinie do 1904 r. był filialnym parafii w Wodzisławiu. Samodzielna parafia została powstała 1 IV 1904. W 1929 wybudowano obecny kościół św. Marii Magdaleny, poświęcony 21 IX 1930. Projektantem kościoła był architekt Affa z Raciborza. 
Od 1975 r. administracyjnie parafia należy do miasta Wodzisław Śl. Teren radlińskiej parafii obejmuje tzw. Radlin Dolny, osiedle Dębowa w Wodzisławiu Śląskim oraz ulice Wantuły, Kostki-Napierskiego, Wrzosowa, Rybnicka i osiedle Mikołajczyka w mieście Radlin. Do parafii należy ok. 3735 wiernych.

</doc>
<doc id="1169816" url="https://pl.wikipedia.org/wiki?curid=1169816" title="Akiwa Eger">
Akiwa Eger

Akiwa Eger ben Mosze, inny wariant nazwiska: Eiger, inne warianty imienia: Akiba, Akiwe (ur. 8 listopada 1761 w Eisenstadt jako Akiwa Güns, zm. 12 października (13 tiszri) 1837 w Poznaniu), zwany Akiwą Młodszym – rabin, znawca halachy, żydowski uczony, jeden z najwybitniejszych talmudystów swego okresu.
Życiorys.
Akiwa Güns urodził się w 1761 roku (11 Cheszwan 5522 według kalendarza żydowskiego) w Eisenstadt, znajdującym się wówczas na Węgrzech, w znanej rodzinie rabinackiej. Od początku był uważany za cudowne dziecko. Nauki rozpoczął w jesziwie w Mattersdorfie, następnie był uczniem swojego wuja rabina Wolfa Eigera we wrocławskiej jesziwie. Na jego cześć przybrał sobie jego nazwisko Eger.
Akiwa Eger był zdecydowanym przeciwnikiem chasydyzmu oraz ruchu reformowanego, kształtującego się pod wpływem haskali. W 1791 roku został rabinem w Mirosławcu, gdzie założył dobrze prosperującą szkołę talmudyczną, a także aktywnie uczestniczył w życiu publicznym miasta i gminy żydowskiej.
W 1815 roku został rabinem w Poznaniu, gdzie swoją funkcję pełnił do śmierci 12 października 1837 roku (13 tiszri 5598 według kalendarza żydowskiego). Tam również został pochowany na cmentarzu żydowskim przy ulicy Głogowskiej. Jego następcą został jego syn Salomon Eger.
Podczas II wojny światowej grób rabina wraz z całym cmentarzem został zrównany z ziemią. Na jego terenie zbudowano pawilony Międzynarodowych Targów Poznańskich, a bezpośrednio na grobie rabina garaż. W czerwcu 2007 roku z inicjatywy Filii w Poznaniu Związku Gmin Wyznaniowych Żydowskich oraz Eliakima Schlesingera, przewodniczącego londyńskiego Komitetu Ochrony Cmentarzy Żydowskich w Europie, rozpoczęto odbudowę cmentarza i grobu rabina. Rabinowi Egerowi i jego najbliższej rodzinie wystawiono stylizowane macewy z napisami w języku hebrajskim.
8 kwietnia 2008 roku plac znajdujący się przed Nową Synagogą w Poznaniu został nazwany na cześć rabina Egera. Pomysłodawcą tego była poznańska filia Związku Gmin Wyznaniowych Żydowskich w RP. 
Twórczość.
Akiwa Eger pozostawił po sobie ogromną spuściznę literacką, obejmującą olbrzymią liczbę responsów, nawet do licznych traktatów Talmudu, glossy do Miszny, Talmudu i Szulchan Aruch. W rękopisach zostały między innymi glossy do kodeksu Majmonidesa, zbiór nierozwiązanych problemów talmudycznych i zbiór 300 reguł metodologicznych do Talmudu i decyzorów:
Rodzina.
Spośród wszystkich dzieci Akiwa Eger miał dwóch synów: Abrahama (1781–1853) oraz Salomona (1785–1852), rabina Kalisza i następnie w latach 1837–1852 rabina Poznania. Jego córka Sarel (1790–1832) była drugą żoną rabina Mosze Schreibera (1762–1839), zwanego "Chatam Sofer". Obecnie żyjący krewny, Cwi Eiger mieszka w Petach Tikwie w Dystrykcie Centralnym Izraela.

</doc>
<doc id="1169817" url="https://pl.wikipedia.org/wiki?curid=1169817" title="Sedum acre">
Sedum acre



</doc>
<doc id="1169818" url="https://pl.wikipedia.org/wiki?curid=1169818" title="Garm (osiedle)">
Garm (osiedle)

Garm (tadż. Ғарм) – osiedle typu miejskiego w Tadżykistanie (wilajet Administrowany Centralnie). Według danych szacunkowych na rok 2007 liczy 11 083 mieszkańców.

</doc>
<doc id="1169821" url="https://pl.wikipedia.org/wiki?curid=1169821" title="Obigarm">
Obigarm

Obigarm (tadż. Обигарм) – osiedle typu miejskiego w Tadżykistanie (wilajet Administrowany Centralnie). Według danych szacunkowych na rok 2007 liczy 10 326 mieszkańców

</doc>
<doc id="1169822" url="https://pl.wikipedia.org/wiki?curid=1169822" title="Symbole oznaczone">
Symbole oznaczone



</doc>
<doc id="1169829" url="https://pl.wikipedia.org/wiki?curid=1169829" title="Breakout (singel Foo Fighters)">
Breakout (singel Foo Fighters)

Breakout – czwarty singel rockowego zespołu Foo Fighters z albumu "There Is Nothing Left to Lose". Został wydany 18 września 2000 na dwóch płytach.

</doc>
<doc id="1169831" url="https://pl.wikipedia.org/wiki?curid=1169831" title="Tiokarbamid">
Tiokarbamid



</doc>
<doc id="1169833" url="https://pl.wikipedia.org/wiki?curid=1169833" title="Abdurahmon Dżomi">
Abdurahmon Dżomi

 
Abdurahmon Dżomi (tadż. Абдураҳмон Ҷомӣ; do 2012 r. Kujbyszew) – osiedle typu miejskiego w Tadżykistanie, w wilajecie chatlońskim. W 2013 roku liczyło ok. 12,3 tys. mieszkańców.
Miasto w 2012 roku nazwane zostało imieniem perskiego poety Maulany Dżamiego.

</doc>
<doc id="1169836" url="https://pl.wikipedia.org/wiki?curid=1169836" title="Powergraph">
Powergraph

Powergraph – warszawska agencja reklamowa założona w 1996 roku przez Rafała Kosika i Katarzynę Sienkiewicz-Kosik, później przekształcona w wydawnictwo.
Wydane przez nie książki to m.in. Vertical, seria Felix, Net i Nika i Kameleon, "Opowieści z meekhańskiego pogranicza. Północ–Południe" czy "Niebo ze stali".
Wydawało także kwartalnik "Fantasy &amp; Science Fiction (edycja polska)", którego pierwszy numer ukazał się w lutym 2010. Redaktorem naczelnym był Paweł Matuszek.
Autorzy.
Powergraph wydał utwory m.in. Rafała Kosika, Szczepana Twardocha, Roberta Wegnera, Bernadety Prandzioch, Janusza Cyrana, Michała Cetnarowskiego, Jakuba Małeckiego, Anny Kańtoch, Radosław Raka, Magdaleny Salik.

</doc>
<doc id="1169838" url="https://pl.wikipedia.org/wiki?curid=1169838" title="Chodżamaston">
Chodżamaston

Chodżamaston (tadż.: Ходжамастон) – miejscowość w Tadżykistanie, w wilajecie chatlońskim. Według danych szacunkowych na rok 2007 liczy 10 104 mieszkańców.

</doc>
<doc id="1169844" url="https://pl.wikipedia.org/wiki?curid=1169844" title="Hrvatska radiotelevizija">
Hrvatska radiotelevizija

Hrvatska radiotelevizija, w skrócie jako HRT – chorwacki publiczny nadawca radiowo-telewizyjny z siedzibą w Zagrzebiu, od 1 stycznia 1993 członek Europejskiej Unii Nadawców (EBU).
Historia.
Początki radiofonii w Chorwacji sięgają lat 20. XX wieku, gdzie pierwszy program radiowy został wyemitowany 15 maja 1926. "Halo, halo! Ovdje Radio Zagreb!" – tak brzmiały pierwsze słowa wypowiedziane na żywo o godzinie 20:30 na antenie radia przez prezenterkę Bożenę Begović.
30 lat po rozpoczęciu emisji programu radiowego, 7 września 1956 wyemitowany został pierwszy program telewizyjny w Chorwacji, za pośrednictwem nadajnika zlokalizowanego na górze Šljeme w pobliżu Zagrzebia. Drugi program uruchomiono 27 sierpnia 1972. Aż do 2000 roku były to jedyne stacje telewizyjne w Chorwacji, wtedy wówczas uruchomiono pierwszą w kraju stację komercyjną Nova TV.

</doc>
<doc id="1169845" url="https://pl.wikipedia.org/wiki?curid=1169845" title="Guliston (Tadżykistan)">
Guliston (Tadżykistan)

 
Guliston (tadż. Гулистон, do 2016 r.: Kajrakkum, tadż. Қайроққум) – miasto w Tadżykistanie, w wilajecie sogdyjskim. Według danych szacunkowych na rok 2000 liczy 10000 mieszkańców.

</doc>
<doc id="1169846" url="https://pl.wikipedia.org/wiki?curid=1169846" title="Forbes Edward">
Forbes Edward



</doc>
<doc id="1169847" url="https://pl.wikipedia.org/wiki?curid=1169847" title="Nowa Syberia">
Nowa Syberia

Nowa Syberia (ros. Новая Сибирь) – wyspa w składzie archipelagu Wysp Nowosyberyjskich, w grupie Wysp Anjou. Powierzchnia około 6,2 tys. km². Krajobraz równinny, tundra, przewyższenia do 76 m.
Wyspa została odkryta w 1806 roku, a bardziej szczegółowego opisu dokonał w 1886 roku rosyjski geolog i badacz Arktyki – Eduard Baron von Toll.

</doc>
<doc id="1169848" url="https://pl.wikipedia.org/wiki?curid=1169848" title="HRT">
HRT



</doc>
<doc id="1169852" url="https://pl.wikipedia.org/wiki?curid=1169852" title="Obwód górnobadachszański">
Obwód górnobadachszański



</doc>
<doc id="1169854" url="https://pl.wikipedia.org/wiki?curid=1169854" title="Mehnatobod">
Mehnatobod

 
Mehnatobod (tadż.: Меҳнатобод) – osiedle typu miejskiego w Tadżykistanie, w wilajecie sogdyjskim. Według danych szacunkowych na rok 2007 liczy 9091 mieszkańców.

</doc>
<doc id="1169855" url="https://pl.wikipedia.org/wiki?curid=1169855" title="Like You'll Never See Me Again">
Like You'll Never See Me Again

"Like You'll Never See Me Again" – piosenka R&amp;B/soul stworzona przez Alicię Keys i Kerry'ego Brothersa Jr. na trzeci studyjny album Keys, "As I Am" (2007). Wydany jako drugi singel z krążka, utwór wyprodukowany został przez Keys oraz Brothersa.
Informacje o singlu.
Piosenkę po raz pierwszy można było usłyszeć podczas audycji w radiu "WVEE", w Atlancie dnia 25 października 2007. Artystka zaprezentowała utwór w programie "Good Morning America" dnia 13 listopada 2007. Podkład muzyczny kompozycji łudząco przypomina melodię utworu Prince'a "Purple Rain".
Teledysk.
W teledysku do singla gościnnie pojawia się raper Common, który gra miłość Keys. W pierwszych ujęciach klipu możemy zobaczyć, iż bohater ginie w wypadku motocyklowym. Charakterystyczną cechą wideoklipu jest przedstawianie zdarzeń "od końca". Klip miał premierę dnia 13 listopada 2007 roku podczas programów "TRL" oraz "106 &amp; Park". Teledysk odbył także premierę dnia 22 listopada 2007 na portalu Yahoo! Music.

</doc>
<doc id="1169860" url="https://pl.wikipedia.org/wiki?curid=1169860" title="Jak oni śpiewają (I edycja)">
Jak oni śpiewają (I edycja)



</doc>
<doc id="1169864" url="https://pl.wikipedia.org/wiki?curid=1169864" title="Międzynarodowe Centrum Rozstrzygania Sporów Inwestycyjnych">
Międzynarodowe Centrum Rozstrzygania Sporów Inwestycyjnych

Międzynarodowe Centrum Rozstrzygania Sporów Inwestycyjnych (ang.: "International Centre for Settlement of Investment Disputes", "ICSID") jest członkiem Grupy Banku Światowego oraz jednym z podmiotów międzynarodowej polityki gospodarczej. Organizacja została utworzona w roku 1966. W jej skład wchodzi 144 członków. Jest to niezależna międzynarodowa instytucja stworzona w celu prowadzenia negocjacji i dyskusji między inwestorami a importerami kapitału i rozstrzyganie sporów między nimi. Warunkiem członkostwa w ICSID jest przynależność do Banku Światowego.
Zadania.
Organizacja ta wydaje różnego typu publikacje, które są cenione jako źródło międzynarodowego prawa inwestycyjnego.

</doc>
<doc id="1169869" url="https://pl.wikipedia.org/wiki?curid=1169869" title="Mahaveli Ganga">
Mahaveli Ganga

Mahaveli Ganga (syng. Mahavali(ganga), tamil. Makaveli(kankai), ang. Mahaweli Ganga) - najdłuższa rzeka Sri Lanki, w środkowej i wschodniej części kraju. Długość 335 km. Źródła na Płaskowyżu Centralnym, na wyżynie koło Góry Adama. Uchodzi do zatoki Koddijar nieopodal miasta Trikunamalaja. W górnym biegu liczne wodospady, w środkowym - duży zbiornik retencyjny. Od czasów starożytnych wyzyskiwana do nawadniania upraw.
Główne miasto nad rzeką - Kandy.

</doc>
<doc id="1169871" url="https://pl.wikipedia.org/wiki?curid=1169871" title="Robert Danielski">
Robert Danielski

Robert Danielski pseudonim Rob-D (ur. 13 listopada 1977) – polski muzyk i kompozytor, gitarzysta. Robert Danielski znany jest przede wszystkim z występów w formacji Abused Majesty, której był członkiem w latach 2005-2008. Danielski współpracował ponadto z grupami Cinis, Cinerarium i Changer. Od 2008 roku gra w islandzkim zespole Changer.

</doc>
<doc id="1169872" url="https://pl.wikipedia.org/wiki?curid=1169872" title="Agencja Wielostronnych Gwarancji Inwestycji">
Agencja Wielostronnych Gwarancji Inwestycji

Agencja Wielostronnych Gwarancji Inwestycji (ang.: "Multilateral Investment Guarantee Agency", "MIGA") jest członkiem Grupy Banku Światowego oraz jednym z podmiotów ponadnarodowej polityki gospodarczej.
Powstała w 1988 r. w Waszyngtonie z kapitałem początkowym wynoszącym 1 mld USD. Posiada odrębny statut i organy. Obecnie w organizacji zrzeszonych jest 175 członków. Prezydentem MIGA jest Robert Zoellick.
Agencja ubezpiecza na wypadek.
Limit ubezpieczeniowy na jeden projekt jest odgórnie ustalony i wynosi 50 mln USD.
Do tej pory łączna wartość gwarantowanych inwestycji wyniosła ok. 16 mld USD.

</doc>
<doc id="1169874" url="https://pl.wikipedia.org/wiki?curid=1169874" title="Aleksin">
Aleksin

Aleksin () – miasto w zachodniej Rosji, w obwodzie tulskim, liczące 57 102 mieszkańców (2021).

</doc>
<doc id="1169881" url="https://pl.wikipedia.org/wiki?curid=1169881" title="Quentin Massys">
Quentin Massys

Quentin Massys, Matsys, Metsys, Messys (ur. między 1465 a 1466 w Leuven, zm. 1530 w Antwerpii) – malarz niderlandzki. Założyciel szkoły malarskiej w Antwerpii.
Jego ojcem był słynny w Leuven kowal, Joost Massys, a matką Katharina van Kinckem. Około 1492 Quentin poślubił Alyt van Tuylt, z którą miał trójkę dzieci. Żył już w tym czasie w Antwerpii (od 1491) i był członkiem cechu malarzy. Rok po śmierci pierwszej żony, w 1508, ożenił się z Catheriną Heyns, z którą miał dziesiątkę dzieci, m.in. Jana i Cornelisa, którzy również zostali artystami. Quentin Massys zmarł w wyniku epidemii w 1530 roku.
Twórczość Massysa jest typową dla tego okresu mieszanką późnego gotyku i renesansu. Jego najsłynniejsze dzieła to dwa tryptyki: "Ołtarz św. Anny" dla kościoła św. Piotra w Leuven oraz "Złożenie do grobu" ("Ołtarz św. Jana"). Cechy charakterystyczne obydwu obrazów to precyzja w oddaniu detali, zachowanie praw perspektywy, a jednocześnie niezwykła ekspresja, prezentowanie silnych religijnych przeżyć. Według historyków sztuki w dziełach Massysa widoczny jest wpływ sztuki Dirka Boutsa.
Wybrane obrazy.
szkoła Quentina Massysa

</doc>
<doc id="1169882" url="https://pl.wikipedia.org/wiki?curid=1169882" title="Peptyd natriuretyczny typu B">
Peptyd natriuretyczny typu B

Peptyd natriuretyczny typu B, mózgowy peptyd natriuretyczny, komorowy peptyd natriuretyczny, BNP (od ang. "B-type natriuretic peptide" albo "brain natriuretic peptide") – 32-aminokwasowy polipeptyd, peptydowy neurohormon, który został pierwotnie odkryty w mózgu świń, ale u ludzi jest wytwarzany głównie przez kardiomiocyty komór serca. Należy on do większej rodziny hormonów natriuretycznych, w skład której wchodzi przedsionkowy peptyd natriuretyczny. 
Zadaniem BNP jest utrzymanie homeostazy w zakresie ciśnienia krwi i objętości krwi krążącej. Jego wydzielanie jest stymulowane przez zwiększenie rozciągnięcia ścian serca, które może wystąpić w wyniku przeciążenia objętościowego lub ciśnieniowego. BNP hamuje aktywność układu współczulnego oraz układu renina–angiotensyna–aldosteron, zwiększając wydalanie wody i sodu z moczem poprzez zwiększenie filtracji kłębuszkowej i zmniejszenie resorpcji sodu i wody w dystalnych kanalikach cewek nerkowych, powodując rozkurcz błony mięśniowej naczyń krwionośnych, przez co zmniejsza się obwodowy opór naczyniowy. Wszystkie te mechanizmy prowadzą do obniżenia ciśnienia krwi i objętości krwi krążącej.
Ocena stężenia w osoczu BNP i NT-proBNP przydatna jest w rozpoznaniu niewydolności serca. Prawidłowe stężenia nie wykluczają choroby serca, jednak normalne lub niskie stężenia u nieleczonych pacjentów praktycznie wykluczają niewydolność serca. Innymi patologiami sercowymi mogącymi prowadzić do podwyższenia stężenia peptydów natriuretycznych w osoczu są przerost lewej komory, wady zastawkowe, ostre lub przewlekłe niedokrwienie serca, nadciśnienie tętnicze i zatorowość płucna.
Dożylnie podawany rekombinowany BNP (nesiritid) stosowany był w leczeniu zastoinowej niewydolności serca i skutecznie zmniejszał objawy duszności, jednak doświadczenia kliniczne ze stosowaniem tego leku są ograniczone.

</doc>
<doc id="1169883" url="https://pl.wikipedia.org/wiki?curid=1169883" title="Woda słona">
Woda słona



</doc>
<doc id="1169884" url="https://pl.wikipedia.org/wiki?curid=1169884" title="Quentin Matsys">
Quentin Matsys



</doc>
<doc id="1169885" url="https://pl.wikipedia.org/wiki?curid=1169885" title="Quentin Metsys">
Quentin Metsys



</doc>
<doc id="1169888" url="https://pl.wikipedia.org/wiki?curid=1169888" title="Quentin Messys">
Quentin Messys



</doc>
<doc id="1169905" url="https://pl.wikipedia.org/wiki?curid=1169905" title="EE-9 Cascavel">
EE-9 Cascavel

EE-9 Cascavel – 6-kołowy pojazd rozpoznawczy produkowany w latach 70. XX wieku w Brazylii przez firmę Engesa. Wykorzystuje wiele podzespołów z EE-11 Urutu.

</doc>
<doc id="1169907" url="https://pl.wikipedia.org/wiki?curid=1169907" title="Professor Emeritus">
Professor Emeritus



</doc>
<doc id="1169908" url="https://pl.wikipedia.org/wiki?curid=1169908" title="Donskoj">
Donskoj

Donskoj () – miasto w zachodniej Rosji, w obwodzie tulskim, liczące 62 621 mieszkańców (1 stycznia 2020 r.).

</doc>
<doc id="1169909" url="https://pl.wikipedia.org/wiki?curid=1169909" title="Profesor Emeritus">
Profesor Emeritus



</doc>
<doc id="1169912" url="https://pl.wikipedia.org/wiki?curid=1169912" title="Spartiaci">
Spartiaci

Spartiaci – pełnoprawni obywatele Sparty, najwyższa z trzech grup społecznych, na które dzielili się Spartanie. Spartiatą można było zostać po ukończeniu trzydziestego roku życia i od tego czasu wolno było brać udział w Zgromadzeniu Ludowym, jak również się ożenić. Niezawarcie związku małżeńskiego groziło utratą praw obywatelskich. Prawo zabraniało spartiatom pracy zarobkowej, a podstawą utrzymania była ziemia (podzielona na równe działki, zwane kleros) przyznawana każdemu obywatelowi wraz z przypisanymi do niej helotami (którzy ją uprawiali). 
Spartiaci byli klasą homoioi – tak w starożytnej Grecji nazywano grupę dorosłych wolnych mężczyzn mających prawo do sprawowania urzędów. Stanowili zdecydowaną mniejszość w stosunku do pozostałych grup społecznych w Sparcie (periojków i helotów). Każdy spartiata przechodził specyficzne wychowanie (gr. "agoge"), którego celem było wykreowanie obywatela w pełni „państwowego”, to znaczy całkowicie uległego i podporządkowanego swojemu przełożonemu. Od siódmego roku życia chłopcy rozpoczynali szkolenie wojskowe. Uczono ich sztuki władania bronią, umiejętności walki na polu bitwy, a przede wszystkim zachowania szyku w falandze. Szkolenie trwało aż do osiągnięcia pełnoletniości, czyli do trzydziestego roku życia.

</doc>
<doc id="1169915" url="https://pl.wikipedia.org/wiki?curid=1169915" title="Szczokino">
Szczokino

Szczokino () – miasto położone w zachodniej Rosji, w obwodzie tulskim.

</doc>
<doc id="1169919" url="https://pl.wikipedia.org/wiki?curid=1169919" title="Pantera (rodzaj ssaka)">
Pantera (rodzaj ssaka)

Pantera ("Neofelis") – rodzaj ssaka drapieżnego z podrodziny panter (Pantherinae) w rodzinie kotowatych (Felidae).
Zasięg występowania.
Rodzaj obejmuje gatunki występujące w południowo-wschodniej Azji (Chińska Republika Ludowa (włącznie z Tajwanem), Indie, Bangladesz, Nepal, Bhutan, Mjanma, Laos, Kambodża, Wietnam, Tajlandia, Malezja, Brunei oraz Indonezja (Sumatra i Borneo)).
Morfologia.
Długość ciała 68,6–106,7 cm, długość ogona 60–85 cm; masa ciała 10–25 kg (dorosłe samce są większe i cięższe od dorosłych samic).
Systematyka.
Etymologia.
"Neofelis": "neos" „nowy”; rodzaj "Felis" (kot).
Podział systematyczny.
Do rodzaju do niedawna należał jeden gatunek "N. nebulosa", jednak na podstawie analizy mitochondrialnego DNA, mikrosatelit oraz badań morfologicznych wyodrębniono drugi gatunek. Do rodzaju należą następujące gatunki:

</doc>
<doc id="1169920" url="https://pl.wikipedia.org/wiki?curid=1169920" title="Jefriemow">
Jefriemow

Jefriemow (ros. "Ефремов") – miasto w zachodniej Rosji, w obwodzie tulskim, liczące 44 559 mieszkańców (1 stycznia 2006 r.).

</doc>
<doc id="1169922" url="https://pl.wikipedia.org/wiki?curid=1169922" title="Ursus 1012">
Ursus 1012

Ursus 1012 – ciężki ciągnik rolniczy produkowany przez Zakłady Mechaniczne "Ursus". Ciągnik ten jest zmodernizowaną wersją starszego modelu Ursus 1002.
Dane techniczne.
Do 1989 roku, ciągniki ten wyprodukowano w ilości - 1385 szt. (Ursus 1012) i 1600 szt. (Ursus 1014).

</doc>
<doc id="1169923" url="https://pl.wikipedia.org/wiki?curid=1169923" title="Lamarr">
Lamarr



</doc>
<doc id="1169924" url="https://pl.wikipedia.org/wiki?curid=1169924" title="Dean Darlington Cyril">
Dean Darlington Cyril



</doc>
<doc id="1169925" url="https://pl.wikipedia.org/wiki?curid=1169925" title="Bogorodick">
Bogorodick

Bogorodick (ros. "Богородицк") – miasto w zachodniej Rosji, w obwodzie tulskim, liczące 32.827 mieszkańców (1 stycznia 2006 r.).

</doc>
<doc id="1169929" url="https://pl.wikipedia.org/wiki?curid=1169929" title="Calm Like a Bomb">
Calm Like a Bomb

Calm Like a Bomb – czwarty singel amerykańskiej grupy Rage Against the Machine z albumu "The Battle of Los Angeles" wydany w 2000. Utwór pojawił się na ścieżce dźwiękowej do filmu: Matrix Reaktywacja

</doc>
<doc id="1169933" url="https://pl.wikipedia.org/wiki?curid=1169933" title="Gianni Guigou">
Gianni Guigou

Gianni Bismarck Guigou Martínez (ur. 22 lutego 1975 w Nueva Palmira) – piłkarz urugwajski grający na pozycji prawoskrzydłowego. Posiada także obywatelstwo francuskie.
Kariera klubowa.
Guigou jest wychowankiem klubu Club Nacional de Football wywodzącego się ze stolicy kraju, Montevideo. W 1996 roku zadebiutował w rozgrywkach Primera División i w pierwszym sezonie, pomimo faktu, że był rezerwowym, wywalczył mistrzostwo fazy Clausura. W pierwszym składzie Nacionalu zaczął grać jednak dopiero w 1998 roku i wtedy to walnie przyczynił się do wywalczenia mistrzostwa Urugwaju (Nacional wygrał zarówno fazę Apertura jak i Clausura). W 1999 roku Guigou wraz z kolegami klubowymi znów wygrał fazę Apertura, a w 2000 roku swoje drugie mistrzostwo kraju.
Latem 2000 Gianni wyjechał do Półwysep Apeniński, a jego pierwszym włoskim klubem była AS Roma. W Serie A zadebiutował 1 października 2000 roku w wygranym 2:0 spotkaniu z Bologną. W Romie Guigou na ogół był rezerwowym, ale już w sezonie 2000/2001 wywalczył swój pierwszy i jak dotąd jedyny tytuł mistrza Włoch. W mistrzowskim sezonie rozegrał 15 meczów, ale nie zdobył bramki. W 2002 roku zdobył Superpuchar Włoch, a także został wicemistrzem kraju. Latem 2003 odszedł z zespołu "giallorossich" i trafił do Sieny. Tam spędził jeden sezon, a równa forma spowodwała, że po sezonie został piłkarzem Fiorentiny. Na skutek dużej konkurencji w składzi Guigou rozegrał zaledwie 6 meczów przez 1,5 roku i w styczniu 2006 odszedł do Treviso FC, z którym latem spadł do Serie B. Obecnie nadal gra w tym klubie.
Kariera reprezentacyjna.
W reprezentacji Urugwaju Guigou zadebiutował 1 lipca 1999 roku w przegranym 0:1 meczu z Kolumbią rozegranym w ramach Copa América 1999. Na tym turnieju był podstawowym zawodnikiem kadry narodowej i dotarł do finału, w którym Urugwajczycy ulegli 0:3 Brazylii. W 2002 roku został powołany przez selekcjonera Víctora Púę do kadry na Mistrzostwa Świata 2002. Tam zagrał we dwóch spotkaniach: przegranym 1:2 z Danią i zremisowanym 0:0 z Francją. Ostatni mecz w kadrze zagrał w 2004 roku (Urugwaj przegrał 1:3 z Peru). W drużynie "Celestich" wystąpił 41 razy.

</doc>
<doc id="1169935" url="https://pl.wikipedia.org/wiki?curid=1169935" title="Ursus C330">
Ursus C330



</doc>
<doc id="1169942" url="https://pl.wikipedia.org/wiki?curid=1169942" title="Parchim">
Parchim

Parchim – miasto powiatowe w Niemczech, w kraju związkowym Meklemburgia-Pomorze Przednie, siedziba powiatu Ludwigslust-Parchim, Związku Gmin Parchimer Umland oraz gminy Obere Warnow. Do 3 września 2011 siedziba powiatu Parchim. W roku 2005 miasto liczyło 18 900 mieszkańców. Miejscowość leży na trasie Europejskiego Szlaku Gotyku Ceglanego.
25 maja 2014 do miasta przyłączono gminę Damm, która stała się jego dzielnicą.
Toponimia.
Nazwa pochodzenia słowiańskiego, poświadczona w źródłach średniowiecznych w formach "Parchim" (1170, 1248, 1249, 1265, 1299) i "Parchem" (1202, 1216, 1225/1226, 1229, 1238, 1246, 1264, 1284, 1293). Pochodzi od połabskiego imienia "*Parchom", nazwa niemiecka nie zachowała pierwotnego zmiękczenia końcówki, oznaczającego formę odosobową.
Gospodarka.
W mieście rozwinął się przemysł drzewny, odzieżowy oraz spożywczy.
Współpraca.
Parchim współpracuje z:
Komunikacja.
W mieście znajduje się stacja kolejowa Parchim.

</doc>
<doc id="1169948" url="https://pl.wikipedia.org/wiki?curid=1169948" title="Wyspy Anjou">
Wyspy Anjou

Wyspy Anjou, Wyspy Anżu (ros.: острова Анжу, "ostrowa Anżu") – centralna i zarazem największa grupa wysp w archipelagu Wysp Nowosyberyjskich. W jego skład wchodzą wyspy Kotielnyj, Nowa Syberia i Bielkowskij. Ogólna powierzchnia wysp wynosi ok. 29 tys. km².
Krajobraz wysp jest równinny, z przewyższeniami do 60–80 metrów. Najwyższy punkt położony jest na wyspie Kotielnyj, jest to góra Małakatyn-Tas.
Nazwa archipelagu pochodzi od nazwiska rosyjskiego badacza Arktyki, Piotra Anjou, prowadzącego badania na wyspach w latach 1821–23.

</doc>
<doc id="1169950" url="https://pl.wikipedia.org/wiki?curid=1169950" title="Pol-e Alam">
Pol-e Alam

 
Pol-e Alam – stolica prowincji Logar w Afganistanie. Miasto usytuowane jest na głównej trasie drogowej z Kabulu na południe do Gardez i prowincji Chost przy granicy z Pakistanem. W 2021 roku liczyło prawie 122 tys. mieszkańców.

</doc>
<doc id="1169951" url="https://pl.wikipedia.org/wiki?curid=1169951" title="Professor emeritus">
Professor emeritus



</doc>
<doc id="1169953" url="https://pl.wikipedia.org/wiki?curid=1169953" title="Silnik homopolarny">
Silnik homopolarny



</doc>
<doc id="1169956" url="https://pl.wikipedia.org/wiki?curid=1169956" title="The Ghost of Tom Joad (piosenka)">
The Ghost of Tom Joad (piosenka)

The Ghost of Tom Joad – piosenka napisana i nagrana pierwotnie przez Bruce’a Springsteena, która trafiła w 1995 na jego album o tym samym tytule. W 2001 wydany został singel amerykańskiego zespołu Rage Against the Machine, który był pierwszym z ich albumu "Renegades".

</doc>
<doc id="1169957" url="https://pl.wikipedia.org/wiki?curid=1169957" title="Jak oni śpiewają (II edycja)">
Jak oni śpiewają (II edycja)



</doc>
<doc id="1169961" url="https://pl.wikipedia.org/wiki?curid=1169961" title="Arkadiusz Wiśniewski (siatkarz)">
Arkadiusz Wiśniewski (siatkarz)

Arkadiusz Wiśniewski (ur. 26 marca 1964 w Warszawie) – polski siatkarz, grający na pozycji środkowego.
Sukcesy.
W reprezentacji Polski w latach 1985–1995 rozegrał 159 spotkań. Zajął z nią siódme miejsce na Mistrzostwach Europy w Berlinie w 1991 i w Helsinkach w 1993.

</doc>
<doc id="1169968" url="https://pl.wikipedia.org/wiki?curid=1169968" title="Obliczeniowa Miara Wiarygodności">
Obliczeniowa Miara Wiarygodności

Obliczeniowa Miara Wiarygodności (OMW) jest jednym ze sposobów obiektywnej oceny zniekształceń wywołanych przez kompresję cyfrowych obrazów wizyjnych. W OMW różne rodzaje błędów są opisywane przez zbiór współczynników skalarnych, tworząc miarę wektorową. Miara OMW wykorzystuje lokalne i globalne skalarne miary porównawcze, miary zniekształceń losowych. Obliczeniowa Miara Wiarygodności definiowana jest jako wektor sześciu współczynników błędu należących do trzech grup: punktowej wiarygodności, lokalnych błędów strukturalnych oraz błędów losowych.
Błędy Punktowej Wiarygodności (BPW) definiowane są współczynnikami, które globalnie i lokalnie charakteryzują błąd rekonstrukcji wartości punktów obrazu:
Lokalne Błędy Strukturalne (LBS) definiowane są współczynnikami określające lokalne skorelowane błędy strukturalne:
Błędy Losowe (BL) określają współczynniki mające charakter globalny. BL szacują energię obrazu różnicowego oryginału i postaci rekonstruowanej:
Coraz wyższa kompresja powoduje wzrost każdego z współczynników, co oznacza pogorszenie się jakości obrazu. Współczynniki OMW w zestawieniu obiektu poddanego kompresji z obrazem odniesienia zostaną wyzerowane.

</doc>
<doc id="1169974" url="https://pl.wikipedia.org/wiki?curid=1169974" title="Okręg wyborczy Neath">
Okręg wyborczy Neath

Okręg wyborczy Neath powstał w 1918 r. i wysyła do brytyjskiej Izby Gmin jednego deputowanego. Okręg położony jest w walijskim hrabstwie West Glarmogan.

</doc>
<doc id="1169975" url="https://pl.wikipedia.org/wiki?curid=1169975" title="Richard Young (aktor)">
Richard Young (aktor)

Richard Young (ur. 24 grudnia 1955 w Kissimmee, na Florydzie) – amerykański aktor charakterystyczny, niezależny filmowiec, scenarzysta, fotograf.
Życiorys.
Dorastał w konserwatywnym środowisku w bazach wojskowych, ale zawsze szukał kolejnej wspaniałej przygody. Gdy miał dwanaście lat, jego ojciec kupił mu aparat Leica i nauczył go podstaw oświetlenia, co pomogło mu zostać głównym fotografem licealnej gazety. W wieku 18 lat pracował jako doker na Alasce, po czym przez dwa lata studiował na Uniwersytecie Waszyngtońskim. Na uniwersytecie pracował jako niezależny fotograf za dodatkowe pieniądze. Następnie udał się do Kalifornii, aby podjąć pracę jako kamerzysta.
Debiutował w roli aktorskiej jako szeregowy Golden w telewizyjnym dramacie wojennym ABC "Niechętni bohaterowie" ("The Reluctant Heroes", 1971), którego producentem był Aaron Spelling, z udziałem Kena Berry’ego, Jima Huttona, Triniego Lopeza, Ralpha Meekera, Camerona Mitchella, Soon-Tek Oha i Warrena Oatesa. We wczesnych latach siedemdziesiątych Young znalazł pracę w New World Pictures jako ekipa Rogera Cormana. Wkrótce zagrał postać Kyle’a Toby’ego w komedii erotycznej Jonathana Kaplana "Night Call Nurses" (1972). Potem dołączył do grupy teatralnej Beverly Hills Playhouse, a także występował głównie w serialach telewizyjnych, w tym "Ironside" (1972), "Kung Fu" (1973) z Williamem Kattem i Garym Buseyem, "Barnaby Jones" (1976), "Ryan’s Hope" (1979), "Flamingo Road" (1981) jako Steve z Morgan Fairchild, "Nieustraszony" (1983), "Detektyw Hunter" (1984), "Niesamowite historie" (1985), "Zdrówko" (1985), "Piękna i Bestia" (1988) i "" (1994).
W drugiej połowie lat osiemdziesiątych wystąpił w kilku popularnych filmach kinowych, m.in. w "Indianie Jonesie i ostatniej krucjacie" (1989), "" (1985) czy "Eye of the Wind" (1989), gdzie odegrał główną rolę księcia Malko Linge.
W 1996 zerwał z zawodem aktora.

</doc>
<doc id="1169979" url="https://pl.wikipedia.org/wiki?curid=1169979" title="Andrzej Stojowski">
Andrzej Stojowski

Andrzej Stojowski (ur. 29 marca 1933 we Lwowie, zm. 3 stycznia 2006 w Warszawie), właściwie Andrzej Jordan-Stojowski - polski prozaik, autor powieści i opowiadań historycznych.
Życiorys.
Pochodził ze starej ziemiańskiej rodziny herbu Trąby (herb szlachecki). Po matce był wnukiem hr. Jana Potockiego, potomkiem Ksawerego Działyńskiego. Studiował historię sztuki na Uniwersytecie Jagiellońskim. Był redaktorem w Państwowym Instytucie Wydawniczym. W swoich opowiadaniach często czerpał z prawdziwych historii swojej licznie rozgałęzionej rodziny.

</doc>
<doc id="1169987" url="https://pl.wikipedia.org/wiki?curid=1169987" title="Augustyn Dyrda">
Augustyn Dyrda

Augustyn Dyrda (ur. 4 lipca 1926 w Wyrach, zm. 3 lutego 2023) − polski rzeźbiarz.
Życiorys.
Syn Wiktorii i Szczepana, kolejarza (zm. w 1928), urodził się w wyrskiej leśniczówce. Spędził dzieciństwo w Tychach. W 1939 roku zdał egzamin do pszczyńskiego Gimnazjum im. Bolesława Chrobrego. Od maja 1940 roku został zaciągnięty do gminnych prac interwencyjnych. Od 1942 roku pracował w Zakładach Büschla w Mikołowie, gdzie uczył się zawodu kotlarza, a następnie zawodu ślusarza konstrukcyjnego . Po podpisaniu przez matkę Volkslisty jako Niemiec został wcielony do Reichsarbeitsdienst. Został zaciągnięty do Wehrmachtu w 1944 roku, jego dywizję skierowano do Sergassi; od maja 1945 roku przebywał w Belgradzie w niewoli. 
1 września 1945 roku powrócił z wojny. Uczył się w bielskiej szkole malarstwa, rzeźby i grafiki m.in. u Edwarda Piwowarskiego i Jerzego Zitzmana. Studiował na krakowskiej Akademii Sztuk Pięknych w latach 1948–1954 (dyplom z wyróżnieniem), uczeń profesora Xawerego Dunikowskiego. Po studiach pracował dwa lata w Krakowie. Wziął ślub w 1951 roku. Był członkiem Polskiej Zjednoczonej Partii Robotniczej. Specjalizował się w dużych pomnikach, popiersiach i medalach. Mieszkał i pracował w Tychach-Paprocanach, żonaty z Mirosławą. W 1995 roku Piotr Jaworski zrealizował o nim krótkometrażowy film biograficzny pt. "Na zlecenie".
Zmarł 3 lutego 2023 roku.
Twórczość.
Stworzył wiele realizacji pomnikowych, zajmował się także rzeźbami plenerowymi, portretami, tablicami pamiątkowymi, medalami i małymi formami rzeźbiarskimi. Wykonał ponad sto rzeźb.
Wybrane dzieła:

</doc>
<doc id="1169991" url="https://pl.wikipedia.org/wiki?curid=1169991" title="Marco St. John">
Marco St. John

Marco St. John, właśc. Marco John Figueroa, Jr. (ur. 7 maja 1939 w Nowym Orleanie) – amerykański aktor telewizyjny i filmowy.
Życiorys.
Urodził się w Nowym Orleanie w stanie Luizjana jako syn Iris (z domu Davidson) Springer i Marco Juana Figueroy, Sr.. Ukończył studia na Uniwersytecie Fordham na Bronksie.
W 1964 trafił na Broadway jako Delanoue (Merda) w spektaklu "Poor Bitos" w nowojorskim Cort Theatre. W wieku 28 lat wystąpił w regionalnym teatrze jako Hamlet na San Diego Shakespeare Festival. Potem grał też postać Kuragina w widowisku "Wojna i pokój" (1967) w Lyceum Theatre, Standbya Kurta w sztuce Augusta Strindberga "Taniec śmierci" (1974) w Vivian Beaumont Theatre, tytułowego Ryszarda III (1974) w Mitzi E. Newhouse Theatre, Antonia w komedii "Wieczór Trzech Króli" (1986) Delacorte Theatre i Lorda Willoughby w tragedii "Ryszarda II".
Debiutował na ekranie w ekranizacji sztuki Shakespeare’a "Antoniusz i Kleopatra" (1972) w reżyserii Charltona Hestona. W 1975 przyjął rolę Joeya Kimballa w operze mydlanej CBS "Search for Tomorrow". W latach 1969–1970 występował jako dr Paul Stewart w operze mydlanej "As the World Turns".

</doc>
<doc id="1169993" url="https://pl.wikipedia.org/wiki?curid=1169993" title="Punnett Reginald Crundall">
Punnett Reginald Crundall



</doc>
<doc id="1169999" url="https://pl.wikipedia.org/wiki?curid=1169999" title="Vincenzo Vannutelli">
Vincenzo Vannutelli

Vincenzo Vannutelli (ur. 5 grudnia 1836 w Genazzano, zm. 9 lipca 1930 w Rzymie) − włoski kardynał. Brat kardynała Serafino Vannutelli.
Życiorys.
Święcenia kapłańskie przyjął w grudniu 1860. 3 lata później przeszedł do służby w papieskiej dyplomacji (był m.in. audytorem nuncjatury w Belgii). W 1880 został mianowany tytularnym arcybiskupem Sardes, wizytatorem apostolskim w Konstantynopolu i apostolskim administratorem łacińskiego patriarchatu konstantynopolitańskiego. Jego głównym zadaniem w Turcji było rozwiązanie kwestii ormiańskiej schizmy. Był reprezentantem papieskim na koronacji cara Aleksandra III. W latach 1883-90 był nuncjuszem apostolskim w Portugalii.
30 grudnia 1889 papież Leon XIII kreował go kardynałem in pectore, udzielając mu dyspensy z racji obecności w Św. Kolegium jego brata Serafino Vannutelli; nominację ogłoszono w czerwcu 1890. Rok później otrzymał tytuł prezbitera San Silvestro in Capite i został oficjalnie notyfikowany jako kardynał-protektor królestwa Portugalii przy Stolicy Apostolskiej. Archiprezbiter Bazyliki Santa Maria Maggiore od 1896, w tej roli uczestniczył w obchodach roku jubileuszowego 1900 i 1925. Biskup Palestriny od 1900 roku. Wielokrotnie był legatem papieskim na kongresy eucharystyczne w różnych krajach. Przewodniczył także pracom Św. Kongregacji Kościelnych Immunitetów (1902), Św. Kongregacji Soboru Trydenckiego (1902-1908), Najwyższego Trybunału Sygnatury Apostolskiej (1908-1914) oraz Datarii Apostolskiej (1914-1930). Uczestniczył w konklawe 1903 i konklawe 1914. Członek papieskiej komisji ds. kodyfikacji prawa kanonicznego (1904-1917). Dziekan Kolegium Kardynalskiego Prefekt Św. Kongregacji ds. Ceremonii oraz biskup suburbikarnej diecezji Ostia (obok już posiadanej diecezji Palestrina) po śmierci brata w 1915 roku. Przewodniczył konklawe 1922.
Zmarł w wieku 93 lat, będąc wówczas najstarszym członkiem Kolegium Kardynalskiego i ostatnim kardynałem wyniesionym do tej godności w XIX wieku, a także najstarszym żyjącym biskupem katolickim (od śmierci w październiku 1928 r. irlandzkiego biskupa Abrahama Brownrigga).
W 1925 odznaczony Orderem Orła Białego.

</doc>
<doc id="1170001" url="https://pl.wikipedia.org/wiki?curid=1170001" title="Ministrowie ds. Walii">
Ministrowie ds. Walii

Minister ds. Walii (, ) – brytyjski urząd odpowiedzialny za sprawy Walii. Utworzenie tego urzędu było często postulowane w pierwszej połowie XX w. W 1951 r. utworzono ministerstwo walijskie, które jednak było częścią Home Office. W 1954 r. kierownika ministerstwa podniesiono do rangi ministra stanu. Podczas kampanii wyborczej 1959 r. opozycyjna Partia Pracy umieściła w swoim programie postulat utworzenia odrębnego ministerstwa ds. Walii. Obietnicę swoją spełniła po dojściu do władzy w 1964 r. Nowe ministerstwo powstało 18 października.
W zakres kompetencji ministra wchodziły sprawy delegowane doń z Westminsteru. W kwietniu 1965 r. utworzono Welsh Office, które przejęło wszystkie sprawy dotyczące Walii (edukacja, zdrowie, handel, przemysł, środowisko, transport i rolnictwo) rozproszone wcześniej w innych resortach.
Znaczenie ministerstwa walijskiego zaczęło maleć podczas rządów konserwatystów w latach 80. i 90., kiedy stanowisko ministra stało się przede wszystkim furtką do wprowadzania do gabinetu młodszych ministrów, którzy nie mieli wiele wspólnego z Walią. Wyróżnił się tu John Redwood, minister w latach 1994–1995, który nie potrafił zaśpiewać hymnu Walii.
Utworzenie walijskiego Zgromadzenia Narodowego w 1997 r. rozpoczęło nowy etap w historii ministerstwa. Z dniem 1 lipca 1999 r. większość funkcji Welsh Office przeszła na nowe zgromadzenie. Samo Welsh Office zostało zniesione, ale urząd ministra ds. Walii przetrwał jako kierownik nowo utworzonego Wales Office. W związku z przyznaniem szerszych kompetencji władzom lokalnym Walii, Szkocji i Irlandii Północnej pojawiają się głosy aby zlikwidować lub połączyć ministerstwa opowiadające za poszczególne prowincje.

</doc>
<doc id="1170003" url="https://pl.wikipedia.org/wiki?curid=1170003" title="Krzysztof Jaworowski">
Krzysztof Jaworowski

Krzysztof Jaworowski (ur. 2 grudnia 1937 w Warszawie) – polski geolog, profesor, specjalista w zakresie sedymentologii i geologii regionalnej.
Życiorys.
W 1955 ukończył VI Liceum Ogólnokształcące im. Tadeusza Reytana w Warszawie i rozpoczął studia na Wydziale Geologii Uniwersytetu Warszawskiego. Pracę magisterską, napisaną pod kierunkiem prof. Edwarda Passendorfera na temat jury i kredy okolic Radomska, obronił w 1961. W tym samym roku został zatrudniony w Państwowym Instytucie Geologicznym, wówczas noszącym nazwę Instytutu Geologicznego. W 1972 obronił w Instytucie Geologicznym pracę doktorską "Sedymentacja mułowców ludlowu na Niżu Polskim". Promotorem był prof. Stanisław Dżułyński. Habilitował się w 1978 na podstawie pracy "Transgresja morza kambryjskiego w północnej Polsce". Tytuł profesora otrzymał w 1989.
Przez wiele lat badał budowę wgłębną północnej Polski i Podlasia. Współuczestniczył w projektowaniu głębokich wierceń i kierował badaniami podłoża zachodniej części syneklizy perybałtyckiej. Prowadził również badania stratygrafii jury i syluru oraz sedymentologii dolnego paleozoiku Niżu Polskiego. Jego badania sedymentologiczne związane były z poszukiwaniami złóż ropy naftowej i gazu ziemnego (osady kambryjskie), rud uranu (osady triasowe) i bursztynów (osady trzeciorzędowe). W ramach współpracy Instytutu Geologicznego z Polską Akademią Nauk i Akademią Nauk ZSRR badał granicę kambr-prekambr.
W 1967 odbył praktykę we wschodnioukraińskiej prowincji ropo- i gazonośnej, w Charkowneftegasrazwedka w Charkowie w ZSRR, a w 1980 w laboratorium sedymentologicznym w AGIP w Mediolanie we Włoszech.
W 1982 został zastępcą dyrektora Instytutu Geologicznego, a w 1989 dyrektorem Państwowego Instytutu Geologicznego, którym był do 1994.
Uczestniczył w wielu międzynarodowych kongresach, zjazdach i konferencjach geologicznych i sedymentologicznych. W latach 1985–1988 reprezentował Polskę w Radzie Pełnomocników Międzynarodowego Porozumienia Intergeoneftegaz RWPG. Był też przewodniczącym Polskiego Komitetu Organizacyjnego XIII Międzynarodowego Kongresu Karbonu i Permu.
Jest członkiem m.in. Polskiego Towarzystwa Geologicznego (od 1962). Był m.in. członkiem Komitetu Nauk Geologicznych PAN, Rady Naukowej Instytutu Nauk Geologicznych PAN, Instytutu Paleobiologii PAN (od 1993), Commission for the Geological Map of the World (UNESCO) (od 1991), Permanent Committee of the International Carboniferous-Permian Congresses (od 1993), Rady Geologicznej przy Ministrze Ochrony Środowiska, Zasobów Naturalnych i Leśnictwa (1993–94), a także członkiem i przez kilka kadencji przewodniczącym Rady Naukowej Państwowego Instytutu Geologicznego (od 1986).
Odznaczenia i nagrody.
W 1970 otrzymał zespołową Nagrodę Prezesa Centralnego Urzędu Geologii, a w 1980 Nagrodę Naukową im. Wawrzyńca Teisseyre’a Wydziału Nauk o Ziemi i Nauk Górniczych PAN, Złoty Krzyż Zasługi (1985), Złotą Odznakę „Zasłużony dla polskiej geologii” (1995), stopień Dyrektora Górniczego I Stopnia (1985) oraz Generalnego Dyrektora Górniczego III Stopnia (1991).

</doc>
<doc id="1170005" url="https://pl.wikipedia.org/wiki?curid=1170005" title="Hattusili I">
Hattusili I

Hattusili I, Hattusilis I, znany jako "Hattusili I z Kussary" (właściwie Labarna lub Tabarnas) – król hetycki w okresie 1650–1620 p.n.e. Podczas swojego panowania podbił Anatolię i północną Syrię. Przeniósł stolicę z Nesy do Hattusy i najprawdopodobniej wtedy przyjął imię Hattusili.
Jego następcą był Mursili I.

</doc>
<doc id="1170006" url="https://pl.wikipedia.org/wiki?curid=1170006" title="Shavar Ross">
Shavar Ross

Shavar Malik Ross (ur. 4 marca 1971 w Nowym Jorku) – amerykański aktor, reżyser, scenarzysta, producent, montażysta i operator filmowy. Był nominowany do nagrody Nagrody Młodych Artystów.
Najlepiej znany z działalności aktorskiej. W latach 1980–1986 występował w popularnym sitcomie "Diff'rent Strokes". Zagrał też w slasherze "" oraz w wielu serialach telewizyjnych, takich jak "MacGyver" czy "Bajer z Bel-Air".

</doc>
<doc id="1170014" url="https://pl.wikipedia.org/wiki?curid=1170014" title="Yahoo! Answers">
Yahoo! Answers

Yahoo! Answers – nieistniejąca strona internetowa, będąca częścią Yahoo!. Dzięki niej użytkownicy mogą zadawać pytania oraz odpowiadać na te, które już istnieją. Daje ona możliwość nie tylko pomocy innym i uzyskania potrzebnych informacji, ale również zbierania punktów. W listopadzie 2006 roku liczba pytań wyniosła ponad siedem milionów, a liczba odpowiedzi na nie ponad sześćdziesiąt pięć milionów. 
W celu utworzenia konta użytkownik musi posiadać Yahoo! ID, jednak jako swojego identyfikatora może on użyć dowolnej nazwy. Użytkownik może być również reprezentowany przez specjalny avatar Yahoo! lub obrazek Yahoo! 360°. 
Yahoo! Answers działa w Argentynie, Australii, Brazylii, Chinach, Filipinach, Francji, Hiszpanii, Hongkongu, Indiach, Indonezji, Japonii, Kanadzie, Korei Południowej, Malezji, Meksyku, Niemczech, Nowej Zelandii, Singapurze, Stanach Zjednoczonych, Tajlandii, Tajwanie, Quebec, Wielkiej Brytanii, Wietnamie i Włoszech. 
Punkty, poziomy i gwiazdki.
Pytania są zazwyczaj otwarte na udzielanie odpowiedzi trzy dni, jednakże użytkownik może wybrać opcję, dzięki której temat zostanie zamknięty po minimum godzinie od założenia lub dopiero po upływie siedmiu dni. Aby zadać pytanie użytkownik musi posiadać konto z przewagą punktów pozytywnych.
Poza punktami, na stronie występują poszczególne poziomy, które zwiększają dostęp użytkownika do niej. Poziomy i punkty nie mają żadnej wartości w realnym świecie i nie można nimi handlować, są one jedynie wyznacznikiem aktywności użytkownika na stronie. 
Punkty są przyznawane lub odejmowane za:
Upominki.
Okazjonalnie ekipa Yahoo! Answers wysyła aktywnym użytkownikom darmowe upominki. Są to głównie naklejki, butelki wody, kubki, kurtki oraz torebki Yahoo! Answers. Najczęściej prezenty te są wysyłane w czasie urodzin Yahoo! około grudnia.
Wyróżnienia.
Od czasu do czasu ekipa Yahoo! Answers wybiera spośród milionów użytkowników jednego, który prowadzi swój blog, dotyczący jego działalności na Yahoo! Answers. Jest to sekcja zwana "Featured User". Blog mówi zazwyczaj o aktywności użytkownika na stronie oraz częściowo o jego zainteresowaniach i pasjach. Jest on prowadzony na portalu Yahoo! 360°.
Yahoo! Answers posiada także sekcję "Best of Answers", w której zostają umieszczane pytania, których odpowiedzi zostały wysoko ocenione.
Krytyka.
Strona spotkała się z kilkoma krytycznymi ocenami. Zarzucano jej, że zamiast udzielać potrzebnych informacji, kieruje się ku tworzeniu sieci społecznej.
Specjalni goście.
Część sławnych osób pojawiła się na Yahoo! Answers, by zadać własne pytania. Ci użytkownicy posiadali specjalny znaczek poniżej avatara oraz na stronie swojego profilu. Lista specjalnych gości składa się zarówno z dobrze znanych gwiazd jak i intelektualistów.
Przykłady sławnych osób, które zadały lub odpowiedziały na pytania:

</doc>
<doc id="1170016" url="https://pl.wikipedia.org/wiki?curid=1170016" title="Aurora Consurgens">
Aurora Consurgens

Aurora Consurgens jest szóstym studyjnym albumem power metalowej grupy Angra.
Opis.
Nazwa płyty odnosi się do średniowiecznej książki pod tym samym tytułem przypisywanej Tomaszowi z Akwinu, która posłużyła później Carlowi Jungowi do opisania związku snów ze stanem umysłu człowieka. Album nie jest koncepcyjny, jednak wszystkie teksty krążą wokół zaburzeń psychicznych, jak schizofrenia czy socjopatia.
Album ma cięższe brzmienie niż jego poprzednicy, jednak nadal znajdują się na nim elementy folkloru i kultury brazylijskiej charakterystyczne dla twórczości grupy.
Tworzenie.
Bas został nagrany w studiu "House of Audio" w Niemczech, gdzie producentem był Dennis Ward, podczas gdy pozostali muzycy nagrali swoje partie w São Paulo w Brazylii, w studiu "Via Musique" pod okiem Thiago Biachi (Karma).

</doc>
<doc id="1170018" url="https://pl.wikipedia.org/wiki?curid=1170018" title="Granatnik M75">
Granatnik M75

M75 – amerykański granatnik automatyczny używany jako broń lotnicza skonstruowany w 1958 roku. Wchodził w skład systemów uzbrojenia M5 (instalowany na UH-1A i UH-1C, ACH-47), M28 (instalowany na AH-1G). Wyprodukowano ok. 500 granatników M75. Później zastąpił go M129.
M75 był bronią automatyczną, napędową. Automatykę napędzał za pomocą wałka giętkiego silnik elektryczny. Silnik napędzał koło zębate obracające umieszczony z boku broni bęben sterujący, Na obwodzie bębna znajdowała się krzywka współpracująca z występem lufy. Obrót bębna powodował przesunięcie lufy do przodu, przesunięcie taśmy o jeden nabój, a następnie cofnięcie lufy która nasuwała się na podany nabój, Następnie następował strzał i cykl się powtarzał. Łuski i zużyte ogniwa taśmy były wypychane z broni przez kolejny podawany nabój. Granatnik był zasilany przy pomocy taśmy M16 amunicją 40 x 53 mm. Szybkostrzelność teoretyczna M75 była równa 215-235 strz/min

</doc>
<doc id="1170019" url="https://pl.wikipedia.org/wiki?curid=1170019" title="Atrium Biała">
Atrium Biała

Atrium Biała (wcześniej Galeria Biała) – znajdująca się w Białymstoku w obrębie ulic: A. Mickiewicza, Augustowskiej i Cz. Miłosza (fragment planowanej Trasy Kopernikowskiej).
Historia.
Galeria jest pierwszym wybudowanym w tym mieście centrum handlowo-rozrywkowym. Inauguracja działalności Galerii Białej odbyła się 5 grudnia 2007 roku. Atrium Biała zajmuje ogółem ok. 45 tys.m2 z tego 26 tys. m2 przeznaczono pod wynajem butików i food courtu.
Inwestor.
Inwestorem jest Meinl European Land Group – Holding. Firma notowana jest na Wiedeńskiej Giełdzie Papierów Wartościowych jako jedyna w Europie koncentruje się przede wszystkim na inwestycjach w centra handlowe w Europie Środkowej i Wschodniej oraz Turcji.
Deweloper.
Deweloperem Galerii Białej jest firma TK Development. Buduje ona i zarządza nieruchomościami w sektorze komercyjnym, biurowym i mieszkaniowym. Aktualnie TK Development posiada oddziały w Kopenhadze, Berlinie, Warszawie, Pradze, Sztokholmie, Helsinkach i Wilnie. Siedziba główna TK znajduje się w duńskim mieście Aalborg.
Polski oddział TK Development, występujący pod spółką TK Polska Operations SA., powstał w 1994 roku i stale rozwija swoją działalność bazując na ponad 10 letnim doświadczeniu w branży nieruchomości.

</doc>
<doc id="1170022" url="https://pl.wikipedia.org/wiki?curid=1170022" title="Ministrowie ds. Irlandii Północnej">
Ministrowie ds. Irlandii Północnej

Minister ds. Irlandii Północnej (ang. "Secretary of State for Northern Ireland"), brytyjski urząd ministerialny zajmujący się sprawami Irlandii Północnej i reprezentujący interesy tej prowincji przez władzami centralnymi. Urząd powstał w 1972 r., kiedy Westminster doszedł do wniosku, że lokalne władze w Belfaście nie poradzą sobie z narastającymi w kraju zamieszkami po tzw. krwawej niedzieli w Derry 30 stycznia 1972. Zamieszki spowodowały zastąpienie rządów domowych ("home rule") bezpośrednimi rządami Londynu ("direct rule"). Urząd ministra ds. Irlandii Północnej zastąpił urzędy gubernatora i premiera Irlandii Północnej, a także przejął wiele z kompetencji północnoirlandzkiego Zgromadzenia Narodowego.
W związku z procesem pokojowym w Irlandii Północnej po 1998 rola ministra sprowadza się do sprawowania nadzoru nad legalnością działań lokalnych władz autonomicznych.i prawidłową realizacją porozumień wielkopiątkowych.
Ponieważ od czasu ustanowienia ministerstwa ani konserwatyści ani laburzyści nie uzyskali mandatów z okręgów północnoirlandzkich, urząd ministra jest piastowany przez osoby niemające związków z Irlandią Północną.

</doc>
<doc id="1170023" url="https://pl.wikipedia.org/wiki?curid=1170023" title="Gennaro Granito Pignatelli di Belmonte">
Gennaro Granito Pignatelli di Belmonte

Gennaro Granito Pignatelli di Belmonte (ur. 10 kwietnia 1851 w Neapolu, zm. 16 lutego 1948 w Watykanie) − włoski kardynał.
Zarys biografii.
Pochodził z Neapolu. W 1879 przyjął święcenia kapłańskie. Od 1893 pracował w dyplomacji papieskiej. Tytularny arcybiskup Edessy 1899-1911. Nuncjusz apostolski w Belgii 1899-1904 i w Austro-Węgrzech od stycznia 1904 do stycznia 1911. W 1911 cesarz Franciszek Józef I przyznał mu Krzyż Wielki Orderu Świętego Stefana. Specjalny wysłannik papieski na pogrzeb królowej brytyjskiej Wiktorii w 1901 i na koronację króla Wielkiej Brytanii Jerzego V w czerwcu 1911. W listopadzie 1911 został kardynałem prezbiterem Santa Maria degli Angeli. Uczestniczył w konklawe 1914. Promowany do diecezji suburbikarnej Albano w 1915. Kamerling Św. Kolegium Kardynałów 1916-1919. Legat papieski we Francji dla uczczenia kanonizacji Joanny d'Arc w 1921. Uczestniczył w konklawe 1922. Legat papieski na kongresie eucharystycznym w Palermo w 1924. Dziekan Św. Kolegium Kardynałów, biskup Ostii (zachowując diecezję Albano) i prefekt Św. Kongregacji ds. Ceremonii od 1930. Wielki przeor zakonu joannitów w Rzymie od 1937. Przewodniczył konklawe 1939.
Zmarł w wieku niespełna 97 lat jako ostatni kardynał z nominacji św. Piusa X i najstarszy żyjący hierarcha katolicki (od śmierci w marcu 1942 francuskiego biskupa Paula-Augustina Le Coeur).

</doc>
<doc id="1170026" url="https://pl.wikipedia.org/wiki?curid=1170026" title="Fredriksodde">
Fredriksodde



</doc>
<doc id="1170028" url="https://pl.wikipedia.org/wiki?curid=1170028" title="Bane (postać fikcyjna)">
Bane (postać fikcyjna)

Bane (pol. "Zguba", pełne nazwisko nieznane, znane jest jedynie jego nazwisko po ojcu Dorrance) – fikcyjna postać (złoczyńca) znana z różnych serii komiksowych o przygodach Batmana, wydawanych przez DC Comics. Został stworzony przez Chucka Dixona, Douga Moencha i Grahama Nolana, pierwszy raz pojawił się w "Batman: Vengeance of Bane" #1 (styczeń 1993). Przedstawiany jako praktycznie nie do zatrzymania kolos, wyróżnia się spośród innych wrogów Batmana nie tylko ogromną tężyzną fizyczną, lecz i dużą inteligencją. Był czołowym antagonistą w wydawanym w latach 90. crossoverze zatytułowanym "", w którym złamał kręgosłup Batmanowi – stąd przezwisko Bane’a – „Człowiek, który złamał nietoperza” (ang. „The Man who Broke the Bat”). W zamyśle twórców Bane miał być złowrogą wersją Doca Savage’a, popularnego bohatera pulpowych magazynów z lat 30..
Znany jest również w licznych serialach animowanych, filmach fabularnych i grach komputerowych o przygodach człowieka-nietoperza. Robert „Jeep” Swenson wcielił się w postać Bane’a w filmie "Batman i Robin" z 1997 roku. Był to zarazem debiut tej postaci na dużym ekranie. W filmie Christophera Nolana "Mroczny rycerz powstaje" z 2012 roku w rolę Bane’a wcielił się Tom Hardy.
Opis postaci.
Bane urodził się na małej karaibskiej wyspie Santa Prisca. Był synem Edmunda Dorrance’a, znanego jako King Snake, brytyjskiego najemnika służącego w oddziałach powstańczych w nieudanej rewolucji oraz miejscowej kobiety. Przyszedł na świat z wyrokiem dożywocia, gdyż wojskowa junta rządząca wyspą, w ramach represji skazywała jego matkę, a nienarodzone dziecko miało odziedziczyć karę po ojcu. Bane jako chłopiec spędził całe swoje dzieciństwo w więzieniu Peña Duro. Tam pierwszy raz usłyszał o Batmanie od współwięźnia o pseudonimie Bird. Postać ta tak rozpaliła jego wyobraźnię, że postanowił go pokonać. Wiele lat spędził na medytacjach, ćwiczeniach i nauce. Gdy dorósł został wyznaczony do tajnego wojskowego projektu superżołnierza z użyciem narkotyku o nazwie „jad” (Venom, steryd zwiększający masę mięśniową, ten sam, który zażywał przez pewien czas Batman) przeprowadzanego potajemnie w więzieniu.
Uzyskawszy wszystko, do czego mógł dojść w Peña Duro, uciekł z więzienia zabierając ze sobą trójkę zaufanych pomocników i udał się do Gotham. Wtedy to pierwszy raz stoczył walkę z Batmanem. Uwierzył wówczas, że jego symboliczną misją jest pokonanie demonicznego zła, jakie według niego uosabia Batman. Zdając sobie sprawę, że bezpośrednia walka z człowiekiem-nietoperzem byłaby zbyt trudna, postanawia wypuścić z Zakładu Psychiatrycznego Arkham przebywających tam złoczyńców (m.in. Jokera, Szalonego Kapelusznika, Scarecrowa, Brzuchomówcę, Firefly’a i Victora Zsasza), rozpętując tym samym chaos w Gotham. W czasie gdy Batman i jego sojusznicy byli zajęci łapaniem zbiegłych przestępców (początek sagi ""), Bane’owi udało się odkryć jego ukrytą tożsamość. Kiedy wyczerpany misją Bruce Wayne udał się do swojej posiadłości, okazało się, że Bane zastawił tam na niego zasadzkę. Obaj stoczyli nierówną walkę w jaskini Batmana, gdzie Bane wykonał swój ostateczny cios – złamał kręgosłup Batmanowi. Kiedy Bruce walczył o życie, jego oprawca okrzyknął się „Człowiekiem, który złamał nietoperza”. Kiedy to on został nowym władcą przestępczego półświatka Gotham, Bruce powierzył Jean-Paulowi Valleyowi (dawniej znany jako Azrael) misję przywrócenia w mieście spokoju. Jean-Paul Valley (teraz już jako nowy Batman) w trakcie walki odciął Bane’owi dopływ „jadu” do mózgu i brutalnie go pobił. Pokonany ostatecznie złoczyńca trafił do więzienia.
Po wydarzeniach z "Knightfall", wyleczywszy uzależnienie od „jadu”, Bane uciekł z więzienia i wyruszył w świat w poszukiwaniu swojego biologicznego ojca. Z czasem poznał Ra’s al Ghula ("Batman: Bane of the Demon", będąca częścią crossoveru "Batman: Legacy"), który postanowił uczynić go swoim spadkobiercą, a swoją córkę, Talię – jego narzeczoną. Jednak, po kolejnej walce z Batmanem (Bruce’em Wayne’em, który powrócił do zdrowia) Bane przegrał, przez co popadł w niełaskę Ra’s al Ghula ("Detective Comics" (vol. 1) #701). W akcie zemsty zniszczył część „Jam Łazarza”, kadzi w których zanurzając swoje ciało, Ra’s al Ghul czynił się praktycznie nieśmiertelny. Kolejnym epizodem w historii Bane’a było jego złudne przekonanie, że on i Bruce mogą być przyrodnimi braćmi, gdyż kiedyś ojciec Wayne’a przebywał na wyspie Santa Prisca. Po krótkim okresie współpracy z Batmanem, Bane’owi udało się odnaleźć swojego ojca, którym okazał się King Snake, członek terrorystycznej organizacji „Kobra”, biorący udział w nieudanym powstaniu na Santa Prisca. King Snake zabija go jednak za zdradę, gdy odkrywa, że jego własny syn był śledzony przez Batmana i jego sojuszników. Batman, w akcie wdzięczności za ocalenie życia, wskrzesza Bane’a przez zanurzenie jego ciała w „Jamie Łazarza”. W późniejszych seriach Bane był członkiem organizacji Secret Six, Suicide Squad i Secret Society of Super-Villains.
Moce i umiejętności.
Bane osiągnął szczyt możliwości fizycznych: jest wyjątkowo silny i szybki. Jest również niezwykle inteligentny i szybko się uczy. Posiada pamięć ejdetyczną. Zna wiele języków. Pod wpływem wstrzykiwanego do mózgu „jadu”, jego siła zwiększa się kilkakrotnie. Jest specjalistą w walce wręcz oraz znakomitym taktykiem.
Wersje alternatywne.
Bane pojawił się niektórych komiksach z serii "Elseworlds", która przedstawiają znanych bohaterów uniwersum DC w zupełnie innych realiach i czasach, m.in.:
W innych mediach.
Seriale i filmy aktorskie.
"Batman i Robin" (film z 1997).
W filmie Joela Schumachera "Batman i Robin" ("Batman &amp; Robin") w rolę Bane’a wcielili się amerykański wrestler i aktor Jeep Swenson oraz aktor Michael Reid MacKay. W przeciwieństwie do swojego komiksowego pierwowzoru, grana przez Swensona postać nie była wysoce inteligentna, nie była w stanie się komunikować (wydawała jedynie pomruki albo wymawiała jedynie wyraz „Bane”), a jej rola w filmie ograniczała się wyłącznie do bycia niewolniczym sługą i ochroniarzem pozostałych antagonistów. Kolejną różnica był fakt, że na potrzeby tego filmu została stworzona prawdziwa tożsamość Bane’a – Antonio Diego. Taki obraz postaci był jednym z wielu aspektów filmu Schumachera, które spotkała się z negatywną krytykę ze strony fanów i krytyków.
Antonio Diego (Michael Reid MacKay) był seryjnym mordercą z bliżej nieokreślonego kraju Ameryki Łacińskiej, który został poddany eksperymentowi, kierowanemu przez dr. Jasona Woodrue’a (John Glover) i Pamelę Isley (Uma Thurman). Celem eksperyment miało być stworzenie „superżołnierza”, a następnie sprzedanie go. Po podaniu Antonio Diego mieszaniny sterydów i toksyn, nazywanych „jadem”, nastąpił przyrost jego masy mięśniowej, czyniąc go potężnym potworem zwanym Bane (Jeep Swenson). Po nieudanej próbie pozbycia się swojej asystentki przez dr. Woodrue'a, Pamela ulega mutacji, stając się hybrydą człowieka i rośliny. Pamela (teraz już jako Trujący Bluszcz) zabija Woodrue’a, a Antonio czyni swoim ochroniarzem, po czym razem udają się do Gotham. Tam pomagają Mister Freeze’owi (Arnold Schwarzenegger), który został złapany przez Batmana (George Clooney), w ucieczce z Zakładu Arkham i w odzyskaniu jego kombinezonu. W finałowej walce Bane zostaje pokonany przez Robina (Chris O’Donnell) i Batgirl (Alicia Silverstone), którzy znaleźli sposób na przerwanie dopływu „jadu” do jego mózgu.
"Mroczny rycerz powstaje" (film z 2012).
W trzecim, a zarazem ostatnim filmie o przygodach Batmana w reżyserii Christophera Nolana "Mroczny rycerz powstaje" ("The Dark Knight Rises") w rolę Bane’a wcielił się Tom Hardy. W wywiadzie dla magazynu filmowego "Empire" Tom Hardy opisał graną przez siebie postać: „"Jest brutalny. (...) Jest terrorystą zarówno mentalnie, jak też w działaniu"”. Twórcy filmu zrezygnowali z motywu Jadu. Pracująca nad kostiumem Bane’a walijska kostiumolog Lindy Hemming wyjaśniła, że specjalna maska, jaką nosi złoczyńca, utrzymuje go przy życiu. Grana przez Toma Hardy’ego postać odczuwa ogromny ból i potrzebuje gazu znieczulającego, dostarczanego specjalnymi rurkami łączącymi jego maskę z noszonymi na plecach dwoma kanistrami. Odcięcie dopływu gazu powoduje u Bane’a ból, uniemożliwiający skuteczną walkę. Noszona przez Hardy’ego maska wzbudziła również kontrowersje, gdyż widzowie, którzy obejrzeli wyświetlany w kinach IMAX prolog filmu, mieli problem ze zrozumieniem wymawianych przez niego słów.
Bane był więźniem przypominającego ogromną studnię więzienia, położonego w bliżej nieokreślonym kraju arabskim. Wraz z nim więziona była tam także kobieta (India Wadsworth), żona zagranicznego najemnika, znanego później jako Ra’s al Ghul (Josh Pence), która urodziła tam dziewczynkę – Talię (Joey King). Po śmierci matki z rąk współwięźniów, Bane zaopiekował się małą Talią. Kiedy współwięźniowie ponownie zagrozili życiu dziewczynki, Bane pomógł się jej wydostać, płacąc za to brutalnym pobiciem przez rozwścieczony tłum. Żyjący odtąd w ciągłej agonii, Bane został wyzwolony przez ojca Talii i przyjęty w szeregi Ligi Cieni. Jednakże Ra’s al Ghul, nie mogąc zapomnieć o tragedii, jaka spotkała jego żonę, oraz widząc rodzącą się platoniczną więź między Bane’em a jego córką, skazał go na banicję. Po śmierci Ra’s al Ghula, Bane został ponownie przyjęty do Ligi, by pomóc Talii w dokończeniu dzieła jej ojca – zniszczenia Gotham. Osiem lat po zniknięciu Batmana z Gotham, Bane wraz ze swoimi najemnikami uprowadza z samolotu CIA rosyjskiego fizyka, dr. Leonida Pavela (Alon Abutbul), upozorowując przy tym śmierć naukowca w katastrofie lotniczej. Przybyszy do Gotham, tworzy w podziemiach Wayne Enterprises bazę dla swojej organizacji, wynajętej przez Johna Daggetta (Ben Mendelsohn) w celu przejęcia kontroli nad firmą Wayne’ów. Odkrycie istnienia siatki terrorystycznej w Gotham przez komisarza Jima Gordon (Gary Oldman), przykuwa uwagę Bruce’a Wayne’a (Christian Bale), który postanawia ponownie założyć strój Batmana. Posługując się Seliną Kyle (Anne Hathaway), złoczyńca zwabia Batmana do swojej kryjówki, gdzie po nierównej walce łamie mu kręgosłup. Dotkliwie okaleczonego Bruce’a wywozi za granicę, do więzienia-studni, zaś po powrocie do Gotham przejmuje kontrolę nad miastem: bierze za zakładników nową przewodniczącą Wayne Enterprises – Mirandę Tate (Marion Cotillard) oraz Luciusa Foxa (Morgan Freeman), odcina Gotham od reszty świata i więzi niemal całą policję w podziemiach. Porwanemu fizykowi, dr. Pavelowi każe przeprogramować znajdujący się w mieście reaktor fuzyjny w bombę atomową. Z wypuszczonych na wolność więźniów i zdeprawowanych obywateli tworzy milicję, zaś elitę miasta eliminuje, organizując pokazowe procesy. Tymczasem zadręczany doniesieniami z Gotham, Bruce dochodzi do zdrowia. Opiekujący się nim współwięźniowie opowiadają mu historię dziecka, któremu jak dotąd jedynemu udało się stamtąd uciec. Bruce’owi, będącemu w przeświadczeniu, że tym dzieckiem był Bane, również udaje się wydostać i powrócić do Gotham. W kulminacyjnym starciu Batman zwyciężą Bane’a (uszkadzając jego maskę), jednakże bohater zostaje zdradzony przez Mirandę Tate, która okazuje się być Talią. Tłumaczy Bruce’owi, że to ona była dzieckiem Ra’s al Ghula, któremu udało się uciec z więzienia-studni. Talia opuszcza swojego przyjaciela, by zdetonować bombę i każe mu pilnować Batmana, by ten zginął razem z miastem. Terrorysta mimo to postanawia zabić Bruce’a, lecz w ostatniej chwili zostaje zastrzelony przez Selinę.
Gry komputerowe.
Bane pojawił się w następujących grach video:

</doc>
<doc id="1170030" url="https://pl.wikipedia.org/wiki?curid=1170030" title="Gennaro Granito Pignatelli de Belmonte">
Gennaro Granito Pignatelli de Belmonte



</doc>
<doc id="1170037" url="https://pl.wikipedia.org/wiki?curid=1170037" title="Doug Clifford">
Doug Clifford

Doug "Cosmo" Clifford (ur. 24 kwietnia 1945 w Palo Alto, Kalifornia, USA) – perkusista w amerykańskiej grupie rockowej Creedence Clearwater Revival. Po rozpadzie zespołu, Clifford i basista CCR, Stu Cook dołączyli do zespołu Dona Harrisona. Clifford nagrał również album solowy, a w 1995 razem z Cookiem założył zespół Creedence Clearwater Revisited.

</doc>
<doc id="1170039" url="https://pl.wikipedia.org/wiki?curid=1170039" title="Ibrahim Ba">
Ibrahim Ba

Ibrahim Ngom Ba (ur. 12 listopada 1973 w Dakarze) – francuski piłkarz senegalskiego pochodzenia, grający na pozycji prawego pomocnika.
Zaliczył 8 występów w reprezentacji Francji, strzelając dla niej 2 gole. Pod koniec maja 2008 roku zakończył zawodową karierę i zapowiedział, że rozpocznie pracę jako skaut AC Milan w Afryce.

</doc>
<doc id="1170044" url="https://pl.wikipedia.org/wiki?curid=1170044" title="Too Much Love Will Kill You">
Too Much Love Will Kill You

Too Much Love Will Kill You – ballada rockowa w wykonaniu Briana Maya pochodząca z jego solowego albumu pt. "Back to the Light" (1992).
W 1992 Brian May wykonał „Too Much Love Will Kill You” w czasie The Freddie Mercury Tribute Concert. Wersja, w której śpiewa Freddie Mercury, pojawiła się na wydanym w 1995 albumie "Made in Heaven" – Queen.
Brian May dostał za utwór nagrodę Ivor Novello Awards. Utwór opisuje odczucia Maya w czasie jego rozwodu i wyborze pomiędzy dwiema kobietami.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1170046" url="https://pl.wikipedia.org/wiki?curid=1170046" title="Schabajewo">
Schabajewo

Schabajewo – część wsi Jeżewo położona w Polsce w województwie mazowieckim, w powiecie sierpeckim, w gminie Zawidz. 
W latach 1975–1998 Schabajewo administracyjnie należało do województwa płockiego.
Dawny majątek ziemski, po wojnie chłopi zatrudnieni u dziedzica Schabajewa na mocy uwłaszczenia otrzymali grunty rolne, na których pobudowali swoje posesje. Obecnie w dawnym Schabajewie mieszka około 25 rodzin tj. 120 osób. Wsiami sąsiadującymi są Rekowo, Makomazy i Młotkowo-Wieś.

</doc>
<doc id="1170053" url="https://pl.wikipedia.org/wiki?curid=1170053" title="Raffael Merry del Val y Zulueta">
Raffael Merry del Val y Zulueta



</doc>
<doc id="1170054" url="https://pl.wikipedia.org/wiki?curid=1170054" title="Sadzonka">
Sadzonka

Sadzonka, odnóżka – fragment rośliny (część pędu, korzenia, liść lub jego część), zdolny do rozrostu w nową, w pełni funkcjonalną roślinę. Stosowanie sadzonek jest jednym ze sposobów rozmnażania wegetatywnego. Sadzonkowanie jest stosowane głównie w sadownictwie i innych działach ogrodnictwa. Czasem mianem sadzonek określa się także wyjęte z gleby i przygotowane do przesadzenia w inne miejsce siewki roślin.
W zależności od materiału użytego do sadzonkowania rozróżnia się sadzonki: zielne, półzdrewniałe i zdrewniałe. W zależności od miejsca pozyskania wyróżnia się sadzonki: pędowe (w tym wierzchołkowe), korzeniowe i liściowe.
Zdrewniałe sadzonki pędowe powinny mieć zwykle ok. 15-25 cm długości. Najczęściej pozyskuje się je i wysadza jesienią, ew. wiosną – po przechowaniu w chłodnym pomieszczeniu. Podobnie postępuje się z sadzonkami korzeniowymi. Sadzonki zielne (pędowe i liściowe) wysadza się w warunkach wysokiej wilgotności powietrza i przy temperaturze ok. 25 °C. W zależności od gatunku rośliny poszczególne rodzaje sadzonek, w różny sposób ukorzenianych, dają zróżnicowane efekty.

</doc>
<doc id="1170058" url="https://pl.wikipedia.org/wiki?curid=1170058" title="Francesco Marchetti Selvaggiani">
Francesco Marchetti Selvaggiani

Francesco Marchetti Selvaggiani (ur. 1 października 1871 w Rzymie, zm. 13 stycznia 1951 tamże) − włoski biskup rzymskokatolicki, kardynał od 1930, sekretarz Kongregacji Świętego Oficjum w latach 1939–1951, dziekan Kolegium Kardynałów w latach 1948–1951.
Życiorys.
W 1896 przyjął święcenia kapłańskie. W 1918 został mianowany arcybiskupem tytularnym diecezji Selecia di Isauria. W latach 1918–1920 był internuncjuszem w Wenezueli, w 1920 nuncjuszem apostolskim w tym kraju, a w latach 1920–1922 w Austrii. W latach 1922–1930 zajmował stanowisko sekretarza Świętej Kongregacji "Propaganda Fide". W 1929 pełnił funkcję specjalnego przedstawiciel papieża Piusa XI w Etiopii.
Pius XI na konsystorzu celebrowanym 30 czerwca 1930 mianował go kardynałem prezbiterem S. Maria Nuova. Rok później Marchetti Selvaggiani został wikariuszem generalnym diecezji rzymskiej oraz archiprezbiterem bazyliki laterańskiej. W latach 1936–1951 kardynał biskup Frascati. Uczestniczył w konklawe w 1939. Nowy papież Pius XII mianował go sekretarzem Najwyższej Świętej Kongregacji Świętego Oficjum. Kardynał biskup Ostii, dziekan Kolegium Kardynałów i prefekt Świętej Kongregacji ds. Ceremonii od lutego 1948.
Został pochowany na rzymskim cmentarzu Campo Verano.

</doc>
<doc id="1170061" url="https://pl.wikipedia.org/wiki?curid=1170061" title="Rybnicka Jesień Kabaretowa „Ryjek”">
Rybnicka Jesień Kabaretowa „Ryjek”

Ryjek (Rybnicka Jesień Kabaretowa) – festiwal grup kabaretowych, organizowany od 1996 roku przez Fundację Elektrowni Rybnik.
Laureaci.
Ze względu na zmienną formułę festiwalu i przyznawania nagród poniżej przedstawiono laureatów "Ryjka" z podziałem na kolejne edycje konkursu.

</doc>
<doc id="1170065" url="https://pl.wikipedia.org/wiki?curid=1170065" title="Chavakacheri">
Chavakacheri

Chavakacheri (tamil. சாவகச்சேரி, syng. ජාවකච්චේරි) – miasto na Sri Lance, na półwyspie Dżafna. Według danych szacunkowych na rok 2007 liczyło 134 745 mieszkańców.

</doc>
<doc id="1170066" url="https://pl.wikipedia.org/wiki?curid=1170066" title="Herb gminy Dąbrówka">
Herb gminy Dąbrówka

Herb gminy Dąbrówka – na herbie gminy Dąbrówka na zielonym tle znajduje się symbol rzeki Bug, liść dębu oraz infuła i pastorał.

</doc>
<doc id="1170070" url="https://pl.wikipedia.org/wiki?curid=1170070" title="Puchar Afryki Mistrzów Klubowych">
Puchar Afryki Mistrzów Klubowych



</doc>
<doc id="1170074" url="https://pl.wikipedia.org/wiki?curid=1170074" title="Cyklon Bhola">
Cyklon Bhola

Bhola – wielki cyklon, który w 1970 r. nawiedził Wschodni Pakistan (obecnie Bangladesz).
Najbardziej niszczycielski cyklon z dotychczas odnotowanych. Wdarł się do ujścia Gangesu 12 listopada 1970 i spowodował śmierć około pół miliona osób. Główną przyczyną tak dużej liczby ofiar był podniesiony poziom wody, która niemal całkowicie zalała większość wysp w delcie rzeki. Bhola był siódmym i jednocześnie najsilniejszym z cyklonów tropikalnych jakie rozszalały się nad Oceanem Indyjskim w 1970 r.
Obojętny stosunek zachodniej części kraju do usuwania następstw kataklizmu zwiększył jeszcze napięcie między zachodem a wschodem oraz w znacznej mierze przyspieszył wybuch wojny, która zakończyła się oderwaniem terytorium obecnego Bangladeszu od Pakistanu.

</doc>
<doc id="1170075" url="https://pl.wikipedia.org/wiki?curid=1170075" title="Kalmunai">
Kalmunai

Kalmunai (syng. කල්මුනේ, tamil. கல்முனை) – miasto na Sri Lance. Według danych szacunkowych na rok 2007 liczyło 103 304 mieszkańców.

</doc>
<doc id="1170077" url="https://pl.wikipedia.org/wiki?curid=1170077" title="Groszek nadmorski">
Groszek nadmorski

Groszek nadmorski ("Lathyrus japonicus" Willd.) – gatunek rośliny z rodziny bobowatych. Na naturalnych siedliskach występuje w Ameryce Północnej, Europie, na obszarach o klimacie umiarkowanym w Azji oraz w Argentynie. W Polsce występuje tylko nad Bałtykiem i na Pomorzu odmiana "L. japonicus" subsp. "maritimus" (L.) P. W. Ball. 
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia).

</doc>
<doc id="1170085" url="https://pl.wikipedia.org/wiki?curid=1170085" title="Mercedes-Benz W114">
Mercedes-Benz W114

Mercedes-Benz W114 (oraz bliźniaczy W115) w Niemczech zwany "Strich-Acht", w Polsce "przejściówka" albo "puchacz" – samochód osobowy segmentu E, produkowany przez firmę Mercedes-Benz w latach 1967-1976. W 1973 roku przeprowadzono facelifting, nowa wersja otrzymała oznaczenie Serie 2. Pojazd występował jako: sedan (W114/W115), przedłużana limuzyna (V114/V115) oraz coupé (C114).
Historia modelu.
Wersje W114 były wyposażone w sześciocylindrowe silniki rzędowe, sprzedawano je pod nazwami "230", "250" i "280". W115 napędzany był natomiast przez cztero- lub pięciocylindrowe silniki rzędowe, sprzedawano go pod nazwami "200", "220", "230" i "240". Rodzina modeli "Strich Achter" zastąpiła modele Mercedes-Benz W111 na początku roku 1968, została natomiast zastąpiona przez model W123, wraz z końcem produkcji w 1976 roku.
Po raz pierwszy w samochodzie mercedesa zastosowano konsolę środkową.
Wyprodukowano 1 919 056 egzemplarzy W114/W115.
W114/W115 był pozycjonowany poniżej klasy S.
Druga seria (1973–1976).
W 1973 roku samochód przeszedł facelifting. Została obniżona linia maski, obniżony i poszerzony grill, reflektory zostały umieszczone niżej, zlikwidowane zostały trójkątne szybki i oddzielający je słupek w drzwiach przednich (aby zapewnić lepszą widoczność), tylne światła otrzymały poziome żebrowanie (aby zmniejszyć brudzenie z drogi), wprowadzone zostały znacznie większe lusterka zewnętrzne oraz samochód został wyposażony w bezwładnościowe pasy bezpieczeństwa.

</doc>
<doc id="1170087" url="https://pl.wikipedia.org/wiki?curid=1170087" title="Mercedes-Benz W115">
Mercedes-Benz W115



</doc>
<doc id="1170090" url="https://pl.wikipedia.org/wiki?curid=1170090" title="Luigi Traglia">
Luigi Traglia

Luigi Traglia (ur. 3 kwietnia 1895 − zm. 22 listopada 1977) − włoski kardynał.
Życiorys.
Urodził się w Albano Laziale. Studiował na papieskich uniwersytetach: Laterańskim i Gregoriańskim w Rzymie. W 1917 przyjął święcenia kapłańskie. Dwa lata później ukończył studia i zaczął wykładać na Papieskim Uniwersytecie "Urbaniana", należącym do św. Kongregacji "Propaganda Fide". W 1936 został mianowany tytularnym arcybiskupem Cezarei Palestyńskiej i wiceregensem Rzymu. Był przewodniczącym Specjalnego Komitetu ds. Obchodów Świętego Roku Maryjnego obchodzonym z okazji ogłoszenia dogmatu o Wniebowzięciu (1954), oraz Komisji ds. I Synodu Rzymskiego (1959). W 1960 został mianowany kardynałem. Prowikariusz (1960-65), a następnie wikariusz generalny diecezji rzymskiej (1965-68). Uczestniczył w Soborze Watykańskim II i konklawe 1963. Kanclerz św. Kościoła Rzymskiego 1968-1973 (po jego rezygnacji urząd ten został skasowany). W marcu 1972 został promowany do diecezji suburbikarnej Albano i wybrany subdziekanem Kolegium Kardynałów. Dziekan Kolegium Kardynalskiego i tytularny biskup Ostii (zachowując tytuł diecezji Albano) od stycznia 1974. 3 kwietnia 1975 utracił prawo do brania udziału w konklawe z racji ukończenia 80 roku życia. Zmarł w Rzymie i pochowano go na cmentarzu Campo Verano.

</doc>
<doc id="1170098" url="https://pl.wikipedia.org/wiki?curid=1170098" title="Nenana">
Nenana

Nenana – osada w centrum Alaski, około 100 km na zachód od Fairbanks. Zamieszkana w 2007 roku przez 352 mieszkańców.

</doc>
<doc id="1170102" url="https://pl.wikipedia.org/wiki?curid=1170102" title="Paweł Wildstein">
Paweł Wildstein

Paweł Wildstein (ur. 12 maja 1920 we Frysztaku, zm. 8 kwietnia 2008 w Warszawie) – polski wojskowy i działacz społeczności żydowskiej, pułkownik Wojska Polskiego.
Życiorys.
Urodził się we Frysztaku w rodzinie żydowskiej, jednak lata swojej młodości spędził w Jaśle. Był synem Wiktora Wildsteina i Loli z domu Neubart; miał młodszą siostrę Edytę.
Zaraz po wybuchu II wojny światowej uciekł do Lwowa. Następnie zatrudnił się w bazie remontowej w Stryju. Wkrótce jednak został wywieziony na Syberię. Trafił do miejscowości Baturino nad rzeką Czalim, gdzie pracował przy wycince drzewa. Po ucieczce z Baturino trafił do kołchozu w obwodzie Lengierskim, gdzie dowiedział się o tworzeniu polskiej armii. Następnie ze względu na zły stan nóg przebywał przez pół roku w pasiołku Aleksandrowka. Stamtąd, odzyskawszy władzę w nogach, udał się do Sielc nad Oką. W międzyczasie pracował jeszcze jako sprzątacz i bagażowy na dworcu w Nowosybirsku.
Pod koniec 1942 został przyjęty do armii Andersa w stopniu kaprala. Po kilku miesiącach zostaje jednak z niej wydalony z powodu tyfusu.
W 1945 otrzymał stopień majora. W tym samym roku w Wesołej poznał swoją przyszłą żonę, Janinę Madej.
Po zakończeniu wojny służył w ludowym Wojsku Polskim. W 1946 został awansowany do stopnia podpułkownika, a w 1949 do stopnia pułkownika. Ukończył studia na Wydziale Dyplomatyczno-Konsularnym Akademii Nauk Politycznych, Inżynierską Akademię Łączności w Leningradzie oraz Akademię Sztabu Generalnego. Zwolniony z wojska w 1968 w stopniu pułkownika, w wyniku czystki antysemickiej będącej następstwem wydarzeń marcowych. W 1970 został ostatecznie zwolniony z funkcji kierownika Katedry Łączności i Radiolokacji w Wojskowej Akademii Technicznej w Warszawie. Po tych wydarzeniach zajął się tłumaczeniem tekstów technicznych.
W latach 1993–1997 był przewodniczącym Związku Gmin Wyznaniowych Żydowskich w RP, a w latach 1997–2008 jego honorowym przewodniczącym. Wówczas spotkał się w wieloma osobistościami świata kultury i polityki, m.in. Elżbietą II, Dalajlamą XIV, Janem Pawłem II czy z Billem i Hillary Clintonami. Był współprzewodniczącym Komisji Regulacyjnej ds. Gmin Wyznaniowych Żydowskich, członkiem Zarządu Stowarzyszenia Żydowski Instytut Historyczny oraz Polskiego Komitetu Wspierania Budowy Muzeum Historii Żydów Polskich. Zasiadał w radzie nadzorczej Fundacji Ochrony Dziedzictwa Żydowskiego.
11 kwietnia 2008 został pochowany na cmentarzu żydowskim przy ulicy Okopowej (kwatera 1). Uroczystościom towarzyszyła salwa honorowa.

</doc>
<doc id="1170106" url="https://pl.wikipedia.org/wiki?curid=1170106" title="Fajsal I">
Fajsal I

Fajsal ibn al-Husajn ibn Ali al-Haszimi, arab. فيصل بن حسين بن علي الهاشمي (ur. 20 maja 1885 w Mekce albo 20 maja 1883 w Taif, zm. 8 września 1933 w Bernie) – w 1920 przez krótki okres król Syrii, w latach 1921–1933 król Iraku, członek rodu Banu Haszim, wywodzącego swoje pochodzenie od proroka Mahometa. Fajsal popierał ugodę między sunnitami i szyitami na rzecz idei panarabizmu, mającej na celu utworzenie zjednoczonego państwa arabskiego, w skład którego weszłyby, m.in. Irak, Syria, Palestyna. Będąc u władzy unikał faworyzowania jakiejkolwiek grupy etnicznej czy religijnej. Jego aspiracje zderzyły się z planami Francuzów i Brytyjczyków wobec Bliskiego Wschodu.
Młodość.
Urodził się jako trzeci syn Saida Husajna ibn Ali, szarifa Mekki. Wychowywał się i kształcił w Stambule. W 1913 został wybrany jako reprezentant miasta Dżidda do parlamentu osmańskiego. W 1916, w czasie pobytu w Damaszku, otrzymał tzw. protokół damasceński, przyłączył się do ugrupowania nacjonalistów arabskich Al-Fatat, a jego ojciec został królem Al-Hidżazu. 23 października 1916 w Wadi Safra spotkał się po raz z kpt. T.E. Lawrence’em z siedziby brytyjskiego wywiadu w Kairze. Lawrence miał wizję utworzenia niepodległego państwa arabskiego po skończeniu I wojny światowej na Bliskim Wschodzie, która zainteresowała polityków arabskich. We współpracy z armią brytyjską Fajsal zorganizował powstanie arabskie przeciw imperium osmańskiemu i instytucji kalifatu. Po długim oblężeniu zdobył Mekkę bronioną przez Fahriego Paszę. Niektórzy muzułmańscy mężowie stanu, jak Muhammad Ikbal, skrytykowali Fajsala za walkę u boku chrześcijan jako zdradę islamu. Fajsal wziął udział również w działaniach wojennych na terenie Syrii, zdobyciu Damaszku i wszedł w 1918 w skład rządu arabskiego powołanego w tym mieście.
Na konferencji pokojowej w Paryżu.
W 1919 Fajsal stanął na czele delegacji arabskiej na konferencję pokojową w Paryżu, mając na celu doprowadzenie do utworzenia niepodległych emiratów arabskich na terytorium pokonanego w wojnie imperium osmańskiego. Jego rolę w powstaniu arabskim opisuje Lawrence w swoich "Siedmiu filarach mądrości", przy czym historycy zarzucają tej książce brak ścisłości. 3 stycznia 1919 Chaim Weizman, prezes Światowej Organizacji Syjonistycznej, podpisał tzw. umowę Fajsal-Weizman o współpracy arabsko-żydowskiej, na mocy której Fajsal zaakceptował tzw. deklarację Balfoura, w sprawie założenia „żydowskiej siedziby w Palestynie” ("A Jewish homeland in Palestine").
Król Syrii i Iraku.
7 marca 1920 Fajsal został ogłoszony królem Wielkiej Syrii przez rząd Haszima al-Atasiego, wyłoniony przez syryjski Kongres Narodowy. Tymczasem w kwietniu na konferencji w San Remo Francji powierzono terytorium mandatowe Ligi Narodów w Syrii. Fajsal bezskutecznie apelował o zachowanie niezawisłości Syrii, a gdy jego prośby nie spotkały się z pozytywną odpowiedzią wezwał Syryjczyków do niestawiania oporu Francuzom, gdyż w jego ocenie był on z góry skazany na klęskę. Jego apelu nie wysłuchała niewielka grupa żołnierzy pod dowództwem ministra obrony Jusufa al-Azmy, która stoczyła z Francuzami nierówną bitwę pod Majsalun 24 lipca 1920. Francuzi zwyciężyli, a Fajsal musiał uciec z Syrii do Wielkiej Brytanii. W marcu 1921 na konferencji w Kairze Brytyjczycy podjęli decyzję, że Fajsal będzie rządził w brytyjskim terytorium mandatowym w Iraku, mimo że miejscowa ludność nic bliższego na jego temat nie wiedziała. Utworzenie monarchii w Iraku i wycofanie się z rządów bezpośrednich zdaniem Brytyjczyków miało pomóc w zaprowadzeniu pokoju w tym kraju. W plebiscycie 96% głosów padło za uczynieniem Fajsala królem Iraku. Fajsal został królem Iraku w sierpniu 1921.
Poprawa stosunków iracko-syryjskich.
W ramach poprawy stosunków z Syrią i Libanem, sprzyjał napływowi uchodźców z tych krajów, starających się o zatrudnienie, zwłaszcza nauczycieli, lekarzy i urzędników państwowych. Sati al-Husri, były minister edukacji w Syrii dostał analogiczne stanowisko w Iraku. Fajsal I zadbał o wytyczenie dróg łączących Bagdad z Damaszkiem i Ammanem, a po odkryciu złóż ropy naftowej w okolicy Mosulu zaplanował przeprowadzenie stamtąd rurociągu naftowego do wybrzeża Morza Śródziemnego. Wprowadził powszechny obowiązek służby wojskowej w ramach stworzenia silnej armii, być może w związku z realizacją idei panarabizmu, ale to ostatnie zamierzenie mu się nie udało. Francuzi, będąc pod wrażeniem osiągnięć Fajsala w dziedzinie bezpieczeństwa wewnętrznego w kraju, zwrócili się do niego o konsultacje w sprawie polityki na terenie swoich terytoriów mandatowych w Syrii i Libanie. Doradził im wówczas przywrócenie rządów Haszymitów w Syrii.
Niepodległość Iraku.
W 1932 mandat Ligi Narodów sprawowany przez Brytyjczyków w Iraku wygasł i Królestwo Iraku stało się państwem nominalnie niepodległym. 3 października 1932 Irak przystąpił do Ligi Narodów.
Masakra Asyryjczyków.
W sierpniu 1932 wojska rządowe dokonały masakry chrześcijańskiej ludności asyryjskiej w północnym Iraku, w Simele, co spowodowało napięcie w stosunkach iracko-brytyjskich.
Podróż Fajsala do Europy i śmierć króla.
W lipcu 1933, na krótko przed śmiercią, Fajsal udał się do Londynu, gdzie wyraził niepokój z powodu konfliktu arabsko-żydowskiego w Palestynie oraz nadmiernej jego zdaniem migracji Żydów do tego kraju. Zwrócił się do rządu brytyjskiego o ograniczenie imigracji Żydów do Palestyny i sprzedawania im nieruchomości. Fajsal I zmarł 8 września 1933 na zawał serca, w czasie pobytu w szwajcarskim Bernie. Sukcesję po nim przejął jego syn, Ghazi. Plac u wylotu ulicy Hajfa w Bagdadzie nazwano jego imieniem, i postawiono na nim konny pomnik króla. Pomnik został obalony w czasie przewrotu wojskowego 14 lipca 1958, ale później go przywrócono.
Dzieci Fajsala.
Fajsal był żonaty z Huzajmą bint Nasir, z którą doczekał się trzech córek i jednego syna.
Kultura masowa.
Do kultury masowej świata Zachodu postać Fajsala I wprowadził Brytyjczyk Thomas Edward Lawrence autobiograficzną powieścią "Siedem filarów mądrości", sfilmowaną w 1962 roku przez Davida Leana pod tytułem "Lawrence z Arabii". Rolę przyszłego króla zagrał Alec Guinness.

</doc>
<doc id="1170108" url="https://pl.wikipedia.org/wiki?curid=1170108" title="Mastygonema">
Mastygonema



</doc>
<doc id="1170109" url="https://pl.wikipedia.org/wiki?curid=1170109" title="Mercedes-Benz W112">
Mercedes-Benz W112

Mercedes-Benz W112 "Fintail" (niem.: "Heckflosse") − rodzina sześciocylindrowych luksusowych samochodów osobowych produkowanych w latach 60. XX wieku pod marką Mercedes-Benz. Należały do niej cztery modele: 300SE sedan, coupé i convertible oraz 300SE lang. Samochody te miały zastąpić rodzinę samochodów W189 typ 300.
Dane techniczne.
"1962 300 SE Coupe automatic:"

</doc>
<doc id="1170110" url="https://pl.wikipedia.org/wiki?curid=1170110" title="Zespół Birta, Hogga i Dubégo">
Zespół Birta, Hogga i Dubégo



</doc>
<doc id="1170118" url="https://pl.wikipedia.org/wiki?curid=1170118" title="Granatnik M129">
Granatnik M129

M129 - amerykański granatnik automatyczny używany jako broń lotnicza skonstruowany w 1963 roku. Udoskonalona wersja granatnika M75. Wchodził w skład systemów uzbrojenia M28A2 i M28A3 (instalowany na AH-1G i AH-1S), oraz XM8 (na śmigłowcu OH-6A, zamiennie z km M134). Wyprodukowano ok. 1700 granatników M129.
M129 był bronią automatyczną, napędową. Automatykę napędzał za pomocą wałka giętkiego silnik elektryczny. Silnik napędzał koło zębate obracające umieszczony koncentrycznie naokoło lufy bęben sterujący, Na obwodzie bębna znajdowała się krzywka współpracująca z występem lufy. Obrót bębna powodował przesunięcie lufy do przodu, przesunięcie taśmy o jeden nabój, a następnie cofnięcie lufy która nasuwała się na podany nabój, Następnie następował strzał i cykl się powtarzał. Łuski i zużyte ogniwa taśmy były wypychane z broni przez kolejny podawany nabój. Granatnik był zasilany przy pomocy taśmy M16 amunicją 40 x 53 mm.

</doc>
<doc id="1170120" url="https://pl.wikipedia.org/wiki?curid=1170120" title="Proces fermentacyjny">
Proces fermentacyjny



</doc>
<doc id="1170121" url="https://pl.wikipedia.org/wiki?curid=1170121" title="Iditarod Trail Sled Dog Race">
Iditarod Trail Sled Dog Race

Iditarod Trail Sled Dog Race – jeden z najbardziej prestiżowych i najtrudniejszych w Ameryce Północnej wyścigów psich zaprzęgów. Rozgrywany jest od 1973 roku na Alasce, w Stanach Zjednoczonych.
Historia i specyfikacja wyścigu.
Początkowo Iditarod był pomyślany jako test dla najlepszych psów i maszerów. Do dzisiaj ewoluował i obecnie są to w pełni komercyjne zawody o wysokim poziomie trudności. Wyścig Iditarod jest jedną z największych imprez sportowych na Alasce. Każdego roku startuje więcej niż 50 maszerów. Każdy zaprzęg składa się z 12–16 psów, przy czym warunkiem klasyfikacji na mecie jest posiadanie w zaprzęgu minimum 6 psów. Ceremonia startu ma miejsce w Anchorage, po czym właściwy start odbywa się w położonej około 113 km na północ miejscowości Willow (w latach 1973–2002 właściwy start odbywał się w miejscowości Wasilla). Meta znajduje się w miasteczku Nome. Najlepsi maszerzy ze swoimi psami pokonują około 1850 kilometrów w około 9–10 dni. Wyścigi psich zaprzęgów to jedne z niewielu konkurencji sportowych, w których mężczyźni są klasyfikowani wspólnie z kobietami.
Rekordy.
W kilku pierwszych edycjach wyścigu zwycięzcy potrzebowali na pokonanie tej trasy 20 dni. Rekord (8 dni, 03:40:13 w 2017 r.) należy do Mitcha Seaveya. Rick Swenson wygrał Iditarod 5 razy i dotychczas nikt mu nie dorównał, jest też jedynym maszerem, który wygrał ten wyścig w trzech różnych dekadach (1977, 1979, 1981, 1982, 1991). Pierwszą kobietą, która ukończyła Iditarod była w 1974 roku Mary Shields, natomiast pierwszą kobietą która wygrała Iditarod była w 1985 roku Libby Riddles. Pierwszą osobą, która zwyciężyła trzy razy z rzędu była w latach 1986–1988 Susan Butcher. Zwycięzca z 2007 roku, Lance Mackey jest pierwszym człowiekiem, który w jednym roku zwyciężył zarówno w Yukon Quest jak i w Iditarod. Zdobywając pierwsze miejsce w 2007 roku, dołączył do swojego ojca Dicka i brata Ricka, którzy zwyciężyli odpowiednio w 1978 i 1983 roku. Wszyscy trzej podczas uczestnictwa w tych zawodach startowali z numerem 13.
Iditarod Trail Sled Dog Race wygrywali przedstawiciele Stanów Zjednoczonych, Szwajcarii, Kanady i Norwegii.
Wyróżnienia.
Liderujący pies lub psy zwycięskiego zaprzęgu otrzymują tytuł „Golden Harness”. Jedną z nagród dla wygrywającego Iditarod jest nowy samochód pick-up, natomiast ostatni maszer, który ukończy wyścig otrzymuje tytuł „Czerwonej Latarni”.

</doc>
<doc id="1170123" url="https://pl.wikipedia.org/wiki?curid=1170123" title="Puchar UEFA (1996/1997)">
Puchar UEFA (1996/1997)

Puchar UEFA 1996/1997 () – 26. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 17 lipca 1996 – 21 maja 1997. W rozgrywkach zwyciężyła drużyna FC Schalke 04.

</doc>
<doc id="1170124" url="https://pl.wikipedia.org/wiki?curid=1170124" title="Nenana (rzeka)">
Nenana (rzeka)

Nenana – dopływ rzeki Tanana, o długości ok. 241 km, w centralnej Alasce w USA.

</doc>
<doc id="1170125" url="https://pl.wikipedia.org/wiki?curid=1170125" title="Wielka Wyspa Lachowska">
Wielka Wyspa Lachowska

Wielka Wyspa Lachowska (ros. "Большой Ляховский остров") – największa wyspa w grupie Wysp Lachowskich w archipelagu Wysp Nowosyberyjskich.
Od stałego lądu wyspę oddziela Cieśnina Łaptiewa, a od Małej Wyspy Lachowskiej – Cieśnina Eterikan. Powierzchnia wyspy wynosi około 4600 km². Najwyżej położony punkt – góra Emij-Tas (270 m).
Pierwszymi odkrywcami i badaczami wyspy byli rosyjscy Kozacy: Jakow Pierwiakow i Merkury Wagin.

</doc>
<doc id="1170126" url="https://pl.wikipedia.org/wiki?curid=1170126" title="Zespół obrzęk limfatyczny-podwójny rząd rzęs">
Zespół obrzęk limfatyczny-podwójny rząd rzęs

Zespół obrzęk limfatyczny-podwójny rząd rzęs (ang. lymphedema-distichiasis syndrome) – choroba genetyczna spowodowana mutacja w genie czynnika transkrypcyjnego "MFH1" w locus 16q24.3. Schorzeniami allelicznymi, również wiążącymi się z mutacjami w tym "locus", o nakładających się fenotypach, są zespół Meige (OMIM#153200), zespół obrzęk limfatyczny-żółte paznokcie (OMIM#153300) i zespół obrzęk limfatyczny-ptoza (OMIM#153000).
Na obraz kliniczny zespołu składa się wrodzony obrzęk limfatyczny kończyn lub okolicy karkowej, a także podwójny rząd rzęs ("distichiasis").

</doc>
<doc id="1170129" url="https://pl.wikipedia.org/wiki?curid=1170129" title="Iditarod">
Iditarod

Iditarod – opuszczone miasto znajdujące się w okręgu Yukon–Koyukuk, w stanie Alaska, w Stanach Zjednoczonych.
Geografia.
Iditarod znajduje nad rzeką o tej samej nazwie. Najbliższą miejscowością jest Flat, położone 11 km na południowy wschód od Iditarod.
Historia.
Miasto Iditarod zostało nazwane na cześć znajdującej przy mieście rzeki Iditarod. Nazwa "Iditarod" pochodzi od słowa "Haidilatna" używanego w rodzinie języków atapaskańskich
Athabascan pochodzi od słowa Haidilatna.
W 1920 roku miejscowość była zamieszkana przez 50 osób.

</doc>
<doc id="1170130" url="https://pl.wikipedia.org/wiki?curid=1170130" title="Hemisferektomia">
Hemisferektomia

Hemisferektomia – zabieg polegający na resekcji lub odłączeniu jednej półkuli mózgu. Stosowana przy leczeniu ciężkich, lekoopornych form padaczki i zapalenia mózgu Rasmussena.

</doc>
<doc id="1170132" url="https://pl.wikipedia.org/wiki?curid=1170132" title="Fajsal II">
Fajsal II

Fajsal II ibn Ghazi, arab. الملك فيصل الثاني (ur. 2 maja 1935 w Bagdadzie, zm. 14 lipca 1958 tamże) – król Iraku, syn Ghaziego I z dynastii Haszymitów.
Życiorys.
Dzieciństwo.
Fajsal był jedynym synem króla Iraku Ghaziego i jego małżonki Aliji. Gdy miał trzy lata, jego ojciec zginął w wypadku samochodowym. Chłopiec został wówczas ogłoszony królem, natomiast na regenta wyznaczono jego wuja Abd al-Ilaha ibn Alego. Wuj zajmował się w kolejnych latach jego wychowaniem i kształceniem.
Król Iraku.
Fajsal II objął samodzielne rządy po ukończeniu osiemnastego roku życia w maju 1953. Młody wiek i jego dotychczasowe doświadczenia sprawiły, że nie ukształtował się jako samodzielna osobowość polityczna. Jego otoczenie składało się z dotychczasowych doradców regenta, a on sam, chociaż był już tylko doradcą króla i zarazem następcą tronu, nadal podejmował samodzielne inicjatywy polityczne. Ogromne wpływy zachował również Nuri as-Sa’id.
Irak pod panowaniem Fajsala II pozostawał "de facto" zależny od Wielkiej Brytanii. Za jego panowania doszło również do bliższego związania kraju w system antykomunistycznych sojuszy. W dniach 12–25 marca 1954 Fajsal II odbył oficjalną wizytę w Pakistanie, gdzie prowadzone były rozmowy w sprawie przystąpienia Iraku do sojuszu obronnego pakistańsko-tureckiego. W ostatnich dniach wizyty, pakistańskie służby bezpieczeństwa udaremniły zamach na króla. Głównym negocjatorem ze strony irackiej był Nuri as-Sa’id. W 1955 Fajsal II oficjalnie wprowadził swój kraj do Paktu Bagdadzkiego. W roku następnym odbył oficjalną wizytę w Wielkiej Brytanii.
W lutym 1958 utworzona została federacja Iraku z Jordanią (Federacja Arabska), drugim bliskowschodnim państwem rządzonym przez dynastię Haszymitów, a Fajsal II został jej głową.
Król, razem z następcą tronu i pozostałymi członkami rodziny, zginął podczas zamachu stanu przeprowadzonego 14 lipca 1958 przez organizację Wolnych Oficerów pod dowództwem Abd al-Karima Kasima i Abd as-Salama Arifa. Gwardia broniąca pałacu królewskiego stawiła krótki opór uczestnikom puczu, następnie poddała się, a rodzina królewska wyszła przed budynek, gdzie została rozstrzelana. Nie rozstrzygnięto, czy zgładzenie Fajsala było od początku zaplanowane przez organizatorów zamachu, czy też była to decyzja podjęta doraźnie. Walki w pałacu Rihab i śmierć Haszymitów były najkrwawszym epizodem zamachu stanu, który odniósł sukces, nie napotykając oporu.

</doc>
<doc id="1170140" url="https://pl.wikipedia.org/wiki?curid=1170140" title="Kirow (ujednoznacznienie)">
Kirow (ujednoznacznienie)

Zobacz też:

</doc>
<doc id="1170141" url="https://pl.wikipedia.org/wiki?curid=1170141" title="Korab (Pasmo Łososińskie)">
Korab (Pasmo Łososińskie)

Korab – mało wybitne wzniesienie Beskidu Wyspowego znajdujące się na bocznym, północnym grzbiecie Pasma Łososińskiego. Grzbiet ten oddziela dolinę Potoku Jaworzańskiego od doliny potoku Rozpite. Korab ma wysokość 727 m n.p.m. i leży pomiędzy miejscowością Laskowa (stoki zachodnie, opadające do doliny potoku Rozpite) i miejscowością Jaworzna (stoki wschodnie) Korab jest częściowo tylko zalesiony, częściowo pokryty polami uprawnymi i łąkami. Na górze umiejscowiony jest cmentarz wojenny nr 359 – Jaworzna. Pochowano na nim 33 żołnierzy austriackich poległych w I wojnie światowej. Przy cmentarzu, na północno-zachodnich stokach Koraba znajduje się dość duża polana, która jest dobrym punktem widokowym na północną stronę – na Kamionną, pasmo Łopusze – Kobyła i głęboką dolinę Łososiny. Ciekawe, choć ograniczone widoki rozciągają się z niewielkich polanek na południowo-wschodnią stronę, zaś szerokie widoki są z odkrytych terenów na południowo-wschodnich stokach Korabia nad doliną Jaworzańskiego Potoku. Znajdują się tutaj pojedyncze, wysoko położone zabudowania miejscowości Jaworzna, przysiółek Stoły.

</doc>
<doc id="1170142" url="https://pl.wikipedia.org/wiki?curid=1170142" title="Wasilla">
Wasilla

Wasilla – miasto w amerykańskim stanie Alaska, położone w odległości około 70 km na północ od największego miasta stanu, Anchorage. 8 471 mieszkańców w 2005 roku. Miejsce właściwego startu wyścigu psich zaprzęgów Iditarod w latach 1973-2002.

</doc>
<doc id="1170148" url="https://pl.wikipedia.org/wiki?curid=1170148" title="Malcolm Rifkind">
Malcolm Rifkind

Sir Malcolm Leslie Rifkind KCMG (ur. 21 czerwca 1946 w Edynburgu) – brytyjski polityk, członek Partii Konserwatywnej. W latach 1992–1995 minister obrony Wielkiej Brytanii, a w latach 1995–1997 szef dyplomacji tego państwa.
Życiorys.
Urodził się w stolicy Szkocji, w rodzinie o żydowskich korzeniach. Ma rodzinę w Izraelu i do dziś jest znany ze sprzyjających temu państwu poglądów. Wykształcenie odebrał w George Watson’s College oraz na uniwersytecie w Edynburgu. Studiował prawo, a następnie podyplomowo nauki polityczne. Po raz pierwszy, bez powodzenia, kandydował do Izby Gmin w 1970 r. w okręgu Edinburgh Central. Udało mu się dostać do parlamentu za drugim podejściem, w 1974 r., jako reprezentantowi okręgu Edinburgh Pentlands. Po wyborczym zwycięstwie konserwatystów prowadzonych przez Margaret Thatcher w wyborach w 1979, został młodszym ministrem w resorcie ds. Szkocji. Cztery lata później przeniósł się na stanowisko ministra stanu w resorcie spraw zagranicznych.
W 1986 r. po raz pierwszy został pełnoprawnym ministrem, stając na czele resortu Szkocji. Dał się poznać jako umiarkowany polityk, który nie boi się wyrażać swojego zdania nawet, gdy różni się ono od opinii premiera. W 1988 r. jako pierwszy przedstawiciel władz centralnych pojawił się na miejscu katastrofy lotu Pan Am 103.
Po objęciu sterów rządu przez Johna Majora w 1990 r., został ministrem transportu, a w 1992 r. stanął na czele resortu obrony. W 1995 r. został szefem brytyjskiej dyplomacji. Z tego okresu najbardziej pamiętane jest jego wystąpienie na forum Zgromadzenia Ogólnego ONZ z 26 września 1996 r. Postulował wówczas, aby osoby ścigane za terroryzm nie mogły korzystać z ochrony przewidzianej w prawie międzynarodowym uchodźcom. W 1997 r. otrzymał Order św. Michała i św. Jerzego klasy Rycerz Komandor, uprawniający go do dopisywania przed nazwiskiem tytułu "Sir". W tym samym roku nie uzyskał jednak reelekcji i znalazł się poza Izbą Gmin.
W 2001 r. próbował odzyskać mandat w swoim dawnym okręgu, ale bez powodzenia. Powrócił do parlamentu dopiero w 2005 r., kiedy to otrzymał możliwość startu w okręgu wyborczym Kensington and Chelsea, będącym bastionem konserwatystów. Był to pewnego rodzaju gest władz partyjnych w jego stronę, oznaczał bowiem gwarancję wyboru. Zaraz potem został ministrem pracy i emerytur w gabinecie cieni. Jesienią tego samego roku wziął udział w wyścigu o przywództwo w partii. Jeszcze przed ostatecznym głosowaniem wycofał się jednak i poparł Kennetha Clarke’a. Po jego porażce i objęciu przywództwa przez Davida Camerona, musiał usunąć się z partyjnej elity.
W 1998 odznaczony Krzyżem Komandorskim z Gwiazdą Orderu Zasługi Rzeczypospolitej Polskiej.

</doc>
<doc id="1170149" url="https://pl.wikipedia.org/wiki?curid=1170149" title="Siemens SL45i">
Siemens SL45i



</doc>
<doc id="1170151" url="https://pl.wikipedia.org/wiki?curid=1170151" title="Puchar Hopmana 2006">
Puchar Hopmana 2006

Puchar Hopmana 2006 – nieoficjalne tenisowe mistrzostwa drużyn mieszanych, które odbyły się po raz osiemnasty w dniach 30 grudnia 2005 – 6 stycznia 2006 w australijskim mieście Perth. Do zawodów przystąpiło dziewiętnastu zawodników, reprezentujących barwy dziewięciu państw. Zwycięzcami turnieju zostali Amerykanie, Lisa Raymond i Taylor Dent. W konfrontacji finałowej pokonali Holendrów, Michaëllę Krajicek i Petera Wesselsa.
Skuteczność zawodników.
Skuteczność to iloraz liczby wygranych meczów i wszystkich rozegranych spotkań.

</doc>
<doc id="1170159" url="https://pl.wikipedia.org/wiki?curid=1170159" title="Nikołaj Polewoj">
Nikołaj Polewoj

Nikołaj Aleksiejewicz Polewoj, ros. "Николай Алексеевич Полевой", ur. w Irkucku, zm. w Petersburgu – rosyjski pisarz, publicysta, historyk i wydawca, brat Jekatieriny Awdiejewej.
Życiorys.
Urodził się w Irkucku w rodzinie kupca i właściciela fabryki porcelany. Nie otrzymał systematycznego wykształcenia, był samoukiem. Opanował język francuski i niemiecki oraz języki starożytne. W 1822 r., porzuciwszy zajęcia związane z fabryką ojca, przeprowadził się do Moskwy, by poświęcić się w całości pracy literackiej. Polewoj wystąpił jako ideolog nieuprzywilejowanej rosyjskiej burżuazji, tzn. mas burżuazyjnych, których pozycja w społeczeństwie niewolnym jeszcze od feudalnych form, niczym nie odróżniała się od pozycji mieszczaństwa. Jako ideolog rosyjskiej burżuazji, pomimo niekiedy silnie wyrażanych nastrojów antyfeudalnych, nie dopuszczał myśli o walce z jedynowładztwem. W swojej działalności nie wychodził poza granice liberalno-reformistycznej krytyki feudalizmu. Trudna sytuacja polityczna zmuszała Polewoja do maskowania politycznego sensu nawet takich, bynajmniej nie rewolucyjnych wystąpień, które częstokroć przeprowadzał z płaszczyzny politycznej na ekonomiczną, kulturalną i etyczną. Dążenia burżuazji uzasadniał jej wartościami moralnymi, patriotyzmem, religijnością, itp. Nawet takie liberalne ataki na feudalizm w czasie podekabrystowskiej reakcji i w obliczu ruchów rewolucyjnych lat 30. XIX w. były postrzegane jako „jakobiństwo” i ściągnęło na Polewoja niezadowolenie szlachty, nawet jej liberalnego odłamu (w osobach jego ideologów – Puszkina, Wjaziemskiego, Odojewskiego i in.), a także represje ze strony władz (zamknięcie dziennika Polewoja "Moskiewski telegraf").
Głównym problemem artystycznej twórczości Polewoja jest kwestia awansu burżuazji w feudalno-szlacheckim społeczeństwie. Ulubiony bohater Polewoja to wyróżniający się przedstawiciel „trzeciej grupy społecznej”, obdarzony jej najlepszymi z punktu widzenia autora, cechami: głęboką religijnością, niezłomnymi zasadami moralnymi, patriarchalnym umiłowaniem rodziny, posiadający 
duszę zdolną do głębokiej i wielkiej miłości, lecz niezadowolony z niskiego poziomu rozwoju kulturowego swojego środowiska ("Artysta malarz", 1833, "Emma", 1834, "Abbadonna", 1834).
Należy zauważyć, że po represjach, które dosięgły Polewoja w 1834 r. i w związku z zagęszczającą się polityczną reakcją, jego bezpośrednie ataki na szlachtę osłabły, lecz za to jeszcze więcej były podkreślane burżuazyjny patriotyzm oraz znaczenie burżuazji jako podpory cara i ojczyzny. ("Kupiec Igołkin" 1839, "Dziadek rosyjskiej floty", 1838, "Kostromskie lasy", 1841). Działalność artystyczna Polewoja cieszyła się w swoim czasie znaczną popularnością, lecz została szybko zapomniana 
Polewoj jako krytyk przyjął w wielu aspektach zasady idealistycznej filozofii Schellinga w tej uproszczonej formie, w jakiej były one opracowane przez francuskiego eklektyka Cousina. Działalność Polewoja jako krytyka była skierowana przeciw zasadom klasycznej krytyki. Jej pozahistorycznemu normatywizmowi przeciwstawił on zasady historycznej oceny dzieła sztuki jako organicznego ucieleśnienia idei narodowej w określonych „warunkach wieków i społeczeństwa”. Kryterium artyzmu dla Polewoja było to, czy „artysta pozostaje wierny wybranemu ideałowi tworzenia”. Romantyzm przeciwstawiał Polewoj klasycyzmowi jako ruch „narodowy”, wyrażający narodową indywidualność i niepowtarzalność, jako przeciwwagę dla arystokratycznego oddalenia od narodu i jego zadań. To burżuazyjne pojmowanie romantyzmu stale przewija się w krytycznych pracach Polewoja, który był autorem świetnych, jak na owe czasy, artykułów o rosyjskiej literaturze (zebranych przez samego autora w książce "Rosyjska literatura. Szkic." 1839).
Działalność wydawnicza i redakcyjna Polewoja była nadzwyczaj bogata i odegrała niemałą rolę w historii oświecenia. W latach 1825 do 1834 Polewoj był wydawcą i redaktorem naczelnym: 
"Moskiewskiego telegrafu", jednego z najlepszych czasopism tamtych czasów; prowadzącego wyraźną progresywno-burżuazyjną linię. W "Moskiewskim telegrafie" publikowano materiały autorów 
rosyjskich (I.I. Łażecznikowa, W.I. Dalja, A.A. Biestużewa, A.F. Weltmana, D.N. Biegiczewa i samego Polewoja), jak i zagranicznych (W. Scotta, W. Irvinga, E.T.A. Hoffmanna, P. Mérimée, W. Hugo, H. Balzaca i innych)
W tym czasie Polewoj wydawał też tłumaczenia dzieł literatury zagranicznej "Powieści i literackie fragmenty" 1829-1830) i innych. Był również wydawcą dzieła "Rosyjska Wiwliofika lub materiały zebrane dla ojczystej historii, geografii, statystyki i starożytnej literatury", 1833.
Polewoj zmarł w St. Petersburgu 22 lutego (6 marca) 1846.

</doc>
<doc id="1170163" url="https://pl.wikipedia.org/wiki?curid=1170163" title="Edmund Pietrzak">
Edmund Pietrzak

Edmund Pietrzak (ur. 16 listopada 1946 w Lęborku, zm. 30 listopada 2007) – polski ekonomista, dziennikarz, doradca ekonomiczny Prezydenta RP w latach 2002-2005.
Życiorys.
W 1966 rozpoczął studia na Uniwersytecie Gdańskim. Jego działalność naukowa była związana z tą uczelnią. Pracę magisterską obronił w 1971 a doktorską w 1974. Obydwie dotyczyły niemieckiej gospodarki finansowej. Stopień doktora habilitowanego uzyskał w 1984, a tytuł profesora nauk ekonomicznych w 1996. Od lipca 1986 kierował Zakładem Międzynarodowych Stosunków Walutowych Uniwersytetu Gdańskiego.
W latach 1992-1997 był członkiem rady naukowej przy prezesie NBP. W latach 2002-2005 był doradcą ekonomicznym prezydenta RP Aleksandra Kwaśniewskiego. Przewodniczący Rady Nadzorczej Ciech SA w latach 2005-2006. Wieloletni członek Rady Nadzorczej Powszechnego Towarzystwa Emerytalnego "Dom" SA. Członek Rady Nadzorczej Giełdy Papierów Wartościowych w Warszawie SA w latach 2004-2006.

</doc>
<doc id="1170165" url="https://pl.wikipedia.org/wiki?curid=1170165" title="Paramuszyr">
Paramuszyr

Paramuszyr (ros. "Парамушир"; jap. 幌筵島 Paramushiru-tō; ajn.: パラムシㇼ　lub パラムシㇽ, Para-mu-sir) – jedna z wysp w północnej grupie Dużego Łańcucha Kurylskiego Wysp Kurylskich. Powierzchnia wyspy wynosi 2053 km². Rozciąga się z północnego wschodu na południowy zachód na długości ok. 120 km, osiągając szerokość 20-30 km. Na północy wąska Druga Cieśnina Kurylska oddziela ją od wyspy Szumszu. Najbardziej na południe wysuniętym punktem jest Przylądek Wasiliewa.
Na wyspie znajduje się szereg wulkanów, z czego pięć aktywnych lub potencjalnie aktywnych:
Cztery pierwsze z nich leżą w południowej części wyspy, piąty - w części północnej.
Głównym (a obecnie - w 2010 r. - jedynym) stale zamieszkanym punktem wyspy jest miasteczko Siewiero-Kurilsk, położone w jej północnej części, nad Drugą Cieśniną Kurylską (2470 mieszkańców w 2006 r.). Położone na oceanicznych, wschodnich wybrzeżach wyspy dawne osady Gałkino, Okieanskoje, Charitonowka i in. są obecnie niezamieszkane.

</doc>
<doc id="1170166" url="https://pl.wikipedia.org/wiki?curid=1170166" title="Japurá">
Japurá

Japurá ("Yapurá"), Caquetá – rzeka w Kolumbii i Brazylii, lewy dopływ Amazonki; długość 2816 kilometrów; źródła w Andach Północnych (Kordyliera Środkowa); płynie na południowy wschód przez płytę piaskowcową pogórza; zasilana przez liczne dopływy; do połączenia z Apaporis nosi nazwę Caquetá; żeglowna od granicy brazylijsko-kolumbijskiej

</doc>
<doc id="1170169" url="https://pl.wikipedia.org/wiki?curid=1170169" title="Welcome to Tokyo">
Welcome to Tokyo

Welcome to Tokyo - to pierwszy, studyjny album japońskiego zespołu muzycznego Shanadoo. Album na rynku pojawił się 4.12.2006 r. w Niemczech, Austrii i Japonii.

</doc>
<doc id="1170171" url="https://pl.wikipedia.org/wiki?curid=1170171" title="Chór Żydowski „Clil”">
Chór Żydowski „Clil”

Chór Żydowski „Clil” (z "c(e)lil" „dźwięk, brzmienie”) – chór żydowski powstały w 2003 roku w Łodzi z inicjatywy Agnieszki Najmałowskiej, która była jego pierwszą dyrygentką. Miesiąc później powołano również grupę warszawską. Następnie dyrygentką i kierownikiem artystycznym została Izabella Goldstein (z d. Krych), absolwentka dyrygentury warszawskiej Akademii Muzycznej im. Fryderyka Chopina oraz Akademii Muzycznej im. Grażyny i Kiejstuta Bacewiczów w Łodzi w zakresie wokalistyki. Następnie chór prowadziła Magdalena Szymańska oraz Lilianna Krych wraz z Agatą Krwawnik.. Obecnie Chór prowadzą Magdalena Szymańska (w Łodzi) oraz Anna Hajduk-Rynkowicz (w Warszawie). 
Chór kultywuje żydowskie tradycje muzyczne, śpiewając pieśni i piosenki w językach hebrajskim, aramejskim, jidysz oraz ladino. Chór daje koncerty w Polsce, jak i za granicą.
W 2004 roku wydano pierwszą płytę z pieśniami w wykonaniu chóru. Kolejna płyta, nagrana w 2009 roku, w Studiu S2 Polskiego Radia w Warszawie, obejmuje piosenki z łódzkiego getta. Trzecia płyta chóru – „Pieśni szabatowe” – została nagrana w listopadzie 2011 roku.
Chór nagrał także demo złożone z 5 piosenek, które dostępne jest na stronie chóru: "Orcha Bamidbar" (piosenka po hebrajsku o wędrówce karawany po pustyni), "Barechu" (kompozycja S. Rossiego), "Ose Shalom" (piosenka szabatowa), "Cind on lichtelech" (piosenka o światełkach chanukowych) oraz "Dona, dona" (piosenka o cielaczku prowadzonym na targ).

</doc>
<doc id="1170172" url="https://pl.wikipedia.org/wiki?curid=1170172" title="Bholaa">
Bholaa



</doc>
<doc id="1170173" url="https://pl.wikipedia.org/wiki?curid=1170173" title="Fun in Space">
Fun in Space

Fun in Space – wydany w kwietniu 1981 roku pierwszy solowy album perkusisty grupy Queen – Rogera Taylora. Płytę nagrał sam Roger, który zaśpiewał oraz zagrał na wszystkich instrumentach. Na płycie zaznaczone są wpływy disco z końca lat siedemdziesiątych, Electric Light Orchestra oraz Vangelisa.

</doc>
<doc id="1170175" url="https://pl.wikipedia.org/wiki?curid=1170175" title="Malvathu Oya">
Malvathu Oya

Malvathu Oya – druga pod względem długości rzeka Sri Lanki. Liczy 164 kilometrów. Źródła w środkowej części kraju, uchodzi do Zatoki Mannar. Nad rzeką leży miasto Anuradhapura.

</doc>
<doc id="1170183" url="https://pl.wikipedia.org/wiki?curid=1170183" title="Fallopia convolvulus">
Fallopia convolvulus



</doc>
<doc id="1170184" url="https://pl.wikipedia.org/wiki?curid=1170184" title="Zjawisko bujnego węgla">
Zjawisko bujnego węgla

W górnictwie zjawisko bujnego węgla jest to zjawisko polegające na "urobieniu" calizny węglowej przez ciśnienie wywierane przez nadległy górotwór w strefie od 40 m do 100 m przed frontem ścianowym. Aspektem technicznym takiego zjawiska jest niskie zużycie energii kombajnu ścianowego urabiającego taką caliznę węglową oraz wpływ na wychód grubego sortymentu.

</doc>
<doc id="1170186" url="https://pl.wikipedia.org/wiki?curid=1170186" title="Głowica cylindra">
Głowica cylindra

Głowica cylindra – część w silniku spalinowym zamykająca cylinder, lub cylindry (głowica wspólna) silnika od strony denek tłoka (zwykle więc od góry, choć niekoniecznie - patrz silniki typu boxer, leżące, w układzie V, lub lotnicze - w układzie gwiazdy, odwróconego V itp), umożliwiając tym samym dokonanie sprężania czynnika roboczego (powietrza w silnikach o zapłonie samoczynnym, mieszanki paliwowo-powietrznej w większości silników o zapłonie iskrowym) w przestrzeni pomiędzy tłokiem a właśnie głowicą. Poza tą podstawową funkcją, głowica spełnia jeszcze kilka innych ważnych zadań, których zakres zależy od jej konstrukcji.
Droga rozwoju silników spalinowych doprowadziła do tego, że obecnie w większości silników spalinowych, stosuje się chłodzenie cieczą. Głowica, w obrębie której w każdym cyklu pracy cylindra dochodzi do zapłonu, jest elementem bardzo silnie obciążonym termicznie. Wskutek tego każda głowica chłodzonego cieczą silnika, posiada płaszcz wodny - czyli zamkniętą pomiędzy wewnętrznymi a zewnętrznymi ściankami przestrzeń, w której krąży ciecz chłodząca. 
Ponadto w głowicy znajduje się cała, bądź część komory spalania - czyli przestrzeni o ściśle określonej pojemności, w której w pozycji zwrotu zewnętrznego tłoka sprężany i zapalany jest ładunek cylindra. Objętość tej przestrzeni odniesiona do pojemności całego cylindra w zwrocie wewnętrznym tłoka, wraz z nią, zwana jest stopniem sprężania, który jest jednym z ważniejszych parametrów konstrukcyjnych silnika.
W przestrzeń komory spalania wkręcona jest świeca zapłonowa (dla silników o zapłonie iskrowym), lub wtryskiwacz (dla silników o zapłonie samoczynnym, oraz o zapłonie iskrowym z bezpośrednim wtryskiem paliwa lekkiego)
Współczesne głowice posiadają (dotyczy niemal wyłącznie silników czterosuwowych) wbudowane w komorę (komory) spalania elementy układu rozrządu silnika, składające się z zaworów ssących i wydechowych, po minimum jednym na każdy cylinder, wraz z zamykającymi je sprężynami zaworowymi. W nowoczesnych silnikach samochodowych niemal wyłącznie stosuje się napęd zaworów również umieszczony w głowicy, z uwagi na mniejszy hałas i mniejszą, dzięki bardziej zwartej budowie - masę układu rozrządu, która pozwala zwiększać szybkobieżność silnika. W głowicy takich silników odnajdziemy więc również napędzające zawory popychacze, a także wałek, lub wałki rozrządu, wymuszające za pomocą krzywek pracę zaworów za pośrednictwem popychaczy.
Na koniec należy wspomnieć o bardzo ważnej funkcji głowicy silnika: Jest ona elementem istotnie wpływającym na sztywność korpusu silnika, w związku z czym jej konstrukcja zawsze determinowana jest przez ten właśnie czynnik. Sztywność bowiem jest jedną z najważniejszych cech silnika w funkcji jego trwałości, a także możliwie najmniejszej głośności pracy.

</doc>
<doc id="1170187" url="https://pl.wikipedia.org/wiki?curid=1170187" title="Willi Fischer">
Willi Fischer

Willi Fischer (ur. 14 marca 1913, zm. 19 września 1947 w Landsberg am Lech) – kapo w obozach koncentracyjnych Majdanek i Kaufering II (podobozie KL Dachau).
W 1943 roku został umieszczony w obozie Buchenwald jako więzień kryminalny. Przebywał tam przez siedem miesięcy i następnie został przeniesiony do Majdanka, gdzie sprawował funkcję kapo. W lutym 1944 roku Fischera skierowano do Dachau. Pełnił tu funkcje kapo w podobozie Kaufering II aż do ewakuacji w kwietniu 1945 roku. Znęcał się nad podległymi mu więźniami. Podczas marszu śmierci z Kaufering Fischer otrzymał mundur esesmana i broń. Zastrzelił wówczas kilku więźniów niezdolnych do dalszej drogi.
Skazany przez amerykański Trybunał Wojskowy w Dachau w procesie US vs. Willi Fischer i inni. Proces ten odbył się w dniach 26 lutego – 6 marca 1947 roku, a na ławie oskarżonych zasiadło 5 byłych członków personelu KL Dachau. Willi Fischer został skazany na karę śmierci przez powieszenie i stracony 19 września 1947 roku w więzieniu Landsberg.

</doc>
<doc id="1170188" url="https://pl.wikipedia.org/wiki?curid=1170188" title="Rzeszotary (przystanek kolejowy)">
Rzeszotary (przystanek kolejowy)

Rzeszotary – przystanek kolejowy, niegdyś stacja kolejowa w Rzeszotarach, w powiecie legnickim w województwie dolnośląskim, w Polsce. Położona jest przy linii kolejowej Rudna Gwizdanów – Legnica.
W okresie od czerwca 2019 do maja 2020 ze stacji Rzeszotary skorzystało 10184 podróżnych.

</doc>
<doc id="1170190" url="https://pl.wikipedia.org/wiki?curid=1170190" title="Kinyarwanda">
Kinyarwanda



</doc>
<doc id="1170199" url="https://pl.wikipedia.org/wiki?curid=1170199" title="Sprycjan i Fantazjo (serial animowany)">
Sprycjan i Fantazjo (serial animowany)

Sprycjan i Fantazjo (fr. "Spirou", 1992-1995) – kanadyjsko-belgijsko-francuski serial animowany, którego twórcą jest Phillipe Tome. Zrealizowany przy współpracy z CinéGroupe, TF1, RTBF i Dupuis Audiovisuel.
Fabuła serialu.
Serial opowiada o przygodach chłopca hotelowego imieniem Sprycjan, który zostaje młodym reporterem. Towarzyszy mu jego przyjaciel, blondwłosy dziennikarz imieniem Fantazjo. Oprócz dwójki naszych bohaterów w serialu występują wiewiórka, naukowiec oraz wrogowie naszych bohaterów.
Emisja w Polsce.
Serial liczy 52 odcinki, a pojawił się w Polsce w latach 90. XX wieku. W 1994 roku TVP1 wyemitowała pierwszą serię z polskim dubbingiem, opracowanym przez studio Master Film. Bohaterom głosów użyczyli: Jacek Sołtysiak (Sprycjan), Piotr Zelt (Fantazjo), Mirosława Krajewska (Spip), Krystyna Kozanecka (Jessica), Marta Dobosz (Cyjanida), Aleksander Mikołajczak (Louis Lagare).
Seria pierwsza była emitowana także na TVP2 od 20 maja do listopada 1995 roku. W lutym 1998 roku TVP2 pokazała drugą serię z polskim lektorem, którym był Piotr Borowiec.

</doc>
<doc id="1170205" url="https://pl.wikipedia.org/wiki?curid=1170205" title="Józefa Kobylińska">
Józefa Kobylińska

Józefa Kobylińska zd. Krzysztofiak, primo voto Bodnarowska (ur. 6 stycznia 1929 w Mszanie Dolnej) – profesor doktor habilitowany filologii polskiej, o specjalnościach dialektologia, językoznawstwo polskie i stylistyka.
Życiorys.
Od 1951 związana z Wyższą Szkołą Pedagogiczną w Krakowie. W latach 1981-1986 prodziekan, a od 1986 do 1989 dziekan Wydziału Humanistycznego WSP. Od października 1999 na emeryturze. Autorka wielu książek i publikacji w pismach naukowych z dziedziny językoznawstwa. Badaczka m.in. gwary zagórzańskiej. Były członek Rady Naukowej Związku Podhalan i wieloletni członek Polskiego Towarzystwa Ludoznawczego.
Należała do Polskiej Zjednoczonej Partii Robotniczej. Pełniła m.in. funkcję I sekretarza OOP w WSP w Krakowie.

</doc>
<doc id="1170206" url="https://pl.wikipedia.org/wiki?curid=1170206" title="Parafia Matki Bożej Królowej Różańca Świętego w Iłowie-Osadzie">
Parafia Matki Bożej Królowej Różańca Świętego w Iłowie-Osadzie

Parafia MB Królowej Różańca Świętego w Iłowie-Osadzie – parafia rzymskokatolicka w diecezji toruńskiej, w dekanacie działdowskim, z siedzibą w Iłowie-Osadzie.
Historia.
Pierwsze wzmianki historyczne o Iłowie datuje się na rok 1403. Początkowo w miejscowości nie było kościoła, a okoliczna ludność uczęszczała do kościoła katolickiego w Narzymiu. Po sekularyzacji dóbr krzyżackich i wprowadzeniu luteranizmu jako religii państwowej w Prusach Książęcych, Iłowo zostało włączone do parafii ewangelicko-augsburskiej w Narzymiu.
W końcu XIX w. w Iłowie zaczęto odprawiać rzymskokatolickie nabożeństwa w prywatnym mieszkaniu. Pierwsza taka msza św. została odprawiona w 1899 r. Nabożeństwa były odprawiane co 4-6 tygodni w niedziele, na przemian przez księży z Białut i Działdowa. Od 1902 r. Iłowo należało do parafii katolickiej w Białutach.
W 1912 r. ewangelicko-unijna gmina Kościelna z Narzymia wybudowała w Iłowie (ze składek parafian) Dom Modlitwy – murowaną kaplicę publiczną.
Na początku XX w. w Iłowie mieszkało 416 osób, prawie wyłącznie Polacy (62,5% ewangelicy, 37,5% katolicy). Od 1921 r. rzymskokatolickie nabożeństwa w Iłowie były odprawiane w prywatnym mieszkaniu co drugą niedzielę. Z inicjatywy proboszcza z Białut ks. Leona Sochaczewskiego w 1924 r. powołano Towarzystwo Budowy Kościoła w Iłowie. Kościół został wybudowany w 1927 r. projektu architekta Kwiatkowskiego z Urzędu Wojewódzkiego w Toruniu. Kościół został poświęcony przez ks. Władysława Tymeckiego – dziekana z Grążaw. Dnia 10 marca 1928 r. ks. biskup Stanisław Okoniewski utworzył w Iłowie parafię, wyłączając ją z parafii białuckiej. Kościół parafialny konsekrował biskup Kazimierz Kowalski w dniu odpustu 7 października 1953 r. W okresie międzywojennym do nowo powstałej parafii katolickiej w Iłowie należały następujące miejscowości Iłowo Dworzec, Stare Iłowo, Janowo i Dwukoły oraz Kraszewo. Działały czynnie stowarzyszenia: Stowarzyszenie Młodzieży Męskiej (od 1927 r.), Stowarzyszenie Młodzieży Żeńskiej (od 1927 r.), Dzieło Rozkrzewienia Wiary (od 1926 r.), Stowarzyszenie Mężów Katolickich, a następnie, w ramach Akcji Katolickiej: Katolickie Stowarzyszenie Mężów, Katolickie Stowarzyszenie Kobiet, Katolickie Stowarzyszenie Młodzieży Żeńskiej, Katolickie Stowarzyszenie Młodzieży Męskiej.
Parafię w Iłowie w 1939 zamieszkiwało 2980 katolików, 950 protestantów, 23 żydów, 14 Badaczy Pisma Świętego i 4 prawosławnych. Kuratusem był ks. Tadeusz Broniszewski, a wikariuszem ks. Leonard Knuth. Po wybuchu II wojny światowej żandarmeria niemiecka przejęła plebanię w Iłowie, wikariusza wraz z organistą aresztowano, natomiast proboszcz zdołał schronić się w Klukowie koło Nasielska. Kościół zamknięto i urządzono w nim magazyn mebli. Podczas okupacji parafie powiatu działdowskiego w ramach administracji kościelnej podlegały komisarzowi biskupiemu ks. Pawłowi Pankowi, oddane mu w opiekę przez biskupa Karola Marię Spletta w dniu 19 marca 1941. Mimo zamknięcia kościoła parafialnego pracę duszpasterską w parafii iłowskiej w okresie okupacji prowadzili:
Po wojnie kościół ponownie otwarto. Administracyjnie podlegał diecezji chełmińskiej, a po reformie z 25 marca 1992 do diecezji toruńskiej.
Kościół parafialny.
Kościół parafialny został oddany do użytku w 1927 r. Jest to budowla murowana cegły na kamiennej podmurówce, otynkowana, trójnawowa w stylu neobarokowym. Wieża kwadratowa.
Wyposażenie kościoła jest jednorodne i nawiązuje do form barokowych, pochodzi głównie z lat 30. oraz 50. XX w. Na głównym ołtarzu znajduje się obraz Matki Boskiej Różańcowej (na zasuwie obraz Najświętszego Serca Pana Jezusa), w zwieńczeniu obraz św. Judy Tadeusza. Ołtarz w lewej bocznej nawie przedstawia św. Barbarę, a w nasadzie św. Teresę od Dzieciątka Jezus. Ołtarz boczny prawy jest późniejszy i wykonany został prawdopodobnie po wojnie. Głównym jego obrazem jest św. Józef z Dzieciątkiem. Wnętrze kościoła odnowiono w 1997 r.
Organy o zewnętrznej oprawie neoklasycystycznej i współczesnym jej wyposażeniu instrumentu, zbudował w 1930 r. W. Biernacki.
W kościele znajduje się barokowa monstrancja z 1702 r., ufundowana przez Mikołaja Wojciecha Więckowicza, proboszcza w Czarżach dla tamtejszego kościoła.
Inne kaplice i kościoły.
Na terenie parafii znajduje się Dom Zakonny Zgromadzenia Sióstr Świętego Józefa III Zakonu św. Franciszka z Asyżu CFSS. Zgromadzenie sióstr józefitek zostało założone w 1884 r. we Lwowie przez ks. Zygmunta Gorazdowskiego (1845-1920). Na parterze domu zakonnego, znajduje się pół publiczna kaplica pw. św. Józefa. Raz w tygodniu (we wtorek) w kaplicy odprawiana jest msza święta, w której uczestniczy około 20 wiernych.
Duszpasterze parafii.
Proboszczowie.
"(lista chronologiczna)"
Grupy parafialne.
• Żywy Różaniec,• Akcja Katolicka,• Modlitewna Grupa Świętego Józefa,• Chór parafialny,• Schola,• Ministranci i lektorzy,• Parafialny Zespół Caritas,• Katolickie Stowarzyszenie Młodzieży (KSM)

</doc>
<doc id="1170207" url="https://pl.wikipedia.org/wiki?curid=1170207" title="Wilki morskie">
Wilki morskie

Wilki morskie(fr. "Les Tribulations du Cabotin", ang. "Sea Dogs", 1995) – francusko-kanadyjski serial animowany, zrealizowany przy współpracy z CinéGroupe, France 2, Canal J oraz Cinar Production Inc. 
Fabuła.
Serial opowiada o piątce marynarzy, którzy okrążają ziemię dookoła. Widz zwiedzi m.in. Chiny, Amazonkę, Biegun Północny, Atlantyk i Wyspy Polinezji.
Emisja w Polsce.
Serial liczy 13 odcinków. Był emitowany na HBO w latach 1996-1997. W późniejszym czasie był emitowany na TVP2 od 10 lutego 1998 do 05 maja tego samego roku o godzinie 10:30, na TV Polonia od 01 czerwca 1998 i emitowany do 24 sierpnia tego samego roku o godzinie 7:30 i od 22 kwietnia 2002 do 15 lipca tego samego roku o godzinie 9:20 oraz o godzinie 11:00 oraz na RTL7 w roku 2001, w bloku Odjazdowe kreskówki. Również został wydany przez Eurocom pod tytułem Załoga Kapitana Leo (odcinki 1-4), oraz Tajemniczy Rejs(odcinki 5,7-8 i 11)
Polski Dubbing.
Opracowanie wersji polskiej: Eurocom
Reżyseria: Jerzy Dominik
Dialogi:
Dźwięk i montaż:
Kierownik produkcji: Marzena Wiśniewska
Udział wzięli:
i inni
Piosenkę z tekstem: Dariusza Dunowskiego śpiewali: Lucyna Malec, Wojciech Machnicki, Andrzej Gawroński, Jacek Czyż
Kierownictwo muzyczne: Marek Klimczuk
Lektor:

</doc>
<doc id="1170211" url="https://pl.wikipedia.org/wiki?curid=1170211" title="Antioch XIII">
Antioch XIII

Antioch XIII Dionysus Filopator Kallinikos zwany także Asiaticusem - jeden z ostatnich władców państwa Seleucydów, panował w latach od około 69 do 64 p.n.e.
Życiorys.
Był synem króla Antiocha X Eusebesa i księżniczki z dynastii Ptolemeuszy Kleopatry Selene III, która pełniła urząd regentki po śmierci męża w latach ok. 92 do 85 p.n.e. Po zajęciu Syrii przez wojska Tigranesa w 83 p.n.e., udała się do Rzymu, by zabiegać o uznanie praw do tronu egipskiego dla swojego syna. Misja nie odniosła większych rezultatów. Przebywała tam najpóźniej do 75 p.n.e. lub 73 p.n.e. Potwierdzono jej tytuł królewski. Selene została najprawdopodobniej uwięziona i zabita przez Tigranesa. Antioch XIII został królem dzięki poparciu Rzymian. Rozpoczął swe panowanie w 64 p.n.e.
W roku 64 p.n.e. Antioch został zdetronizowany przez Pompejusza i zamordowany. Śmierć tego monarchy jest powszechnie uważana za koniec dynastii Seleucydów, chociaż po śmierci Antiocha XIII na tronie utrzymał się jeszcze przez krótki czas Filip II Philoromaeus.

</doc>
<doc id="1170213" url="https://pl.wikipedia.org/wiki?curid=1170213" title="Antioch XIII Asiaticus">
Antioch XIII Asiaticus



</doc>
<doc id="1170215" url="https://pl.wikipedia.org/wiki?curid=1170215" title="Polska Unia Studentów Żydowskich">
Polska Unia Studentów Żydowskich

Polska Unia Studentów Żydowskich (PUSŻ) - istniejąca w latach 1992-2007 organizacja skupiająca młodych polskich Żydów. Była członkiem Europejskiej i Światowej Unii Studentów Żydowskich. Głównym celem była integracja środowiska młodzieżowego i edukacja.
Organizacja powstała na przełomie 1991 i 1992 roku jako Polska Unia Młodzieży i Studentów Żydowskich. W 1995 roku została prawnie zarejestrowana w sądzie jako stowarzyszenie Polska Unia Studentów Żydowskich. Była to organizacja areligijna i apolityczna, mogli do niej należeć wszystkie osoby pochodzenia żydowskiego w przedziale wiekowym 15-35 lat bez względu na ich poglądy polityczne i zaangażowanie w życie religijne. Kilka razy do roku organizowano seminaria oraz zjazdy.
Główna siedziba stowarzyszenia znajdowała się w Warszawie w budynku przy ulicy Twardej 6. Posiadała również kilka oddziałów terenowych w Łodzi, Poznaniu, Wrocławiu, Bielsku-Białej, Krakowie i Gdańsku.
25 marca 2007 roku na walnym zgromadzeniu rozwiązano Polską Unię Studentów Żydowskich i powołano na jej miejsce nową organizację: Żydowską Ogólnopolską Organizację Młodzieżową.

</doc>
<doc id="1170216" url="https://pl.wikipedia.org/wiki?curid=1170216" title="Dušan Švento">
Dušan Švento

Dušan Švento (ur. 1 sierpnia 1985 w Rużomberku) – słowacki piłkarz grający na pozycji lewego pomocnika. Występował w MFK Ružomberok, Slavii, Red Bull Salzburg, 1. FC Köln i Slavii Praga. W reprezentacji Słowacji zadebiutował w meczu z Maltą.

</doc>
<doc id="1170217" url="https://pl.wikipedia.org/wiki?curid=1170217" title="Agata Karczmarzewska">
Agata Karczmarzewska



</doc>
<doc id="1170218" url="https://pl.wikipedia.org/wiki?curid=1170218" title="Marya Roxx">
Marya Roxx



</doc>
<doc id="1170219" url="https://pl.wikipedia.org/wiki?curid=1170219" title="BBC Lifestyle">
BBC Lifestyle

BBC Lifestyle – brytyjska stacja telewizyjna lifestyle dla pań. Kanał należy do spółki BBC Worldwide, wystartował we wrześniu 2007 i jest dostępny wyłącznie w Azji w Singapurze, w Hongkongu i w Europie. BBC Lifestyle ma zastąpić kanał BBC Food, który jest nadawany w Południowej Afryce i Skandynawii.
Dzisiejsze logo BBC Lifestyle wygląda tak: czarne logo BBC, pod nim czarny napis "lifestyle".
Emisja w Polsce.
W Polsce kanał wystartował 2 grudnia 2007 roku i był dostępny na platformie cyfrowej n na kanale 134, oraz w wybranych telewizjach kablowych. Za dostępność kanału w Polsce odpowiada BBC Worldwide. Kanał nadawany jest w pełnej polskiej wersji lektorskiej przez całą dobę. Swój program nadaje w dwóch językach polskim i angielskim. Ramówkę kanału wypełniają filmy o zdrowiu, urodzie, kuchni, modzie, domu oraz o opiece nad dziećmi, ich rozwoju i zdrowiu. BBC Lifestyle oferuje także blogi w których nadawane są różne programy. Np. "Pomysł na obiad", i wiele innych. 11 czerwca 2012 stacja przeszła na nadawanie w formacie . 12 grudnia 2016 została uruchomiona wersja HDTV tego kanału; 19 grudnia 2016 BBC Lifestyle HD zastąpił wersję SDTV w Platforma Canal+, a 23 grudnia 2016 w platformie Cyfrowy Polsat.

</doc>
<doc id="1170229" url="https://pl.wikipedia.org/wiki?curid=1170229" title="SRG SSR">
SRG SSR

SRG SSR (, , , ) – szwajcarski publiczny nadawca radiowo-telewizyjny, działający w formule prawnej federacji czterech organizacji regionalnych. Powstał w 1931 roku i pełni rolę organizacji-matki wobec wszystkich kanałów publicznego radia i telewizji nadawanych w Szwajcarii, we wszystkich czterech językach urzędowych tego państwa, a także dla międzynarodowych kanałów radiowych nadawanych po angielsku oraz internetowych portali informacyjnych.
Struktura.
Organizacje członkowskie.
Członkami SRG SSR są cztery organizacje regionalne, po jednej dla każdej ze stref językowych Szwajcarii: 
SRF i RTS same są federacjami, złożonymi z mniejszych, lokalnych organizacji, zaś z kolei RSI i RTR mają jednolitą strukturę. Na najniższym szczeblu członkami tych organizacji są osoby fizycznie, łącznie ok. 20 tysięcy, które interesują się tematyką publicznej radiofonii i telewizji, zaś ich udział w SRG SSR odbywa się na podobnych zasadach jak aktywność w stowarzyszeniach. Zarazem osoby te reprezentują szwajcarskie społeczeństwo, które – poprzez abonament radiowo-telewizyjny – finansuje ok. 70% kosztów działania SRG SSR. 
Rada Dyrektorów SRG SSR, będąca najwyższym centralnym organem zarządzającym, odpowiednikiem rady nadzorczej w spółkach prawa handlowego, składa się z dziewięciu osób: czterech dyrektorów organizacji regionalnych, dwóch członków wskazanych przez rząd federalny Szwajcarii oraz trzy osoby wybrane – metodą wyborów pośrednich – przez szeregowych członków czterech organizacji. 
Oddziały.
SRG SSR prowadzi działalność operacyjną za pośrednictwem swoich pięciu oddziałów: 

</doc>
<doc id="1170236" url="https://pl.wikipedia.org/wiki?curid=1170236" title="Żydowska Ogólnopolska Organizacja Młodzieżowa">
Żydowska Ogólnopolska Organizacja Młodzieżowa

Żydowska Ogólnopolska Organizacja Młodzieżowa (ŻOOM lub ZOOM) – żydowska organizacja młodzieżowa istniejąca w latach 2007–2016.
Powstała w 2007 roku po rozwiązaniu Polskiej Unii Studentów Żydowskich.
Celami organizacji było:
Przeznaczona była dla osób pochodzenia żydowskiego w wieku od 16 do 35 lat.
7 lutego 2016 roku Walne Zgromadzenie podjęło uchwałę o rozwiązaniu. Trwa proces likwidacji stowarzyszenia.

</doc>
<doc id="1170238" url="https://pl.wikipedia.org/wiki?curid=1170238" title="Dušan Svento">
Dušan Svento



</doc>
<doc id="1170240" url="https://pl.wikipedia.org/wiki?curid=1170240" title="Seleukos VII Kybiosaktes">
Seleukos VII Kybiosaktes

Seleukos VII Kybiosaktes zwany także Philometorem – jeden z ostatnich władców państwa Seleucydów, panował w latach od około 70 do 60 p.n.e.
Był do niedawna mało znaną postacią historii starożytnej. Stosunkowo niedawno odnaleziono bite przez niego i jego matkę Kleopatrę Selenę monety. Był synem Antioch X Eusebes i bratem Antiocha XIII. Sprawował szczątkową władzę w okresie najazdu ormiańskiego króla Tigranesa II na Syrię w latach 83 – 69 p.n.e. W rzeczywistości tylko niewielka liczba miast pozostała lojalna wobec Seleucydów w tym trudnym dla dynastii okresie.
Młody królewicz to najprawdopodobniej ten sam, który później poślubił ptolemejską księżniczkę Berenikę IV, siostrę sławnej Kleopatry VII. Być może został zamordowany przez własną żonę. Przydomek "Kybiosaktes" oznacza "tnącego ryby o nieprzyjemnym zapachu".

</doc>
<doc id="1170242" url="https://pl.wikipedia.org/wiki?curid=1170242" title="Barbara Legnicka">
Barbara Legnicka



</doc>
<doc id="1170244" url="https://pl.wikipedia.org/wiki?curid=1170244" title="Beskid Węgierski">
Beskid Węgierski

Beskid Węgierski – ogólna nazwa dosyć wyrównanego (ok. 900 m n.p.m.) odcinka głównego grzbietu Pasma Baraniej Góry w Beskidzie Śląskim, między Kotarzem na południowym zachodzie a Beskidkiem na północnym wschodzie. Grzbiet ten rozdziela dolinę Żylicy ze Szczyrkiem od doliny Węgierskiego Potoku z zabudowaniami Brennej.
Stoki wspomnianego grzbietu od strony Brennej pokryte były licznymi drobnymi polanami, wchodzącymi dawniej wraz z otaczającymi je lasami w skład wielkiego szałasu „węgierskiego”. Szałas, istniejący tu już w 1. połowie XVIII w., założył najprawdopodobniej jakiś przybysz z ówczesnych Węgier (stąd nazwa szałasu, potoku i góry): nazwisko "Madzia" (pierwotnie "Madziar"?), notowane wówczas w Brennej, do dziś jest popularne w tej wsi. W 1913 roku działały tu dwa szałasy, na których wypasano łącznie ok. 260 owiec. Ich zabudowania istniały jeszcze w latach 30. XX w. dość nisko w dolinie Węgierskiego Potoku.
Najwyższym wzniesieniem grzbietu jest Hyrca (929 m n.p.m.). Z doliny Węgierskiego Potoku w Brennej wyprowadza na jej szczyt ciąg dwóch podwójnych narciarskich wyciągów orczykowych o łącznej długości ok. 1100 m i łącznej różnicy pokonywanych wzniesień ok. 360 m (tzw. wyciągi na Kotarzu).
Grzbietem Beskidu Węgierskiego biegną czerwone znaki szlaku turystycznego z Przełęczy Salmopolskiej w masyw Klimczoka.

</doc>
<doc id="1170245" url="https://pl.wikipedia.org/wiki?curid=1170245" title="Jack Haig (aktor)">
Jack Haig (aktor)

Jack Haig (właśc. John Cecil Coppin, ur. 5 stycznia 1913 w Londynie, zm. 4 lipca 1989 tamże) – aktor brytyjski. Karierę rozpoczynał w 1962 roku, mając 49 lat.
Występował w roli Rogera LeClerca w serialu telewizyjnym "’Allo ’Allo!". Słowa „To ja, LeClerc”, wypowiadane przez tę postać, są jednym ze znaków rozpoznawczych tego serialu. Haig zmarł w wieku 76 lat.
Życie prywatne.
Aktor miał żonę Sybil Dunn; scenarzystka Coral Drouyn jest jego siostrzenicą.

</doc>
<doc id="1170246" url="https://pl.wikipedia.org/wiki?curid=1170246" title="Kalmanto">
Kalmanto

Kalmanto – piąty album fińskiego zespołu darkmetalowego Ajattara, wydany we wrześniu 2007 roku przez wytwórnię Spinefarm Records.

</doc>
<doc id="1170247" url="https://pl.wikipedia.org/wiki?curid=1170247" title="Ebola (rzeka)">
Ebola (rzeka)

Ebola – rzeka w północnej części Demokratycznej Republiki Konga; rzeka źródłowa Mongali.
Przepływa przez małą miejscowość Yambuku, w okolicach której po raz pierwszy opisano występowanie wirusa, nazwanego Ebola.

</doc>
<doc id="1170248" url="https://pl.wikipedia.org/wiki?curid=1170248" title="Krzysztof Berbeka">
Krzysztof Berbeka

Krzysztof Berbeka (ur. 11 kwietnia 1930 w Pińsku, zm. 1 kwietnia 1964 w Zurychu) – polski alpinista i taternik, ratownik górski, przewodnik tatrzański. W latach 1960–1971 należał do niego wysokościowy rekord Polski.
Życiorys.
Od czwartego roku życia mieszkał w Mszanie Dolnej, uczył się w liceum ogólnokształcącym w Rabce. Po maturze przeniósł się do Zakopanego i aktywnie zaczął uprawiać wspinaczkę górską. W 1952 r. po złożeniu przyrzeczenia został ratownikiem tatrzańskim, brał udział w ponad 200 wyprawach ratunkowych i przetransportował ok. 200 poszkodowanych osób. Był też licencjonowanym przewodnikiem tatrzańskim, instruktorem taternictwa, narciarstwa i ratownictwa górskiego.
Krzysztof Berbeka uczestniczył w wielu wyprawach w Alpy (1957 brał udział w słynnej akcji ratunkowej na Eigerze, 1964), Hindukusz (1960) i Kaukaz (1958, 1961). Zmarł na skutek urazów i odmrożeń, jakich doznał podczas wypadku 18 marca 1964, w czasie zejścia z Dent d’Hérens.
Pochowany został na nowym cmentarzu w Zakopanem przy ulicy Nowotarskiej (kw. K3-B-8).
W 1965 Krzysztof Berbeka został wybrany patronem Grupy Podhalańskiej GOPR.
Ojciec himalaistów: Macieja Berbeki (ur. 1954, zaginął 6 marca 2013 na Broad Peak) oraz Jacka Berbeki (ur. 1959). Jego brat, Ryszard, jest przewodnikiem tatrzańskim.

</doc>
<doc id="1170252" url="https://pl.wikipedia.org/wiki?curid=1170252" title="Beskidek (Beskid Śląski)">
Beskidek (Beskid Śląski)

Beskidek (830 m n.p.m.) – niewybitne wzniesienie w głównym grzbiecie Pasma Baraniej Góry w Beskidzie Śląskim, w wododziale Brennicy i Żylicy, tuż na południowy zachód od szczytu Beskidu i na północny wschód od Beskidu Węgierskiego. Stoki należące do Brennej są zalesione, natomiast stoki szczyrkowskie opadające ku dolinie Żylicy pokryte są polanami z osiedlem Migdały. Z rzadkich w Polsce roślin na stokach Beskidka występuje wierzbownica zwieszona.
Przez szczyt Beskidka biegnie znakowany czerwonym kolorem szlak turystyczny z Przełęczy Salmopolskiej w masyw Klimczoka.

</doc>
<doc id="1170253" url="https://pl.wikipedia.org/wiki?curid=1170253" title="Telewizja szwajcarska">
Telewizja szwajcarska



</doc>
<doc id="1170254" url="https://pl.wikipedia.org/wiki?curid=1170254" title="Zbiornik Cymlański">
Zbiornik Cymlański

Zbiornik Cymlański (ros. "Цимлянское водохранилище") – zbiornik wodny na rzece Don w obwodzie wołgogradzkim i obwodzie rostowskim. Powierzchnia 2 700 km², objętość 23,9 km³, długość 180 km, maksymalna szerokość 38 km, średnia głębokość około 8,8 m.
Powstał w związku z budową Cymlańskiej Elektrowni Wodnej. Prace rozpoczęto w 1948 roku, a zbiornik napełniono w latach 1952–1953.
Większe porty: Wołgodońsk i Kałacz.

</doc>
<doc id="1170256" url="https://pl.wikipedia.org/wiki?curid=1170256" title="Dusan Svento">
Dusan Svento



</doc>
<doc id="1170258" url="https://pl.wikipedia.org/wiki?curid=1170258" title="Ulica Lwowska w Zamościu">
Ulica Lwowska w Zamościu

Ulica Lwowska – jedna z głównych i najruchliwszych ulic Zamościa, która jest jednojezdniowa. Łączy z zachodu na wschód Stare i Nowe Miasto, będąc przedłużeniem ul. Partyzantów.
Historia.
Ulica ta powstała około 1822 roku i określano ją wówczas jako Trakt Lwowski (biegnący na wschód, w kierunku Lwowa, stąd ta nazwa). Z tym związane było również wytyczenie w kolejnych latach Nowej Osady, przez którą trakt ten przebiegał (przecinając w ten sposób Nowy Rynek powstały jako centrum Nowej Osady).
Nazwa.
Nazwa ulicy znana jest od ok. 1920 r. jako ul. Lwowska. W czasie okupacji hitlerowskiej istniała pod zmienioną nazwą (ul. Lembergstrasse), zaś po II wojnie światowej (w 1947 roku) z ulicy tej wydzielono ul. Partyzantów (od os. Stare Miasto do skrzyżowania z ul. Spadek), pozostawiając jednocześnie starą nazwę dla pozostałej części ulicy.
Obecnie.
Obecnie ulica ta stanowi jedną z głównych i najruchliwszych w mieście, zwłaszcza odcinek od skrzyżowania z al. Jana Pawła II do granicy miasta (jako fragment drogi krajowej 17 wychodzącej z Obwodnicy Hetmańskiej). Przy ulicy tej położone są: Kuratorium Oświaty (obok Szkoły Podstawowej nr 2), Miejskie Centrum Pomocy Rodzinie, sklepy Biedronka, Carrefour (CH Lwowska) i inne obiekty usługowe.

</doc>
<doc id="1170259" url="https://pl.wikipedia.org/wiki?curid=1170259" title="Beskidek">
Beskidek



</doc>
<doc id="1170261" url="https://pl.wikipedia.org/wiki?curid=1170261" title="Michał Ujazdowski">
Michał Ujazdowski



</doc>
<doc id="1170264" url="https://pl.wikipedia.org/wiki?curid=1170264" title="Pierina Gilli">
Pierina Gilli

Pierina Gilli (ur. 3 sierpnia 1911 w Montichiari, zm. 12 stycznia 1991 tamże) – włoska pielęgniarka i mistyczka, znana z wizji Matki Boskiej określanej jako objawienia Róży Duchownej z Montichiari.
Życiorys.
Urodziła się 3 sierpnia 1911 w ubogiej, chłopskiej, wielodzietnej rodzinie (dziewięcioro dzieci), jako córka Pancrácia i Rosy z domu Bartoli. Z powodu trudnej sytuacji finansowej po śmierci ojca, pracowała w szpitalu w Montichiari. Tam, 24 listopada 1946 po raz pierwszy doznała wizji Matki Boskiej (Objawienia Róży Duchownej z Montichiari). Widzenie przedstawiało płaczącą kobietę z zanurzonymi w piersi trzema mieczami, szatę zdobiły trzy róże: biała, czerwona i złota. Było to pierwsze z serii objawień, które trwały do śmierci wizjonerki.
8 grudnia 1947, w święto Niepokalanego Poczęcia Najświętszej Maryi Panny, doznała kolejnego objawienia. Matka Boża objawiła się jej na białych schodach, ozdobionych po obu stronach białymi, czerwonymi i żółtymi różami, stwierdzając:
Z tej wizji wziął swój początek zwyczaj modlitwy odmawianej przez wiernych w południe 8 grudnia, jako tzw. "godziny łaski dla całego świata".
Wizje te zostały opisane w prasie, a pielgrzymi przyjeżdżali do Montichiari z całych Włoch. Biskup nakazał wówczas wizjonerce przenieść się do domku przy franciszkańskim klasztorze w Fontanelle. 17 kwietnia 1966 nastąpiły kolejne cztery wizje, koło tamtejszego źródła, które trwały do 6 sierpnia 1966, a 19 maja 1970 Maryja miała zażądać wybicia specjalnego medalika. Mistyczka prowadziła dzienniczek, w którym zapisywała wszystkie wydarzenia, który został opublikowany i wydany w języku włoskim:
Głównym przesłaniem objawień była prośba o nawrócenie ludzkości i szerzenie kultu Matki Boskiej Róży Duchownej. Pierina Gilli zmarła w opinii świętości 12 stycznia 1991 w Montichiari, a następnie została pochowana na tamtejszym cmentarzu. Przy jej grobowcu postawiono marmurową wnękę z figurą Matki Bożej, a przy niej po obu stronach figury aniołów.
Kult.
Jej wizje dotychczas nie zostały oficjalnie potwierdzone przez kościół, czego wyrazem jest negatywna opinia wydana 2 października 1971 przez biskupa z Bresci. 15 sierpnia 2000 wobec przykładów autentycznej pobożności, licznych dobrze udokumentowanych cudów i rozszerzania się kultu Maryi Róży Duchownej po całym świecie, biskup Bresci, Giulio Sanguinetti zdecydował się na zaakceptowanie kultu w miejscu objawień.
Grób wizjonerki, źródło w Fontanelle oraz świątynia w Montichiari są odwiedzane rocznie przez ponad 100 tys. pielgrzymów. W Montichiari powstało specjalne stowarzyszenie, zatwierdzone przez biskupa i przez proboszcza Montichiari ks. Franco Bertoni, które ma za cel szerzenie pobożności do Matki Bożej w Fontanelle, pod nazwą „Mistyczna Róża – Fontanelle”.

</doc>
<doc id="1170265" url="https://pl.wikipedia.org/wiki?curid=1170265" title="Złota Brama w Kijowie">
Złota Brama w Kijowie

Złota Brama (, Zołoti worota) – średniowieczna brama wjazdowa do kijowskiego grodu Jarosława. Nazwa ta została nadana również znajdującemu się w pobliżu teatrowi oraz stacji kijowskiego metra. Obecny budynek jest w większości rekonstrukcją powstałą w XX wieku.
Brama była jedną z trzech bram miasta zbudowaną przez Jarosława I Mądrego i po raz pierwszy pisemna wzmianka o niej pojawiła się w 1037 roku. Budowlę tę rozpoczął wznosić Włodzimierz I. Teoretycznie więc Chrobry mógł swój miecz wyszczerbić na tej bramie. Określenie „złota” pojawia się w latopisach w XI w. 
Wzorowana na Złotej Bramie Konstantynopola. W czasie ataku na Kijów wojsk Batu-chana w 1240 roku cały atak poszedł na przeciwległą, położoną po drugiej stronie miasta bramę Lacką. Uległa częściowemu zniszczeniu rok później, podczas najazdu Mongołów. W źródłach pisanych brama pojawia się dopiero w roku 1499, tuż po nadaniu prawa miejskiego "magdeburskiego" Padołowi, ale jako komora celna. W roku 1545 bramy już nie było. W opisie Kijowa z roku 1594 brama nazwana jest „ruiną”, taką relację pozostawił Erich Lassota von Steblau. Rysunki Abrahama van Westervelda z roku 1651, który towarzyszył księciu Radziwiłłowi w podróży, przedstawiają zrujnowaną bramę, ale z zachowanym jeszcze łukiem bramnym. W roku 1755 to, co pozostało z bramy zasypały władze rosyjskie. W roku 1834 bramę odkopano na nowo. 
Dopiero pod koniec lat siedemdziesiątych XX wieku zrekonstruowano zabytek wg koncepcji Jewgieniji Łopuszynskiej. 
Do 1982 roku brama została całkowicie odbudowana z okazji 1500-lecia Kijowa, jednak nie było żadnych dowodów dokumentujących jej oryginalny wygląd i obecna forma jest jedynie realizacją jednej z hipotez.
W 1989 roku, wraz z rozbudową kijowskiego metra, w pobliżu bramy została oddana do użytku stacja Zołoti worota nawiązująca architektonicznie do kościołów Rusi Kijowskiej.
W 1997 roku obok bramy odsłonięto pomnik Jarosława Mądrego.
Legenda.
Legenda mówi, że w 1018 roku w czasie wyprawy na Ruś Kijowską Bolesław I Chrobry uderzył Szczerbcem o bramę wyszczerbiając go, choć pierwsza historyczna wzmianka o budowli zachowała się w latopisie z 1037 roku. Legenda ta w dość niezwykłej interpretacji została użyta w powieści rosyjskiego pisarza Wladimira Ordanskiego "Klucz Dawida".

</doc>
<doc id="1170266" url="https://pl.wikipedia.org/wiki?curid=1170266" title="Piero Ciampi">
Piero Ciampi

Piero Ciampi (ur. 28 września 1934 w Livorno, zm. 19 stycznia 1980 w Rzymie) – włoski piosenkarz, kompozytor, poeta, i autor tekstów piosenek.
Ze względu na charakter twórczości i postawę artystyczną Piero Ciampi był często kojarzony z tzw. genueńską szkołą śpiewających autorów (wł. "scuola genovese dei cantautori"), choć formalnie nie był członkiem tego ugrupowania.
Życiorys.
Piero Ciampi studiował w młodości na Wydziale Inżynierii Uniwersytetu w Pizie, ale go nie ukończył. Razem z braćmi Roberto i Paolo założył zespół muzyczny, w którym był wokalistą.
Zarabiał jednocześnie na życie pracując w wytwórni smarów, dopóki nie został powołany do wojska.
Następnie przeniósł się do Pesaro, gdzie grał w lokalnych klubach; tam też spotkał dawnego towarzysza broni, Gianfranca Reverberiego, który miał wywrzeć znaczący wpływ na jego przyszłe życie artystyczne. Powrócił do rodzinnego Livorno gdzie grał na kontrabasie w lokalnych zespołach, ale jego niespokojna natura i tym razem nie pozwoliła mu tu na dłuższy pobyt.
W 1957, bez grosza przy duszy, wyjechał do Genui. Tam ponownie spotkał Gianfranca Reverberiego, po czym wyjechał do Paryża. Śpiewał tam własne piosenki, często pisane w piwiarniach. Wtedy to paryżanie obdarzyli go pseudonimem L'italiano (Włoch). Stał się admiratorem Georges'a Brassensa.
W 1959 powrócił do Livorno, spędzając dni na pijaństwie i projektowaniu przyszłości. Reverberi, który tymczasem stał się uznaną osobistością w świecie muzycznym, namówił go do przeprowadzki do Mediolanu. Tam też Piero Ciampi nagrał swoją pierwszą płytę dla wytwórni Bluebell. Użył przy tym paryskiego pseudonimu Piero Litaliano (bez apostrofu).
Przeniósł się następnie do wytwórni CGD, dla której nagrał w 1963, przy udziale Reverberiego, swój pierwszy album, przyjęty nieprzychylnie zarówno przez krytykę jak i publiczność (określany jako trudny, zbytnio odbiegający od schematów typowej włoskiej piosenki, tak pod względem formy jak i treści). Zniechęcony niepowodzeniem Ciampi przerzucił się więc na pisanie piosenek bardziej wpadających w ucho; m.in. "Ho bisogno di vederti" która, śpiewana przez Gigliolę Cinquetti, zajęła czwarte miejsce na Festiwalu w San Remo w 1965. Ale i na tym polu nie odniósł spodziewanych sukcesów.
Zniechęcony niepowodzeniami zaczął w 2 poł. lat 60. wieść życie włóczęgi. Bywał w Szwecji, Hiszpanii, Wielkiej Brytanii i Irlandii. Pojawiał się nagle i znikał bez słowa. Podobnie pojawiały się i znikały w jego życiu kobiety. Z jedną z nich, Irlandką Moirą miał, po zaledwie rok trwającym małżeństwie, syna. To ją zapewne miał na myśli, gdy pisał dedykację na debiutanckiej płycie: "kobiecie, którą kochałem..." Z inną, Gabrielą – miał córkę. Jedyną wierną towarzyszką życia, jaka mu pozostała, była butelka.
Tak wkroczył w lata 70-e. Tylko nieliczni przyjaciele doceniali talent kompozytorsko-interpretatorski Piero Ciampiego. Należał do nich Gino Paoli. On to wykonywał w tym czasie jego piosenki, zorganizował dla niego kontrakt z wytwórnią RCA. Otrzymaną zaliczkę Ciampi roztrwonił, nie nagrawszy ani jednego utworu. Pogardliwy egoizm ciążył na nim jako artyście i poecie. W koncertach organizowanych dla niego występował podchmielony, obrażając publiczność. Mimo to napisał jeszcze kilka piosenek dla innych wykonawców, nagrał kilka płyt. Ornella Vanoni zamierzała nagrać cały album z jego piosenkami, ale Ciampi stał się nieuchwytny. Miotał się między jednym klubem a drugim, często nie kończąc koncertów, bawiąc się w kotka i myszkę z organizatorami.
Zmarł w Rzymie 19 stycznia 1980 na raka gardła.

</doc>
<doc id="1170268" url="https://pl.wikipedia.org/wiki?curid=1170268" title="Invitation">
Invitation

Invitation - pierwszy album fińskiego zespołu powermetalowego Altaria, wydany w kwietniu 2003 roku przez wytwórnię Metal Heaven.

</doc>
<doc id="1170269" url="https://pl.wikipedia.org/wiki?curid=1170269" title="Jerzy Jan Polaczek">
Jerzy Jan Polaczek



</doc>
<doc id="1170276" url="https://pl.wikipedia.org/wiki?curid=1170276" title="Mirosław Michał Drzewiecki">
Mirosław Michał Drzewiecki



</doc>
<doc id="1170277" url="https://pl.wikipedia.org/wiki?curid=1170277" title="Monika Krajewska">
Monika Krajewska

Monika Krajewska (ur. w Warszawie) – polska artystka zajmująca się wycinanką żydowską oraz żydowską sztuką nagrobną. Żona filozofa i publicysty Stanisława Krajewskiego.
Życiorys.
Była nauczycielką w żydowskiej Prywatnej Szkole Podstawowej nr 94 Lauder-Morasha w Warszawie, gdzie prowadziła zajęcia z plastyki z elementami kultury żydowskiej. Prowadzi wykłady o sztuce żydowskiej oraz warsztaty wycinanki żydowskiej w Centrum Kultury Jidysz w Warszawie oraz na imprezach i festiwalach związanych z kulturą żydowską. Jest członkiem Gminy Wyznaniowej Żydowskiej w Warszawie.
W 1982 wydała album fotograficzny "Czas kamieni", w którym przedstawiła żydowską sztukę nagrobną, głównie z terenów centralnej i wschodniej Polski. Książka została przetłumaczona na język angielski, niemiecki i francuski. W 1993 ukazała się ulepszona wersja tego albumu pt. „A Tribe of Stones” (tylko po angielsku), zawierająca obszerny wstęp o symbolice nagrobnej.
Jest także autorką książki "Mój młodszy brat", opowiadającej o chłopcu mającym zespół Downa. Książkę wykorzystywano w wielu szkołach do nauczania o niepełnosprawności.
Od lat tworzy oryginalne wycinanki, inspirując się tradycją wycinanki żydowskiej, i zajmuje się kaligrafią hebrajską. W 2013 roku otrzymała wraz z mężem nagrodę Lifetime Achievement Award przyznaną przez Fundację Taubego i Amerykański Komitet Żydowski. 

</doc>
<doc id="1170280" url="https://pl.wikipedia.org/wiki?curid=1170280" title="Złota Brama">
Złota Brama



</doc>
<doc id="1170282" url="https://pl.wikipedia.org/wiki?curid=1170282" title="Orkiestra Samanta">
Orkiestra Samanta

Orkiestra Samanta – folk-rockowy zespół z Wrocławia, czerpiący inspiracje dla swojej muzyki z folku irlandzkiego, szant oraz własnych doświadczeń morskich. 
Zespół debiutował w 1999, a w 2002 ukazała się ich debiutancka płyta "Kurs do domu". Od 2004 zespół współpracuje z francuskim zespołem Les Dieses. Owocem szerokiej współpracy obu zespołów stały się liczne koncerty oraz wydanie polsko-francuskiej płyty "Odyseja" w 2005 oraz odbyte trasy koncertowe we Francji (2004, 2006) i w Polsce (2007). W 2005 zespół wydał płytę "Pod wiatr", a w 2009 "Sztorm". W 2007 został członkiem International Shanty and Seasong Association (ISSA) – Międzynarodowego Stowarzyszenia Szant i Pieśni Morza. Od 2011 zespół pełni oficjalny mecenat artystyczny nad polskim żaglowcem "Kapitan Borchardt". W 2014 ukazała się ich kolejna płyta – "Winlandia".
Dyskografia.
Składanki fonograficzne, w których uczestniczył zespół Orkiestra Samanta

</doc>
<doc id="1170291" url="https://pl.wikipedia.org/wiki?curid=1170291" title="Objawienia Róży Duchownej z Montichiari">
Objawienia Róży Duchownej z Montichiari

Objawienia Róży Duchownej z Montichiari – prywatne objawienia maryjne, jakiego doświadczyć miała włoska pielęgniarka Pierina Gilli. Objawienia miały mieć miejsce w latach 1946-1976 roku.
Na przestrzeni dekad Kościół rzymskokatolicki ich pięć razy nie uznawał. 
Historia.
Pierwsze objawienie miało miejsce 24 listopada 1946 w szpitalu w Montichiari. Pielęgniarka ujrzała kobiecą postać, w której piersi tkwiły trzy miecze, a szatę przystrajały trzy róże: biała, czerwona i złota.
Zjawa prosiła o modlitwę, pokutę i pokorę. Przy kolejnych objawieniach nakazywała szerzenie kultu Rosa Mistica (Róży Duchownej) która płacze przez grzechy ludzkości. Życzyła sobie również ustanowienia święta ku jej czci. Figury z podobiznami Róży Duchownej rozpowszechniono na całym świecie. W wielu miejscach przy figurach działy się niewyjaśnione zjawiska: cuda, łzy na figurze. Objawienia mimo kultu wiernych zostały w 1971 roku uznane przez kościół za negatywne. W 2000 roku biskup diecezji Brescia, nie unieważniając poprzedniej decyzji, przychylił się do kultu Matki Bożej Róży Duchownej. Z uwagi jednak na tłumy wiernych, którzy tę negatywną opinię KRK dalej ignorowały, w 2019 nowy biskup Pierantonio Tremolada założył tam kaplicę.

</doc>
<doc id="1170294" url="https://pl.wikipedia.org/wiki?curid=1170294" title="San (litera)">
San (litera)

San (σαν, pisana Ϻϻ) – litera języka greckiego, obecnie nieużywana. W alfabecie prawdopodobnie znajdowała się za literą pi (Ππ) i przed literą koppa ().
Litery tej nie należy mylić z literą my (Μμ), która ma podobną majuskułę do litery san (Ϻϻ).
Pochodzenie.
San prawdopodobnie wywodzi się od fenickiej litery ṣādē.
Wymowa.
Prawdopodobnie literę san wymawiało się jak /s/.
Kodowanie.
W Unicode litera jest zakodowana:

</doc>
<doc id="1170297" url="https://pl.wikipedia.org/wiki?curid=1170297" title="Dujkerczyk">
Dujkerczyk

Dujkerczyk ("Philantomba") – rodzaj ssaka z podrodziny antylop (Antilopinae) w obrębie rodziny wołowatych (Bovidae).
Zasięg występowania.
Rodzaj obejmuje gatunki występujące w Afryce. 
Morfologia.
Długość ciała 50–75 cm, długość ogona 6–16 cm, długość ucha 4,3–5,3 cm, wysokość w kłębie 30–42 cm; długość rogów 2,2–6,25 cm; masa ciała 3,9–12,6 kg. Wzór zębowy: I formula_1 C formula_2 P formula_3 M formula_3 (x2) = 32.
Systematyka.
Podział systematyczny.
Gatunki należące do tego rodzaju są blisko spokrewnione z rodzajem dujker ("Cephalophus"), z którego zostały wyodrębnione. Z tego powodu przez dłuższy czas dwa wcześniej znane gatunki – dujkerczyk karłowaty i dujkerczyk modry – były przez część naukowców wymieniane pod nazwą rodzajową "Cephalophus". Do rodzaju należą następujące gatunki: 

</doc>
<doc id="1170300" url="https://pl.wikipedia.org/wiki?curid=1170300" title="Xu Jun">
Xu Jun

Xu Jun, chiń. 徐俊, pinyin Xú Jùn (ur. 17 września 1962 w Suzhou) – chiński szachista i trener szachowy ("FIDE Senior Trainer" od 2012), arcymistrz od 1994 roku.
Kariera szachowa.
Od początku lat 80. do pierwszych lat XXI wieku należał do ścisłej krajowej czołówki, dwukrotnie (1983, 1985) zdobywając złote medale w indywidualnych mistrzostwach Chin. Pomiędzy 1984 a 2004 rokiem dziesięciokrotnie wystąpił na szachowych olimpiadach (w 1986 zdobywając brązowy medal za indywidualny wynik na I szachownicy), w latach 1985, 1989 i 1993 reprezentował narodowe barwy na drużynowych mistrzostwach świata (w 1985 uzyskując drugi indywidualny wynik na IV szachownicy, za który otrzymał srebrny medal), jest również pięciokrotnym zwycięzcą drużynowych mistrzostw Azji. Dwukrotnie (Subotica 1987, Biel/Bienne 1993) wystąpił w turniejach międzystrefowych oraz trzykrotnie w pucharowych turniejach o mistrzostwo świata (w 2000 i 2001 odpadł w II rundach, natomiast w 2004 – w rundzie I). W 2005 awansował do III rundy Pucharu Świata, w której uległ Rusłanowi Ponomariowowi.
Do największych indywidualnych sukcesów Xu Juna należą dwukrotne zwycięstwa w indywidualnych mistrzostwach Azji (2000, 2001) oraz w turnieju strefowym w Dżakarcie (1987). Oprócz tego sukcesy odniósł m.in. w Gdyni (1986, I m.), Dżakarcie (1994, II m. za Edhi Handoko) oraz w Szanghaju (2003, dz. I m. wspólnie z Zhang Zhongiem).
Najwyższy ranking w swojej karierze osiągnął 1 lipca 2000, z wynikiem 2668 punktów zajmował wówczas 22. miejsce na światowej liście FIDE, jednocześnie zajmując 2. miejsce (za Ye Jiangchuanem) wśród chińskich szachistów.

</doc>
<doc id="1170301" url="https://pl.wikipedia.org/wiki?curid=1170301" title="Elitserien (szwedzki hokej)">
Elitserien (szwedzki hokej)



</doc>
<doc id="1170303" url="https://pl.wikipedia.org/wiki?curid=1170303" title="Shmuel Wosner">
Shmuel Wosner

Shmuel Wosner (ur. 4 września 1913 w Wiedniu, zm. 3 kwietnia 2015 w Bene Berak) – rabin i posek społeczności ultraortodoksyjnych żydów.
Studiował w Jeszywas Chachmej Lublin. Tuż przed II wojną światową ożenił się i przeniósł do Izraela, do Bene Berak, gdzie przyczynił się do powstania uczelni talmudycznej Yeshivah Chachmei Lublin, która miała upamiętnić zniszczoną przez nazistów uczelnię lubelską.
Rabin Wosner jest m.in. autorem prac z dziedziny halachy (żydowskiego prawa religijnego).
Jego syn, Chaim Wosner, jest rabinem społeczności Satmar w Londynie.

</doc>
<doc id="1170304" url="https://pl.wikipedia.org/wiki?curid=1170304" title="Maria Kaczyńska (1907–1942)">
Maria Kaczyńska (1907–1942)

Maria Kaczyńska (ur. 8 czerwca 1907 w Przasnyszu, zm. 17 grudnia 1942 w Przasnyszu) – pocztowiec, nauczycielka tajnego nauczania, członek ZWZ-AK.
Życiorys.
Pochodziła z rodziny rolniczej. Była córką Ignacego i Konstancji Kaczyńskich. Absolwentka Gimnazjum Koedukacyjnego w Przasnyszu (matura 1928). Studiowała polonistykę na Uniwersytecie Warszawskim. Była pracownikiem poczt w powiecie przasnyskim i Piotrkowie Trybunalskim, udzielała korepetycji.
W czasie okupacji hitlerowskiej zajmowała się tajnym nauczaniem młodzieży. Kierowała komórką Biura Informacji i Propagandy w Obwodzie AK. Aresztowana 22 sierpnia 1942. Więziona była w Płocku. 13 listopada 1942 przewieziona została do niemieckiego obozu koncentracyjnego Soldau (KL) w Działdowie, tam sądzona i skazana 4 grudnia 1942 na karę śmierci. Powieszona w publicznej egzekucji na rynku przasnyskim 17 grudnia 1942. Razem z nią zginęli: Marian Arct „Luty”, Zenon Kiembrowski „Konrad”, Władysław Otłowski „Woyna” i Edmund Zdanowski „Max”.
Spoczywa w zbiorowym grobie na cmentarzu parafialnym w Przasnyszu. 9 maja 1972 w miejscu straceń na przasnyskim rynku odsłonięto granitowy pomnik z tablicą upamiętniającą 5 powieszonych członków sztabu ZWZ-AK.
Pozostawiła pamiętnik spisany w latach 1926-1933 (rękopis w zbiorach rodziny autorki).

</doc>
<doc id="1170305" url="https://pl.wikipedia.org/wiki?curid=1170305" title="Szmuel haLevi Wozner">
Szmuel haLevi Wozner



</doc>
<doc id="1170309" url="https://pl.wikipedia.org/wiki?curid=1170309" title="Korostysziw">
Korostysziw



</doc>
<doc id="1170318" url="https://pl.wikipedia.org/wiki?curid=1170318" title="Lině">
Lině



</doc>
<doc id="1170319" url="https://pl.wikipedia.org/wiki?curid=1170319" title="Władysław Grzędzielski (dziennikarz)">
Władysław Grzędzielski (dziennikarz)

Władysław Grzędzielski (ur. 21 października 1920 r. w Sandomierzu, zm. 5 grudnia 2007 r., w Warszawie) – polski dyplomata, dziennikarz i publicysta, kolekcjoner dzieł sztuki, sekretarz Polskiej Misji w UNESCO oraz Związku Dziennikarzy Polskich. 
Był synem Eugeniusza i Władysławy z d. Lewicka.
Był absolwentem Ecole de Sciences Politiques w Paryżu. Sekretarz i attaché kulturalny Ambasady RP w Paryżu. Publikował w czasopismach polskich i zagranicznych. 
W latach 1951-1976 współpracował z bezpieką jako TW „Marek”.

</doc>
<doc id="1170320" url="https://pl.wikipedia.org/wiki?curid=1170320" title="Teraz pieniądz w cenie">
Teraz pieniądz w cenie

Teraz pieniądz w cenie – debiutancki album studyjny polskiej grupy muzycznej TPWC, sygnowany jako Sokół feat. Pono. Wydawnictwo ukazało się 14 grudnia 2007 roku nakładem wytwórni muzycznej Prosto.
Produkcji nagrań podjęli się Marko, Craig Dice, Robson, Brall, Max Cherny, Czarny HIFI, J Cook, Shuko, DJ Menez, Ph7 oraz Robert M. Z kolei wśród gości znaleźli się: Bazyl, Berezin, Cistyhov, Ego, Frenkie, Ill Government, Koff, Komplex, Ligalize, Mih, Orion, Remi, S.A.F., Sharks, Spens, Vladymir, Vova Zi Lwowa, XL Deluxe, Martina, Misiek Koterski, Franek Kimono i Jędker.
Nagrania dotarły do 10. miejsca zestawienia OLiS. W listopadzie 2008 roku płyta uzyskała certyfikat złotej, a w lutym 2023 – dwukrotnie platynowej płyty.
Lista utworów.
Opracowano na podstawie materiału źródłowego.

</doc>
<doc id="1170321" url="https://pl.wikipedia.org/wiki?curid=1170321" title="Mostek H">
Mostek H

Mostek H jest układem elektrycznym umożliwiającym sterowanie kierunkiem działania silników prądu stałego (DC). Są one często używane w robotyce. Dostępne jako układy scalone, mogą też być budowane z oddzielnych części (elementów dyskretnych).
Pojęcie "mostek H" wywodzi się z typowego graficznego odwzorowania układu. Mostek ten jest zbudowany z 4 styków (elementy półprzewodnikowe często tranzystory MOSFET lub IGBT, bądź mechaniczne). Kiedy styki S1 i S4 są zamknięte, a S2 i S3 otwarte, do silnika będzie doprowadzone napięcie i zacznie się on obracać. Poprzez otwarcie styków S1 i S4 oraz zamknięcie S2 i S3 zmieniamy kierunek przepływu prądu, tym samym zmieniając kierunek obrotu wirnika.

</doc>
<doc id="1170322" url="https://pl.wikipedia.org/wiki?curid=1170322" title="Kazimierz Rakowski">
Kazimierz Rakowski

Kazimierz Rakowski ps. „Vester” (ur. 3 kwietnia 1874 w Piotrkowie, zm. 1952) – redaktor, publicysta, historyk, pisarz, śląski polityk, poseł na Sejm Śląski (1922–1929) i jego wicemarszałek w latach 1922–1924.
Życiorys.
W latach 1919–1921 sprawował funkcję delegata RP ds. Śląska przy Radzie Ambasadorów. W tym okresie nabył majątek w Rudzicy koło Pszczyny, gdzie zamieszkał.
W latach 1922–1929 posłował do Sejmu Śląskiego z listy ChD. Do 1924 sprawował urząd wicemarszałka. W 1928 wraz z częścią działaczy chadecji przeszedł na stronę piłsudczyków, dołączając się do NChZP.
Po wojnie zamieszkał we Wrocławiu, gdzie działał w Związku Weteranów Powstań Śląskich. Był członkiem Zarządu Wojewódzkiego Stronnictwa Pracy.

</doc>
<doc id="1170323" url="https://pl.wikipedia.org/wiki?curid=1170323" title="Obłaziec">
Obłaziec

Obłaziec – jedna z 7 jednostek pomocniczych miasta Wisły, osiedle nr 2, najbardziej na północ wysunięta część miasta Wisły, ściśnięta w wąskim, przełomowym odcinku doliny rzeki Wisły, ograniczonym od zachodu zboczami Krzywego i Wielkiej Czantorii, a od wschodu stokami Bukowej i Obory. W najwęższym miejscu między Krzywym a Oborą (zwaną również "Obłaźcem") szerokość doliny, którą biegną szosa i linia kolejowa, wynosi zaledwie 200 m.
Nazwa "Obłaziec" jako nazwa potoku występuje w zapiskach już w 1615 r. Pochodzi od słowa „obłaz”, oznaczającego tu "obejście stromym stokiem górskim niedostępnego odcinka doliny".
W dniu 11 lipca 1929 roku został otwarty górski szlak kolejowy do Wisły. W miejscowości zlokalizowano przystanek kolejowy. Na lewym brzegu rzeki Wisły, tuż na północ od dolinki potoku Gahura, wielki kamieniołom, w którym eksploatuje się gruboławicowe piaskowce dolnych warstw godulskich. We wschodniej części znajduje się dawna wieś zarębna Tokarnia.
Z Obłaźca biegną zielone znaki szlaku turystycznego na Orłową w pasemku Równicy.

</doc>
<doc id="1170324" url="https://pl.wikipedia.org/wiki?curid=1170324" title="Historia Minnesoty">
Historia Minnesoty

Historia Minnesoty
Stan Minnesota powstał ze wschodnich obszarów Terytorium Minnesoty, gdy 11 maja 1858 roku został przyłączony do USA jako 32. stan.
Przed przybyciem europejskich kolonistów, Minnesotę zamieszkiwali Odżibwejowie, Dakotowie i inne plemiona indiańskie. Pierwszymi Europejczykami byli francuscy handlarze futrami, którzy przybyli w 1600 r. Później w tym wieku Odżibwejowie rozpoczęli migrację na zachód, prowokując napięcia z Dakotami. Odkrywcy, między innymi tacy jak Daniel Greysolon, Sieur du Lhut, ksiądz Louis Hennepin, Jonathan Carver, Henry Schoolcraft i Joseph Nicollet, skartografowali stan.
Część Minnesoty na wschód od Missisipi została przyłączona do USA po wojnie o niepodległość Stanów Zjednoczonych wraz z podpisaniem pokoju wersalskiego w 1783 r. Obszar na zachodzie został nabyty wraz z Terytorium Luizjany, jednak część doliny rzeki Red River był kwestią sporną aż do Konwencji z 1818 r. W 1805 r. płk. Zebulon Pike wytargował od Indian tereny w zlewisku rzek Minnesota i Missisipi. Fort Snelling powstał w latach 1819–1825. Żołnierze zbudowali nad wodospadem "Saint Anthony" pierwszą w okolicy infrastrukturę przemysłową napędzaną przez wodę, a młyn zbożowy oraz tartak stały się bodźcem dla powstania i rozwoju Minneapolis. Tymczasem w pobliżu fortu zaczęli osiedlać się urzędnicy, dzicy lokatorzy i krajoznawcy. W 1839 r. armia wymusiła na nich przeprowadzkę w dół rzeki, gdzie osiedlili się i stworzyli Saint Paul. Terytorium Minnesoty zostało utworzone 3 marca 1858. Tysiące ludzi przybyło by budować farmy i wycinać lasy. Dnia 11 maja 1858 Minnesota stała się 32. stanem Stanów Zjednoczonych.
Traktat pomiędzy białymi osadnikami a Siuksami oraz Odżibwejami stopniowo narzuciły Indianom porzucenie ich ziem na rzecz mniejszych rezerwatów. Pogarszające się warunki Siuksów doprowadziły do wybuchu w 1862 r. powstania Dakotów. Rezultatem sześciotygodniowej wojny była egzekucja 38 Indian – największa masowa egzekucja w historii USA – oraz zesłanie większości z pozostałych Siuksów do rezerwatu "Crow Creek" NA Terytorium Dakoty.
Wycinanie lasów oraz rolnictwo było podstawą wczesnej gospodarki w stanie. Tartaki przy wodospadzie Saint Anthony i ośrodki drwali, takie jak: Pine City, Marine on St. Croix, Stillwater czy Winona, przetwarzały olbrzymie ilości budulca. Miasta te, jako położone nad rzekami, miały idealne warunki transportowe. W późniejszych latach wodospad Saint Anthony zaczęto wykorzystywać jako źródło energii dla młyna wodnego. Innowacje miejscowych młynarzy doprowadziły do wyprodukowania „patentowej” mąki Minnesota, która górowała ceną prawie dwukrotnie nad zwykłą mąką, którą zastępowała. W 1900 r. młyny w Minnesocie, którym przewodziły kompanie "Pillsbury" i "Washburn-Crosby Company" (poprzednik "General Mills"), przetwarzały 14,1% krajowego zboża.
Wydobycie rud żelaza rozpoczęto wraz z odkryciem rud żelaza w pasmach Mesabi i Vermilion w latach 80. XIX w. oraz w paśmie Cuyuna na początku XX w. Ruda była przewożona koleją do portów w Two Harbors i Duluth, a następnie przeładowywana na statki i transportowana na wschód przez Wielkie Jeziora.
Rozwój przemysłu i rozkwit produkcji na początku XX w. spowodował przeniesienie się części ludności z obszarów wiejskich do miast. Pomimo tego rolnictwo ciągle dominowało w gospodarce. Gospodarka Minnesoty została ciężko dotknięta przez Wielki kryzys, który doprowadził do spadku zarobków wśród rolników, zwolnień wśród górników i wzburzenia klasy robotniczej. Dodatkowym nieszczęściem, które dotknęło zachodnią Minnesotę i obie Dakoty, była susza w latach 1931–1935. Program „New Deal” umożliwił ożywienie gospodarcze. Roboty publiczne i inne programy naprawcze w stanie zakładały pewne prace dla Indian w ich rezerwatach, a Ustawa o reorganizacji Indian z 1934 r. umożliwiła plemionom zorganizowanie własnych władz samorządowych. Dało to Indianom ważny głos w decydowaniu o sprawach stanu oraz promowało większą tolerancję dla obrzędów plemiennych, ponieważ ceremonie religijne oraz język nie był już dłużej tłumiony.
Po II wojnie światowej wzrost gospodarczy nabrał tempa. Nowe technologie zwiększyły wydajność w rolnictwie, poprzez automatyzację podajników dla trzody i bydła, dojarek na farmach-mleczarniach i hodowlę kurczaków w wielkich budynkach. Uprawy stały się bardziej wyspecjalizowane dzięki hybrydom kukurydzy i pszenicy, oraz coraz popularniejszemu użyciu maszyn rolniczych, takich jak traktor czy kombajn. Profesor Norman Borlaug z Uniwersytetu Minnesoty wniósł własny wkład w ten rozwój, część zielonej rewolucji. Przyspieszony proces suburbanizacji spowodowany był przez powojenny wzrost popytu na mieszkania i wygodnemu transportowi. Wzrosła mobilność, a następnie możliwości tworzenia bardziej specjalistycznych miejsc pracy.
Po wojnie Minnesota stała się centrum technologicznym. Firma "Engineering Research Associates" została założona w 1946 r. w celu produkcji komputerów dla United States Navy. Po późniejszym połączeniu z Remington Rand, powstało Sperry Corporation. William Norris opuścił Sperry w 1957 r. i utworzył Control Data Corporation (CDC) produkujące superkomputery. Nieco później powstało Cray Inc., gdy Seymour Cray opuścił CDC, aby stworzyć własne przedsiębiorstwo.

</doc>
<doc id="1170327" url="https://pl.wikipedia.org/wiki?curid=1170327" title="Kałyniwka">
Kałyniwka



</doc>
<doc id="1170329" url="https://pl.wikipedia.org/wiki?curid=1170329" title="Zbigniew Bąk">
Zbigniew Bąk

Zbigniew Bąk herbu Zadora (zm. ok. 1472) – dyplomata, kasztelan małogoski, kasztelan rozprzański.
Życiorys.
Pochodził z rodu Zadorów, którego przodkowie siedzieli nad Pilicą, co najmniej od czasów Leszka Białego. Król Władysław Łokietek nadał im Brzezie w ziemi krakowskiej zaś król Kazimierz Wielki zapisał im w testamencie królewszczyznę Włodzisław (obecnie Wodzisław). Zdorowie należeli do wpływowej możnowładczej rodziny biorącej żywy udział w działalności publicznej.
Zbigniew był synem Zbigniewa Bąka z Góry i Katarzyny z Trzycierza. Zbigniew Zbigniewowic został przeznaczony do kariery świeckiej. O jego wykształceniu nic nie wiemy. Zapewne, jak inni synowie możnowładców, kształcił się w rycerskim rzemiośle. Brał udział w wyprawie przeciwko Turcji w roku 1443. W bitwie pod Warną już nie uczestniczył. Brał udział w wojnie trzynastoletniej z Krzyżakami. Podjął rokowania z załogą Chojnic, ale nie udało mu się doprowadzić do zajęcia miasta. Od wielkiego mistrza Ludwiga von Erlichshausena uzyskał glejty dla Jana Bażyńskiego reprezantującego stany pruskie. Za oddane królowi Kazimierzowi Jagiellończykowi usługi otrzymał w roku 1462 kasztelanię małogoską. Powrócił do służby w dyplomacji. W roku 1465 posłował do króla czeskiego Jerzego z Podiebradów w związku ze sporem o ziemię rawską, gostymińską i bełską, po zmarłych książętach mazowieckich, między królem polskim a Konradem IX Czarnym, księciem oleśnickim i kozietulskim. Latem 1466 roku brał udział w ostatniej już podczas wojny trzynastoletniej wyprawie przeciwko Krzyżakom. Pieczęć Zbigniewa Bąka znajduje się wśród 114 pieczęci na akcie II pokoju toruńskiego z datą 19 października 1466 roku. Posłował do Pragi aby wyjaśnić przyczyny zbójnickiego splądrowania Częstochowy przez Ścibora Towaczowskiego z Czimburka. Po powrocie otrzymał urząd kasztelana rozpierskiego. Ostatnią misją dyplomatyczną było poselstwo na dwór Fryderyka II, elektora brandenburskiego. Chodziło o sukcesję szczecińską, o która z elektorem brandenburskim konkurowała Zofia, żona księcia słupskiego Eryka II (jedyne w historii dynastii małżeństwo dwojga Gryfitów). Misja ta zakończyła się zawarciem rozejmu. Po wykonaniu misji wrócił do kasztelanii rozpierskiej, która po latach znowu wróciła do Zadorów (po śmierci Hinczki z Rogowa kasztelanem rozpierskim został jego ojciec też Zbigniew i tym samym znalazł się w Radzie Koronnej). Ostatnia wzmianka o Zbigniewie Bąku, jako o osobie żyjącej, pochodzi z 30 maja 1469 roku. Żoną Zbigniewa była Małgorzata z Bnina herbu Łodzia, córka kasztelana gnieźnieńskiego Piotra i jego drugiej żony Elżbiety z Gułtów herbu Grzymała. Z małżeństwa tego pozostały dwie córki: Zuzanna i Małgorzata.

</doc>
<doc id="1170331" url="https://pl.wikipedia.org/wiki?curid=1170331" title="Radomyszl">
Radomyszl



</doc>
<doc id="1170332" url="https://pl.wikipedia.org/wiki?curid=1170332" title="Divinity (album)">
Divinity (album)

Divinity – drugi album fińskiego zespołu powermetalowego Altaria, wydany w maju 2004 roku przez wytwórnię Metal Heaven.

</doc>
<doc id="1170338" url="https://pl.wikipedia.org/wiki?curid=1170338" title="Prawne formy działania administracji">
Prawne formy działania administracji

Prawne formy działania administracji – prawnie określony typ konkretnej czynności organu administracji publicznej
Podstawowe formy działania administracji publicznej to:
__ZESPISEM__
Działalność administracji publicznej.
Działalność administracji publicznej można podzielić na dwie sfery, na sferę zewnętrzną i na sferę wewnętrzną.
Sfera zewnętrzna działalności administracji obejmuje działania w stosunku do podmiotów niepodporządkowanych organizacyjną, służbową podległością danemu organowi administracji. Jest to sfera stosunków z obywatelami, organizacjami społecznymi, samorządowymi itp., a także z jednostkami państwowymi i niepaństwowymi nie podlegającymi danemu organowi.
Sfera wewnętrzna działalności administracji to stosunki prawne z organami, jednostkami organizacyjnymi, jak również z pracownikami bezpośrednio służbowo podporządkowanymi danemu organowi.
Rodzaje działań administracji można podzielić na działania władcze i działania niewładcze.
Działania władcze to akty administracyjne i akty normatywne. Organ administracyjny jednostronnie rozstrzyga o pozycji obywatela lub innego podmiotu, który musi podporządkować się woli organu, gdyż ten w razie nieposłuszeństwa dysponuje środkami przymusu.
Działania niewładcze stawiają obywatela lub inny podmiot na równi z organem administracji, który nie zajmuje już pozycji dominującej.
Akty normatywne.
Akty normatywne to władcze rozstrzygnięcia organu władzy publicznej – władzy wykonawczej, zawierające normy postępowania skierowane do ogólnie wskazanego adresata w sytuacji abstrakcyjnej. Akty te nie wskazują adresata imiennie, podają cechy, w przypadku zaistnienia których każda osoba staje się adresatem aktu.
Przykładowe nazwy aktów normatywnych organów administracji: rozporządzenie, zarządzenie, uchwała, zarządzenie porządkowe, rozporządzenie porządkowe; trzeba jednak zaznaczyć, że nie każdy akt tak nazwany jest aktem normatywnym administracji.
Akty administracyjne.
Akty administracyjne to podstawowa forma działania administracji. Są to oparte na przepisach prawa administracyjnego władcze, jednostronne oświadczenia woli organu administracji publicznej, a ich wykonanie zagwarantowane jest siłą przymusu państwowego. Akty administracyjne określają sytuację konkretnie wskazanego adresata w konkretnej, indywidualnie oznaczonej sprawie (tzw. podwójna konkretność aktu administracyjnego).
Rodzaje aktów administracyjnych:
Ugody.
Ugoda to pisemne porozumienie między stronami postępowania administracyjnego. Może być zawarte przed organem administracji publicznej, przed którym toczy się postępowanie w pierwszej instancji lub postępowanie odwoławcze. Ugoda poprzedzona jest zgodnym oświadczeniem stron o zamiarze jej zawarcia, ma przyczynić się do przyspieszenia i uproszczenia postępowania administracyjnego. Organ administracji uczestniczy w ugodzie poprzez sprawdzenie prawidłowości zawartego pomiędzy stronami porozumienia, a następnie zatwierdzenia go. Bez zatwierdzenia ugoda nie ma mocy prawnej. Ugodę sporządza się w formie pisemnej. Powinna ona zawierać: oznaczenie organu, przed którym została zawarta, datę sporządzenia, oznaczenie stron, przedmiot i treść ugody, wzmiankę o jej odczytaniu i przyjęciu, podpisy stron oraz podpis pracownika administracji publicznej, upoważnionego do sporządzenia ugody.
Porozumienia administracyjne.
Porozumienie to nie władcza forma działania administracji. Zawierane jest między podmiotami niepowiązanymi organizacyjną lub służbową podległością. Stronami porozumienia mogą być wszystkie podmioty prawa administracyjnego. Są nimi najczęściej gminy i inne jednostki samorządowe, organy administracji rządowej, inne jednostki organizacyjne wyposażone w osobowość prawną lub nie. Stosunki te cechuje równość stron. Jednak aby porozumienie mogło być nazwane administracyjnym, przynajmniej jedna ze stron musi realizować zadania publiczne. Zobowiązania dotyczące realizacji zadań ze sfery publicznej są właśnie przedmiotem porozumienia. Zadania te mogą być wykonywane wspólnie lub zostać przekazane, przeniesione z jednej jednostki administracji publicznej na drugą. Porozumienia mogą być zawarte tylko w takiej sferze, w której dany organ, jednostka jest samodzielna. Porozumienia mają charakter wiążący.
Czynności cywilnoprawne.
Wyżej omówione formy działania administracji publicznej regulowane są przepisami prawa administracyjnego, niektóre wywołują także obok skutków administracyjnych skutki cywilnoprawne. Organy administracji dokonują również czynności prawnych regulowanych przez Kodeks cywilny. Działalność administracji oparta na prawie cywilnym dotyczy sfery świadczenia usług na rzecz społeczeństwa, zaspokajania jego potrzeb (np. zaopatrywanie w energię, wodę, usuwanie nieczystości, utrzymywanie dróg, mostów, zakładów administracyjnych, budynków będących własnością państwa lub gminy) i pozyskiwania dóbr i usług niezbędnych dla funkcjonowania aparatu administracyjnego (np. oświetlenie i ogrzewanie pomieszczeń, zakup materiałów biurowych, mebli). Świadczenia ze strony administracji można podzielić na odpłatne i nieodpłatne. Świadczenia odpłatne wykonują z reguły przedsiębiorstwa użyteczności publicznej, natomiast świadczenia nieodpłatne wykonują same organy administracji publicznej lub zakłady administracyjne. Organy administracji publicznej mogą działać na gruncie prawa cywilnego tylko w systemie zdecentralizowanym, szczególnie w systemie samorządu terytorialnego; potrzebna jest pewna swoboda w podejmowaniu decyzji, prawo samodzielnego dysponowania majątkiem.
Czynności faktyczne.
Czynności faktyczne to działania czysto fizyczne dokonywane przez organy administracji, takie jak doręczenie, ogłoszenie, zapisanie; w przeciwieństwie do czynności prawnych, gdzie organy muszą rozstrzygnąć lub uregulować określoną sprawę. Z czynnościami faktycznymi łączą się konkretne skutki prawne (np. doręczenie decyzji powoduje rozpoczęcie biegu terminu jej zaskarżenia). Kształtują stosunki prawne poprzez fakty, a nie poprzez normy postępowania. Przepisy kodeksu postępowania administracyjnego nie mają zastosowania do czynności faktycznych, nie oznacza to jednak, że są dokonywane bez podstawy prawnej. Wyodrębniamy dwa rodzaje działań w grupie czynności faktycznych: działania społeczno-organizacyjne i czynności materialno-techniczne. Jako przykład tych pierwszych możemy podać: urządzanie prelekcji i zebrań, wywieszanie plakatów, apelowanie do obywateli lub ich grup. Są to działania niewładcze i może ich dokonywać każda organizacja społeczna. Stosowanie środków przymusu za niepodporządkowanie się działaniom społeczno-organizacyjnym jest niedopuszczalne. Czynności materialno-techniczne mają wyraźną podstawę prawną, upoważnienie mające postać aktu normatywnego albo aktu administracyjnego i wywołują konkretne skutki prawne. Obywatele muszą się im podporządkować, a prawnym obowiązkiem organów administracji jest współudział w tych czynnościach. Czynności materialno-techniczne można podzielić na wewnętrzne (sfera wewnętrzna działalności administracji, wykonywanie poleceń służbowych) i zewnętrzne (działania skierowane przez organ administracji na zewnątrz do adresatów niepodporządkowanych służbowo ani organizacyjnie danemu organowi). Podstawą prawną czynności materialno-technicznych wewnętrznych jest prawo wewnętrzne, np. przepisy dotyczące organizacji wewnętrznej urzędów, natomiast czynności materialno-technicznych zewnętrznych akty normatywne albo akty administracyjne.

</doc>
<doc id="1170340" url="https://pl.wikipedia.org/wiki?curid=1170340" title="Powielacz fotoelektronowy">
Powielacz fotoelektronowy



</doc>
<doc id="1170341" url="https://pl.wikipedia.org/wiki?curid=1170341" title="Rżyszcziw">
Rżyszcziw



</doc>
<doc id="1170342" url="https://pl.wikipedia.org/wiki?curid=1170342" title="Sokyrjany">
Sokyrjany



</doc>
<doc id="1170343" url="https://pl.wikipedia.org/wiki?curid=1170343" title="Puchacz wirginijski">
Puchacz wirginijski

Puchacz wirginijski ("Bubo virginianus") – gatunek dużego ptaka z rodziny puszczykowatych (Strigidae), zamieszkujący Amerykę Północną i Południową. Teren lęgowy sięga od północnej granicy lasu na Alasce i w Kanadzie, przez Stany Zjednoczone, Meksyk, kraje Ameryki Centralnej. W Ameryce Południowej występuje na terytorium wszystkich państw.
Występowanie.
Puchacz wirginijski zamieszkuje zależnie od podgatunku:
Środowisko.
Lasy liściaste, mieszane i iglaste. Przebywa w zwartych drzewostanach, zagajnikach, małych laskach, dużych parkach miejskich.
Pożywienie.
Poluje na małe i średnie ssaki (np. szczury, króliki i skunksy) i ptaki (np. inne sowy, krukowate, kaczki) oraz czasami na gady, płazy i duże owady.
Status.
IUCN uznaje puchacza wirginijskiego za gatunek najmniejszej troski (LC, "Least Concern"). Trend liczebności populacji uznawany jest za stabilny. IUCN od 2014 roku uznaje puchacza magellańskiego ("B. (v.) magellanicus") za odrębny gatunek, również zalicza go do kategorii najmniejszej troski.

</doc>
<doc id="1170344" url="https://pl.wikipedia.org/wiki?curid=1170344" title="Franciszek Roguszczak">
Franciszek Roguszczak

Franciszek Roguszczak (ur. 11 listopada 1880 w Górze, zm. 21, lub 27 listopada 1941 w Krakowie) – śląski działacz polityczny, założyciel Narodowej Partii Robotniczej na Śląsku, poseł na Sejm Śląski i Sejm RP w latach 1922–1935.
Życiorys.
W młodości wyemigrował do Westfalii, gdzie działał w polskich towarzystwach i organizacjach związkowych (ZZP). W 1918 wyjechał na Górny Śląsk, był m.in. radnym w Katowicach, członkiem rady ZZP, współtworzył NSR i NPR na Śląsku.
Podjął współpracę z Polskim Komitetem Plebiscytowym. Uczestniczył w III powstaniu śląskim. Po podziale Śląska w 1922 sprawował funkcję szefa NPR w okręgu katowickim. W 1930 przez krótki okres posłował do Sejmu Śląskiego II kadencji, wybrano go wówczas wicemarszałkiem izby z ramienia NPR. Nie dostał się do Sejmu Śląskiego III kadencji, po raz kolejny mandat objął po zrzeczeniu się go przez posła Jana Szulika.
W 1922 wybrano go na posła do Sejmu, był wiceprzewodniczącym KP NPR, a od 1927 przewodniczącym. Mandat posła sprawował również w II i III kadencji Sejmu RP (do 1935). Po 1935 wycofał się z aktywnej działalności politycznej. W czasie wojny przebywał w Małopolsce, gdzie zmarł.

</doc>
<doc id="1170346" url="https://pl.wikipedia.org/wiki?curid=1170346" title="Juan Simón">
Juan Simón

Juan Ernesto Simón (ur. 2 marca 1960 w Rosario), były argentyński piłkarz, środkowy obrońca. Srebrny medalista MŚ 90.
Karierę zaczynał w Newell’s Old Boys z rodzinnego miasta Rosario. W 1983 wyjechał do Francji, gdzie był piłkarzem AS Monaco (1983-1986) i RC Strasbourg (1986-1988). Po powrocie do ojczyzny podpisał kontrakt z Boca Juniors. W klubie tym grał przez 6 lat (do 1994) i był to najlepszy okres w jego karierze. Z Boca wywalczył m.in. tytuł mistrza kraju w 1992.
W 1979 został mistrzem świata do lat 20. W dorosłej reprezentacji debiutował już w 1980, jednak w reprezentacyjnej koszulce ponownie zagrał dopiero pod koniec dekady. Znalazł się w składzie na MŚ 90, w turnieju wystąpił we wszystkich meczach Argentyny. Łącznie zagrał w 13 reprezentacyjnych spotkaniach.

</doc>
<doc id="1170347" url="https://pl.wikipedia.org/wiki?curid=1170347" title="Kierunki lotów Lufthansy">
Kierunki lotów Lufthansy

Lista portów lotniczych, do których lata Lufthansa oraz jej partnerzy.

</doc>
<doc id="1170348" url="https://pl.wikipedia.org/wiki?curid=1170348" title="Juan Simon">
Juan Simon



</doc>
<doc id="1170350" url="https://pl.wikipedia.org/wiki?curid=1170350" title="Wasylkiw">
Wasylkiw



</doc>
<doc id="1170351" url="https://pl.wikipedia.org/wiki?curid=1170351" title="The Fallen Empire">
The Fallen Empire

The Fallen Empire – trzeci album fińskiego zespołu powermetalowego Altaria, wydany w marcu 2006 roku przez wytwórnię Metal Heaven.

</doc>
<doc id="1170354" url="https://pl.wikipedia.org/wiki?curid=1170354" title="Zińkiw">
Zińkiw



</doc>
<doc id="1170355" url="https://pl.wikipedia.org/wiki?curid=1170355" title="Pointmatch">
Pointmatch



</doc>
<doc id="1170356" url="https://pl.wikipedia.org/wiki?curid=1170356" title="Alojzy Kot">
Alojzy Kot

Alojzy Kot (ur. 28 maja 1881 w Bytomiu, zm. 16 września 1939 w Podhajcach na Ukrainie) – śląski działacz polityczny.
Życiorys.
Na początku lat 20. był przewodniczącym zespołu związków górników w Katowicach. 2 maja 1923 został odznaczony Krzyżem Kawalerskim Orderu Odrodzenia Polski.
Był posłem na Sejm Śląski i jego wicemarszałkiem w latach 1935–1939, posłem na Sejm I i II kadencji w II RP.
Posłem na Sejm RP był latach 1924–1930 z listy Narodowej Partii Robotniczej. W 1935 wybrano go posłem na Sejm Śląski z rekomendacji sanacji, został wiceprzewodniczącym izby.

</doc>
<doc id="1170362" url="https://pl.wikipedia.org/wiki?curid=1170362" title="Gloria Stuart">
Gloria Stuart

Gloria Stuart, właściwie Gloria Frances Stewart (ur. 4 lipca 1910 w Santa Monica, zm. 26 września 2010 w Los Angeles) – amerykańska aktorka filmowa i teatralna.
Życiorys.
Studiowała na Uniwersytecie Kalifornijskim w Berkeley. W roku 1932 podpisała kontrakt z Universal Studios, później z 20th Century Fox, dzięki czemu do końca dekady na jej koncie znajdowało się ponad czterdzieści ról m.in. w filmach: "Roman Scandals" (1933), "Niewidzialny człowiek" (1933), "Pocałunek przed lustrem" (1933) czy "Poszukiwaczki złota" (1935). W latach czterdziestych zajmowała się pracą w Screen Actors Guild oraz rozwijaniem talentu malarskiego. Do aktorstwa wróciła w 1975 rolą w filmie TV "The Legend of Lizzie Borden". Natomiast jej powrotem na duży ekran był film "Mój najlepszy rok" z 1982 roku.
W roku 1997 wystąpiła w produkcji "Titanic", grając sędziwą Rose Dawson Calvert, główną bohaterkę (którą jako młodą kobietę odtwarzała Kate Winslet). Rola ta przyniosła jej nominację do Oscara w kategorii najlepsza aktorka w roli drugoplanowej.
W wieku 70 lat zachorowała na raka piersi. Przeszła chirurgiczny zabieg usunięcia guza piersi oraz radioterapię. Leczenie zakończyło się całkowitym sukcesem. Od osiągnięcia pełnoletniości paliła papierosy. W wieku 94 lat zdiagnozowano u niej raka krtani. Przechodziła radioterapię, jednak mimo niepomyślnych efektów jej stan zdrowia był dość dobry. Gloria Stuart ze względu na swoje pogarszające się zdrowie powoli i stopniowo przestała grać w filmach. Zmarła w wieku 100 lat z powodu raka płuc oraz niewydolności oddechowej. Została skremowana, a jej prochy przekazano rodzinie.
Życie prywatne.
Była dwukrotnie zamężna – jej mężami byli Blair Gordon Newell (1930–1934) i Arthur Sheekman (1934–1978; do jego śmierci, na zawał serca).

</doc>
<doc id="1170363" url="https://pl.wikipedia.org/wiki?curid=1170363" title="Michele De Nadai">
Michele De Nadai

Michele De Nadai (ur. 8 września 1954 w Mediolanie) – piłkarz włoski grający na pozycji środkowego obrońcy lub defensywnego pomocnika.
Życiorys.
De Nadai pochodzi z Mediolanu. Piłkarskie treningi rozpoczął w tamtejszym A.C. Milan. W sezonie 1972/1973 włączono go do kadry pierwszej drużyny. Trener Nereo Rocco nie pozwolił jednak młodemu zawodnikowi zadebiutować w Serie A i Michele został na 2 lata wypożyczony do Calcio Lecco 1912, w barwach którego występował w Serie C. Do Milanu De Nadai wrócił w 1975 roku. 2 maja 1976 wystąpił w swoim pierwszym meczu w Serie A. Milan wygrał z Ceseną 2:1, Michele zdobył jedną z bramek, ale był to jego jedyny mecz w sezonie 1975/1976. Latem odszedł do Monzy, w której przez rok grał w Serie B, ale do pierwszej ligi powrócił już rok później, gdy podpisał kontrakt z zespołem AS Roma. W zespole „giallorossich” miał pewne miejsce w składzie grając na lewej pomocy. W 1980 osiągnął swój pierwszy sukces w karierze, jakim było zdobycie Pucharu Włoch. W sezonie 1980/1981 usiadł na ławce rezerwowych, ale ponownie wywalczył krajowy puchar, a także wicemistrzostwo Włoch. Latem odszedł do lokalnego rywala Romy, S.S. Lazio. W zespole „biancocelestich” występował w Serie B, ale w 1983 roku pomógł w powrocie do Serie A. W sezonie 1983/1984 grał w AC Pistoiese, a następnie trafił do Salernitany, w której spędził 2 lata i w 1986 roku zakończył sportową karierę.

</doc>
<doc id="1170364" url="https://pl.wikipedia.org/wiki?curid=1170364" title="Przegonia">
Przegonia

Przegonia (niem. "Heidekrug") – osada w Polsce położona w województwie zachodniopomorskim, w powiecie białogardzkim, w gminie Białogard. W latach 1975–1998 osada należała do województwa koszalińskiego. W roku 2007 osada liczyła 107 mieszkańców. Osada wchodzi w skład sołectwa Byszyno.
Geografia.
Osada leży ok. 1 km na wschód od Byszyna, przy drodze wojewódzkiej nr 163, ok. 1,5 km od jeziora Rybackiego. W okolicy występują torfowiska wysokie.
Zabytki i ciekawe miejsca.
Obok stacji "Auto Gaz ELBO" znajduje się stary młyn.
Przyroda.
W lesie znajdują się stanowiska sowy.
Gospodarka.
Jest tutaj również zajazd oraz parking. 
Komunikacja.
W osadzie znajduje się przystanek komunikacji autobusowej.

</doc>
<doc id="1170365" url="https://pl.wikipedia.org/wiki?curid=1170365" title="Hrabstwo Kittson">
Hrabstwo Kittson

Hrabstwo Kittson ze stolicą w Hallock znajduje się w północno-zachodniej części stanu Minnesota, USA. Według danych z roku 2005 zamieszkuje je 4792 mieszkańców, z czego 98,09% stanowią biali. Nazwa hrabstwa pochodzi od nazwiska jednego z pierwszych pionierów w tej okolicy, Normana Kittsona.
Warunki naturalne.
Hrabstwo zajmuje obszar 2858 km² (1104 mi²), z czego 2841 km² (1097 mi²) to lądy, a 17 km² (7 mi²) wody. Graniczy z 4 innymi hrabstwami oraz 1 prowincją w Kanadzie:
Demografia.
Według spisu z 2000 roku hrabstwo zamieszkuje 5285 osób, które tworzą 2167 gospodarstw domowych oraz 1447 rodzin. Gęstość zaludnienia wynosi 2 osoby/km². Na terenie hrabstwa jest 2719 budynków mieszkalnych o częstości występowania wynoszącej 1 budynek/km². Hrabstwo zamieszkuje 98,09% ludności białej, 0,15% ludności czarnej, 0,26% rdzennych mieszkańców Ameryki, 0,25% Azjatów, 0,38% ludności innej rasy oraz 0,87% ludności wywodzącej się z dwóch lub więcej ras, 1,27% ludności to Hiszpanie, Latynosi lub inni. Pochodzenia norweskiego jest 30,1% mieszkańców, 25,7% szwedzkiego, 13,7% niemieckiego, a 6,6% polskiego.
W hrabstwie znajduje się 2167 gospodarstw domowych, w których 29,2% stanowią dzieci poniżej 18. roku życia mieszkający z rodzicami, 57,4% małżeństwa mieszkające wspólnie, 6% stanowią samotne matki oraz 33,2% to osoby nie posiadające rodziny. 30,5% wszystkich gospodarstw domowych składa się z jednej osoby oraz 16,3% żyję samotnie i jest powyżej 65. roku życia. Średnia wielkość gospodarstwa domowego wynosi 2,37 osoby, a rodziny 2,96 osoby.
Przedział wiekowy populacji hrabstwa kształtuje się następująco: 25,1% osób poniżej 18. roku życia, 5,5% pomiędzy 18. a 24. rokiem życia, 23,7% pomiędzy 25. a 44. rokiem życia, 24,2% pomiędzy 45. a 64. rokiem życia oraz 21,6% osób powyżej 65. roku życia. Średni wiek populacji wynosi 42 lata. Na każde 100 kobiet przypada 98,4 mężczyzn. Na każde 100 kobiet powyżej 18. roku życia przypada 98,6 mężczyzn.
Średni dochód dla gospodarstwa domowego wynosi 32 515 dolarów, a średni dochód dla rodziny wynosi 40 072 dolarów. Mężczyźni osiągają średni dochód w wysokości 30 240 dolarów, a kobiety 21 320 dolarów. Średni dochód na osobę w hrabstwie wynosi 16 525 dolarów. Około 8% rodzin oraz 10,2% ludności żyje poniżej minimum socjalnego, z tego 11,3% poniżej 18 roku życia oraz 10,4% powyżej 65. roku życia.

</doc>
<doc id="1170366" url="https://pl.wikipedia.org/wiki?curid=1170366" title="Michał Rogacki">
Michał Rogacki

Michał Rogacki, pseud. Miś (ur. 10 grudnia 1971 roku), autor i kompozytor piosenek. Występował w kabaretach Afera, Rower i Gzik. Wraz z zespołem Street Band występował na poznańskim Starym Rynku oraz ulicach włoskiej Ferrary. Laureat nagrody im. Jonasza Kofty podczas 23. Finału Ogólnopolskiego Przeglądu Piosenki Autorskiej. Laureat 42. Studenckiego Festiwalu Piosenki w Krakowie.

</doc>
<doc id="1170368" url="https://pl.wikipedia.org/wiki?curid=1170368" title="Jawornik (Wisła)">
Jawornik (Wisła)

Jawornik – dawniej góralskie osiedle o rozproszonej zabudowie, obecnie intensywnie rozbudowująca się dzielnica wypoczynkowa w północnej części miasta Wisły, wzdłuż doliny potoku Jawornik i na otaczających ją zboczach. Jest to również jedna z 7 jednostek pomocniczych miasta Wisła, osiedle nr 3.
Pomimo że pierwsze wille i pensjonaty zaczęły w Jaworniku powstawać już w dwudziestoleciu międzywojennym, jeszcze w latach 60. XX w. była to jedna z najbardziej zacisznych dolin w Wiśle. W latach 70. powstał tu duży dom wczasowy Wawel – przez lata najnowocześniejszy ośrodek wypoczynkowy w Wiśle (obecnie odremontowana część hotelu Stok). Obok hotelu Stok działa tu wiele mniejszych hoteli, pensjonatów, gospodarstwa agroturystyczne itp., a także restauracje, bary, kawiarnie. Jawornik ma komunikację autobusową PKS z centrum Wisły.
W zamknięciu doliny, na stokach Soszowa Wielkiego, działa Stacja Narciarska Soszów z wyciągiem krzesełkowym i kilkoma wyciągami orczykowymi (w tym jeden z niewielu w kraju: wyciąg o linii łamanej); przy dolnej stacji znajduje się schronisko dla narciarzy.

</doc>
<doc id="1170369" url="https://pl.wikipedia.org/wiki?curid=1170369" title="Pascualina">
Pascualina

Pascualina – seria kalendarzy wydawana od roku 1990 przez firmę Brujo Films.
W kalendarzu znajduje się miejsce na notatki, komiksowa opowieść o dziewczynie piszącej
pamiętnik, adresownik oraz mnóstwo kolorowych naklejek.
W serii ukazały się:
Pascualina wydawana jest m.in. w:

</doc>
<doc id="1170370" url="https://pl.wikipedia.org/wiki?curid=1170370" title="Herb Chyloni">
Herb Chyloni

Herb Chyloni jest przykładem bardzo rzadko występującego w Polsce herbu dzielnicy miasta, która nie miała go w czasach gdy była ona oddzielną miejscowością. Przedstawia "w polu czerwonym błękitna krzywaśń w lewo rozszerzająca się do dołu na niej koło wodne o sześciu dzwonach w kolorze brązowym." Czerwone tło nawiązuje do herbu Gdyni, błękitna krzywaśń symbolizuje rzekę Chylonkę, a koło wodne nawiązuje do młynów wodnych dawnej Chyloni.
Koncepcja powstania herbu dzielnicy rozpoczęła się od ogłoszenia konkursu przez Radę Dzielnicy Chylonia w pierwszym numerze "Przeglądu Chylońskiego", w dniu 30 listopada 1999. Ogłoszenie wyników połączone z wernisażem "Wystawy Herb Chyloni" odbyło się 15 marca 2000 roku w filii nr 18 Miejskiej Biblioteki Publicznej przy ulicy Kartuskiej 20. Kapituła konkursu wybrała na herb Chyloni projekt Jakuba Atamana. Organizatorami i sponsorami wernisażu byli: "Przegląd Chyloński", Stowarzyszenie Popierania Inicjatyw Społecznych, Szkoła Podstawowa nr 10, Gdyńskie Liceum Autorskie oraz agencja reklamowa Kastalia. Fundatorem nagród w konkursie był Aleksander Kuźmin senior – matematyk, informatyk, historyk, oraz heraldyk i sfragistyk, który był również członkiem jury.
Chylonia jest jedyną dzielnicą Gdyni, posiadającą swój oficjalny, zatwierdzony herb.

</doc>
<doc id="1170371" url="https://pl.wikipedia.org/wiki?curid=1170371" title="Witold Antoniewski">
Witold Antoniewski

Witold Antoniewski (ur. 26 kwietnia 1919 w Żytomierzu, zm. 2 grudnia 2007) – polski adwokat, działacz samorządu adwokackiego, major w stanie spoczynku, znawca prawa o ubezpieczeniach społecznych w Polsce. W latach 1986–1992 przewodniczący Komisji do spraw Ofiar Represji Stalinowskich przy Najwyższej Radzie Adwokackiej (NRA).
Życiorys.
Syn Romana i Janiny z domu Piotrowska. Uczestnik kampanii wrześniowej, walczył w obronie Warszawy. W czasie okupacji członek Narodowych Sił Zbrojnych Okręgu I A Warszawa-Miasto. W czasie powstania warszawskiego walczył w 3 kompanii I batalionu „Lecha Żelaznego” Zgrupowania „Chrobry II” I Obwodu „Radwan” Armii Krajowej. Następnie więzień obozów jenieckich. Przebywał w Stalagu 344 Lamsdorf następnie wywieziony do Keiserteinberg.
W latach 1963–1989 członek Zespołu Adwokackiego nr 10 w Warszawie. W latach 1970–1973 Zastępca Rzecznika Dyscyplinarnego przy Okręgowej Radzie Adwokackiej (ORA), w latach 1973–1979 Prezes Wojewódzkiej Komisji Dyscyplinarnej Izby Adwokackiej, w latach 1979–1983 prezes Sądu Dyscyplinarnego przy ORA, w latach 1983–1986 Rzecznik Dyscyplinarny przy ORA, w latach 1986–1989 Rzecznik Dyscyplinarny przy NRA, a w latach 2005–2007 członek Komisji Socjalno-Bytowej przy NRA. Był wykładowcą Komisji Szkolenia Aplikantów Adwokackich. Wieloletni przewodniczący Sądu Koleżeńskiego Związku Inwalidów Wojennych RP.
Został pochowany na Cmentarzu Powązkowskim w Warszawie.

</doc>
<doc id="1170374" url="https://pl.wikipedia.org/wiki?curid=1170374" title="Michał Słowik-Dzwon">
Michał Słowik-Dzwon

Michał Słowik-Dzwon (ur. 18 stycznia 1907 w Szczawnicy, zm. 27 sierpnia 1980 tamże) – polski poeta i dramaturg, amator, samouk, uznawany za najwybitniejszego poetę pienińskiego.
Życiorys.
Ukończył 4 klasy szkoły ludowej, austriackiej, jeszcze w okresie rozbiorów. Z powodów finansowych nie kontynuował nauki szkolnej, natomiast dużo czytał, korzystając najpierw z prywatnych książek, pożyczanych od sąsiadów, a następnie, po utworzeniu w Szczawnicy biblioteki, z zasobów bibliotecznych. Zafascynowany miejscowymi legendami i podaniami, zasłyszanymi od gazdów, w wieku 18 lat napisał czteroaktową sztukę ludową ""Janosik Hetman Zbójnicki". Była ona wystawiana w Szczawnicy przez Zespół Amatorski od 1928 aż do II wojny światowej. Kolejna jego czteroaktówka "Sobkowe kochanie" z 1936 roku także była wystawiana do wybuchu wojny. Po wojnie napisał ciąg dalszy do sztuki o Janosiku, "Janosikowa kochanka"", oraz osiem innych sztuk, które jednak nie doczekały się wystawienia. Od 1952 zajął się także prozą, zbiór jego opowiadań i nowel nosi tytuł "W pienińskiej krainie". Był jednym z założycieli Muzeum Pienińskiego, pracując w nim nieprzerwanie od 1937 aż do śmierci. To muzeum odziedziczyło jego prace, takie jak malunki na szkle, rzeźby czy korzenioplastyki. Obecnie znajdują się one w poświęconej mu Izbie Pamięci. Zebrał też i zapisał ponad tysiąc pieśni i przyśpiewek góralskich oraz napisał dwie powieści: ""Turowy Róg" i "Zbójnicki róg"". Kilka zbiorów jego wierszy i opowiadań, pisanych gwarą, zostało wydanych staraniem Związku Podhalan. Sam ułożył treść napisu wyrytego na nagrobku, brzmi on "Niemąg jo już dłązy na ta świecie bawić. Musiołew kochąne Piąniny łostawić".

</doc>
<doc id="1170375" url="https://pl.wikipedia.org/wiki?curid=1170375" title="Rambomatch">
Rambomatch



</doc>
<doc id="1170376" url="https://pl.wikipedia.org/wiki?curid=1170376" title="Rzut serca">
Rzut serca

Rzut serca, pojemność minutowa, CO, Q (od ang. "cardiac output") – objętość krwi, jaką serce tłoczy w ciągu jednej minuty do naczyń krwionośnych. Jest iloczynem częstości skurczów serca (HR) i objętości wyrzutowej (SV).
CO = SV x HR
W normalnych warunkach rzut serca u zdrowego mężczyzny wynosi około 5000–6000 ml. Dla celów porównawczych przelicza się go na 1 m2 powierzchni ciała, tworząc tak zwany wskaźnik sercowy (jego prawidłowa wartość to 3000–3500 ml/m2). U wytrenowanych dorosłych sportowców pojemność minutowa serca wzrasta do 36 l/min przy maksymalnym wysiłku. Dla wysiłku 200 W wymagany jest CO 20 l/min. 
Rzut serca jest jednym z kluczowych parametrów oceny funkcji serca i ma fundamentalne znaczenie w diagnostyce, leczeniu i ocenie rokowania w chorobach układu sercowo-naczyniowego. Wraz z oporem obwodowym decyduje o średnim ciśnieniu tętniczym krwi. Rzut serca jest z tego powodu jednym z najważniejszych parametrów obrazujących przepływ krwi w naczyniach krwionośnych (hemodynamika). 
Objętość wyrzutową oblicza się najczęściej echokardiograficznie. Można ją też zmierzyć metodą inwazyjną używając specjalnego cewnika wprowadzonego do tętnicy płucnej ale jest ona znacznie bardziej niebezpieczna dla pacjenta. Najszerzej stosowaną metodą jest metoda termodylucji z wykorzystaniem cewnika Swana-Ganza wprowadzonego do tętnicy płucnej. Metoda ta jest często stosowana w monitorowaniu chorych na oddziałach intensywnej terapii. Dzięki postępowi technicznemu można obecnie monitorować rzut serca w sposób ciągły, wykorzystując algorytmy analizujące kontur fali ciśnienia tętniczego, po uzyskaniu wartości wyjściowej metodą termodylucji. Obecnie są dopracowywane nowe metody oznaczania rzutu serca np. pomiary wykorzystujące efekt Dopplera, czy kardiometria elektryczna (bioimpedancja elektryczna (TEB, "thoracic electrical bio-impedance")).

</doc>
<doc id="1170378" url="https://pl.wikipedia.org/wiki?curid=1170378" title="Òrrius">
Òrrius

Òrrius – gmina w Hiszpanii, w Katalonii, w prowincji Barcelona, w comarce Maresme.
Powierzchnia gminy wynosi 5,66 km². Zgodnie z danymi INE, w 2006 roku liczba ludności wynosiła 295, a gęstość zaludnienia 52,12 osoby/km². Wysokość bezwzględna gminy równa jest 269 metrów.
W Òrrius znajduje się kościół św. Andrzeja z XVI wieku.

</doc>
<doc id="1170380" url="https://pl.wikipedia.org/wiki?curid=1170380" title="Yukon Quest">
Yukon Quest

Yukon Quest – tysiącmilowy międzynarodowy wyścig psich zaprzęgów odbywający się corocznie w lutym, w Ameryce Północnej. W latach parzystych wyścig prowadzi z Fairbanks na Alasce do Whitehorse w kanadyjskim Terytorium Jukon, a w latach nieparzystych uczestnicy podążają w przeciwnym kierunku. Yukon Quest jest uznany za najtrudniejszy i najniebezpieczniejszy wyścig psich zaprzęgów na świecie.
Maszerzy i zaprzęgi składające się z 10-14 psów pokonują historyczną trasę gorączki złota nad Klondike. Uczestnicy nie mogą korzystać z żadnej pomocy z wyjątkiem pomocy w mieście Dawson City, które jest w połowie drogi między startem a metą, na sanie zabierając cały ekwipunek potrzebny do przeżycia i wyżywienia siebie i psów. 
Pierwszym maszerem, który wygrał Yukon Quest był w 1984 roku Sonny Lindner, rekord szybkości w pokonaniu trasy należy do Lance'a Mackeya (10 dni, 2 godziny, 37 minut) - jest on też jedną z dwóch osób które zwyciężyły w tym rajdzie trzykrotnie i jedynym człowiekiem, który w jednym roku wygrał Iditarod i Yukon Quest. Pierwszą kobietą, która zwyciężyła w Yukon Quest, była w 2000 roku Aliy Zirkle. 

</doc>
<doc id="1170381" url="https://pl.wikipedia.org/wiki?curid=1170381" title="Pedro Troglio">
Pedro Troglio

Pedro Antonio Troglio (ur. 28 lipca 1965 w Luján) – argentyński piłkarz, pomocnik i trener piłkarski. Srebrny medalista MŚ 90.
Karierę zaczynał w 1983 w River Plate. W 1988 wyjechał do Włoch i kolejno grał w Hellas Werona (1988-1989), S.S. Lazio (1989-1991) i Ascoli (1991-1994). W latach 1994-1997 był piłkarzem japońskiego Avispa Fukuoka. Po powrocie do ojczyzny pięć sezonów, 1997-2002, spędził w Gimnasia y Esgrima La Plata. Karierę kończył w Villa Dálmine.
W reprezentacji zagrał 21 razy i strzelił 2 bramki. Debiutował w 1987, ostatni raz zagrał w 1990. Podczas MŚ 90 wystąpił w 6 meczach i zdobył jednego gola.

</doc>
<doc id="1170382" url="https://pl.wikipedia.org/wiki?curid=1170382" title="Divine Invitation">
Divine Invitation

Divine Invitation - pierwsza kompilacja fińskiego zespołu powermetalowego Altaria, wydana w maju 2007 roku przez wytwórnię Metal Heaven. Ta stosunkowo tania składanka została wydana z myślą o fanach zespołu. Ze względu na duży popyt oraz całkowite wyprzedanie nakładu pierwszych dwóch albumów zespołu ("Invitation" i "Divinity"), pojawił się pomysł wydania pięciu najlepszych piosenek z każdego albumu (utwory 1-10), zaprezentowania nowego wokalisty Marco Luponero w dwóch nowych utworach (11-12) oraz dodanie siedmiu utworów dodatkowych (13-19), które pierwotnie pojawiły się na dwóch albumach demo zespołu - "Sleeping Visions" (2001) i "Feed The Fire" (2002).

</doc>
<doc id="1170383" url="https://pl.wikipedia.org/wiki?curid=1170383" title="Orrius">
Orrius



</doc>
<doc id="1170384" url="https://pl.wikipedia.org/wiki?curid=1170384" title="Marina Abramowić">
Marina Abramowić



</doc>
<doc id="1170385" url="https://pl.wikipedia.org/wiki?curid=1170385" title="Styl Ludwika XV">
Styl Ludwika XV

Styl Ludwika XV, nazywany również francuskim rokokiem, to styl w sztuce związany z panowaniem we Francji króla Ludwika XV, następcy "Króla Słońce".
Odmiany stylu.
Barok, prócz wyjątków, dyskretnie pozostaje, łączy jednak umiarkowaną formę zewnętrzną z fantazją wnętrza.
Charakterystyka.
na frontach mebli używa się importowanych płycin z chińskiej laki
drewno satynowe, różane, palisander i amarant
Odkryto także tzw. "vernis Martin" - substytut laki, znacznie jednak łatwiejszy w uzyskaniu
Rodzaje mebli.
biurko płaskie, komoda, szafa
biurko o wierzchu łamanym zw. "ośli grzbiet", sekretarzyk z opuszczaną klapą, szafki narożne występujące parami
cała gama wyściełanych siedzisk, lekkie stoliki do toalety, czesania, czytania, robótek
składane stoły do gry, 
łóżko z zagłówkiem - "à la duchesse", łóżko - "d'ange", łóżko - alkowa - często poprzeczne, podobne do łóżka "à la polonaise"
Elementy dekoracyjne.
rocaille, kwiaty i liście w różnych układach, pęki trzcin i kwiatów, łodygi palm
sceny rodzajowe - chińskie i wzorowane
Bibliografia.
Artykuły związane z tym tematem.
Meble, Meblarstwo

</doc>
<doc id="1170387" url="https://pl.wikipedia.org/wiki?curid=1170387" title="Józef Berger (1901–1962)">
Józef Berger (1901–1962)

Józef Berger (ur. 14 marca 1901 w Orłowej, zm. 11 czerwca 1962 w Bratysławie) – polski duchowny ewangelicki, działacz polityczny II RP, teolog.
Życiorys.
Ukończył polskie gimnazjum w Orłowej i studia na Wydziale Teologii Ewangelickiej Uniwersytetu Warszawskiego, studiował także w Wiedniu, Bazylei i Strasburgu.
Po rozłamie wśród ewangelików mieszkających w Czeskim Cieszynie na orientacje: polską i niemiecką, został (w 1926 r.) pierwszym pastorem zboru polskiego. Angażował się gorąco w życie polskiej społeczności za Olzą. Dzięki głównie jego staraniom wybudowano w 1932 r. nowy kościół ewangelicki w Czeskim Cieszynie na Niwach. Od 1922 r. przez cały okres międzywojenny był prezesem Stronnictwa Ludowego w Republice Czechosłowackiej – partii politycznej polskojęzycznych Ślązaków z Zaolzia. Jesienią 1938 r. prezydent Ignacy Mościcki powołał go w skład Sejmu Śląskiego jako jednego z czterech reprezentantów ludności przyłączonego do RP Zaolzia.
W latach międzywojennych działał w Związku Młodzieży Ewangelickiej i Związku Harcerstwa Polskiego w Czechosłowacji. Był także zamiłowanym turystą i narciarzem, w latach 1923–1931 członkiem Zarządu (w tym 4 lata w funkcji wiceprezesa) Sekcji Narciarskiej „Watra” cieszyńskiego Oddziału Polskiego Towarzystwa Tatrzańskiego „Beskid Śląski”, a od 1932 r. kierownikiem sekcji narciarskiej Polskiego Towarzystwa Turystyczno-Sportowego „Beskid Śląski” z siedzibą w Orłowej na Zaolziu.
W czasie II wojny światowej więziony w Oświęcimiu i Dachau. W 1945 r. ponownie stanął na czele polskiego zboru luterańskiego w Czeskim Cieszynie, pełniąc równocześnie funkcję seniora Kościoła Ewangelicko-Augsburskiego na Śląsku Cieszyńskim. W 1949 r. na podstawie pracy o Fryczu Modrzewskim („Księga o kościele Andrzeja Frycza Modrzewskiego”, wyd. 1930 r.) uzyskał tytuł doktora na Akademii Teologicznej w Chylicach pod Warszawą. W 1950 r. został wybrany superintendentem Śląskiego Kościoła Ewangelickiego Wyznania Augsburskiego. W 1952 r. został profesorem teologii systematycznej Akademii Teologicznej w Modrej koło Bratysławy i przeniósł się na stałe do Bratysławy. De facto został do tego zmuszony przez ówczesne władze ze względu na swoją działalność na rzecz polskości Zaolzia.
Ksiądz Berger był erudytą, świetnie władającym piórem. Obok prac z zakresu teologii publikował wiele w prasie lokalnej oraz w wydawnictwach turystycznych, m.in. w „Rocznikach” cieszyńskiego Oddziału PTT „Beskid Śląski”. W wolnych chwilach zajmował się malarstwem, utrwalając głównie na akwarelach przede wszystkim krajobrazy śląskich Beskidów i Pogórza. Znany jest także jego przejmujący cykl obrazów „Oskarżenie faszyzmu”, przypominający gehennę lat okupacji hitlerowskiej i jego własne doświadczenia obozowe. Miał szereg wystaw w Czechosłowacji i Polsce.
Został pochowany w Ropicy.

</doc>
<doc id="1170390" url="https://pl.wikipedia.org/wiki?curid=1170390" title="Modo Hockey">
Modo Hockey

Modo Hockey – szwedzki klub hokejowy z siedzibą w Örnsköldsvik, występujący w rozgrywkach SHL.
Zawodnicy.
W przeszłości w klubie występowali m.in.:

</doc>
<doc id="1170398" url="https://pl.wikipedia.org/wiki?curid=1170398" title="Stara Uszyca">
Stara Uszyca

Stara Uszyca (ukr. Стара Ушиця, "Stara Uszycia") – osiedle typu miejskiego na Ukrainie, w obwodzie chmielnickim, w rejonie kamienieckim. W 2001 roku liczyło ok. 2,5 tys. mieszkańców.
Miejscowość leży na terytorium Parku Narodowego „Podolskie Tołtry”, niedaleko ujścia rzeki Uszycy do Dniestru.
W miejscowości znajduje się sanatorium dziecięce „Dnister”.
Niedaleko (koło wsi Bakota) znajduje się monaster św. Michała Archanioła (XII-XIV ww.), wycięty w skale wapiennej.
Historia.
Miejscowość pochodzi przynajmniej z XII wieku. Pierwsza wzmianka o Uszycy pochodzi z ruskiego latopisu z 1144 roku, kiedy Izasław Dawidowicz zagarnął w swoje posiadanie miejscowość, która należała podówczas do księcia halickiego Włodzimierza. W 1240 roku została spustoszona przez Tatarów. Po przyłączeniu do Polski należała do dóbr koronnych. Po II rozbiorze Polski znalazła się w granicach Rosji. W 1795 roku otrzymała status miasta powiatowego namiestnictwa podolskiego. W 1796 roku nadano miastu herb. W 1826 roku siedzibę powiatu przeniesiono do Letniowców przemianowanych na Nową Uszycę, wobe czego Uszyca otrzymała wówczas nazwę Stara Uszyca. Do 1917 roku znajdowała się tu rezydencja rosyjskiego rodu szlacheckiego Gagarinów. Jedna z księżniczek opublikowała na emigracji swoje wspomnienia zawierające opis okolic Uszycy. Pierwsza droga bita do Kamieńca została zbudowana dopiero w 1914 roku przez armię austriacką. W 1979 roku miejscowość otrzymała status osiedla typu miejskiego. Po budowie sztucznego jeziora na Dniestrze w latach 80. XX wieku Stara Uszyca została zatopiona wraz z cerkwią i cmentarzem, a mieszkańców przeniesiono do nowo wybudowanego osiedla na wzgórzu, kilkaset metrów na północny zachód od zatopionej miejscowości.

</doc>
<doc id="1170399" url="https://pl.wikipedia.org/wiki?curid=1170399" title="Rudolf Paszek">
Rudolf Paszek

Rudolf Paszek (ur. 19 marca 1894 w Marklowicach Górnych, zm. 29 listopada 1969 w Jabłonkowie) – polski nauczyciel i pedagog, działacz mniejszości polskiej w Czechosłowacji, poseł na Sejm Śląski IV kadencji (1938–1939). 
Życiorys.
Urodził się w Marklowicach Górnych w polskiej rodzinie wyznania katolickiego. W 1914 uzyskał uprawnienia do nauczania w szkołach polskich i niemieckich. Podjął pracę nauczyciela w szkole utrakwistycznej w Karwinie. W 1917 został ranny na froncie wojennym w Albanii. W 1921 został mianowany przez Macierz Szkolną dyrektorem polskiej szkoły wydziałowej w Śląskiej Ostrawie. W 1926 objął taką samą funkcję w Jabłonkowie, gdzie stanął również na czele komitetu budowy gmachu szkoły. Dyrektorem szkoły pozostał do 1938, gdy zastąpił go w tej funkcji Franciszek Szymonik. Działał w środowisku polskim w Czechosłowacji, był członkiem Związku Ślązaków Katolików. W październiku 1932 objął funkcję burmistrza Jabłonkowa. Po przyłączeniu Zaolzia do Polski w 1938 został komisarzem rządowym miasta Jabłonków oraz posłem na Sejm Śląski IV kadencji. Zasiadał w Komisjach Administracyjno-Samorządowej i Ustrojowej, pełnił funkcję wiceprzewodniczącego Komisji Wyznań Religijnych i Oświecenia Publicznego. W październiku 1939 aresztowany, następnie zaś więziony w Jabłonkowie, Cieszynie (1939–1940), Sachsenhausen – Oranienburg (1940), Dachau (1940–1945) i Freiman w Bawarii (1945). Po powrocie na Zaolzie, włączone w międzyczasie ponownie w skład Czechosłowacji, szykanowany przez władze państwowe za działalność w okresie międzywojennym. W 1947 zgodnie ze wskazówkami polskich działaczy na Śląsku Cieszyńskim wstąpił do Komunistycznej Partii Czechosłowacji, której członkiem pozostawał do 1951. W 1948 został dyrektorem polskiej szkoły wydziałowej w Czeskim Cieszynie, gdzie również zamieszkał. W 1951 przeniesiony do Trzyńca, pracował jako nauczyciel aż do zawału serca, przechodząc na rentę inwalidzką. 
Zmarł w 1969 na zawał serca, został pochowany 3 grudnia 1969 na cmentarzu w Czeskim Cieszynie. 
Żonaty z Ludwiką Klement. Odznaczony m.in. Złotym Krzyżem Zasługi oraz Orderem Odrodzenia Polski.

</doc>
<doc id="1170400" url="https://pl.wikipedia.org/wiki?curid=1170400" title="Ewa Kamler">
Ewa Kamler

Ewa Maria Kamler (ur. 18 stycznia 1937 w Warszawie) – polska biolożka, ichtiolog, profesor nauk przyrodniczych, specjalizująca się w zagadnieniach związanych z ekologią, zoologią i hydrobiologią.
Życiorys.
Absolwentka VII Liceum Ogólnokształcącego im. Juliusza Słowackiego w Warszawie, ukończyła następnie studia na Wydziale Biologii i Nauk o Ziemi Uniwersytetu Warszawskiego. W 1965 na Uniwersytecie Mikołaja Kopernika doktoryzowała się w oparciu o pracę "Analiza wpływu warunków środowiskowych na rozmieszczenie larw Plecoptera i Ephemeroptera w wodach górskich". Habilitowała się w 1977 w Instytucie Ekologii PAN na podstawie dorobku naukowego oraz rozprawy zatytułowanej "Zmienna respiracji i składu chemicznego karpia". 9 marca 1992 otrzymała tytuł profesora nauk przyrodniczych.
W 1958 podjęła pracę na Politechnice Warszawskiej. W latach 1962–1974 pracowała w Instytucie Biologii Doświadczalnej Polskiej Akademii Nauk. Następnie była zatrudniona w Instytucie Ekologii PAN, w Międzynarodowym Centrum Ekologii PAN oraz w Instytucie Rybactwa Śródlądowego.
Jest członkinią założycielką Polskiego Towarzystwa Hydrobiologicznego, członkinią Societas Internationalis Limnologiae, European Ichthyological Union i European Association of Scientific Editors. Uhonorowana licznymi nagrodami, w tym rektora Politechniki Warszawskiej (1961) i nagrodą sekretarza naukowego PAN. Jest autorką książki "Early Life History of Fish: An Energetics Approach", za którą została w 1992 wyróżniona nagrodą Fundacji na rzecz Nauki Polskiej. Opublikowała także książkę "Japonia daleka czy bliska...", opisującą jej półroczny pobyt w Japonii.
Odznaczenia.
Odznaczona Krzyżem Kawalerskim (1996) oraz Krzyżem Oficerskim (2011) Orderu Odrodzenia Polski.

</doc>
<doc id="1170403" url="https://pl.wikipedia.org/wiki?curid=1170403" title="Kamler">
Kamler



</doc>
<doc id="1170405" url="https://pl.wikipedia.org/wiki?curid=1170405" title="Muzeum Orsay">
Muzeum Orsay



</doc>
<doc id="1170407" url="https://pl.wikipedia.org/wiki?curid=1170407" title="Hold the flag">
Hold the flag



</doc>
<doc id="1170409" url="https://pl.wikipedia.org/wiki?curid=1170409" title="Reial Club Deportiu Espanyol de Barcelona">
Reial Club Deportiu Espanyol de Barcelona



</doc>
<doc id="1170410" url="https://pl.wikipedia.org/wiki?curid=1170410" title="Dawson City">
Dawson City

Dawson (powszechnie Dawson City) – miasto nad rzeką Jukon w Kanadzie, w terytorium Jukon, w pobliżu granicy ze Stanami Zjednoczonymi. Co roku miasto odwiedza około 60 tys. turystów.
Historia.
Nazwa miasta pochodzi od George'a Dawsona – geologa, który w 1897 roku zbadał i opisał te tereny. Od 1898 do 1952 roku w Dawson City swoją siedzibę miały władze Terytorium Jukon.
W okolicach miasta nad rzeką Klondike w sierpniu 1896 roku rozpoczęła się Gorączka złota nad Klondike, co spowodowało wzrost liczby ludności miasta do 40 tys. W roku 1899 gorączka złota skończyła się, a liczba ludności zmalała do 8000. Kiedy Dawson City zdobyło prawa miejskie w 1902 roku, liczba ludności była mniejsza niż 5000.
Klimat.
Jak większa część prowincji Jukon, Dawson City położone jest w rejonie klimatu subarktycznego. Średnia temperatura lipca to 15,6 °C, a stycznia -26,7 °C. Najwyższa odnotowana temperatura w Dawson City wyniosła 34,7 °C 31 maja 1983 roku, a najniższa -55,8 °C 11 lutego 1979. Temperatura zimą często spada poniżej -40 °C.
Miasto położone jest na wysokości 370 m n.p.m. i średnie opady deszczu w lipcu wynoszą 48,4 mm. Średnie opady śniegu w styczniu to 24,2 mm. Suma opadów śniegu w Dawson to 164,5 mm, a przez 90 dni w roku nie ma mrozów.
Demografia.
Liczba mieszkańców Dawson wynosi 1 327. Język angielski jest językiem ojczystym dla 88,7%, francuski dla 4,2% mieszkańców (2006).
Polityka.
W 2004 roku władze Jukonu usunęły burmistrza z powodu bankructwa miasta. Głosowanie na burmistrza odbyło się po dwóch latach, 15 lipca 2006 roku. Został nim miejscowy artysta i "przywódca ruchu na rzecz przywrócenia demokracji w mieście" - John Steins.
W Dawson mieści się też siedziba "Tr’ondëk Hwëch’in First Nation", jednej z setek samorządnych grup Indian kanadyjskich.
Sławni mieszkańcy.
W Dawson żyły takie osoby jak:

</doc>
<doc id="1170412" url="https://pl.wikipedia.org/wiki?curid=1170412" title="Andrzej Skłodowski">
Andrzej Skłodowski

Andrzej Skłodowski, pseudonim "Baron" (ur. 1 lutego 1944 w Częstocicach, zm. 3 grudnia 2007 w Warszawie) – polski dziennikarz, taternik, alpinista i instruktor alpinizmu, przewodnik i ratownik górski.
Absolwent Wydziału Etnografii UW, wieloletni dziennikarz Polskiej Agencji Prasowej. W 1960 r. rozpoczął swoje letnie, a w 1962 r. zimowe wspinaczki w Tatrach. Od 1968 r. był członkiem Grupy Tatrzańskiej GOPR, a następnie TOPR-u. Uczestnik 85 wypraw ratunkowych w Tatrach. Autor wielu nowych przejść w Tatrach, m.in. środkiem ściany czołowej Spadowej Kopy i Wielkim Ściekiem Kotła Kazalnicy Mięguszowieckiej. Dokonał także wielu przejść zimowych, trudnymi i uznawanymi za niebezpieczne drogami. Jako alpinista był między innymi autorem pierwszych polskich przejść drogą Cassina na północno-wschodniej ścianie Piz Badile i Filara Gervasuttiego na Mont Blanc du Tacul.
Był fundatorem i sygnatariuszem aktu założycielskiego i statutu Fundacji Wspierania Alpinizmu Polskiego im. Jerzego Kukuczki. Autor publikacji i opracowań wspinaczkowych w czasopismach taternickich, oraz autor przewodników wspinaczkowych.
Popełnił samobójstwo w swoim mieszkaniu 3 grudnia 2007 roku. Został pochowany na na Starych Powązkach (kwatera 257a-5-4)

</doc>
<doc id="1170415" url="https://pl.wikipedia.org/wiki?curid=1170415" title="Peng Xiaomin">
Peng Xiaomin

Peng Xiaomin (; ur. 8 kwietnia 1973) – chiński szachista, arcymistrz od 1996 roku.
Kariera szachowa.
W drugiej połowie lat 90. należał do ścisłej czołówki chińskich szachistów. W 1998 zdobył złoty medal w indywidualnych mistrzostwach swojego kraju, jak również – w Rotterdamie – tytuł akademickiego wicemistrza świata. W latach 1994–2000 czterokrotnie wystąpił na szachowych olimpiadach (w tym raz na I szachownicy), a w 1993 w drużynowych mistrzostwach świata, na których zdobył złoty medal za indywidualny wynik na III szachownicy. Trzykrotnie (1997, 1999, 2000) brał udział w pucharowych turniejach o mistrzostwo świata, najlepszy wynik osiągają w roku 2000 w New Delhi, gdzie awansował do III rundy (w której przegrał z Piotrem Swidlerem).
Do sukcesów Peng Xiaomina w turniejach międzynarodowych należą m.in.: dz. I m. w Qingdao (1999, wspólnie z Đào Thiên Hải, Bu Xiangzhi i Wu Wenjinem), dz. III m. w Shenyangu (za Ye Jiangchuanem i Aleksiejem Driejewem, wspólnie z Michałem Krasenkowem), dz. III m. w Szanghaju (2000, za Michałem Krasenkowem i Ye Jiangchuanem, wspólnie z Wiktorem Bołoganem) oraz zdobycie brązowego medalu w indywidualnych mistrzostwach Azji (Udajpur 2000).
Najwyższy ranking w karierze osiągnął 1 lipca 2000, z wynikiem 2657 punktów zajmował wówczas 29. miejsce na światowej liście FIDE, jednocześnie zajmując 3. miejsce (Ye Jiangchuanem i Xu Junem) wśród chińskich szachistów).

</doc>
<doc id="1170416" url="https://pl.wikipedia.org/wiki?curid=1170416" title="Gołogóry (Wyżyna Podolska)">
Gołogóry (Wyżyna Podolska)

Gołogóry – pasmo wzgórz na zachodniej Ukrainie, północno-zachodnia krawędź Wyżyny Podolskiej. Rozciągają się na długości 60 km od Wysokiego Zamku we Lwowie (lub miasteczka Bóbrka) do wsi Płuhów. Najwyższym szczytem jest Kamuła (471 m n.p.m.), która jest najwyższym punktem Podola i jednocześnie najwyższym wzniesieniem między Karpatami i Uralem. Inne wyższe wzniesienia to Zamczysko pod Hanaczówką i Wapniarka pod Milutynem. Przedłużeniem Gołogór na północny zachód jest Roztocze, a z drugiej strony dolina Zloczówki oddziela od podobnego pasma Woroniaki.
Zbudowane są z piaskowców i wapieni. Stromo opadają ku Małemu Polesiu. Są granicą dorzeczy Bugu i Dniestru.

</doc>
<doc id="1170419" url="https://pl.wikipedia.org/wiki?curid=1170419" title="Teoria szyku lotu dzikich gęsi">
Teoria szyku lotu dzikich gęsi

Teoria szyku lotu dzikich gęsi (ang. "„the flying geese” theory", inna nazwa to Teoria Doganiania Cyklu Produktu) – teoria wyjaśniająca międzynarodowe przepływy wiedzy technicznej sformułowana przez Kaname Akamatsu. Zgodnie z tą teorią kraje mniej rozwinięte początkowo zaspokajają swoje potrzeby na określone produkty importując je z krajów wysoko rozwiniętych, a następnie po uzyskaniu niezbędnej wiedzy technicznej (właśnie dzięki importowi towarów lub inwestycjom bezpośrednim) uruchamiają własną często udoskonaloną produkcję. Produkcja ta w pierwszej kolejności zaspokaja rynek krajowy, a w późniejszej fazie staje się produkcją eksportową (często te udoskonalone produkty trafiają między innymi do krajów z których początkowo były importowane).
Teoria ta uzupełnia współczesną teorię międzynarodowej wymiany wiedzy technicznej, która mówi iż dzięki importowi wiedzy technicznej zwiększa się nie tylko produkcja, ale również poprawia się efektywność gospodarowania współpracujących ze sobą krajów oraz gospodarki światowej jako całości.
Wyjaśnienie nazwy.
Połączenie pomiędzy teorią i szykiem lotu dzikich gęsi można odnaleźć w schemacie następujących po sobie krzywych, które pojawiają się przy rysowaniu wykresu, np. import, produkcja na rynek wewnętrzny, produkcja na eksport w przedziale czasowym.
Obraz gęsi latających w szyku jest używany zarówno w chińskiej, jak i japońskiej literaturze jako symbol bohaterstwa i współpracy państwa z narodem. Te cnoty konfucjańskie mogły zostać zaczerpnięte z różnych cech lotu gęsi takich jak geometria formacji lub z pożądania powrotu do domu (Terry 2002, 54). Przypuszczalnie, z powodu wielkiego symbolu latających gęsi japońscy ekonomiści i inni uczeni zaczęli używać tego obrazu jako metaforę do opisu różnych wydarzeń ostatniego stulecia (Ozawa 2005, 9-10). Uczony, który jest najczęściej kojarzony z latającymi gęsiami to Kaname Akamatsu.

</doc>
<doc id="1170421" url="https://pl.wikipedia.org/wiki?curid=1170421" title="D-1 Cykacz">
D-1 Cykacz

D-1 Cykacz – polski samolot sportowy zbudowany w Centralnych Warsztatach Lotniczych w Warszawie. 
Historia.
Samolot został zaprojektowany przez Jerzego Dąbrowskiego podczas jego studiów na Politechnice Warszawskiej. Prace nad budową prowadzono w Centralnych Warsztatach Lotniczych od jesieni 1924 do lutego 1925 roku. Był to pierwszy samolot zbudowany od podstaw w tej wytwórni.
Oblot został wykonany na mokotowskim lotnisku przez Zbigniewa Babińskiego 25 lutego 1925 roku. Pierwsze próby startu był nieudane, samolot miał kłopoty z silnikiem oraz podwoziem. Po dokonaniu kilku zmian pilot wykonał na nim kilka lotów, dochodzących do 18 minut czasu lotu i 200 metrów wysokości. Samolot otrzymał znaki PP-LOPP oraz nazwę "Cykacz" (z uwagi na specyficzną pracę silnika).
Konstruktorowi nie udało się uzyskać planowanych osiągów samolotu, było to spowodowane przekroczeniem planowanej masy własnej płatowca o 35 kg (z 90 do 125) oraz startowej o 55 kg (z 170 do 225) oraz zamontowaniem słabszego silnika niż pierwotnie planowany. Silnik stale przegrzewał się i zacierał, co pozwalało jedynie na wykonywanie krótkotrwałych lotów.
Konstruktor wprowadził zmiany polegające na modyfikacji usterzenia i zmianie śmigła (zastosowano konstrukcję Jerzego Drzewieckiego). Tak ulepszony samolot wykonał następnie ok. 40 lotów, ale problemy z silnikiem spowodował przerwanie dalszych prac. Samolot był potem kilkakrotnie publicznie prezentowany, w sierpniu pokazano go na Wystawie Politechniki Warszawskiej, wykonano na nim pokazowe lądowanie na terenie wyścigów konnych w Warszawie. Do lat trzydziestych stał w hangarze CWL, dalsze jego losy nie są znane.
Konstrukcja.
Jednomiejscowy samolot sportowy w układzie wolnonośnego dwupłata o konstrukcji drewnianej.
Kadłub o konstrukcji podłużnicowej, półskorupowy o przekroju owalnym. Kabina pilota otwarta, osłonięta wiatrochronem, wyposażona w drążek sterowy i orczyk. Tablica przyrządów wyposażona w prędkościomierz, wysokościomierz, busolę i obrotomierz. Przed kabiną pilota był umieszczony zbiornik paliwa.
Płaty o obrysie prostokątno-trapezowym, niedzielone, dwudzwigarowe. Do pierwszego dźwigara kryte sklejką, dalej płótnem. Płat górny z wykrojem nad kabiną, wyposażony w lotki kryte płótnem, mocowany do kadłuba zastrzałami. Płat dolny mocowany do kadłuba w czterech punktach.
Podwozie stałe, trójpunktowe z płozą ogonową. Golenie główne usztywnione naciągami z drutu, amortyzowane sznurem gumowym.
Usterzenie klasyczne, krzyżowe o konstrukcji drewnianej. Statecznik poziomy dwudzielny. Powierzchnie sterowe kryte płótnem.
Silnik rzędowy w układzie V Blackburne Tomtit o mocy 12 kW (16 KM). Śmigło dwułopatowe, stałe, drewniane o średnicy 135 cm.

</doc>
<doc id="1170424" url="https://pl.wikipedia.org/wiki?curid=1170424" title="Delfín Benítez Cáceres">
Delfín Benítez Cáceres

Delfín Benítez Cáceres (ur. 24 września 1910 w Asunción zm. 8 stycznia 2004), paragwajski piłkarz, napastnik i trener piłkarski. Długoletni zawodnik argentyńskiego Boca Juniors.
W ojczyźnie grał w Club Libertad. W 1932 wyjechał do Argentyny i w tamtejszej lidze występował przez kilkanaście lat. Zaczynał w Boca Juniors, gdzie stworzył znakomite trio napastników z Roberto Cherro i Francisco Varallo. Do 1939 w 162 ligowych spotkaniach zdobył 107 bramek. Później grał w Racing Club de Avellaneda (1939-41) i Ferro Carril Oeste (1941-44). W 1940 był królem strzelców I ligi.
Zaliczył występy reprezentacyjne w barwach dwóch krajów. Dla Paragwaju w latach zagrał 15 razy i strzelił 3 gole. Brał udział w Copa América 1929 oraz 1946. W 1934 raz wystąpił w reprezentacji Argentyny (1 trafienie).
Jako trener pracował w Kolumbii i Wenezueli.

</doc>
<doc id="1170425" url="https://pl.wikipedia.org/wiki?curid=1170425" title="Delfin Benitez Caceres">
Delfin Benitez Caceres



</doc>
<doc id="1170429" url="https://pl.wikipedia.org/wiki?curid=1170429" title="Arne Magnusson">
Arne Magnusson



</doc>
<doc id="1170430" url="https://pl.wikipedia.org/wiki?curid=1170430" title="Kudrat">
Kudrat

Kudrat (rosyjski tytuł:"S drugim licom") – indyjski film dramat rodzinny i miłosny z elementami musicalu i thrillera. Film jest drugą wersją dramatu filmowego z 1981 roku i został wyreżyserowany w 1998 roku, a w rolach głównych zagrali Akshaye Khanna znany z "Dil Chahta Hai", "Aa Ab Laut Chalen" i "Gandhi, My Father", a także Urmila Matondkar ("Ek Hasina Thi", "Bhoot", "Tehzeeb", "Company"). Tematem filmu jest miłość w rodzinie i między dziewczyną a chłopcem, taka miłość, która jest troską o drugą osobę, poświęceniem, która daje nie żądając w zamian, która leczy z nienawiści. Film przedstawia też historię krzywdy, zemsty i próby przełamania się ku pojednaniu, wybaczeniu.
Fabuła.
Vijay (Akshaye Khanna) wraca z Ameryki do stęsknionej za nim rodziny, do rodziców i dziadka (Kader Khan), z którym łączy go wielka przyjaźń. Na uczelni urzeka go młoda piękna Madhu (Urmila Matondkar). Dziewczyna oczarowuje wszystkich urodą, żywiołowością tańca, ale zraża tym, że rozpuszczona bogactwem ojca poniża ludzi. Jej niedostępność, ostry język stają się wyzwaniem dla Vijaya. Próbuje ją ukrócić, droczy się z nią, zakochuje się w niej. Czas kłamstwa, podpuszczania siebie, manipulacji, niedopowiedzeń, bójek kończy się wyznaniem miłości ze strony obojga. Ku zaskoczeniu Madhu jej ojciec (Paresh Rawal) rozgniewany na nieznanego jeszcze sobie Vijaya zobaczywszy go wręcz namawia córkę do ślubu z nim. Dochodzi do radosnych roztańczonych zaręczyn w trakcie, których ojciec Madhu nagle wyśmiewa rodzinę Vijaya i każe im opuścić swój dom. Zdumiona poniżona rodzina Vijaya przekonuje się o tym, że zaręczyny i odrzucenie były formą zemsty ze strony ojca Madhu. Zraniony rozżalony Vijay dowiaduje się, że w rodzinie ukrywano przed nim tajemnicę, która teraz rozdziela go z Madhu.
Muzyka i piosenki.
Autorem muzyki do filmu jest Rajesh Roshan, aktywny od 1974 roku twórca muzyki do takich m.in. filmów jak: "King Uncle", "Karan Arjun", "Koyla", "Kaho Naa... Pyaar Hai"' "Koi... Mil Gaya", "Krrish" i "Valley of Flowers".

</doc>
<doc id="1170431" url="https://pl.wikipedia.org/wiki?curid=1170431" title="Iiyama (przedsiębiorstwo)">
Iiyama (przedsiębiorstwo)

 – japońskie przedsiębiorstwo elektroniczne produkujące monitory i odbiorniki telewizyjne.

</doc>
<doc id="1170432" url="https://pl.wikipedia.org/wiki?curid=1170432" title="Publiczna Szkoła Podstawowa Nr 1 w Przysusze">
Publiczna Szkoła Podstawowa Nr 1 w Przysusze

Publiczna Szkoła Podstawowa Nr1 w Przysusze – jedna ze szkół publicznych w mieście Przysucha. Liczba uczniów ok. 400 (2007).
Historia.
Pierwsze pisemne wzmianki o szkole w Przysusze odnoszą się do roku 1811, kiedy to pod patronatem Ignacego Dembińskiego, właściciela Przysuchy, założono szkołę elementarną. Prawie, co rok zmieniano jej siedzibę ze względu na brak własnego budynku szkolnego. Wybuch I wojny światowej zahamował działalność oświatową. Podjęto ją w 1918 r., kiedy to Jadwiga Ineman otworzyła szkołę jednoklasową w domu Średniackiej, a później A. Żurowskiego. Posiadała ona cztery oddziały i około stu uczniów, a zajęcia prowadziło dwóch nauczycieli.
Z każdym rokiem wzrastała liczba uczniów i nauczycieli. Wynajmowano kolejne budynki, aby pomieścić dzieci (r. szk. 1925/1926 – 396 ucz., r. szk. 1932/1933 – ponad 700 ucz.), mimo to szkoła ze względu na warunki lokalowe była w sytuacji krytycznej. 5 lipca 1932 r. położono kamień węgielny pod budowę nowej szkoły. 20 sierpnia 1934 r. rozpoczął się nowy rok szkolny w nowym budynku (w miejscu dzisiejszej siedziby PSP nr 1). Szybkie tempo budowy zawdzięczano mobilizacji wysiłków wszystkich mieszkańców miasta. Organizowano zbiórki pieniędzy na ulicy, loterie fantowe, przedstawienia teatralne. Liczba uczniów wciąż rosła i część z nich uczyła się nadal w wynajętych salach.
W 1935 r. zatwierdzono dalszą rozbudowę szkoły w Przysusze. Cały okres międzywojenny upłynął pod znakiem budowy. Sprzedawano nalepki, żetony, chorągiewki, organizowano zbiórki pieniężne, aby zdobyć potrzebne fundusze. Wreszcie 1 maja 1939 r. po raz pierwszy w życiu szkoły zgromadzono wszystkie dzieci szkolne pod własnym dachem.
Wybuch II wojny światowej spowodował likwidację szkoły. 7 września Niemcy zajęli budynek na koszary dla wojska. Nauczyciele zdołali uratować część książek i pomocy. Te, które zabrali do swoich domów, stały się podstawą działalności oświatowej po wyzwoleniu. W okresie okupacji szkoła mieściła się w salach stowarzyszenia, Przyszłość”. Tam też podjęto naukę po wyzwoleniu – 10 marca 1945 r., gdyż budynek szkoły był zdewastowany. Znów rozpoczęły się starania o jego remont – zbiórki uliczne, loterie fantowe. Ze społecznych pieniędzy zakupiono pierwsze ławki, biurko i maszynę do pisania. 8 września 1945 r. rozpoczął się rok szkolny we własnym odremontowanym budynku, ale sale świeciły pustką, dzieci siedziały na podłodze.
Po utworzeniu powiatu w 1955 r. wzrosła liczba mieszkańców i znów pojawiła się konieczność rozbudowy szkoły, ale dopiero na początku lat 70. XX w. zaczęto zbierać fundusze na ten cel. W 1972 r. z inicjatywy dyr. M. Września rozpoczęła się rozbudowa. Jednak na dobudowaniu kilku pomieszczeń nie skończyły się kłopoty szkoły, bowiem stara część budynku wymagała natychmiastowego remontu. Remont starej części przeprowadzono w 1976 r. W budynku zainstalowano centralne ogrzewanie, wodę, nowe oświetlenie, wymieniono dach, podłogi i położono tynki zewnętrzne.
Z każdym nowym rokiem szkolnym przybywało dzieci, warunki lokalowe szkoły stawały się coraz gorsze. Szkoła wynajmowała pomieszczenia w Cechu Rzemiosł Różnych, a w 1993 r. otrzymała od władz miasta budynek na Osiedlu Południe, w którym uczyły się dzieci klas I-III.
Od 1981 r. dyrektor szkoły podjął starania o dalszą rozbudowę i budowę sali gimnastycznej. W 1989 r. rozpoczęto prace ziemne pod przyszłą szkołę. 12 listopada 1990 r. powstał Społeczny Komitet Rozbudowy SP nr 1 w Przysusze, który pod przewodnictwem p. Z. Goryckiego zbierał fundusze od zakładów pracy i rodziców.
28 października 1996 r. odbyła się uroczystość przekazania nowych pomieszczeń do nauki. Nowy kompleks obiektów to: 8 sal lekcyjnych, szatnie dla każdej klasy, świetlica, nowoczesna kotłownia, stołówka.
30 maja 1997 r. oddano do użytku pełnowymiarową salę gimnastyczną. W następnym roku szkolnym zagospodarowano teren wokół szkoły.
W latach 2004–2006 przeprowadzono termomodernizację całego budynku szkolnego.

</doc>
<doc id="1170434" url="https://pl.wikipedia.org/wiki?curid=1170434" title="Władysław Pawelec (kompozytor)">
Władysław Pawelec (kompozytor)

Władysław Pawelec (ur. 10 sierpnia 1906 w Sosnowcu, zm. 2 grudnia 2007 w Warszawie) – polski kompozytor muzyki rozrywkowej, skrzypek, kierownik orkiestr. Autor 200 utworów, w tym przeboju „Mexicana” wykonywanego przez Nataszę Zylską. Utwór ten nagrywany był kilkaset razy na całym świecie, m.in. przez zespół Los Paraguayos, wykorzystany był też w kilku filmach np. w Mój stary z Adolfem Dymszą oraz Nad rzeką, której nie ma z Adrianną Biedrzyńską. Muzyka Władysława Pawelca została wykorzystana również w kultowym filmie Rejs. Innym jego utworem (najbardziej znanym na Węgrzech), jest czardasz „Wyspa Małgorzaty”. W Polsce został nagrany przez orkiestrę Stefana Rachonia. 
Życiorys.
Urodził się jako syn pracownika huty Katarzyna w Sosnowcu. Jego rodzina miała dom przy ul. Batorego 8. Był przyjacielem Jana Kiepury, późniejszego światowej sławy śpiewaka operowego. Matka – Maria Pawelec – zmarła w wyniku dyzenterii, gdy Władysław miał 7 lat. Podczas I wojny światowej ojciec Władysława Pawelca – Jakub trafił do niewoli niemieckiej. Po zakończeniu pierwszej wojny światowej Władysław Pawelec został uczniem Gimnazjum im. Stanisława Staszica w Sosnowcu, rozpoczynając równocześnie naukę gry na skrzypcach. Był uczniem prof. Zygmunta Szellera i prof. Józefa Jarzębskiego. Po zakończeniu nauki Pawelec pracował jako muzyk w warszawskich lokalach („Adria” i „Bagatelka”). Dzięki temu poznał i zaprzyjaźnił się z adiutantem marszałka Józefa Piłsudskiego - Wieniawą Długoszowskim. Od 1935 Pawelec był członkiem ZAIKS-u (jego przedwojenna legitymacja ZAiKS-u została odnaleziona na gruzach Warszawy i oddana właścicielowi). 
W czasie II wojny światowej uczestnik powstania warszawskiego. Więzień niemieckich obozów koncentracyjnych Auschwitz-Birkenau, Gross Rosen i obozu w czeskich Litomierzycach.
Po wojnie współorganizator Filharmonii Szczecińskiej, współpracownik radia. Tam też represjonowany przez służbę bezpieczeństwa. Od 1956 ponownie mieszkający w Warszawie. Występował jako skrzypek w pierwszej powojennej państwowej orkiestrze jazzowej pod dyrekcją Ryszarda Damrosza – Błękitny Jazz (m.in. występy w ZSRR), następnie w Orkiestrze Feliksa Dzierżanowskiego (dwukrotne występy w USA) i Orkiestrze Włościańskiej im. K. Namysłowskiego. Wieloletni społeczny pracownik ZAIKS-u, gdzie pełnił między innymi funkcję szefa sekcji muzyki rozrywkowej (sekcja B), wieloletni członek ZAKR-u, przewodniczący komisji emerytalnej w Ministerstwie Kultury i Sztuki. Jego piosenki wykonywały między innymi takie gwiazdy polskiej piosenki jak: Mieczysław Fogg, Janusz Gniatkowski, Jolanta Kubicka, Anna Jantar, Irena Jarocka, Teresa Tutinas, Tercet Egzotyczny, Zespół Teatru BUFFO, Zespół The Castle Band, Novi Singers czy Natasza Zylska. Syn – Fryderyk również poszedł w ślady ojca. Ukończył Akademię Muzyczną im. F. Chopina w Warszawie (Uniwersytet Muzyczny im. F. Chopina). Muzyk (trębacz), kompozytor, pedagog, dziennikarz. Występował m.in. z zespołami Daab i The Castle Band. Członek ZAiKSu od 1986 roku. Pochowany na Cmentarzu Północnym w Warszawie (kwatera E-XIV-1-3-23).

</doc>
<doc id="1170436" url="https://pl.wikipedia.org/wiki?curid=1170436" title="Flaga Quebecu">
Flaga Quebecu

Oficjalna flaga prowincji Quebec, potocznie nazywana "fleurdelisé"
została wprowadzona przez rząd Maurice'a Duplessisa, 21 stycznia 1948 roku.
Biały krzyż na lazurowym lub błękitnym tle rozdziela flagę na cztery części i symbolizuje katolickie dziedzictwo oraz czystość zamiarów, kolor błękitny na fladze jest kolorem francuskiej monarchii, podobnie jak kwiaty białych lilii, które nawiązują do francuskich korzeni Quebecu.

</doc>
<doc id="1170443" url="https://pl.wikipedia.org/wiki?curid=1170443" title="Adonaj">
Adonaj



</doc>
<doc id="1170444" url="https://pl.wikipedia.org/wiki?curid=1170444" title="Adonai">
Adonai

Adonai lub Adonaj (hebr. אדני „Mój Pan”; jid. Adonoj) – określenie Boga Jahwe oddawane w przekładach jako "Pan" lub "[Wszechwładny] Pan". Określenie "Adonai" wywodzone jest od hebrajskiego słowa "adon" stosowanego do oznaczenia osoby sprawującej władzę. Najczęściej bywa ono tłumaczone jako „pan”. W Biblii bywa używane także łącznie z tetragramem JHWH – jako „Adonaj JHWH”. Taką formę Biblia Tysiąclecia oddaje jako „Panie mój, Boże”, zaś Biblia Brytyjskiego i Zagranicznego Towarzystwa Biblijnego jako „Panie Boże”. Polski słownik judaistyczny podaje, że prawdopodobnie taka forma określenia Boga była pierwotna, a dopiero później "Adonai" zaczęło być traktowane jako jedno z imion Boga. Według "The International Standard Bible Encyclopedia" z 1986 roku „forma ta podkreśla, że Jahwe jako «Pan» ma moc i suwerenną władzę”.
Od czasów starożytnych Żydzi unikali wypowiadania imienia Boga "Jahwe" (JHWH), uważając je za zbyt święte. W tym celu podczas czytania stosowane są zastępczo inne formy, w tym oznaczenia–imienia "Adonai". W modlitewnikach "Adonai" bywa często zastępowane dwiema literami hebrajskimi jod. Takiego skrótu nie dotyczą ograniczenia wypowiadania. Wspomniana zasada funkcjonuje w judaizmie tradycyjnym do dziś. Z tego powodu w przekładach Biblii hebrajskiej imię "Jahwe" zastąpiono określeniem "Pan" (gr. "Kyrios", łac. "Dominus", ang. "Lord"). W niektórych katolickich przekładach Biblii (J. Eck, Wujek) w księdze Wyjścia 6,3 występuje wyraz "Adonai" jako substytut imienia Jahwe.
Określenie–imię "Adonai" najczęściej stosowali starotestamentowi prorocy, zwłaszcza Ezechiel. Najczęściej używano go w zwrocie "Adonai Jahwe", czyli "Pan Jahwe" (w starszych przekładach "Pan Bóg"). 16 razy pojawia się zwrot "Adonai Jahwe sewaot", czyli "Pan Jahwe Zastępów" (przede wszystkim w księgach Izajasza i Jeremiasza).
W Biblii hebrajskiej pojawia się 306 razy oraz w 134 miejscach wskazanych przez masoretów, gdzie soferowie zastąpili tym tytułem imię własne Boga JHWH. W Kodeksie Leningradzkim określenie Adonai pojawia się 439 razy w 136 miejscach.
Poniżej podano liczbę występowań "’adônāj" w poszczególnych księgach, według tekstu masoreckiego.
Od semickiego wyrazu "Adon/Adonai" pochodzi imię greckiego mitologicznego księcia Adonisa, którego kult dostał się do Grecji z Fenicji poprzez Syrię. Grecy nie rozumiejąc dokładnie semickiego tytułu uznali go błędnie za imię własne.
W 2008 roku Kongregacja ds. Kultu Bożego i Dyscypliny Sakramentów Kościoła katolickiego wydała dyrektywę, która zawierała zalecenie, by w obrzędach liturgicznych unikać stosowanego dotąd biblijnego imienia "Jahwe", zastępując je odpowiednikiem "Adonai", w znaczeniu „Pan”. Zalecenie to wydano, by zgodnie z hebrajską tradycją imię Boga pozostawało niewypowiedziane.

</doc>
<doc id="1170445" url="https://pl.wikipedia.org/wiki?curid=1170445" title="Edward Gein">
Edward Gein



</doc>
<doc id="1170449" url="https://pl.wikipedia.org/wiki?curid=1170449" title="Wilgowron cienkodzioby">
Wilgowron cienkodzioby

Wilgowron cienkodzioby ("Quiscalus palustris") – gatunek wymarłego ptaka z rodziny kacykowatych (Icteridae). Występował endemicznie w Meksyku. Ostatni raz odnotowany w 1910, wymarły.
Taksonomia.
Po raz pierwszy gatunek opisał William Swainson w 1827 na łamach "Philosophical magazin" w artykule poświęconym ptakom pozyskanym przez Bullocka podczas jego wyprawy do Meksyku. Nowemu gatunkowi nadał nazwę "Scaphidurus palustris". Obecnie (2020) Międzynarodowy Komitet Ornitologiczny umieszcza wilgowrona cienkodziobego w rodzaju "Quiscalus". Jako miejsce pozyskania holotypu Swainson wskazał bagna wokół miasta Meksyk. Dickerman (1965) zanegował to, twierdząc, że wilgowrony cienkodziobe nigdy tam nie występowały, i wskazał jako typowe miejsce występowania okolice rzeki Lerma. W istocie kacyki te występowały w obydwu miejscach. Spreparowane okazy przechowywane są w zbiorach w Tring, Liverpoolu i Waszyngtonie.
Systematyka była sporna na przestrzeni lat. Blake (1968) zasugerował, że wilgowrony cienkodziobe to lokalna odmiana wilgowronów meksykańskich ("Q. mexicanus"), zaś Selander &amp; Giller (1961) rozważali potencjalny związek z wilgowronami jeziorowymi ("Q. nicaraguensis") – o przedstawicielach obydwu gatunków było bowiem wiadomo, że gniazdują na bagnach. W 2008 przeprowadzono badania nad filogenetyką ptaków z rodzaju "Quiscalus", uwzględniały one także omawiany wymarły gatunek i wilgowrony jeziorowe, również znane z mocno ograniczonego zasięgu. W przypadku "Q. palustris" materiał zawierający DNA pobrano z podeszwy stopy okazu zabitego w 1904. Okazało się, że "Q. palustris" jest grupą siostrzaną wobec kladu obejmującego wilgowrony meksykańskie ze swoich zachodnich części zasięgu. Prawdopodobnie oddzielił się od ich linii rozwojowej około 1,2 miliona lat temu. Wilgowrony meksykańskie w interiorze Meksyku, jednak rozpanoszyły się po tym kraju w XX wieku; wcześniej wilgowrony meksykańskie i cienkodziobe były w większości allopatryczne.
Morfologia.
Swainson opisał wilgowrony cienkodziobe bardzo pobieżnie, wspominając jedynie, że ich upierzenie jest czarne z niebieskim połyskiem, dziób i nogi smukłe, a pazury mocne i nieco wygięte. Długość ciała wynosiła około 28 cm. Na tle innych wilgowronów cienkodziobe wyróżniały się wyjątkowo długim, prostym i delikatnym dziobem. Samce "Q. palustris" przypominały wilgowrony meksykańskie, ale były mniejsze, miały smuklejsze dzioby, a ich pióra wykazywały raczej fioletową (nie zieloną) opalizację. Samice natomiast były cynamonowobrązowe z jaśniejszym gardłem i brzuchem. Osobniki młodociane (pozyskano tylko 1 okaz) były podobne do samicy, lecz bardziej płowe; upierzenie ptaków młodych po raz pierwszy opisano w 1956.
Wymiary holotypu podane przez Swainsona (oryginalne podane w calach, z dokładnością do 0,1 cala): długość dzioba 43 mm, długość skrzydła 165 mm, długość ogona 190 mm, długość skoku 44 mm. Wymiary podane przez Ridgwaya (zaokrąglone do 1 mm): u samców (liczba osobników nieznana) długość ciała 33–38,8 cm, długość skrzydła 170 mm, długość ogona 178–189 mm, długość górnej krawędzi dzioba 34 mm, długość skoku 46 mm. Wymiary dla 3 samic: długość ciała 25,2–30,1 cm, długość skrzydła 128–135 mm, długość ogona 132–135 mm, długość górnej krawędzi dzioba 29–31 mm.
Zasięg występowania.
Wilgowrony cienkodziobe z pewnością znane są tylko z dwóch dolin: Doliny Meksyku (2200 m n.p.m.), gdzie odnotowano je w okolicy jeziora Texcoco (1502–1520), okolicy Meksyku i nieokreślonych miejscach w dolinie, oraz z Toluca Valley (2400 m n.p.m.) – z Lerma (1904) i San Mateo Atenco (1910). Istnieją również niepewne doniesienia. Alfonso L. Herrera być może widział wilgowrony cienkodziobe w Xochimilco (Dolina Meksyku) w latach 80. XIX wieku. Istnieją przynajmniej 3 doniesienia o współwystępowaniu wilgowronów cienkodziobych i meksykańskich w tym samym miejscu i czasie.
Ekologia i zachowanie.
Gniazdowały w wystającej z wody roślinności, na obszarach uprawnych i w miastach (dane z XVI wieku), nie wiadomo, czy ich występowanie było zależne od obszarów bagiennych. Były liczne i występowały w stadach, które poczyniły szkody w uprawach kukurydzy.
Gatunek zdążył wyginąć, nim podjęto nad nim badania; zachowało się jednak jedno źródło niezbadane przez naukowców, "General History of the Things of New Spain", encyklopedia opracowana w XVI wieku przez franciszkanina Bernardino de Sahagúna i jego współpracowników. Wilgowron cienkodzioby wspomniany został w tej książce kilkukrotnie. Znany był w tamtych czasach pod nazwami "tzánatl" i "acatzánatl", był na tyle znany Meksykanom, że ci używali go jako odniesienia, podając rozmiary innych ptaków. Według podanych we wspomnianym dziele informacji wilgowrony cienkodziobe były wszystkożerne, żywiły się kukurydzą oraz bezkręgowcami, w tym latającymi owadami. Pojawiały się w stadach (o czym wspomniał także i Swainson). Autorzy encyklopedii rozróżniali wilgowrony cienkodziobe i meksykańskie; obydwa miały gniazdować w XVI-wiecznych miastach.
Niektórzy autorzy wspominali, że wilgowrony cienkodziobe były ograniczone do bagien, a Christensen (2000) napisał nawet, że gatunek był ograniczony do pojedynczego bagna. W istocie wcześniejsi autorzy pisali tylko, że występował na bagnach, nie zaś, że był do nich ograniczony. O wszystkich wilgowronach z rodzaju "Quiscalus" wiadomo, że zamieszkują bagna, jednak stopień, w jakich są z nimi związane, różni się w zależności od gatunku.
Lęgi.
A. Forrer pozyskał 3 jaja, które być może należały do wilgowronów cienkodziobych, jednak znalazł je w Mazatlán, gdzie ptaki te nie występowały. Jedyne znane okazy młodociane pozyskano na początku czerwca.
Status.
IUCN uznaje wilgowrona cienkodziobego za gatunek wymarły (EX, "Extinct"). Jest to jeden z zaledwie 6 wymarłych ptaków holocenu, które zamieszkiwały kontynenty. E.A. Goldman pozyskał osiem okazów 5 czerwca 1904 – 2 samce, 1 samicę i 5 młodocianych. W 1910 W.W. Brown odłowił kolejne kilka okazów. Za wymarcie odpowiadało najpewniej osuszanie środowiska życia tych ptaków. Po przybyciu Europejczyków do Meksyku jeziora Doliny Meksyku zostały znacznie zdegradowane. Między 1609 a pierwszą połową XX wieku wybudowano szereg kanałów mających osuszyć jeziora; w okresie, w którym Goldman i Brown pozyskiwali swoje okazy, żyła najpewniej już tylko populacja z okolic Lerma. Ostatnie znane okazy pozyskano w 1910. Według Dickermana (1965) ornitolodzy podejmowali później jeszcze próby poszukiwań tych ptaków w Dolinie Meksyku, jednak bezskutecznie.
Aztekowie używali piór tych ptaków do tworzenia swoich mozaik. W "General History..." wspomniana jest mozaika złożona z niebieskich papuzich piór i falistych linii czarnych piór wilgowronów cienkodziobych. Ptaki te były używane również podczas rytuałów religijnych. Nie nadawały się ponoć do jedzenia.

</doc>
<doc id="1170450" url="https://pl.wikipedia.org/wiki?curid=1170450" title="Marmurowy faun">
Marmurowy faun

Marmurowy faun – ostatnia powieść amerykańskiego pisarza i nowelisty Nathaniela Hawthorne'a z 1860. Utwór zwykło klasyfikować się do gatunku powieści gotyckiej ze sporym wpływem powieści psychologicznej. "Marmurowy faun" opowiada o przygodach trzech amerykańskich artystów: Hildy, Miriam i Kenyona w Rzymie oraz ich kontaktach z siłami nadprzyrodzonymi; dużą część utworu zajmują również osobiste obserwacje autora z jego podróży po Włoszech, którą odbył w 1857.
Tytuł.
Tytułowy Marmurowy faun jest w istocie aktem greckiego rzeźbiarza okresu późnoklasycznego Praksytelesa, znajdującym się obecnie w galerii rzeźby w Rzymie. Faunem w powieści nazywany zostaje również hrabia Donatello Monte Beni - z początku radosny, cieszący się życiem Włoch, który na skutek nieszczęśliwej miłości zamienia się w ponurego i mrocznego bohatera romantycznego.

</doc>
<doc id="1170451" url="https://pl.wikipedia.org/wiki?curid=1170451" title="Szkarłatna litera">
Szkarłatna litera

Szkarłatna litera ("The Scarlet Letter") – najsłynniejsza powieść amerykańskiego pisarza Nathaniela Hawthorne’a z 1850 r., nazywana pierwszą wielką amerykańską powieścią psychologiczną oraz gotyckim romansem. Tłem utworu jest życie w purytańskiej społeczności Nowej Anglii XVII wieku, jej głównym tematem zaś – problem winy i kary, grzechu oraz religijności stanowiącej prawo.
Fabuła.
Rzecz dziejąca się w latach 1642–1649 opowiada historię – młodej mężatki przybyłej do Bostonu w czasach kolonizacji Nowego Świata. Podczas oczekiwania na przybycie męża do tej niewielkiej jeszcze wówczas osady zakochuje się i rodzi nieślubną córeczkę Pearl. W wyniku tej niewierności zostaje publicznie napiętnowana i odsunięta na margines społeczeństwa. Przez kolejne lata stara się odkupić swój grzech, poświęcając się opiece nad córką oraz nad potrzebującymi, a jednocześnie uchronić od zguby kochanka, którego tożsamości zaczyna domyślać się zdradzony mąż Hester, Roger Chillingworth.
Tytuł.
Tytułową szkarłatną literą jest znak hańby wyszyty na ubraniu głównej bohaterki ku przestrodze społeczeństwa i ostracyzmowi jednostek zagrażających moralności tłumu. Najprawdopodobniej zwyczaj ten był autentycznie obecny w purytańskich społecznościach. Znakiem hańby jest tu szkarłatne duże A, pochodne od słowa "adultery", czyli „cudzołóstwo” w języku angielskim.

</doc>
<doc id="1170455" url="https://pl.wikipedia.org/wiki?curid=1170455" title="Arte povera">
Arte povera

Arte povera (wł. "sztuka uboga, sztuka biedna") – ruch artystyczny rozwijający się w latach 1967-77. W 1967 roku włoski krytyk sztuki Germano Celant użył tego terminu opisując prace grupy włoskich artystów, których cechą charakterystyczną było eksponowanie surowości materiałów – metalu, gałęzi, szkła, kamienia, gazet, szmat. Posługiwanie się przedmiotami pospolitymi miało być odwrotem od tradycyjnej tzw. wysokiej sztuki.
"Przez używanie w procesie twórczym „bezwartościowych” materiałów, nieartyst. i prymitywnych surowców (...) a.p. dąży do pozbawienia gotowego dzieła wartości przedmiotowych i komercyjnych. Akcentuje kreacyjną rolę procesu myślowego".

</doc>
<doc id="1170457" url="https://pl.wikipedia.org/wiki?curid=1170457" title="Efekt Avercha-Johnsona">
Efekt Avercha-Johnsona

Efekt Avercha-Johnsona – opisuje zachowanie firmy prywatnej poddanej regulacji antymonopolowej poprzez ustalenie maksymalnej stopy zwrotu ("rate of return" – ROR) od zainwestowanego kapitału. Ustalenie takiej stopy określa maksymalną cenę jednostkową, sprzyjającą efektywności alokacyjnej. W efekcie firma wykazuje jednak skłonność do stosowania nadmiernie kapitałochłonnych technik produkcji, kosztem tych zapewniających efektywność alokacyjną, co zaowocuje zwiększeniem zysków.
H. Averch i L. L. Johnson opisali ten efekt w swojej pracy pod tytułem „Behavior of the Firm under Regulatory Constraint” w roku 1962. Odnosi się on do jednego z najbardziej wpływających na ekonomię regulacyjną zjawiska.

</doc>
<doc id="1170458" url="https://pl.wikipedia.org/wiki?curid=1170458" title="Soferowie">
Soferowie

Soferowie, soferim (z – "skryba", "kopista;" dosł. "ten, który liczy") – ogólnie zawodowi żydowscy kopiści tekstu Biblii hebrajskiej.
Szczegółowo termin ten odnosi się historycznie przede wszystkim do 2 różnych okresów działalności kopistów (a przy tym różnych prac nad tekstem, które zostały dokonane).
Okres „biblijny” (pomiędzy VI wiekiem p.n.e. a I wiekiem n.e.).
Początki działalności soferów sięgają jeszcze czasów niewoli babilońskiej (przed 539 r. p.n.e.) lub krótko po niej. Za pierwszego przepisywacza uważa się kapłana jerozolimskiego Ezdrasza (VI/V w. p.n.e.). Praca soferów miała związek z powstawaniem synagog służącym żydom w Izraelu i diasporze do czytania Biblii, do czego potrzebne były im jej kopie. Soferowie z jednej strony znani byli ze skrupulatności w przepisywaniu, z drugiej starali się poprawiać błędy i niejasności, które powstawały w międzyczasie w różnych kopiach tekstu świętego. Ich praca rewizyjna polegała przynajmniej na 3 zajęciach w odniesieniu do tekstu:
Dzięki wytrwałej pracy soferów do dziś zachował się tekst hebrajski Starego Testamentu. Początkowo zajmowali się oni tylko kopiowaniem Pism, lecz w czasach hellenistycznych z ich środowiska wyłoniła się klasa „uczonych w Piśmie”, o której wspomina Nowy Testament.
Okres „rabiniczny”.
Zgodnie ze współczesnymi badaniami krytyki tekstualnej Starego Testamentu na podstawie różnych dostępnych tekstów Biblii hebrajskiej w I wieku n.e. wewnątrz judaizmu powstał silny ruch, mający na celu wybranie, skodyfikowanie i przekazanie dalej jednego, autorytatywnego tekstu świętych ksiąg. Z czasem tannaici i amoraici opracowali zasady kopiowania świętych ksiąg tak, by uniknąć błędów czy wypaczeń przy ich przepisywaniu. Pomiędzy I a VI wiekiem n.e. pracowano nad tekstem spółgłoskowym Biblii hebrajskiej.
Praca "soferów" polegała na bardzo skrupulatnej i szczegółowej trosce o autentyczność tekstu manuskryptów. W tym celu kopiści liczyli poszczególne litery, słowa i wersety. Od nich pochodzą takie oznaczenia jak np. w Księdze Kapłańskiej 8,8 – środkowy werset całej Tory. Ich praca miała także zapewnić odpowiednią i „ortodoksyjną” lekturę tekstu. Świętość tekstu nie pozwalała na jakiekolwiek poprawki w tekście spółgłoskowym, dlatego opracowany cały system różnych oznaczeń w tekście. Najważniejsze z nich to:
Talmud Babiloński zawiera traktat "Soferim" opisujący szczegółowe przepisy, które muszą być zachowane przy przepisywaniu świętych tekstów.
Ostatecznie doprowadzili do wykrystalizowania się wersji tekstu nad którą pracę kontynuowali we wczesnym średniowieczu masoreci, aż do opracowania tekstu masoreckiego.
Pisarz, notariusz, artysta.
W szerszym znaczeniu, od okresu królewskiego, przez pierwsze wieki n.e. aż do czasów współczesnych, wykształciło się także zajęcie "sofera", zatrudnionego przez konkretną gminę żydowską, do sporządzania oficjalnych dokumentów (jak np. ślub, rozwód, itd.).
Praca "sofera", zarówno kopisty świętych tekstów, jak i zwykłego notariusza, była także w pewnej mierze zajęciem artystycznym – polegała na przygotowywaniu nie tylko poprawnych, ale także pięknych, zdobionych pism i manuskryptów.

</doc>
<doc id="1170459" url="https://pl.wikipedia.org/wiki?curid=1170459" title="Soferim">
Soferim



</doc>
<doc id="1170464" url="https://pl.wikipedia.org/wiki?curid=1170464" title="Kokoszka atlantycka">
Kokoszka atlantycka

Kokoszka atlantycka ("Gallinula nesiotis") – gatunek wymarłego ptaka nielotnego z rodziny chruścieli (Rallidae). Występował endemicznie na wyspach archipelagu Tristan da Cunha (teryt. zamorskie Wielkiej Brytanii).
Wyglądem zbliżona do blisko z nią spokrewnionej kokoszki południowej ("Gallinula comeri").
Początkowo pospolity ptak, stał się rzadki po 1873 r., by całkowicie wyginąć na przełomie XIX i XX w. Przyczyną wymarcia mogła być kombinacja polowań człowieka, drapieżnictwa wprowadzonych (lub przywleczonych) gatunków obcych (m.in. szczurów, kotów i świń) oraz utrata środowiska naturalnego w wyniku pożarów.
Do dnia dzisiejszego zachowało się przynajmniej 15 okazów tego ptaka, z czego dwa (które bez wątpliwości są autentyczne) znajdują się obecnie w Muzeum Historii Naturalnej w Tring (Wielka Brytania) i w Muzeum Historii Naturalnej na Uniwersytecie Harvarda (Stany Zjednoczone).
W 1956 r. introdukowano na wyspy Tristan da Cunha kokoszkę południową.
Przez długi czas kokoszkę południową ("Gallinula comeri") i kokoszkę atlantycką ("Gallinula nesiotis") traktowano jako jeden, ten sam gatunek. Niektórzy autorzy (P. Mielczarek, W. Cichocki, 1990; Collar i inni, 1994) traktowali kokoszkę południową jako podgatunek kokoszki atlantyckiej, tak jest też do tej pory klasyfikowana w "Kompletnej liście ptaków świata" P. Mielczarka i M. Kuziemki. Obecnie oba ptaki zwykle mają rangę osobnych gatunków (np. według Międzynarodowego Komitetu Ornitologicznego i Międzynarodowej Unii Ochrony Przyrody).

</doc>
<doc id="1170465" url="https://pl.wikipedia.org/wiki?curid=1170465" title="Tadeusz Donocik">
Tadeusz Donocik

Tadeusz Marian Donocik (ur. 5 października 1947 w Lubaniu Śląskim) – polski prawnik, działacz samorządu gospodarczego, wiceminister gospodarki w rządzie Jerzego Buzka.
Życiorys.
Ukończył w 1973 studia na Wydziale Wydziału Prawa i Administracji Uniwersytetu Śląskiego w Katowicach. W latach 1965–1966 pełnił obowiązki kierownika w zakładzie komunalnym w Zgorzelcu, następnie pracował w hutnictwie, administracji wojewódzkiej i uniwersyteckiej. W latach 80. był zatrudniony jako agent sklepu przemysłowego w Chorzowie. Od 1989 zajmuje się działalnością gospodarczą, pełniąc kierownicze funkcje w spółkach prawa handlowego.
W rządzie Jerzego Buzka od 1997 do 1998 był szefem Gabinetu Politycznego ministra gospodarki, następnie do 2001 zajmował stanowisko podsekretarza stanu w tym resorcie, odpowiadając m.in. za politykę regionalną, promocję eksportu, handel zagraniczny, technikę i technologię, turystykę, Specjalne Sfery Ekonomiczne, negocjacje z UE. Należał do Porozumienia Polskich Chrześcijańskich Demokratów. W wyborach parlamentarnych w 2001 kandydował do Sejmu z listy Akcji Wyborczej Solidarność Prawicy, która nie uzyskała mandatów.
W 1990 znalazł się wśród założycieli i od tego czasu pełnił funkcję prezesa Regionalnej Izby Gospodarczej w Katowicach (w 2018 został prezesem honorowym tej instytucji). W 1993 został wiceprezesem Krajowej Izby Gospodarczej. W latach 2004–2006 był członkiem Europejskiego Komitetu Ekonomiczno-Społecznego w Brukseli, w 2006 został delegatem do Komisji Konsultacyjnej ds. Przemian w Przemyśle. Był też współorganizatorem Śląskiej Nagrody Jakości. W 2002 objął stanowisko prezesa zarządu deweloperskiej spółki z o.o.
W 2001 odznaczony Krzyżem Oficerskim Orderu Odrodzenia Polski. W 2013 został laureatem Nagrody im. Wojciecha Korfantego, a w 2015 otrzymał Perłę Honorową Polskiej Gospodarki (w kategorii gospodarka).

</doc>
<doc id="1170474" url="https://pl.wikipedia.org/wiki?curid=1170474" title="Gmina Chmielnik Rzeszowski">
Gmina Chmielnik Rzeszowski



</doc>
<doc id="1170475" url="https://pl.wikipedia.org/wiki?curid=1170475" title="Chmielnik Rzeszowski">
Chmielnik Rzeszowski



</doc>
<doc id="1170477" url="https://pl.wikipedia.org/wiki?curid=1170477" title="Wiesław Jędrzejczak">
Wiesław Jędrzejczak

Wiesław Wiktor Jędrzejczak (ur. 1 października 1947 w Gdyni) – polski lekarz, specjalista chorób wewnętrznych, hematolog, onkolog kliniczny, transplantolog, profesor doktor habilitowany medycyny. Jako pierwszy w Polsce przeprowadził allogeniczny przeszczep szpiku w 1984, a także przeszczep autologiczny w 1985. Jest emerytowanym pułkownikiem Wojska Polskiego.
Życiorys.
Uzyskał maturę w II Liceum Ogólnokształcącym im. Adama Mickiewicza w Gdyni. W 1971 ukończył z wyróżnieniem Wydział Lekarski Wojskowej Akademii Medycznej w Łodzi. W 1974 uzyskał stopień doktora nauk medycznych na podstawie pracy: "Ocena przydatności testu prednisonowego w różnicowaniu neutropenii". W 1978 uzyskał stopień doktora habilitowanego nauk medycznych na podstawie rozprawy: "Skutki uboczne chemioterapii nowotworów jako kliniczny model ostrej choroby popromiennej. Diagnostyka uszkodzeń układów krwiotwórczego i odpornościowego ze szczególnym uwzględnieniem neutropenii". 31 maja 1990 otrzymał tytuł profesora nauk medycznych. 
Praca.
W latach 1984–1998 był kierownik Zakładu Immunologii Centralnego Szpitala Klinicznego Wojskowej Akademii Medycznej w Warszawie. W latach 1998–2018 był kierownikiem Katedry i Kliniki Hematologii, Onkologii i Chorób Wewnętrznych Warszawskiego Uniwersytetu Medycznego w Warszawie. W latach 2002–2014 i 2016–2018) był konsultantem krajowym w dziedzinie hematologii.
W pierwszej połowie lat 80. XX wieku prowadził badania krwiotwórczych komórek macierzystych tworzących wewnątrzpochodne kolonie śledzionowe i zaproponował oryginalną hipotezę alternatywnych dróg różnicowania układu krwiotwórczego. Do jego osiągnięć należy opracowanie oryginalnych metod chemioterapii nowotworów, opracowanie metod kontroli skutków ubocznych leków przeciwnowotworowych, współudział w odkryciu regulacyjnej roli limfocytów T w krwiotworzeniu, opracowanie metody ilościowego badania komórek ustanawiających krwiotworzenie, opracowanie metod hodowli komórek podścieliska krwiotwórczego, opracowanie oryginalnych modyfikacji metod przeszczepiania szpiku u ludzi. 28 listopada 1984, wraz ze stworzonym przez siebie zespołem lekarzy, przeprowadził udany zabieg allogenicznego przeszczepu szpiku kostnego w Centralnym Szpitalu Klinicznym WAM w Warszawie. W 1985, z tym samym zespołem lekarzy, przeprowadził przeszczepienie szpiku autologicznego, czyli przy użyciu własnych komórek chorego. Oba zabiegi były wykonane po raz pierwszy w Polsce.
W 1991 otrzymał Nagrodę Miesięcznika „Problemy” za osiągnięcia w dziedzinie popularyzowania nauki. W 1993 został laureatem Nagrody Fundacji na rzecz Nauki Polskiej za "prace na temat molekularnych i komórkowych mechanizmów powstawania komórek krwi".
W 2022, wraz zespołem, otrzymał Nagrodę Ig Nobla za przeprowadzone badania, które wykazały, że pacjenci onkologiczni poddawani radioterapii i chemioterapii wykazywali mniej szkodliwych skutków ubocznych, jeśli podawano im lody. Opracowanie tych badań zostało opublikowane przez „Scientific Reports” w listopadzie 2021.
Opublikował ponad 300 prac naukowych z dziedziny transplantologii, hematologii i onkologii oraz około 100 rozdziałów w podręcznikach oraz samodzielnie książki „Zagadka tworzenia krwi” i „Hemograft”. Ta ostatnia książka jest pierwszą polską monografią transplantologii komórek krwiotwórczych. Był promotorem 23 doktoratów i opiekunem 9 habilitacji.
Obecnie nie jest już kierownikiem, ale nadal jest profesorem w Katedrze i Klinice Hematologii, Onkologii i Chorób Wewnętrznych Warszawskiego Uniwersytetu Medycznego, zlokalizowanej w Centralnym Szpitalu Klinicznym w Warszawie Jest przewodniczącym Komitetu Immunologii i Etiologii Zakażeń Człowieka Polskiej Akademii Nauk (PAN) i członkiem Komitetu Bioetyki PAN.
Życie prywatne.
Ma dwóch synów: młodszego Wiktora Oskara i Wiesława Wiktora, który jest również naukowcem.
Upamiętnienie.
W 2007 ukazał się na jego temat film biograficzny Jakuba Kossakowskiego „Między złem a złem”, a w 2017 monograficzna książka Justyny Wojteczek „Pozytywista do szpiku kości”.

</doc>
<doc id="1170482" url="https://pl.wikipedia.org/wiki?curid=1170482" title="Dekalog II">
Dekalog II

Dekalog II ("Dekalog, dwa") – polski telewizyjny film psychologiczny z 1988 roku w reżyserii Krzysztofa Kieślowskiego, zrealizowany według scenariusza napisanego przezeń wraz z Krzysztofem Piesiewiczem. Jest to nominalnie druga część cyklu filmów "Dekalog", reinterpretująca drugie przykazanie Dekalogu: , w realiach warszawskiego Ursynowa lat 80. XX wieku. Bohaterem "Dekalogu II" jest ordynator szpitala (Aleksander Bardini), postawiony w obliczu dylematu. Żona jego pacjenta (Krystyna Janda), nosząca ciążę w związku z innym mężczyzną, planuje dokonać aborcji (jeśli mąż przeżyje) lub związać się z kochankiem (jeśli mąż umrze), a odpowiedzialnością za ową decyzję obarcza także ordynatora.
Fabuła.
Ordynator szpitala w Warszawie wiedzie monotonne życie samotnika w mieszkaniu na blokowisku. Jedynymi jego towarzyszami są rybki w akwarium oraz papużka. Pewnego razu młoda skrzypaczka Dorota Geller, która dwa lata wcześniej przejechała psa ordynatora, puka do jego mieszkania. Dorota pyta ordynatora o swojego męża Andrzeja, himalaistę, który przebywa na oddziale szpitala, w którym pracuje ordynator. Zapytany zbywa Dorotę stwierdzeniem, że może ją przyjąć dopiero na dyżurze w szpitalu. Kiedy ordynator popija mleko w swoim mieszkaniu, przychodzi doń gospodyni Basia. Mężczyzna opowiada jej o swej roślince, która „coś mi choruje”. Akcja przejściowo przenosi się do mieszkania Doroty, która odsłuchuje nieodebrane połączenia telefoniczne.
Ordynator, opowiedziawszy Basi anegdotę ze swej pracy, wychodzi na korytarz bloku, gdzie znów spotyka Dorotę. Mówi jej, że dozorca skarżył się, iż ktoś wyrzucił zająca spod balkonu; ordynator zawiadamia Dorotę, że może ją przyjąć wyłącznie w miejscu pracy. Dorota wraca do swego pokoju, gdzie odziera swoją roślinkę na balkonie z liści i pozostawia samą łodygę. Odbiera od listonosza chorobowe, po czym wychodzi z mieszkania. Ordynator po przyjściu do szpitala zastaje Dorotę już przy mężu. Skrzypaczka, otrzymawszy pozwolenie na widzenie się z ordynatorem, pyta o stan męża. Ordynator stwierdza, że stan Andrzeja jest ciężki, ale nie podaje szczegółów. Kobieta wychodzi z gabinetu.
Gdy ordynator kończy swój dyżur, Dorota czai się na niego w swym samochodzie i śledzi go. Gdy jednak gubi jego ślad, wchodzi do jego mieszkania późną nocą i zapala papierosa. Następnie żąda od niego informacji o stanie męża. Gdy nie otrzymuje odpowiedzi, opowiada mu swoją historię. Od trzech miesięcy jest w ciąży z innym mężczyzną. Jeżeli usunie ciążę, nie będzie już miała szans na urodzenie dziecka. Jeżeli jej mąż będzie żył, ona deklaruje dokonanie aborcji. Jeżeli on umrze, ona donosi ciążę i zwiąże się z kochankiem. Na koniec Dorota pyta ordynatora o jego wiarę w Boga. Gdy mężczyzna odpowiada jej, że jego Boga starczy wyłącznie dla niego samego, skrzypaczka żegna ordynatora słowami: „Niech pan poprosi dziś swojego Boga o rozgrzeszenie”.
Idąc korytarzem ku swemu mieszkaniu, Dorota spotyka się z Jankiem Wierzbickim, przyjacielem Andrzeja. Ten powiadamia ją, że za tydzień będzie musiał wyjechać z Polski. Oboje wdają się ze sobą w kłótnię na temat Andrzeja. Gdy Dorota jest już sama, przeprowadza eksperyment. Pcha stojącą na stole szklankę herbaty ku krawędzi, w wyniku czego przedmiot rozbija się o podłogę. Słuchając głośnej muzyki, otrzymuje wiadomość głosową od swego kochanka, jednak szybko ją wyłącza.
Spotkawszy się z ginekologiem, Dorota deklaruje chęć dokonania aborcji. Otrzymuje bliski termin, po czym spotyka się z kolegą swego kochanka. Ten opowiada jej, że kochanek będzie do niej telefonował. Tymczasem ordynator, przejrzawszy najnowsze wyniki badań dotyczące Andrzeja, wymienia spojrzenie z tajemniczym mężczyzną, po czym zastanawia się, co powiedzieć Dorocie. Nocą do Doroty dzwoni jej kochanek z zapytaniem, czy otrzymała paszport. Dorota stwierdza, że to już nie ma znaczenia i że dokona aborcji. Gdy spogląda jednak na zdjęcie męża z jego wyprawy, odkłada słuchawkę telefonu.
Gdy ordynatora znów odwiedza Basia, on opowiada jej o dawnym, tragicznym przeżyciu z okresu II wojny światowej – wybuchu jego poprzedniego domu, w którym zginęła cała jego rodzina. Dorota zaś w szpitalu odwiedza Andrzeja. Gdy wychodzi, tajemniczy mężczyzna śledzi oboje wzrokiem; wówczas Andrzej nagle się pobudza, słysząc dudnienie wody kapiącej z popękanych ścian i sufitu. Dorota znów zajmuje czas ordynatorowi, by powiadomić go o chęci dokonania aborcji. Ordynator jednak decyduje się skłamać wobec Doroty i twierdzi, że jej małżonek umrze.
Pewnego dnia Andrzej, leżąc w szpitalu, otwiera oczy. Obserwuje, jak w leżącej niedaleko szklance kompotu skąpana jest pszczoła. Ta jednak walczy o życie, wspinając się po słomce, po czym wychodzi na powierzchnię. Andrzej spotyka się z ordynatorem, dziękując mu za uratowanie życia i ocalenie dziecka Doroty.
Produkcja.
"Dekalog II" jest nominalnie drugą częścią cyklu filmów telewizyjnych "Dekalog", nakręconych przez Krzysztofa Kieślowskiego według scenariusza napisanego przezeń wraz z adwokatem Krzysztofem Piesiewiczem. Pomysł na "Dekalog II" Piesiewicz zaczerpnął ze wspomnień z dzieciństwa:
Prace scenariuszowe nad "Dekalogiem II" były rozwinięciem tego pomysłu. Kieślowski i Piesiewicz, pisząc scenariusz, utknęli na scenie ukazującej przełom w chorobie Andrzeja. Ponieważ obu scenarzystom banalne wydawałoby się obwieszczenie pomyślnego wyniku badań przez lekarza, Kieślowski i Piesiewicz postanowili obrazowo przedstawić ów przełom za pomocą wspomnianego wizerunku pszczoły w szklance kompotu. Kieślowski, pracując nad stroną estetyczną filmu, sięgnął z kolei ku innemu źródłu inspiracji; łuszcząca się farba na ścianach szpitala była nawiązaniem do filmu "Szpital" (1977) tego samego reżysera.
Rolę ordynatora zagrał doświadczony aktor Aleksander Bardini. Po jego śmierci Kieślowski stwierdził, że owa postać istniała w scenariuszu „tylko dlatego, że istniał Bardini. Gdybym go nie znał, nie wymyśliłbym tej postaci”. "Dekalog II" we wspomnieniach Piesiewicza jawił się jako „najbardziej enigmatyczna” część cyklu, „jeśli chodzi o odwoływanie się do przykazań jako drogowskazów. Nawet powiedziałbym samokrytycznie, że struna jest bardzo mocno naciągnięta”.
Zdjęcia do "Dekalogu II" nakręcił Edward Kłosiński. Współpracę z reżyserem wspominał dobrze, przy czym zaznaczał: „Bohaterem filmów Kieślowskiego może być człowiek prosty, lecz Kieślowski nigdy nie potraktuje go z góry”.
Odbiór.
"Dekalog II" był na ogół pozytywnie oceniany przez krytyków. Eva M. Stadler pisała, że ów film „znakomicie ilustruje montażowe mistrzostwo Kieślowskiego oraz jego specyficzny rodzaj realizmu, w którym to, co niewidzialne, zostaje przywołane, a to, co niezgłębione, osiągnięte poprzez drobiazgową analizę materialnej rzeczywistości”. Marek Lis również dowodził biegłości reżyserskiej Kieślowskiego, zwracając uwagę na zastosowany przezeń "traveling" utopijny, „przenoszący narrację w inny czas i miejsce, być może jedynie w sferę niespełnionych marzeń i tęsknot”. Zdaniem Wally’ego Hammonda z magazynu „Time Out” siła filmu bierze się z „precyzyjnego, oszczędnego nakreślenia postaci i okoliczności”, w jakich się spotkały. Sceptyczniej do filmu podeszła Ewelina Wejbert-Wąsiewicz, która podkreślała zawarty w "Dekalogu II" „relatywizm norm moralnych i religijnych”, ale również koncentrację reżysera bardziej na uczuciach mężczyzn aniżeli na emocjach brzemiennej Doroty.
Joseph Cunneen stwierdzał, iż kłamstwo ordynatora ma zasadniczy wpływ na jego wewnętrzną przemianę: „nie tylko uratował pacjenta, ale jego afirmujące życie kłamstwo przynosi wewnętrzną przemianę jego dotychczasowej samotnej egzystencji”. Jak twierdziła Ruth Perlmutter, w owej kluczowej przemianie (tak jak w całym cyklu "Dekalog") ważną rolę odgrywa tajemniczy mężczyzna grany przez Artura Barcisia, występujący w "Dekalogu II" jako szpitalny laborant.

</doc>
<doc id="1170499" url="https://pl.wikipedia.org/wiki?curid=1170499" title="Valérie Bègue">
Valérie Bègue

Valérie Bègue (ur. 26 września 1985 w Saint-Pierre) – Miss Francji 2008, reprezentowała departament zamorski Francji Reunion.

</doc>
<doc id="1170500" url="https://pl.wikipedia.org/wiki?curid=1170500" title="Valerie Begue">
Valerie Begue



</doc>
<doc id="1170505" url="https://pl.wikipedia.org/wiki?curid=1170505" title="Miro">
Miro

Miro (poprzednie nazwy "Democracy Player" i "DTV") – program komputerowy, stworzony przez Participatory Culture Foundation (PCF), obsługujący telewizję internetową.
Miro umożliwia automatyczne ściąganie plików wideo (programów telewizyjnych, klipów i filmów) poprzez kanały oparte na RSS. Po ściągnięciu za pomocą programu Miro można nimi zarządzać i odtwarzać. Miro jest przystosowany do
współdziałania z innymi produktami PCF takimi jak: Video Bomb i Channel Channel.
Podstawą programistyczną programu Miro jest XULRunner komponent open source. Miro działa w systemach operacyjnych Microsoft Windows, OS X i Linux i zawiera w sobie klienta RSS, BitTorrent client i odtwarzacz multimedialny (VLC pod Windows, QuickTime w Mac OS X lub Xine Media Player w Linuksie).

</doc>
<doc id="1170506" url="https://pl.wikipedia.org/wiki?curid=1170506" title="Główna Rada Ukraińska">
Główna Rada Ukraińska

Główna Rada Ukraińska ( "Hołowna Ukrajińska Rada", HUR) – ukraińskie stowarzyszenie niepodległościowe, powstałe 1 sierpnia 1914 we Lwowie.
Tło powstania.
W czasie wojen bałkańskich zarysowała się po raz pierwszy możliwość wojny europejskiej. Dlatego też w 1912 ukraińscy działacze narodowi, radykalni i socjaldemokratyczni zwołali na 11 grudnia 1912 konferencję, która ogłosiła lojalność ukraińską wobec Austro-Węgier. Postanowiono również, że ukraińskie stowarzyszenia (takie jak np. Sicz, Sokił, Płast) zaczną tworzyć oddziały paramilitarne.
Po wybuchu I wojny światowej działacze ukraińscy związani z konferencją z 1912, działający w Ukraińskiej Partii Narodowo-Demokratycznej, Ukraińskiej Partii Radykalnej i Ukraińskiej Partii Socjal-Demokratycznej, utworzyli Główną Radę Ukraińską.
Działalność Rady.
3 sierpnia 1914 wydała ona wiernopoddańczy manifest, w którym zapewniała o swej lojalności wobec monarchii habsburskiej. Wzywano naród ukraiński, by u boku Austro-Węgier i Niemiec walczył przeciwko Rosji o wyzwolenie Ukrainy Naddnieprzańskiej oraz o oswobodzenie Ukraińców w Galicji Wschodniej spod polskiego ucisku. Po zajęciu Naddnieprza przez wojska rosyjskie działacze Rady przenieśli się do Wiednia, współpracując tam ze Związkiem Wyzwolenia Ukrainy.
Przewodniczącym Rady został Kost Łewyćkyj, a w skład Prezydium weszli Mychajło Pawłyk, Mykoła Hankewycz i Stepan Baran.
W ramach Rady powołano Ukraiński Zarząd Wojskowy ("Ukrajinśka Bojewa Uprawa, UBU"), który wystąpił do rządu Austro-Węgier o zgodę na utworzenie ukraińskich oddziałów zbrojnych. Zgodę uzyskano i 6 sierpnia 1914 Rada ogłosiła manifest o tworzeniu Legionu Ukraińskich Strzelców Siczowych.
We wrześniu 1914, w związku z rosyjską ofensywą w Galicji, Rada przeniosła się do Wiednia, przekształcając się 5 maja 1915 w Ogólną Radę Ukraińską.

</doc>
<doc id="1170507" url="https://pl.wikipedia.org/wiki?curid=1170507" title="Trupień (Strawczynek)">
Trupień (Strawczynek)

Trupień – część wsi Strawczynek w Polsce położona w województwie świętokrzyskim, w powiecie kieleckim, w gminie Strawczyn.
W latach 1975–1998 Trupień administracyjnie należał do województwa kieleckiego.

</doc>
<doc id="1170508" url="https://pl.wikipedia.org/wiki?curid=1170508" title="Uszyca">
Uszyca

Uszyca, ukr. Ушиця

</doc>
<doc id="1170512" url="https://pl.wikipedia.org/wiki?curid=1170512" title="Uliczne historie">
Uliczne historie

Uliczne historie – album stanowiący kompilację utworów grupy Slums Attack, wydany 21 października 2002 przez współpracujące Camey Studio i RRX Desant, . Peja otrzymał wynagrodzenie w wysokości 14% ceny hurtowej nośnika.
Lista utworów.
Utwory:

</doc>
<doc id="1170513" url="https://pl.wikipedia.org/wiki?curid=1170513" title="Paul Schottländer">
Paul Schottländer

Paul Schottländer (ur. 14 lutego 1870 we Wrocławiu, zm. 18 marca 1938 w Wysokiej) – niemiecki mecenas nauki pochodzenia żydowskiego, doktor filozofii, honorowy senator Uniwersytetu Wrocławskiego. Syn Juliusa Schottländera (1835-1911), kupca, właściciela dóbr ziemskich i filantropa. 
Do 1933 honorowy senator Uniwersytetu Wrocławskiego, do 1936 członek zarządu Kaiser-Wilhelm-Gesellschaft (Towarzystwa Cesarza Wilhelma). Fundator m.in. zoologicznej stacji naukowo-badawczej w Rovinju na Morzu Śródziemnym.
Pochowany został na Cmentarzu Żydowskim przy ul. Ślężnej we Wrocławiu w grobowcu Schottländerów, w którym wcześniej pochowano też jego rodziców i dziadków.

</doc>
<doc id="1170515" url="https://pl.wikipedia.org/wiki?curid=1170515" title="Brochant">
Brochant

Brochant - stacja linii nr 13 metra w Paryżu. Stacja znajduje się w 17. dzielnicy Paryża. Została otwarta 20 stycznia 1912.

</doc>
<doc id="1170517" url="https://pl.wikipedia.org/wiki?curid=1170517" title="Saint-Denis – Université">
Saint-Denis – Université

Saint-Denis – Université – stacja linii nr 13 metra w Paryżu. Stacja znajduje się w gminie Saint-Denis. Została otwarta 25 maja 1998.

</doc>
<doc id="1170519" url="https://pl.wikipedia.org/wiki?curid=1170519" title="Cinca Mitja">
Cinca Mitja



</doc>
<doc id="1170520" url="https://pl.wikipedia.org/wiki?curid=1170520" title="Basilique de Saint-Denis">
Basilique de Saint-Denis

Basilique de Saint-Denis – stacja linii nr 13 metra w Paryżu. Stacja znajduje się w gminie Saint-Denis. Została otwarta 20 czerwca 1976 roku.

</doc>
<doc id="1170521" url="https://pl.wikipedia.org/wiki?curid=1170521" title="Saint-Denis – Porte de Paris">
Saint-Denis – Porte de Paris

Saint-Denis – Porte de Paris – stacja linii nr 13 metra w Paryżu. Stacja znajduje się w gminie Saint-Denis. Została otwarta 20 czerwca 1976.

</doc>
<doc id="1170522" url="https://pl.wikipedia.org/wiki?curid=1170522" title="Trümmerfrau">
Trümmerfrau

Trümmerfrau ("Trümmer" = niem. „ruiny, gruzy”; "Frau" = „kobieta”) – były to kobiety, które po II wojnie światowej odgruzowywały niemieckie miasta, zniszczone w trakcie działań wojennych.
Statystycznie była to kobieta w wieku 15–50 lat, była wdową z jednym bądź dwojgiem dziećmi (na terenie powojennych Niemiec zamieszkiwało siedem milionów więcej kobiet niż mężczyzn), często głodowała, a do pracy docierała pieszo ze względu na zniszczoną infrastrukturę. Ponadto szukała opału, ubrana była w wybrakowaną odzież, a na głowie miała szal bądź chustę zawiązaną węzłem do przodu. Często zaopatrywała się na czarnym rynku wymieniając zegarki, książki, biżuterię na artykuły spożywcze.
Opis pracy.
Praca była najczęściej planowana przez mężczyzn, którzy odpowiadali także za techniczną stronę robót (burzenie ścian, obsługa sprzętu ciężkiego). Po wyburzeniu ściany bądź części budynku do pracy przystępowały kobiety, które rozdrabniały fragmenty ścian, a uzyskane w ten sposób cegły były w dalszym toku prac oczyszczane z zaprawy murarskiej przy pomocy młotków murarskich i składowane w 12 warstwach po 16 sztuk. Najwyższa trzynasta warstwa miała 8 sztuk cegieł. W ten sposób na jednej pryzmie było zawsze 200 sztuk oczyszczonych gotowych do ponownego użycia cegieł.

</doc>
<doc id="1170523" url="https://pl.wikipedia.org/wiki?curid=1170523" title="Czarodzieje z Waverly Place">
Czarodzieje z Waverly Place

Czarodzieje z Waverly Place (, 2007–2012) – amerykański serial komediowy fantasy emitowany na Disney Channel. Swoją amerykańską premierę miał 12 października 2007, natomiast polska odbyła się 28 lutego 2008. Od 14 czerwca 2022 dostępny w Polsce na platformie Disney+. Od trzeciej serii, serial kręcony był w High-Definition. Od 12 września 2010 serial emitowano w TVP1, a od 1 września do 4 listopada 2014 na kanale TV6.
Fabuła.
Dawno temu Jerry Russo oddał swoje magiczne moce bratu, aby ożenić się ze śmiertelniczką Theresą. Po latach okazuje się, że ich dzieci: Justin, Alex oraz Max odziedziczyły magiczne zdolności. Teraz Jerry pragnie nauczyć je prawidłowego obchodzenia się z nadprzyrodzonymi zdolnościami. Kiedy zaczynają wykorzystywać swoje umiejętności, w życie rodziny wkrada się chaos, ponieważ rodzeństwo, próbując korzystać ze swoich mocy, stwarza wiele skomplikowanych sytuacji. Często pakują się w kłopoty, ponieważ jeszcze nie panują nad swoimi mocami oraz nie umieją korzystać z nich rozważnie.
Przegląd sezonów.
&lt;onlyinclude&gt;
&lt;/onlyinclude&gt;
Filmy.
Powstał film Disney Channel Original Movies na podstawie serialu, który zadebiutował na amerykańskim Disney Channel 28 sierpnia 2009 roku, natomiast na polskim Disney Channel 31 października 2009 roku. Film był kręcony w Portoryko, Los Angeles oraz Nowym Jorku. Film w USA obejrzało 11.4 miliona widzów, dzięki czemu była to największa oglądalność, zaraz po High School Musical 2 (17.2 mln widzów), filmów Disney Channel.
Po emisji pierwszego filmu ogłoszono, że powstanie sequel, lecz kilka tygodni później pomysł ten został unieważniony. Dnia 27 września 2012 roku Disney Channel oficjalnie potwierdził, że ten film jednak powstanie lecz będzie miał miano odcinka specjalnego. Zatytułowany jest „Powrót czarodziejów: Alex kontra Alex”. Obsada pozostaje ta sama, lecz z jednym wyjątkiem. David Henrie nie bierze udziału. Premiera odbyła się 15 marca 2013 roku.
Produkty.
Produkty związane z serialem były wydane pod koniec 2009 roku w USA. Gra video oraz soundtrack na podstawie serialu były wydane w sierpniu 2009 roku.
Wersja polska.
Wersja polska: SDI Media Polska
Reżyseria:
Tekst polski:
Udział wzięli:
Lektor: Waldemar Barwiński 

</doc>
<doc id="1170538" url="https://pl.wikipedia.org/wiki?curid=1170538" title="Zeta Andromedae">
Zeta Andromedae

Zeta Andromedae ("ζ And") – jedna z jaśniejszych gwiazd w gwiazdozbiorze Andromedy, odległa ok. 181 lat świetlnych od Słońca. Stanowi układ podwójny.
Właściwości fizyczne.
Jest to gwiazda spektroskopowo podwójna zaćmieniowa.
Zeta Andromedae A to jasny olbrzym o typie widmowym K1 IIe. Jego jasność absolutna wynosi +0,35, a wizualna 4,08m.
Zeta Andromedae B jest mniejszym i ciemniejszym składnikiem tego układu. Płaszczyzna orbity obydwu gwiazd jest tak nachylona względem Słońca, że można obserwować zmiany jasności, które powodowane są zasłanianiem jednej gwiazdy przez drugą.
Zeta Andromedae zaliczana jest do gwiazd zmiennych typu RS Canum Venaticorum lub β Lyrae. Wahania jasności zawierają się w przedziale +3,92 do +4,14m i okresie 17,77 dni. Okres orbitalny dla tego układu to również 17,77 dni.

</doc>
<doc id="1170539" url="https://pl.wikipedia.org/wiki?curid=1170539" title="Ζ And">
Ζ And



</doc>
<doc id="1170548" url="https://pl.wikipedia.org/wiki?curid=1170548" title="Peter Fuss">
Peter Fuss

Peter Fuss – pseudonim polskiego artysty wizualnego, którego twórczość zaliczana jest do street artu.
Życiorys.
Peter Fuss działa głównie w Trójmieście, zaklejając billboardy reklamowe swoimi czarno-białymi plakatami, często komentującymi aktualne wydarzenia polityczne. Ze względu na nielegalny charakter swej działalności celowo nie ujawnia swoich danych personalnych. Jego pierwszy plakat umieszczony w przestrzeni miejskiej w maju 2006 przedstawiał sylwetki papieży Jana Pawła II (przekreśloną) i Benedykta XVI.
Cykle obrazów o podobnej tematyce: "everyday I am" oraz "sometimes I feel ashamed to be Polish" publikuje też na swojej stronie internetowej. 
25 stycznia 2007 r. w Galerii Scena w Koszalinie otwarta została wystawa Fussa zatytułowana "jesus christ king of poland", na którą składały się zrzuty ekranów z forów internetowych (m.in. forum Frondy), zawierających między innymi wypowiedzi o charakterze antysemickim i rasistowskim. Wystawie towarzyszył plakat (umieszczony nielegalnie na jednym z miejskich billboardów) z napisem "Żydzi won z katolickiego kraju", przedstawiający twarze kilkudziesięciu osób, którym na publikowanych w internecie listach przypisuje się żydowskie pochodzenie. Plakat był przyczyną zamknięcia wystawy przez prokuraturę następnego dnia po jej otwarciu. 
W czerwcu i lipcu 2007 na wystawie w Gdańsku oraz na targach sztuki w Londynie Peter Fuss zaprezentował pracę "For the laugh of God", parodię "For the love of God" Damiena Hirsta. Praca przedstawiała plastikową czaszkę ludzką pokrytą sztucznymi diamentami, imitującą wykonaną przez Hirsta z prawdziwych diamentów czaszkę, uważaną za najdroższe dzieło sztuki w historii.
W kwietniu 2009 w Galerii NoD w Pradze zorganizowała wystawę prac Petera Fussa zatytułowaną "Achtung!". Ekspozycja składała się z wielkoformatowych prac, opartych na fotosach z filmów wojennych (Pianista, Lista Schindlera), przedstawiających prześladowanie żydów przez żołnierzy w niemieckich mundurach. Fuss zmodyfikował mundury, dodając do nich gwiazdy Dawida, co miało stanowić "krytykę brutalnych metod stosowanych przez Izrael w walce z Palestyńczykami". Do wystawy nie doszło, została ona zdemolowana w dniu otwarcia przez przedstawicieli praskiej gminy żydowskiej, do której należy budynek galerii.

</doc>
<doc id="1170551" url="https://pl.wikipedia.org/wiki?curid=1170551" title="Boże Narodzenie na Ukrainie">
Boże Narodzenie na Ukrainie

Tradycyjny ukraiński cykl bożonarodzeniowy obejmuje okres od 6 stycznia (Wigilia, ukr. "Swiatyj weczir, Swiatweczir") do 19 stycznia (święto Chrztu Pańskiego, ukr. "Wodochreszcze, Wodochreszcza"). Związane z tym cyklem charakterystyczne obrzędy i zwyczaje ukształtowały się jako wynik długotrwałego wzajemnego oddziaływania kultury chrześcijańskiej oraz pierwotnych wierzeń i obrzędów dawnych Słowian.
Wigilia.
W tradycji ukraińskiej dzień poprzedzający święto Bożego Narodzenia określany jest jako „Swiatweczir” ("Святвечір"), „Bahatweczir” ("Багатвечір"), „Bahata Kutia” ("Багата Кутя") bądź „Wilija” ("Вілія"). 
W dniu wigilii, przypadającym według kalendarza gregoriańskiego na 6 stycznia, gospodarz wnosił do chaty ozdobę wykonaną z kłosów żyta, nazywaną "diduchem", symbolizującą urodzaj, którego oczekiwano w nadchodzącym roku. Przystrojony kolorowymi wstążkami "diduch" umieszczany był pod ikonami na pokuciu (symboliczne, najbardziej jasne miejsce w chłopskiej chacie, gdzie schodziły się prostopadle dwie ławy i zasiadano między innymi do świątecznych posiłków). Zdobionemu snopowi towarzyszyły symbole gospodarskiego trudu – często przewiązany był on żelaznym łańcuchem, kładziono również obok niego jarzmo, chomąto, elementy pługa. Diduch przebywał w chacie przez cały cykl bożonarodzeniowy i był nie tylko ozdobą, ale również symbolem pochodzącym jeszcze z czasów przedchrześcijańskich i uosabiającym więź z duchami przodków, którzy choć znajdują się już w innym świecie, to jednak bezcieleśnie uczestniczyli wraz z całą rodziną w wieczerzy. Również i współcześnie obserwuje się na Ukrainie powrót do tradycji dekorowania domu diduchem, zamiast nie mającą korzeni w ukraińskiej obrzędowości choinką.
W skład dawnych ukraińskich obrzędów wigilijnych wchodziły liczne czynności magiczne, mające na celu odpędzenie złych sił na cały nadchodzący rok. Czynności te obejmowały między innymi obchodzenie wszystkich izb w chacie z trzymanymi w ręku miodem, makiem i świeżo upieczonym chlebem czy obfite posypywanie ziarnami maku ziemi przed oborą ze zwierzętami gospodarskimi. Ponadto w każdym z czterech rogów wigilijnego stołu gospodyni kładła pod obrusem po ząbku czosnku. 
Tradycyjna ukraińska wieczerza wigilijna składała się, w zależności od regionu, z dwunastu bądź dziewięciu postnych potraw, wśród których powinny były znaleźć się barszcz, ryba, grzyby, pierogi z fasolą bądź kapustą, duszone ziemniaki, kompot z suszonych owoców (ukr. "uzwar") oraz kutia. Za najważniejsze obrzędowe danie uważana była od zawsze kutia. Zgodnie z tradycją przyrządza się ją z gotowanych ziaren pszenicy lub jęczmienia (wyjątkiem jest południe Ukrainy, gdzie robi się ją z ryżu) z dodatkiem miodu, maku i bakalii. Z kutią związanych było wiele czynności obrzędowych, świeżo przygotowana powinna była stać na pokuciu przez cały cykl bożonarodzeniowy.
Kolacja wigilijna jest w wierzeniach ukraińskich wieczerzą, do której przystępuje cały ród, zarówno jego żywi, jak i zmarli członkowie. Pamiętając o martwych członkach rodziny żywi zostawiali im na oknach kutię i "uzwar", a w kątach izb rozrzucano gotowany bób. Obowiązkiem gospodarza było też symboliczne zaproszenie dusz przodków do wieczerzy – czyniono to poprzez trzykrotne obejście stołu z kutią i woskową świecą i wygłoszenie modlitwy z prośbą do Boga, by ten zezwolił przystąpić do kolacji również martwym członkom rodziny.
Na ziemiach ukraińskich bardzo rozpowszechniona była również tradycja wymieniania się wigilijnymi potrawami. Przyjęte było posyłanie dzieci, by te zaniosły świąteczne jedzenie mieszkającym w pobliżu krewnym, rodzicom chrzestnym czy chociaż biednym sąsiadom. 
Boże Narodzenie.
Obchody Bożego Narodzenia rozpoczyna służba w cerkwi – "Wełyke Poweczirja". Modlitwy rozpoczynają się o północy i trwają do 4–5 rano. 
Przyjęte jest, by po powrocie z cerkwi domownicy pozdrawiali się nawzajem zdaniem "Chrystos rożdajetsia!" ("Chrystus się rodzi!"), na które odpowiada się "Sławimo joho" ("Sławmy go"). Domownicy od razu po powrocie z cerkwi zasiadali do porannego posiłku, który musiał zakończyć się przed wschodem słońca. Był to ostatni postny posiłek długiego Postu Filipowego. Od tego czasu można już było spożywać niepostne potrawy. W każdej rodzinie starano się zawczasu przygotować na ten okres tradycyjne dania mięsne – kiełbasy, "okorok", "chołodeć" i inne.
Po południu rozpoczynało się składanie wizyt swoim bliskim. Pierwszego dnia świąt w niektórych ukraińskich regionach (Ukraina Słobodzka, Huculszczyzna, Polesie) rozpoczynało się również masowe kolędowanie. Na Pokuciu dzieci kolędowały natomiast już w wieczór wigilijny. Na zachodnim Podolu kolędowano dopiero od drugiego dnia świąt. Ogólną zasadą było jednak to, że pierwsze kolędowały dzieci, a dopiero potem młodzież i dorośli.
Wykonywane w okresie bożonarodzeniowo-noworocznym charakterystyczne ukraińskie "koliadky" i "szczedriwky", jak również sam zwyczaj kolędowania, ma na Ukrainie pochodzenie przedchrześcijańskie. U jego podstaw leżało pierwotne magiczne przekonanie, iż życzenia wypowiedziane w czasie przejściowym od starego do nowego roku zdolne są zaklinać rzeczywistość. Dlatego też główne miejsce w pierwotnych ukraińskich kolędach i "szczedriwkach" posiada motyw wielkiego urodzaju i dobrobytu, odzwierciedlający nadzieje i dążenia pierwotnej rolniczej społeczności. Z czasem pierwotne obrzędy agrarno-noworoczne uległy chrystianizacji, co doprowadziło do powstania dwóch genetycznie odrębnych form kolędowania: świeckiej i cerkiewnej. Kolędy i szczedriwki o treści ściśle religijnej przeżywają okres wielkiego rozkwitu od II połowy XIX wieku. Utwory te przekazują treści zaczerpnięte zarówno z Biblii, jak i różnych opowiadań apokryficznych.
Zbiór tradycyjnych ukraińskich pieśni kolędniczych cechuje się wielką rozmaitością tematyczną. Umownie można je podzielić na pieśni związane z pracą na roli (największa grupa, zawierają kierowane do gospodarza i gospodyni życzenia dobrobytu, spokoju i szczęścia rodzinnego), myśliwskie, wojskowe, baśniowo-fantastyczne, miłosne oraz biblijno-religijne. 
Na wschodzie Ukrainy atrybutem kolędników była zwykle ozdobiona kolorowym papierem i wstążkami gwiazda, wykonana ze zwykłego rzeszota, do której przyprawiano od 5 do 12 „rogów”. Na Ukrainie Zachodniej kolędować chodzono z "wertepem" – rodzajem bożonarodzeniowej szopki, która swą formą przypominała cerkiew albo chłopską chatę.
Pozostałe święta cyklu bożonarodzeniowego.
Małanka i „Stary Nowy Rok”.
Ostatni dzień starego i pierwszy dzień nowego roku (13 i 14 stycznia według kalendarza gregoriańskiego) obchodzone są jako święta "Małanki" oraz "Wasyla". W XIX wieku dni te przerodziły się wśród wiejskiej społeczności w specyficzny karnawał. W przeddzień Nowego Roku (13 stycznia według kalendarza gregoriańskiego) obchodzono "Małankę". Nazwa tego święta pochodzi od postaci św. Melanii, pamięć której obchodzi tego dnia Cerkiew prawosławna. W czasie "Małanki" (święto nazywano także często "Szczedryj Weczir") grupy śpiewacze odwiedzały poszczególne gospodarstwa wykonując szczedriwki – pieśni obrzędowe zawierające życzenia urodzaju, zdrowia i dostatku w przyszłym roku (od których pochodzi nazwa samego obrzędu ich śpiewania – "szczedruwannia"). Szczedruwannia było w wielu regionach widowiskiem teatralizowanym, popularnym było towarzyszące mu obrzędowe przedstawienie o nazwie „Koza”, w którym wykorzystywano maski. Nazwa pochodzi od głównego bohatera widowiska, którym był chłopak przebrany za kozę, wykonujący taniec mający symbolizować bieg czasu (zawierał elementy „umierania” i „ożywania” kozy). Początkowo magiczny obrzęd „Kozy” z czasem stracił pierwotne znaczenie i przekształcił się w przedstawienie o treści humorystycznej. Humorystyczną treścią cechuje się również obrzęd „Małanka”, w którym jeden z chłopców odgrywa rolę niezdarnej gospodyni.
W ostatni dzień starego roku przygotowywano wieczerzę o nazwie "Szczedra Kutia". W odróżnieniu od wieczerzy przed świętem Bożego Narodzenia potrawy podczas "Szczedrej Kuti" nie musiały być postne. Na Naddnieprzu przygotowywano na przykład pierogi z mięsem i gryczane naleśniki na smalcu, na południu Ukrainy przyjęte było przygotowywanie obwarzanków. Małanka była również dniem różnego rodzaju wróżb na nadchodzący rok.
14 stycznia obchodzony jest na Ukrainie jako „Stary Nowy Rok” (ukr. "Staryj Nowyj Rik"). Tradycja świętowania „starego nowego roku” w noc z 13 na 14 stycznia (odpowiadającą nocy z 31 grudnia na 1 stycznia w kalendarzu juliańskim) powstała po roku 1918, gdy na wszystkich terenach etnograficznie ukraińskich wprowadzono administracyjnie kalendarz gregoriański. W tradycji prawosławnej pierwszy dzień Nowego Roku nazywany jest "dniem Wasyla", ze względu na przypadające w tym dniu wspomnienie liturgiczne Bazylego Wielkiego.
Hołodna Kutia.
Dzień 18 stycznia, czyli wigilia święta Chrztu Pańskiego (ukr. "Wodochreszcza" bądź "Jordan"), określany jest jako "Hołodna Kutia" bądź „druga Wigilia” (ukr. "Druhyj swiatweczir"). W dniu tym obowiązuje srogi post. Wieczorem domownicy zasiadają do tradycyjnej kolacji, na której tak jak podczas wieczerzy przed świętem Bożego Narodzenia podaje się postne potrawy – smażoną rybę, pierożki z kapustą, gryczane naleśniki smażone na oleju, kutię oraz kompot z suszonych owoców. Po zmroku następuje wyniesienie z domu "diducha", co jest symbolicznym zakończeniem cyklu bożonarodzeniowo-noworocznego. "Diduch" powinien zostać spalony – jest to pozostałość po starym obrzędzie symbolicznego pożegnania zimy i wzywania wiosny. 
W ten dzień w cerkwiach odbywa się również świąteczne nabożeństwo połączone z poświęceniem wody. Przyniesioną z cerkwi wodą święconą gospodarz zobowiązany był skropić wszystkich przebywających w domu.
Chrzest Pański.
Cykl bożonarodzeniowy kończy święto Chrztu Pańskiego, przypadające według kalendarza gregoriańskiego na dzień 19 stycznia. W ten dzień po Boskiej Liturgii z cerkwi wyrusza procesja do najbliższego jeziora lub rzeki, gdzie następuje poświęcenie wody. Kapłan trójramiennym świecznikiem robi znak krzyża nad wodą, zanurza go trzykrotnie w wodzie, błogosławiąc ją. Taką poświęconą wodę wierni czerpią z przerębla i zabierają do domu, skrapiając nią następnie zabudowania oraz zwierzęta domowe i hodowlane.

</doc>
<doc id="1170553" url="https://pl.wikipedia.org/wiki?curid=1170553" title="Michel de Nostredame">
Michel de Nostredame



</doc>
<doc id="1170554" url="https://pl.wikipedia.org/wiki?curid=1170554" title="Jaxa (państwo)">
Jaxa (państwo)

Jaxa – państwo ze stolicą w dzisiejszym Ałbazinie, w guberni amurskiej stworzone w XVII wieku.
Nazwa.
Nazwa państwa wywodziła się od nazwy drewnianej twierdzy Jaxa zbudowanej przez Nicefora Jaxa-Czernichowskiego na miejscu zniszczonego przez Chińczyków Ałbazina. Według źródeł chińskich, jeszcze przed powstaniem Ałbazina miejsce nosiło nazwę zanotowaną w piśmie chińskim jako 雅克萨 ("yakesa"), od mandżurskiego wyrazu oznaczającego „półkolistą zatokę na podmytym brzegu rzeki”.
Historia.
Założycielem i jedynym władcą był Nicefor Czernichowski, polski zesłaniec rodem z Wołynia. 
W roku 1665, w odwecie za zgwałcenie córki, Czernichowski wraz z kozakami syberyjskimi zamordował Ławrientija Obuchowa, wojewodę ilimskiego. Zabójcy schronili się nad Amurem, na pograniczu ziem Tunguzów i Daurów, gdzie odbudowali opuszczoną warownię Ałbazino. Stworzono państwo, utrzymujące kontakty dyplomatyczne z Chinami. W 1685 Jaxa stała się częścią Chin. 
Historię Jaxy opisał unicki mnich, opat Hermogenes. Do dziś w Ałbazinie znajduje się obraz Matki Boskiej Ałbazińskiej, przywiezionej tam przez Hermogenesa.
Potomków Nicefora po kądzieli spotkał na Syberii autor biografii Traugutta, Marian Dubiecki.

</doc>
<doc id="1170555" url="https://pl.wikipedia.org/wiki?curid=1170555" title="Włodzimierz Skalik">
Włodzimierz Skalik

Włodzimierz Bogdan Skalik (ur. 10 czerwca 1959 w Radomsku) – polski pilot sportowy i samorządowiec.
Życiorys.
Zdobył tytuły mistrza świata w 1990 i dwukrotnie wicemistrza (1987, 1989) w lataniu precyzyjnym, tytuł wicemistrza Europy (1988) w lataniu precyzyjnym. Dwukrotnie był rajdowo-nawigacyjnym mistrzem świata (1988, 1995) oraz srebrnym (1991) i także dwukrotnie brązowym medalistą (1993, 1997) oraz wielokrotnym drużynowym medalistą imprez mistrzowskich.
Należy do Aeroklubu Częstochowskiego. Prowadzi własną działalność gospodarczą.
W 1989 jako kandydat Aeroklubu PRL bez powodzenia ubiegał się o mandat posła, przegrywając m.in. z kandydatem KO „Solidarność” Jarosławem Kapsą. W 2006 uzyskał mandat radnego sejmiku śląskiego z listy Prawa i Sprawiedliwości. W 2007 przeszedł do Prawicy Rzeczypospolitej, został jej pełnomocnikiem na okręg częstochowski. Bez powodzenia ubiegał się o mandat poselski w przedterminowych wyborach parlamentarnych. W styczniu 2008 po zmianie koalicji w sejmiku został członkiem klubu radnych Przymierze Regionalne, który potem się rozpadł. Włodzimierz Skalik nie ubiegał się w 2010 o reelekcję. W 2015 był współtwórcą organizacji Grzegorza Brauna Pobudka. W 2018 jako przedstawiciel Prawicy Rzeczypospolitej kandydował do sejmiku z listy komitetu Kukiz’15, który nie uzyskał mandatów. W 2019 jako bezpartyjny kandydował bez powodzenia do Parlamentu Europejskiego z listy Konfederacji, reprezentując Pobudkę, której środowisko powołało następnie partię Konfederacja Korony Polskiej, działającą w ramach także sformalizowanej jako partii Konfederacji Wolność i Niepodległość. Włodzimierz Skalik został sekretarzem generalnym KKP. W wyborach w tym samym roku z listy Konfederacji WiN kandydował także do Sejmu, nie uzyskując mandatu.
27 marca 2010 podczas XXVII walnego zgromadzenia delegatów został wybrany na prezesa Aeroklubu Polskiego, a 14 października tego samego roku został jednym z 31 wiceprezydentów Międzynarodowej Federacji Lotniczej (FAI).
Otrzymał Krzyż Kawalerski Orderu Odrodzenia Polski (2005).

</doc>
<doc id="1170556" url="https://pl.wikipedia.org/wiki?curid=1170556" title="Andrzej Horubała">
Andrzej Horubała

Andrzej Horubała (ur. 14 stycznia 1962 w Warszawie) – polski pisarz, krytyk literacki, reżyser i scenarzysta telewizyjny, producent filmowy.
Życiorys.
Absolwent VI Liceum Ogólnokształcącego im. Tadeusza Reytana w Warszawie (1980) i Wydziału Polonistyki Uniwersytetu Warszawskiego.
Od grudnia 1980 przewodniczący NZS Wydziału Polonistyki UW, współzałożyciel biuletynu Centrum Informacji Akademickiej NZS UW (CIA), po wprowadzeniu stanu wojennego w Polsce 13 grudnia 1981 – aktywny w strukturach „Solidarności”, współzałożyciel Akademickiego Ruchu Samoobrony (ARS), współpracownik, a później członek redakcji tygodnika Międzyzakładowego Komitetu Koordynacyjnego „Wola”, publikował m.in. w „Woli”, „Kulturze Niezależnej” i „Almanachu Humanistycznym”.
W 1986 nauczyciel języka polskiego w XXXIV L.O.
Po 1989 związany z „Tygodnikiem Literackim” i magazynem „Debata”. Autor monodramu "Mono" (1991), powieści "Farciarz" (2003), "Umoczeni" (2004), "Przesilenie" (2010), "Wdowa smoleńska albo niefart" (2021), opowiadania "Mniszek" (2019) oraz zbiorów szkiców krytycznych "Marzenie o chuliganie" (1999), "Żeby Polska była sexy i inne szkice polemiczne" (2011), "Droga do Poznania i inne zapiski" (2015), "Byliśmy tacy zakochani" (2018) i "Ostatni akord" (2020).
W latach 1994–1996 szef widowisk artystycznych i rozrywkowych w TVP1. Członek tzw. ekipy Pampersów. Dyrektor Festiwalu w Opolu oraz w Sopocie w 1995. Współtwórca nagrody branży muzycznej „Fryderyk”. W latach 2000–2001 dyrektor programowy TV Puls.
Reżyserował znane cykle telewizyjne: „Tygodnik Moralnego Niepokoju”, „Miesięcznik Moralnego Niepokoju”, „Wojciech Cejrowski – Boso przez świat”, „TelePeeReLe” (z udziałem kabaretu Elita), „Lekka jazda Mazurka i Zalewskiego”, „Wieczór z wampirem”, „Wieczór z Jagielskim” oraz filmy dokumentalne "2 Tm 2,3 – rock chrześcijański" (o grupie muzycznej 2 Tm 2,3), "Gugul – rzecz o nauczycielu", "Rodowody niepokornych" i – wspólnie z Wojciechem Klatą – "System 09", a także "Fantazmaty Powstania Warszawskiego". Współpracował m.in. z TVP, TV Puls, RTL7.
Publikował w tygodniku „Uważam Rze” oraz dodatku „Rzeczpospolitej” – „Plus Minus”. W styczniu 2013 został zastępcą redaktora naczelnego tygodnika „Do Rzeczy”. W kwietniu 2018 odszedł z redakcji tego czasopisma na znak protestu wobec niemożności skrytykowania na jego łamach antysemickiej wypowiedzi Rafała Ziemkiewicza.
Od 2014 był członkiem jury Nagrody Literackiej i Historycznej Identitas, od 2013 członkiem kapituły Nagrody Strażnik Pamięci.
W 1999 wyróżniony przez ministra kultury i sztuki Andrzeja Zakrzewskiego odznaką „Zasłużony Działacz Kultury” za aktywność w podziemnym ruchu wydawniczym i kulturalnym. W 2017 odznaczony przez prezydenta Andrzeja Dudę Krzyżem Wolności i Solidarności oraz Krzyżem Oficerskim Orderu Odrodzenia Polski.
Mąż Agnieszki, ojciec ośmiorga dzieci.

</doc>
<doc id="1170560" url="https://pl.wikipedia.org/wiki?curid=1170560" title="Fineasz i Ferb">
Fineasz i Ferb

Fineasz i Ferb () – amerykański serial animowany stworzony przez The Walt Disney Company.
Premiera serialu miała miejsce 17 sierpnia 2007 na kanale Disney Channel w USA, a od 5 października 2007 roku na kanale Disney Channel w Polsce oraz 11 kwietnia 2009 roku na Jetix, który został zmieniony na Disney XD we wrześniu 2009 roku. Od 6 lipca 2015 roku serial jest emitowany w TV Puls. Od 22 kwietnia 2014 roku serial jest emitowany w Puls 2.
Opowiada on o dwóch przyrodnich braciach pragnących ciekawie spędzić okres letnich wakacji. Wykorzystują w tym celu, nieprzeciętną jak na swój wiek, wiedzę i umiejętności konstruktorskie, codziennie realizując inny projekt. Serial nasycony jest akcją, za sprawą siostry Fretki, utrudniającej chłopcom pracę oraz Pepe Pana Dziobaka, który na co dzień udając bezmyślnego ssaka i maskotkę braci, na czas tajnej misji zamienia się w Agenta P, walczącego z szalonym naukowcem Heinzem Dundersztycem. W efekcie równolegle następujących wydarzeń, wynalazki Fineasza i Ferba znikają, zanim Fretka zdąży ich zdemaskować przed mamą, Lindą.
Historia.
Twórcy serialu Dan Povenmire i Jeff „Swampy” Marsh pracowali wspólnie nad produkcją programu Nickelodeon, "Rocko i jego świat". Pomysł powstania "Fineasza i Ferba" powstał, gdy będąc w restauracji Dan Povenmire, zaczął tworzyć zarys chłopca z głową w kształcie trójkąta – szkic tytułowego Fineasza. Povenmire i Marsh wspólnie opracowywali koncepcję serialu przez 16 lat, zanim rozpoczęto jego emisję na kanale Disney Channel.
Ścieżka dźwiękowa.
Serial znany jest również z licznych utworów muzycznych, które pojawiają się niemal we wszystkich odcinkach, począwszy od odcinka „Jednostrzałowiec”. Menadżerom Disneya spodobała się piosenka "Gitchee, Gitchee Goo" i zażądali oni, aby piosenki pojawiały się w każdym odcinku. Twórcy serialu piszą i nagrywają je w różnej liczbie i tempie muzycznym, w zależności od sposobu wykorzystania. Muzyka z serialu doczekała się czterech nominacji do nagród Emmy: w 2008 za piosenkę tytułową i "Nie czuję rytmu" z odcinka „Stary, będziemy mieć reaktywację” oraz w 2010 za piosenkę "Wróć do nas, Pepe" z odcinka „O, tu jesteś Pepe” oraz jedną za jej partyturę. Serial zdobył także wielu wielbicieli wśród dorosłej widowni.
Muzyka.
Struktura serialu "Fineasz i Ferb" oparta jest na koncepcji stworzonej przez Povenmire’a i Marsha podczas tworzenia "Rocko i jego świat", według której w każdym odcinku musi wystąpić „piosenka lub utwór muzyczny oraz duża akcja lub scena pościgu”. Obaj twórcy serialu mają muzykalną przeszłość – Dan Povenmire grał rock’n’roll w czasie nauki w college’u, zaś dziadkiem Jeffa Marsha był Les Brown, lider zespołu Band of Renown.
Pierwotny scenariusz przygotowany dla Disneya obejmował piosenkę o Agencie P oraz "Gitchee Gitchee Goo", znaną z odcinka „Jednostrzałowiec”. Menadżerom Disneya spodobały się przedstawione piosenki i poprosili twórców, aby pisali po jednej dla każdego odcinka.
Piosenki z serialu sięgają do wielu gatunków muzycznych, począwszy od szesnastowiecznych madrygałów, po muzykę z przedstawień na Broadwayu. Każda z piosenek jest intensywnie tworzona w czasie produkcji odcinka: koncepcja, partytura i słowa są pisane dość szybko. Marsh i Povenmire potrafią wspólnie napisać utwór „o prawie wszystkim” w najwyżej godzinę. Po napisaniu piosenki, Povenmire i Marsh przekazują ją w ręce serialowego kompozytora Danny’ego Jacoba w piątek wieczór. W poniedziałek piosenka jest już w pełni przygotowana.
Piosenka tytułowa, pierwotnie nazwana "Today is Going to be a Great Day" i śpiewana przez amerykański zespół Bowling for Soup, została w 2008 nominowana do nagród Emmy.
Emitowany w październiku 2009 (w Polsce 14 lutego 2010) specjalny odcinek drugiej serii serialu "Fineasza i Ferba muzyczno-klipowe odliczanie", w pełni skupiał się na serialowej muzyce, pokazując 10 piosenek z pierwszej serii, które uzyskały najlepszy wynik w głosowaniu widzów.
Jesienią 2011 roku został wydany polski odpowiednik ścieżki dźwiękowej z filmu "Phineas and Ferb: Across the 1st &amp; 2nd Demensions" pt. "Fineasz i Ferb". Album zawiera 21 utworów z drugiej serii serialu oraz pełnometrażowego filmu z Fineaszem i Ferbem ""
Fabuła.
Serial opowiada o przygodach przyrodnich braci, Fineasza Flynna i Ferba Fletchera, mieszkających w fikcyjnym mieście Danville. Ich starsza siostra Fretka Gertruda Flynn obsesyjnie stara się ich „przyłapać” na tworzeniu wynalazków i realizowaniu pomysłów, zwykle dzwoniąc do mamy i zawiadamiając ją o wyczynach chłopców.
W tym czasie domowy dziobak Fineasza i Ferba o imieniu Pepe pracuje dla rządowej agencji zwanej O.W.C.A. (ang. "Organization Without a Cool Acronym" – „Organizacja bez fajnego skrótu”), dla której pracują tylko zwierzęta. Wrogiem Pepe Pana Dziobaka jest szalony doktor Dundersztyc, pragnący zapanować nad obszarem trzech stanów.
Humor.
Znaczna część serialowego humoru opiera się na powiedzonkach, które występują w każdym odcinku, niekiedy zmieniając nieco formę (ang. "recurring jokes"). Na przykład gdy dostawca pyta Fineasza, czy nie jest za młody na wykonywanie swoich wielkich idei, chłopiec odpowiada „Tak, tak jestem”. Innym przypadkiem powiedzonka jest pytanie „Hej, gdzie jest Pepe?” zadawane zwykle przez Fineasza, zanim chłopcy przystąpią do wykonywania swoich pomysłów. Z kolei konfrontacja pomiędzy Dundersztycem a Pepe Panem Dziobakiem zwykle powoduje, że wielka idea Fineasza i Ferba znika, zanim Fretka zdąży pokazać ją mamie. Pojawiającym się często gagiem jest także inwestor i jego żona, która pyta go „Czy ty myślałeś, że (pewna rzecz) spadnie ci prosto z nieba?” i w tym momencie rzecz wymieniona w pytaniu spada z nieba. Z humorem w serialu związane są również zdania wypowiadane zawsze przez określone postaci, np. „A niech cię, Pepe Panie Dziobaku!” wypowiadane przez doktora Dundersztyca oraz „Cześć Fineasz, co robicie?”, pytanie, które zwykle zadaje chłopcom ich przyjaciółka Izabela Garcia-Shapiro.
Odwrót od formuły nastąpił w drugiej serii, akcja odcinków, którego często była zawiązywana w sposób nieco bardziej skomplikowany. W mniejszym stopniu dotknęło to wątku walki Pepe z Dundersztycem.
Niektóre aspekty humoru skierowane są dla osób dorosłych, w tym częste odniesienia do kultury masowej. Twórca serialu, Dan Povenmire określił serial jako kombinację produkcji "Family Guy" i "SpongeBob Kanciastoporty". Współtwórca "Fineasza i Ferba", Jeff „Swampy” Marsh powiedział, że serial nie został stworzony tylko dla dzieci, ale po prostu nie wyklucza ich jako odbiorców.
Bohaterowie.
Główni bohaterowie serialu żyją w rodzinie mieszanej, gdyż twórcy uznali ten model rodziny za rzadko używany w programach dla dzieci i chcieli odzwierciedlić wychowanie jednego z twórców, Jeffa Marsha. Według Marsha „nie ma to znaczenia dla życia dzieci. Żyją one w wielkiej, mieszanej rodzinie i to jedyne co musimy wiedzieć”. Wybór dziobaka jako zwierzęcia domowego chłopców również był inspirowany dotychczasowym niewykorzystaniem przez media, jak również ze względu na jego efektowny wygląd. Dziobak daje również chłopcom więcej wolności, aby „wykonać wyznaczone zadania”, gdyż „mało kto wie coś o nich”.
Marsh nazwał serialowe postaci „fajnymi, nerwowymi i sprytnymi, jednak nie podłymi”. Według Povenmire’a, dyrektor animacji Rob Hughes zgodził się z tą opinią: „We wszystkich innych programach każda postać jest osłem albo głupcem, ale w tej produkcji nie ma osłów ani głupców”.
Filmy.
W 2010 podano informację o rozpoczęciu produkcji pełnometrażowego filmu na podstawie serialu pod tytułem "" ("Phineas and Ferb The Movie: Across the 2nd Dimension"). 26 kwietnia 2010 rozpoczęto nagrywanie dialogów do filmu. Ukazał się w USA 5 sierpnia 2011 roku na kanale Disney Channel. 5 listopada 2011 miała miejsce premiera w Polsce.
11 kwietnia 2019 potwierdzono powstawanie drugiego filmu na podstawie serialu "The Phineas and Ferb Movie: Candace Against the Universe". Globalna premiera odcinka miała miejsce na platformie Disney+ 28 sierpnia 2020 roku.

</doc>
<doc id="1170561" url="https://pl.wikipedia.org/wiki?curid=1170561" title="Piotr Babinetz">
Piotr Babinetz

Piotr Mieczysław Babinetz (ur. 9 września 1969 w Krośnie) – polski polityk, samorządowiec i historyk, poseł na Sejm VI, VII, VIII i IX kadencji, od 2022 członek Rady Mediów Narodowych.
Życiorys.
Działał w Konfederacji Polski Niepodległej, KPN – Obóz Patriotyczny i Przymierzu Prawicy, następnie przystąpił do PiS. Należał także do Ligi Republikańskiej i kierował podkarpackimi strukturami tej organizacji. Był dyrektorem biur parlamentarzystów KPN i AWS. Od 1995 członek, a od 2001 sekretarz zarządu Podkarpackiego Towarzystwa Historycznego. Od 1999 pracował w Muzeum Podkarpackim w Krośnie. Ukończył studia na Wydziale Nauk Historycznych i Pedagogicznych Uniwersytetu Wrocławskiego z tytułem zawodowym magistra historii w 2007.
Był radnym rady miasta w Krośnie. W wyborach samorządowych w 2002, startując z listy Komitetu Wyborczego Wyborców Podkarpacie Razem, został wybrany na radnego sejmiku podkarpackiego. Z ramienia Prawa i Sprawiedliwości w 2001 i 2005 bezskutecznie kandydował do Sejmu, a w wyborach parlamentarnych w 2007 uzyskał mandat poselski, otrzymując w okręgu krośnieńskim 8403 głosy. W 2009 bez powodzenia kandydował do Parlamentu Europejskiego. W wyborach do Sejmu w 2011 z powodzeniem ubiegał się o reelekcję, dostał 7239 głosów. W 2015 i 2019 był ponownie wybierany do Sejmu, zdobywając odpowiednio 10 170 głosów oraz 13 360 głosów.
W Sejmie IX kadencji został przewodniczącym Komisji Kultury i Środków Przekazu. 17 grudnia 2021 przewodniczył obradom tej komisji, która rekomendowała Sejmowi odrzucenie weta Senatu w sprawie projektu nowelizacji ustawy o radiofonii i telewizji (zwanego lex TVN). Według posłów ugrupowań opozycyjnych, części prawników i przedstawiciela Biura Legislacyjnego Sejmu komisja została zwołana ze zbyt krótkim (około dwudziestominutowym) wyprzedzeniem z naruszeniem regulaminu Sejmu.
W lipcu 2022 został wybrany przez Sejm w skład Rady Mediów Narodowych.

</doc>
<doc id="1170565" url="https://pl.wikipedia.org/wiki?curid=1170565" title="Granatnik XM174">
Granatnik XM174

XM174 – amerykański granatnik automatyczny skonstruowany w połowie lat 60. 160 granatników tego typu było używane przez US Air Force do osłony lotnisk. Wyprodukowano 224 granatniki w wersji XM174E1 zasilanych amunicją 40 x 46 mm SR. Ponadto powstało 8 granatników XM174E2 zasilanych nabojami M433 i M397, oraz 2 XM174E3 zasilane amunicją 40 × 46 mm z pociskami z dodatkowym napędem rakietowym.
XM174 był bronią automatyczną, samoczynno-samopowtarzalną. Automatyka broni działała na zasadzie odrzutu zamka swobodnego. Granatnik strzelał z zamka zamkniętego.Zasilanie z magazynka w kształcie spłaszczonego dysku mieszczącego 12 naboi. Granatnik był wyposażony w chwyt pistoletowy. Przyrządy celownicze od granatnika M79 składały się z celownika ramkowego i muszki. Granatnik był mocowany na podstawie trójnożnej M122 (od ukm-u M60), M2 (od ckm-u M1919A4) lub wspornikach na pojazdach.

</doc>
<doc id="1170570" url="https://pl.wikipedia.org/wiki?curid=1170570" title="Marcin Antosiewicz">
Marcin Antosiewicz

Marcin Antosiewicz – polski dziennikarz prasowy, radiowy oraz telewizyjny.
Życiorys.
Kariera.
Pracę dziennikarską rozpoczynał w Polskim Radiu w rozgłośni Radio dla Ciebie w wieku 17 lat. Od maja 2004 roku związany z telewizyjną "Panoramą". W latach 2007–2008 był korespondentem w Wielkiej Brytanii i Irlandii.
Od października 2008 roku pracował w redakcji "Wiadomości". Od kwietnia 2009 roku do listopada 2016 był korespondentem Telewizji Polskiej w Berlinie. Pracował też w polskiej sekcji Deutsche Welle. Od grudnia 2016 roku był związany z telewizją Wirtualnej Polski, gdzie do września 2017 prowadził program "#dziejesię". Od marca 2018 dziennikarz serwisu internetowego Forbes.pl, a od kwietnia 2018 także serwisu internetowego Newsweek.pl. Od kwietnia 2022 jest dziennikarzem kanału telewizyjno-internetowego News24.

</doc>
<doc id="1170572" url="https://pl.wikipedia.org/wiki?curid=1170572" title="Urmila Matondkar">
Urmila Matondkar

Urmila Matondkar (Marathi: उर्मिला मातोंडकर) (ur. 4 lutego 1974 w Mumbaju) – indyjska aktorka bollywoodzka. Wyznania hinduistycznego, stanu wolnego (do 2002 roku związana z reżyserem Ram Gopal Varma, autorem m.in. "Kolorowej", "Ducha", "Towarzystwa").

</doc>
<doc id="1170576" url="https://pl.wikipedia.org/wiki?curid=1170576" title="Hayley Williams">
Hayley Williams

Hayley Nichole Williams (ur. 27 grudnia 1988 w Meridian) – amerykańska wokalistka oraz autorka piosenek. Jest główną wokalistką zespołu Paramore.
Życiorys.
W wieku trzynastu lat przeprowadziła się wraz z rodziną z Meridian w stanie Mississippi do Franklin w stanie Tennessee, gdzie poznała późniejszych członków zespołu Josha Farro oraz Zaca Farro w szkole. 
Wkrótce potem zaczęła pobierać lekcje śpiewu u Bretta Manninga. Jeszcze będąc w szkole próbowała swoich sił w lokalnej kapeli The Factory, gdzie spotkała Jeremy'ego Davisa. 
W 2005 r. podpisała wraz z zespołem Paramore kontrakt z wytwórnią Fueled by Ramen.
W 2007 r. Williams wystąpiła w teledyskach do piosenek "Kiss me" oraz "Truck Stop Blues" zespołu New Found Glory. 
Williams napisała i nagrała piosenkę "Teenagers", która znalazła się na soundtracku do filmu "Zabójcze ciało". 
W 2010 pojawiła się w piosence "Airplanes" towarzysząc raperowi B.o.B na jego debiutanckim albumie "B.o.B Presents: The Adventures of Bobby Ray".
Williams utrzymuje, że nie zamierza odłączyć się od zespołu i rozpoczynać kariery solowej.
Oprócz tego Williams wystąpiła również gościnnie w piosenkach takich zespołów jak October Fall, The Chariot, Say Anything, Death in the Park i Set Your Goals.
Życie osobiste.
W październiku 2009 r. Williams oraz ówczesny gitarzysta Paramore Josh Farro przyznali, że byli parą prawie 3 lata aż do ich rozstania jesienią 2007 roku. 20 lutego 2016 roku wyszła za mąż za Chada Gilberta, gitarzystę zespołu New Found Glory. 1 lipca 2017 roku para za pomocą instagrama ogłosiła rozstanie.

</doc>
<doc id="1170577" url="https://pl.wikipedia.org/wiki?curid=1170577" title="Icanraz">
Icanraz



</doc>
<doc id="1170578" url="https://pl.wikipedia.org/wiki?curid=1170578" title="EXPO 2000 w Hanowerze">
EXPO 2000 w Hanowerze



</doc>
<doc id="1170591" url="https://pl.wikipedia.org/wiki?curid=1170591" title="Puchar Świata w szachach 2007">
Puchar Świata w szachach 2007

Puchar Świata w Szachach 2007 – kwalifikacyjny turniej z cyklu mistrzostw świata, mający na celu wyłonienie potencjalnego uczestnika meczu o tytuł mistrza świata w szachach w roku 2009. Zwycięzca Pucharu, Gata Kamski, spotka się w roku 2008 z byłym mistrzem świata Weselinem Topałowem, natomiast stawką tej rywalizacji będzie udział w roku 2009 w meczu o tytuł MŚ ze zwycięzcą meczu Viswanathan Anand – Władimir Kramnik (który również będzie rozgrywany o tytuł mistrza świata).
Przebieg turnieju.
Puchar Świata 2007 odbył się w dniach 24 listopada – 18 grudnia 2007 roku w rosyjskim mieście Chanty-Mansyjsk. Wystąpiło w nim 128 zawodników, w tym 15 z rankingiem powyżej 2700 punktów. Rozegrali oni 7 rund klasycznym systemem pucharowym, w pierwszych sześciu rundach grając dwie partie tempem klasycznym (w VII - cztery), w przypadku remisu - kolejne dwie tempem szachów szybkich, następnie (ponownie w przypadku wyniku remisowego) - dwie partie tempem błyskawicznym. Jeśli po tych partiach wynik wciąż był nierozstrzygnięty, rozgrywano decydujący pojedynek, przed którym losowano kolory bierek. Zawodnik grający białymi miał do dyspozycji 6 minut i aby awansować musiał wygrać, natomiast jego przeciwnik otrzymywał 5 minut i do awansu wystarczał mu remis.
W turnieju wystąpiło czterech reprezentantów Polski, z których najlepszy wynik uzyskał Bartłomiej Macieja. W I rundzie pokonał on Viktora Lázničkę, a w II jednego z czołowych szachistów świata, Tejmura Radżabowa. W rundzie III przegrał jednak (po dogrywce) z Krishnanem Sasikiranem i odpadł z dalszej rywalizacji. Z pozostałych Polaków do II rundy awansował Bartosz Soćko (po zwycięstwie nad Władimirem Georgijewem przegrał z Zoltanem Almasim), natomiast Mateusz Bartel w I rundzie przegrał z Aleksandrem Gałkinem, a Grzegorz Gajewski – z Siergiejem Wołkowem.
Całkowity fundusz nagród wyniósł 1,600,000 USD, z czego zwycięzca Pucharu otrzymał 120,000, finalista – 80,000, przegrani w rundzie VI – po 50,000, w rundzie V – po 35,000, w rundzie IV – po 25,000, w rundzie III – po 16,000, w rundzie II – po 10,000, a w rundzie I – po 6,000.

</doc>
<doc id="1170593" url="https://pl.wikipedia.org/wiki?curid=1170593" title="Granatnik XM175">
Granatnik XM175

XM175 - amerykański granatnik automatyczny skonstruowany w połowie lat 60. Testowany bojowo w czasie wojny w Wietnamie, nieprzyjęty do uzbrojenia.
XM175 był bronią automatyczną, samoczynną. Automatyka broni działała na zasadzie odrzutu zamka swobodnego. Granatnik strzelał z zamka otwartego. Zasilanie z taśmy nabojowej. Granatnik był wyposażony w tylec z dwoma chwytami. Przyrządy celownicze wzorowane na użytych w granatniku M79 składały się z celownika ramkowego i muszki. Granatnik był mocowany na podstawie trójnożnej M3 (od wkm-u M2).

</doc>
<doc id="1170598" url="https://pl.wikipedia.org/wiki?curid=1170598" title="Iiyama">
Iiyama



</doc>
<doc id="1170603" url="https://pl.wikipedia.org/wiki?curid=1170603" title="Grigorij Kotowski">
Grigorij Kotowski

Grigorij Iwanowicz Kotowski (ros. Григорий Иванович Котовский, ur. 24 czerwca 1881 w Hîncești, zm. 6 sierpnia 1925 w Czabance) – dowódca rosyjski i radziecki, działacz komunistyczny. Bywa nazywany „Robin Hoodem rewolucji”.
Życiorys.
Urodził się w mieście Hîncești w Mołdawii, wówczas leżącego w guberni besarabskiej. Był synem mieszczanina Iwana Nikołajewicza Kotowskiego, zrusyfikowanego, prawosławnego Polaka, lub, być może, Ukraińca, pochodzącego z Podola, i Rosjanki Akuliny Romanowej. Sam Kotowski twierdził, że jego rodzina należała do podolskiej szlachty, a dziadek został pozbawiony majątku za udział w powstaniu.
Osieroconym w wieku 16 lat Kotowskim zajęli się zamożni chrzestni, którzy zapewnili mu kształcenie w szkole rolniczej. Po jej ukończeniu w 1900 roku pracował jako pomocnik ekonoma w kilku majątkach. Dopuścił się czynów kryminalnych, za które był kilkukrotnie aresztowany. W 1905 roku uchylającego się od służby wojskowej Kotowskiego po raz kolejny aresztowano i przydzielono do pułku piechoty stacjonującego w Żytomierzu.
Kotowski zdezerterował krótko po dotarciu do wojska. Zorganizował oddział, który napadał na majątki. Aresztowany w styczniu 1906 roku w Kiszyniowie, uciekł pół roku później. Pod koniec roku 1906 roku aresztowany ponownie i skazany na zesłanie i 12 lat ciężkich robót. Uciekł z Syberii w 1913 i po powrocie do Mołdawii znów zorganizował grupę przestępczą. W 1915 jego banda przeszła do rabowania urzędów i banków.
25 czerwca 1916 został złapany w zasadzce i następnie skazany na karę śmierci. W celi śmierci napisał jednak list do żony generała Brusiłowa, w którym prosił o łaskę i wysłanie na front. Prośba została spełniona po abdykacji cara i amnestii ogłoszonej przez Rząd Tymczasowy. W maju 1917 roku trafił na front rumuński, gdzie odznaczył się odwagą. Na froncie przystąpił do lewicowych eserowców i został wybrany do rady żołnierskiej. Z tej racji komitet Rumczerod zlecił jego oddziałowi opanowanie porządku w Kiszyniowie.
Brał aktywny udział w rosyjskiej wojnie domowej po stronie bolszewików. Od stycznia do marca 1918 dowodził bolszewickim oddziałem tyraspolskim, od czerwca 1918 – brygadą kawalerii 45 Dywizji Strzeleckiej. Od stycznia 1920 dowodził brygadą kaukaską, walczącą na Kaukazie i Ukrainie. Brał udział w operacji odeskiej w lutym 1920 r., rozbijając pod Odessą wycofujące się z zajętego już przez czerwonych miasta jednostki białych. Następnie jego brygada brała udział w wojnie polsko-bolszewickiej.
Od grudnia 1920 dowodził 17 Dywizją Kaukaską, zaś od września 1921 9 Dywizją Kaukaską, a w październiku 1922 został dowódcą 2 Korpusu Kaukaskiego. Uczestniczył w tłumieniu powstania Machny oraz powstania Antonowa w guberni tambowskiej.
Kotowski został zastrzelony 6 sierpnia 1925 podczas wakacji w Czabance koło Odessy. Do zabójstwa przyznał się Mejer Zajder, szef ochrony zakładów cukierniczych, związany z odeskim światem przestępczym. Okoliczności śmierci Kotowskiego, a następnie jego mordercy, pozostają niejasne i są przedmiotem spekulacji.
Ciało zabitego Kotowskiego zostało zmumifikowane i umieszczone w mauzoleum zbudowanym w mieście Birzuła (dziś Podolsk). Był to jedyny przypadek, poza samym Leninem, takiego uhonorowania przywódcy w Związku Radzieckim.
Upamiętnienie.
Miasta.
Na jego cześć trzy miasta w ZSRR uzyskały nazwę Kotowsk:
Wojsko.
Muzeum sztabu brygady kawaleryjskiej dowodzonej przez Kotowskiego działa w Tyraspolu, w budynku, który Kotowski zajmował w lutym 1920 r..

</doc>
<doc id="1170609" url="https://pl.wikipedia.org/wiki?curid=1170609" title="Huancavelica">
Huancavelica

Huancavelica − miasto w środkowym Peru, nad rzeką Ichu. Położone jest w Andach Środkowych, na wysokości około 3700 m n.p.m. Jest ośrodkiem administracyjnym regionu o tej samej nazwie. Według spisu ludności z 22 października 2017 roku miasto liczyło 50 699 mieszkańców. 
W Huancavelica rozwinął się przemysł wydobywczy rud ołowiu, srebra oraz rtęci. 
Zabytki.
W mieście znajdują się takie zabytki jak:

</doc>
<doc id="1170620" url="https://pl.wikipedia.org/wiki?curid=1170620" title="Gozdowo (przystanek kolejowy)">
Gozdowo (przystanek kolejowy)

Gozdowo - przystanek kolejowy i ładownia publiczna w Gozdowie, w województwie mazowieckim, w powiecie sierpeckim i na linii Kutno-Brodnica. 
Z Gozdowa odjeżdżają szynobusy do Sierpca i Kutna. Oprócz tego panuje tu spory ruch towarowy ze względu na zakłady Orlenu w Płocku.
W roku 2017 przystanek obsługiwał 20–49 pasażerów na dobę.
Połączenia.
Obecnie stacja w Rogożewie obsługuje jeden pociąg regionalny Kolei Mazowieckich relacji Kutno – Gostynin – Płock – Sierpc (R31).

</doc>
<doc id="1170631" url="https://pl.wikipedia.org/wiki?curid=1170631" title="Township Rollers">
Township Rollers

Township Rollers - botswański klub piłkarski z siedzibą w Gaborone, występujący w Premier League.

</doc>
<doc id="1170632" url="https://pl.wikipedia.org/wiki?curid=1170632" title="Coronopus squamatus">
Coronopus squamatus



</doc>
<doc id="1170634" url="https://pl.wikipedia.org/wiki?curid=1170634" title="Romodan">
Romodan

Romodan – osiedle typu miejskiego na Ukrainie, położone w rejonie mirhorodzkim, w obwodzie połtawskim.
Miejscowość leży na Nizinie Naddnieprzańskiej. Powstała w latach 80. XIX wieku jako osada przy budowie linii kolejowej Krzemieńczuk – Bachmacz (1881), a następnie magistrali Kijów – Połtawa (1888).
W 1983 liczyła 4,3 tys. mieszkańców.
W 2001 liczyła 3225 mieszkańców.
W 2013 liczyła 2907 mieszkańców.

</doc>
<doc id="1170640" url="https://pl.wikipedia.org/wiki?curid=1170640" title="Przyjajnik">
Przyjajnik

Przyjajnik – narząd szczątkowy niestale występujący u kobiet, mający postać kłębka kanalików leżącego w krezce jajowodu między odgałęzieniami tętnicy jajnikowej. Jest pozostałością dolnej części śródnercza, odpowiada przyjądrzu u mężczyzny.

</doc>
<doc id="1170641" url="https://pl.wikipedia.org/wiki?curid=1170641" title="Wojna ukraińsko-radziecka (1917–1921)">
Wojna ukraińsko-radziecka (1917–1921)

Wojna ukraińsko-sowiecka – wojna o niezależność Ukraińskiej Republiki Ludowej od Rosji Radzieckiej, marionetkowej Ukrainy Radzieckiej i sił Białej Rosji, tocząca się w kilku fazach od grudnia 1917 do końca listopada 1920.
Siłami zbrojnymi konfliktu były: Armia Czerwona i Armia Ochotnicza oraz armia Ukraińskiej Republiki Ludowej, Ukraińska Armia Halicka i Czerwona Ukraińska Armia Halicka, a także Rewolucyjna Powstańcza Armia Ukrainy.
Wojna zakończyła się porażką wojsk ukraińskich i włączeniem w skład Ukraińskiej Socjalistycznej Republiki Radzieckiej (od 1922 w składzie ZSRR) przeważającej części współczesnych ziem ukraińskich (włączając Naddniestrze, które obecnie jest w składzie Mołdawii, ale wyłączając Krym, który w tym czasie był w składzie Rosji), jednocześnie Galicja Wschodnia i Wołyń weszły w skład Polski, Zakarpacie weszło w skład Czechosłowacji, Bukowina północna oraz Besarabia południowa weszły w skład Rumunii, co zakończyło istnienie URL. Władze i wojska republiki ewakuowały się do Polski.
Grudzień 1917 – marzec 1918.
Po ogłoszeniu powstania 20 listopada 1917 Ukraińskiej Republiki Ludowej, jako państwa połączonego federacją z Rosją, bolszewicy rozpoczęli przygotowania do zajęcia Ukrainy przy pomocy miejscowej zrusyfikowanej ludności oraz rosyjskich garnizonów i oddziałów przyfrontowych. 11 grudnia 1917 wybuchło w Kijowie przygotowane przez nich powstanie, które jednak zostało szybko stłumione, a jego uczestnicy wysłani koleją do Rosji Radzieckiej. Jednocześnie jadący do Kijowa zbolszewizowany 2 Korpus Gwardyjski pod dowództwem Jewheniji Bosz został rozbrojony w Żmerynce przez I Korpus Ukraiński pod dowództwem Pawła Skoropadskiego, i również odesłany koleją do Rosji.
17 grudnia 1917 Rady Komisarzy Ludowych w Piotrogradzie wystosowała do rządu ukraińskiego ultimatum, w którym żądała podporządkowania się wojskom bolszewickim. Niedługo później zaczął się atak.
Bolszewicy posiadali na Ukrainie wojska byłego Frontu Zachodniego, pułki zapasowe w większych miastach oraz oddziały Czerwonej Gwardii, stworzone z robotników okręgów przemysłowych Charkowa i Doniecka. Jednak główną ich siłą były oddziały rosyjskiej Czerwonej Gwardii nacierające z północy.
Ukraińska Centralna Rada mogła im przeciwstawić nieliczne oddziały, złożone z ochotników oraz kilka kureni Wolnego Kozactwa.
25 grudnia 1917 30-tysięczna armia bolszewicka pod dowództwem Władimira Antonowa-Owsiejenki wyruszyła czterema kolumnami z Homla i Briańska na Ukrainę, w kierunkach: Czernihów – Bachmacz, Głuchów – Konotop oraz Charków – Połtawa – Łozowa. Jednocześnie w miastach Lewobrzeżnej Ukrainy przygotowano powstania miejscowych bolszewików. W kilku przypadkach przy pomocy propagandy komunistycznej udało im się przeciągnąć na swoją stronę garnizony ukraińskie. 26 grudnia 1917 zajęli Charków, następnie Łozową, Katerynosław (9 stycznia), Aleksandrowsk (15 stycznia) i Połtawę (20 stycznia). Grupa homelska zajęła 16 stycznia Konotop i 19 stycznia – Głuchów.
Jednocześnie grupa Michaiła Murawiowa, atakująca z Połtawy, zajęła Romodan, a potem skierowała się na Bachmacz, zdobyty 27 stycznia. Spotkały się tam 3 grupy rosyjskie, które pod dowództwem Murawjowa rozpoczęły atak w kierunku Kijowa. Ukraińska Centralna Rada, broniąc się, wysłała w kierunku Bachmacza i Połtawy oddziały ochotnicze. Wśród nich był 600-osobowy Kureń Studencki, który został rozbity 29 stycznia 1918 w bitwie pod Krutami przez 4-tysięczne siły bolszewickie.
29 stycznia w Kijowie wybuchło probolszewickie powstanie robotnicze, którego uczestnicy domagali się rozwiązania Centralnej Rady i przekazania władzy w ręce kijowskiej rady delegatów robotniczych i żołnierskich. Jego centrum były zakłady zbrojeniowe „Arsenał”. Wystąpienie zostało stłumione 4 lutego przez oddziały Wolnego Kozactwa oraz nowo sformowane oddziały Strzelców Siczowych. Jednak bolszewickie natarcie z kierunku Bachmacza i Dubniów trwało nadal i 8 lutego rząd UCR zmuszony był ewakuować się. Przed wycofaniem się z miasta oddziały ukraińskie rozstrzelały kilkuset wziętych do niewoli bolszewików oraz dezerterów z własnych szeregów. 8 lutego do Kijowa wkroczyli bolszewicy Murawjowa, pozostając tam do 1 marca, gdy zostali wyparci przez armię niemiecką. W mieście na rozkaz Murawjowa zostały dokonane masowe rozstrzeliwania, zwłaszcza oficerów i kadetów, których ofiarą padło od kilkuset (relacja amerykańskiego konsula) do nawet 2–5 tys. osób. Jedną z ofiar terroru był prawosławny metropolita kijowski i halicki Włodzimierz.
Z Kijowa wojska bolszewickie zaatakowały Ukrainę Prawobrzeżną, tocząc boje z opóźniającymi atak oddziałami Wolnego Kozactwa. Z kolei zbolszewizowanej 7 Armii rosyjskiej udało się na Wołyniu zająć Płoskirów, Żmerynkę, Koziatyn, Berdyczów, Równe i Szepietówkę, a wojska Centralnej Rady obroniły pozycje na linii Żytomierz – Korosteń – Sarny.
Podczas przygotowywania traktatu brzeskiego 9 lutego doszło do porozumienia rządu ukraińskiego z rządami austro-węgierskim i niemieckim na temat uwolnienia Ukrainy od okupacji bolszewickiej. Oddziały ukraińskie pod dowództwem gen. K. Prisowskiego i gen. Semena Petlury wraz z wojskami niemieckimi (od 24 lutego) i austro-węgierskimi (od 27 lutego) stoczyły zwycięskie bitwy na Prawobrzeżu pod Żytomierzem, Berdyczowem, Koziatynem i Buczą, i w końcu 1 marca zdobyły Kijów.
W ciągu marca i kwietnia wojska niemieckie i austriackie uwolniły Lewobrzeże, a oddziały atamanów Petra Bołboczana i Wołodymyra Sikewycza – Krym i rejon Doniecka.
W związku z sukcesami przeciwnika Włodzimierz Lenin wydał 14 marca swojemu przedstawicielowi na Ukrainie, Sergo Ordżonikidze, polecenie ukrainizacji radzieckich wojsk Antonowa i Murawiowa, co jednak się nie powiodło. W tym czasie walczono o węzły kolejowe, a wojna miała charakter wojny manewrowej, w której walczące strony przemieszczały się głównie pociągami pancernymi.
Konferencja pokojowa.
3 marca 1918 bolszewicka Rosja zawarła z państwami centralnymi traktat pokojowy, w którym państwo to zostało zobowiązane do zawarcia pokoju z Ukraińską Republiką Ludową. Traktat ten wszedł w życie 29 marca. W związku z tym, w okresie od maja do października 1918 prowadzona była w Kijowie konferencja pokojowa Ukrainy i Rosji. Jedynym efektem konferencji pokojowej było zawarcie 12 czerwca 1918 traktatu preliminaryjnego.
Grudzień 1918 – kwiecień 1919.
Druga faza wojny rozpoczęła się wraz z wybuchem powstania antyhetmańskiego.
28 listopada 1918 w Kursku utworzono Tymczasowy Robotniczo-Chłopski Rząd Ukrainy, który siłami Armii Czerwonej pod dowództwem Władimira Antonowa-Owsiejenki, Józefa Stalina i Wołodymyra Zatonskiego zaatakował w grudniu 1918 ziemie ukraińskie z kierunku Kurska. 3 stycznia 1919 r. został zajęty Charków.
Dyrektoriat URL wysłał do Rady Komisarzy Ludowych RFSRR noty protestacyjne (31 grudnia 1918, 3 stycznia, 4 stycznia, 9 stycznia 1919), jednak nie uzyskał na nie odpowiedzi. Dlatego też 16 stycznia 1919 Dyrektoriat wypowiedział wojnę RFSRR.
Siły ukraińskie składały się w tym czasie z regularnych formacji Korpusu Strzelców Siczowych i Korpusu Zaporoskiego oraz wielu niezdyscyplinowanych formacji ochotniczych, dowodzonych przez samodzielnych atamanów (Nestor Machno, Matwij Hryhorjew, Jewhen Anheł, Zełenyj i inni), którzy często przechodzili na stronę bolszewików.
W przeciągu grudnia 1918 – stycznia 1919 wojska sowieckie, przy pomocy niektórych atamanów ukraińskich, zajęły Lewobrzeże i 5 lutego zbliżyły się do Kijowa, w związku z czym rząd ukraiński po raz kolejny zmuszony był opuścić stolicę. Jego tymczasową siedzibą stał się Kamieniec Podolski.
W lutym 1919 wojska sowieckie przeprowadziły atak w kilku kierunkach:
W marcu 1919 wojska URL przeszły do przeciwnatarcia, zadając bolszewikom duże straty w rejonie Berdyczów – Koziatyn – Żytomierz, dochodząc aż pod Kijów. Ten strategiczny manewr Armii URL, jak i nieoczekiwany bunt atamana Hryhorjewa i jego 20-tysięcznych sił, uniemożliwił bolszewikom przekroczenie Dniestru, zajęcie Besarabii i przejście przez Rumunię na Węgry w celu pomocy Armii Czerwonej Węgierskiej Republiki Rad pod przywództwem Beli Kuna. W kwietniu 1919, korzystając z wycofania się wojsk Ententy, zaatakowali na środkowym odcinku frontu koło Żmerynki, aby odciąć północną grupę armii URL od reszty wojsk.
Przez niesubordynację atamana Omeliana Wołocha cała grupa musiała 16 kwietnia 1919 sforsować Dniestr, gdzie wojska rumuńskie ją rozbroiły (grupa później przedostała się na Wołyń przez Galicję). W rękach władzy ukraińskiej pozostały tylko małe fragmenty terytorium i pas szerokości 40–50 km na południowo-wschodnim Wołyniu koło Dubnego-Brodów.
Nieudana próba przewrotu, podjęta 19 kwietnia 1919 przez atamana Wołodymyra Oskiłko, osłabiła również północny front przeciwbolszewicki na Wołyniu.
Wtedy w nastrojach ludności pojawiły się pierwsze zmiany. Antyukraińska polityka władzy radzieckiej i ostre rekwizycje wojsk radzieckich spowodowały bunt ludności wiejskiej, która zasiliła szeregi powstańców, wrogo nastawionych do władzy bolszewickiej.
W tej sytuacji nawet prosowiecka USDRP utworzyła swój komitet rewolucyjny, który zbrojnie wystąpił przeciw bolszewikom.
Maj 1919 – wrzesień 1919.
W maju 1919 bolszewicy, korzystając z ataku wojsk polskich w rejonie Łucka, gdzie była rozmieszczona północna grupa armii URL, zaatakowali z południa i południowego wschodu, i zajęli Równe, Szepetówkę, Płoskirów i Kamieniec Podolski.
W tych warunkach armia URL, zawarłszy 24 maja 1919 rozejm z wojskami polskimi, przeorganizowała się w 4 grupy: Strzelców Siczowych, Zaporoską, Wołyńską i Południowo-Wschodnią. Liczyły one w sumie 15 000 żołnierzy. Na początku czerwca wypchnęły bolszewików z południowo-zachodniego Podola i zajęły Kamieniec Podolski, który został tymczasowym ośrodkiem rządu ukraińskiego.
Na przełomie czerwca i lipca bolszewicy znowu przeszli do natarcia, zajmując 5 lipca Płoskirów i podchodząc pod Kamieniec Podolski. Jednak w połowie lipca, po przebiciu się przez linie bolszewickie oddziału Jurko Tjutjunnyka (były to resztki zagonu Hryhoriewa), wzmocniona armia URL wypchnęła bolszewików poza linię Horodok – Szarhorod – Dunajiwcy – Nowa Uszyca – Wapniarka.
Sierpień 1919 – marzec 1920.
Po przejściu UHA za Zbrucz w dniach 16 i 17 lipca 1919 rozpoczęła się wspólna ofensywa UHA i armii URL przeciw bolszewikom. Dowodzili nią Mykoła Junakiw i Wiktor Kurmanowycz. Zjednoczone siły liczyły 85 000 żołnierzy i 15 000 powstańców. Siły skierowano w kierunku Kijowa i Odessy. Na odcinku podolskim po ciężkich walkach zdobyto 12 sierpnia Winnicę, a 14 – Chmelnyk, Janiw, Kałyniwkę, Starokonstantynów, 19 – Berdyczów, 21 – Żytomierz, a 31 sierpnia wojska doszły do Kijowa.
Jednak w tym samym czasie do Kijowa doszła Armia Ochotnicza Denikina. Aby nie dopuścić do konfliktu z Armią Ochotniczą, ukraińskie oddziały wycofały się z Kijowa. Z tej chwilowej stagnacji skorzystali bolszewicy, którzy przerzucili przez Skwyrę do Żytomierza swoją 14 Armię, otoczoną w rejonie Katerynosław – Owidopol. Konflikt z Denikinem wywołał spory pomiędzy dowódcami UHA i URL, sytuację skomplikowała również epidemia tyfusu wśród podległych wojsk. UHA podpisała więc 6 listopada 1919 akt przyłączenia do Armii Ochotniczej. W tym czasie wojska bolszewickie zaczęły zajmować Prawobrzeże, wypierając Armię Ochotniczą, a wojska polskie zajmowały resztki terenu zarządzanego przez URL. Rząd i wojska URL, otoczone przez bolszewików, denikinowców i wojska polskie, zdecydowały na naradzie w Czartoryi, która odbyła się 4 grudnia 1919, zrezygnować z otwartej walki i przejść do działań partyzanckich na tyłach bolszewików i Armii Ochotniczej.
Pierwszy pochód zimowy.
W I pochodzie zimowym, trwającym od 6 grudnia 1919 do 6 maja 1920, armia URL pod dowództwem gen. Mychajła Omelianowycza-Pawlenki walczyła na tyłach Armii Czerwonej w rejonie Jelizawetgradu, a od lutego 1920 – za Dnieprem w rejonie Złotonoszy z 14 Armią RKKA.
Kwiecień 1920 – listopad 1920.
Po podpisaniu umowy warszawskiej 22 kwietnia 1920 rozpoczęła się wyprawa kijowska. Brały w niej udział, oprócz 60-tysięcznej armii polskiej, dwie dywizje ukraińskie, oraz oddziały, które powróciły z I pochodu zimowego (łącznie 3904 żołnierzy ukraińskich, którzy stanowili 6% osobowego udziału Ukraińców w wyprawie kijowskiej). Już 7 maja wojska polskie wraz z dywizją Marka Bezruczki doszły do Kijowa. Jednak początkowe sukcesy zostały zniweczone przez radzieckie kontrnatarcie: 13 czerwca 1920 r. siły polskie i ukraińskie straciły Kijów, armia Siemiona Budionnego jeszcze wcześniej, 8 czerwca opanowała Berdyczów i Żytomierz, w lipcu i sierpniu zajęła tereny po Zbrucz, a następnie skierowała się przez Zamość w kierunku Warszawy.
Po rozgromieniu bolszewików w Bitwie Warszawskiej rozpoczęło się kontrnatarcie polsko-ukraińskie, które odrzuciło wojska radzieckie na linię Jaruha nad Dniestrem – Szarhorod – Bar – Lityn. Operacja ta była prowadzona do 18 października 1920, kiedy to rządy polski i radziecki zawarły zawieszenie broni. Osamotniona armia URL w sile 23 000 żołnierzy toczyła jeszcze walkę do 20 listopada 1920, kiedy to została wyparta na terytorium Polski, gdzie została internowana.
Drugi pochód zimowy.
Ostatnią akcją zbrojną była wyprawa ochotników ukraińskich (z pomocą internowanych w Polsce żołnierzy armii URL) w zimie 1920/1921. Zadaniem tej akcji, dowodzonej przez gen. Jurko Tjutjunnyka, była aktywizacja działań oddziałów partyzanckich, działających ciągle na zapleczu bolszewików, w celu obalenia władzy radzieckiej na Ukrainie.
Zorganizowano dwie grupy: podolską (około 400 żołnierzy) i wołyńską (około 800 żołnierzy). 4 stycznia 1921 obie grupy przebiły się przez granicę i skierowały się na Prawobrzeżną Ukrainę. Grupa podolska, tocząc drobne starcia, przedostała się przez Podole i doszła do wsi Wachniwka na Kijowszczyźnie, skąd powróciła przez Wołyń do Polski. Grupa wołyńska zajęła Korosteń i doszła do wsi Leoniwka na Kijowszczyźnie, jednak nie mogąc spotkać się z grupą podolską, zawróciła na zachód. Grupa ta została otoczona przez bolszewicką konnicę Grigorija Kotowskiego i rozbita 17 listopada w bitwie pod Małymi Mińkami, a jej 359 żołnierzy, wziętych do niewoli, zostało rozstrzelanych 23 listopada pod Bazarem.
Tym sposobem walka z bolszewikami o niepodległość Ukrainy, toczona przez wojska regularne, zakończyła się klęską. Przez kilka następnych lat (głównie na Prawobrzeżu) toczyła się walka partyzancka przeciw władzy radzieckiej, kierowana przez emigracyjny rząd ukraiński, ale i ona zakończyła się niepowodzeniem.

</doc>
<doc id="1170649" url="https://pl.wikipedia.org/wiki?curid=1170649" title="Nadjajnik">
Nadjajnik

Nadjajnik (narząd Rosenmüllera) – narząd szczątkowy występujący niestale u kobiet, będący pozostałością środkowej części śródnercza. Homologicznym narządem jest najądrze mężczyzny. Leży między blaszkami krezki jajowodu.

</doc>
<doc id="1170653" url="https://pl.wikipedia.org/wiki?curid=1170653" title="Interpunkcja filmowa">
Interpunkcja filmowa

Interpunkcja filmowa – rodzaj wizualnych znaków przestankowych występujących w utworze filmowym lub telewizyjnym. Służą one oddzieleniu od siebie poszczególnych scen lub sekwencji filmu oraz zaakcentowaniu pauz w narracji. W obręb interpunkcji filmowej włącza się zabiegi montażowe (w tym przejścia montażowe), ruchy kamery oraz ruchy filmowanych obiektów.
Popularne techniki interpunkcji filmowej.
Poniższa tabela zawiera zestawienie popularnych środków interpunkcji filmowej (stosowanych przede wszystkim w filmie fabularnym), wymienionych przez filmoznawcę Marka Hendrykowskiego oraz filmowca Daniela Arijona. Uszeregowane zostały według kolejności, w jakiej wymienia je Arijon.

</doc>
<doc id="1170654" url="https://pl.wikipedia.org/wiki?curid=1170654" title="Okręg wyborczy Peckham">
Okręg wyborczy Peckham

Okręg wyborczy Peckham powstał w 1885 r. i wysyłał do brytyjskiej Izby Gmin jednego deputowanego. Okręg został zniesiony w 1997 r.

</doc>
<doc id="1170655" url="https://pl.wikipedia.org/wiki?curid=1170655" title="Dallas (Georgia)">
Dallas (Georgia)

Dallas – miasto w stanie Georgia w hrabstwie Paulding w Stanach Zjednoczonych.

</doc>
<doc id="1170656" url="https://pl.wikipedia.org/wiki?curid=1170656" title="Korpus Kadetów Nr 3">
Korpus Kadetów Nr 3

Korpus Kadetów Nr 3 w Rawiczu (KK-3) – korpus kadetów Wojska Polskiego II RP.
Historia.
24 marca 1921 roku Minister Spraw Wojskowych, generał porucznik Kazimierz Sosnkowski mianował majora piechoty Tadeusza Machalskiego z Oddziału III Naukowo-Szkolnego Sztabu Ministerstwa Spraw Wojskowych dowódcą Korpusu Kadetów Nr 3 w Wielkopolsce i powierzył mu jego organizację. Po zorganizowaniu korpusu miał on przejść do miejsca przeznaczenia, które nie zostało określone. W październiku 1921 roku major Machalski został dowódcą Korpusu Kadetów Nr 1 we Lwowie.
Z dniem 1 września 1925 roku generał dywizji Stefan Majewski, w zastępstwie Ministra Spraw Wojskowych „"powołał do życia Korpus Kadetów Nr 3 w Rawiczu, tymczasowo w składzie pierwszej klasy (IV gimnazjum) o trzech oddziałach z tym, że w każdym następnym roku będzie otwierana jedna następna klasa, aż do pełnego etatu Korpusu Kadetów o pięciu trzech-oddziałowych klasach"”. W 1926 roku w korpusie uczyło się 116 kadetów. W tym roku funkcjonowały klasy o profilu kształcenia matematyczno-przyrodniczego i języka polskiego.
Prace nad jego założeniem prowadziły Ministerstwo Spraw Wojskowych wspólnie z Ministerstwem Wyznań Religijnych i Oświecenia Publicznego. Był to trzeci korpus kadetów, obok Korpusu Kadetów nr 1 we Lwowie (KK-1) i Korpusu Kadetów nr 2 w Modlinie (KK-2). Podczas prac organizacyjnych rozważano trzy inne lokalizacje korpusu (w Poznaniu, Szamotułach lub Bydgoszczy), ostatecznie lokując go w Rawiczu. Zgodnie ze statutem z 1922 zatwierdzonym przez Ministra Spraw Wojskowych Kazimierza Sosnkowskiego, korpus posiadał uprawnienia ogólnokształcącej państwowej szkoły średniej. Szkoła została umieszczony w tzw. Koszarach Białych w Rawiczu.
Organizacja.
W korpusie kompanie stanowiły roczniki, a plutony równoległe klasy.
Obsada personalna w 1939 roku.
Obsada personalna i struktura organizacyjna w marcu 1939 roku
Absolwenci.
W nawiasach podano daty ukończenia Korpusu:
Upamiętnienie.
Podczas Jubileuszowego Zjazdu Kadetów 29 maja 1983 w Kościele św. Andrzeja Boboli w Londynie została odsłonięta tablica upamiętniająca trzy korpusy kadeckie II Rzeczypospolitej.

</doc>
<doc id="1170657" url="https://pl.wikipedia.org/wiki?curid=1170657" title="Ophion">
Ophion



</doc>
<doc id="1170658" url="https://pl.wikipedia.org/wiki?curid=1170658" title="Paofi">
Paofi

Paofi lub paopi, łac. "phaophi", kopt. "Ⲡⲁⲱⲡⲉ" – drugi miesiąc pory achet i drugi miesiąc roku w kalendarzu egipskim. Znany również jako baba, 2. miesiąc w kalendarzu koptyjskim. Jak każdy miesiąc w starożytnym Egipcie trwał 30 dni od 18 sierpnia do 16 września. Po paopi następował atyr.

</doc>
<doc id="1170659" url="https://pl.wikipedia.org/wiki?curid=1170659" title="Okręg wyborczy Camberwell and Peckham">
Okręg wyborczy Camberwell and Peckham

Okręg wyborczy Camberwell and Peckham powstał w 1997 i wysyła do brytyjskiej Izby Gmin jednego deputowanego. Okręg obejmuje londyńskie dystrykty Camberwell i Peckham.

</doc>
<doc id="1170665" url="https://pl.wikipedia.org/wiki?curid=1170665" title="Amphipoda">
Amphipoda



</doc>
<doc id="1170666" url="https://pl.wikipedia.org/wiki?curid=1170666" title="OpenDNS">
OpenDNS

OpenDNS – darmowe serwery DNS. Dzięki dużej bazie adresów umożliwia szybsze wczytywanie stron oraz zabezpiecza przed phishingiem. Dodatkowo umożliwia zablokowanie dostępu np. do stron pornograficznych lub z przemocą. Korzysta z filtra treści oraz czarnej listy ().
Według stanu ze stycznia 2011 roku, serwery OpenDNS obsługiwały 1% globalnego ruchu sieciowego. 27 sierpnia 2015 OpenDNS przejęty został przez Cisco Systems.

</doc>
<doc id="1170667" url="https://pl.wikipedia.org/wiki?curid=1170667" title="Dallas (Karolina Północna)">
Dallas (Karolina Północna)

Dallas – miasto w stanie Karolina Północna w hrabstwie Gaston w Stanach Zjednoczonych.

</doc>
<doc id="1170668" url="https://pl.wikipedia.org/wiki?curid=1170668" title="Tunel w Żegiestowie">
Tunel w Żegiestowie

Tunel w Żegiestowie – jednotorowy tunel kolejowy koło Żegiestowa w województwie małopolskim o długości 514 metrów.
Przez tunel przebiega szlak kolejowy Nowy Sącz – Muszyna, który łączy Polskę ze Słowacją oraz komunikuje Krynicę-Zdrój z resztą kraju. Linia kolejowa biegnie wzdłuż Doliny Popradu zgodnie z meandrami rzeki, lecz na najtrudniejszym odcinku konieczne było wydrążenie tunelu.
Opis.
514-metrowy tunel o kształcie owalnym wykończony jest w obudowie kamiennej z klińców. W ociosach tunelu wykonano kilka wnęk ucieczkowych. Pierwotnie był dwutorowy, jednak w wyniku dwukrotnej odbudowy konieczne było zmniejszenie prześwitu i pozostawienie tylko jednego toru.
Historia.
Decyzję o budowie tunelu podjęto 8 maja 1870 w ramach zatwierdzania planów budowy linii kolejowej z Tarnowa do Leluchowa, gdzie nowa trasa miała połączyć się z węgierską siecią kolejową. Budowę tunelu rozpoczęto 4 września 1873. Wykonawcą było przedsiębiorstwo Koller und Gregersen z Wiednia. Prace górnicze wykonywali głównie robotnicy z Włoch i Tyrolu, dla których w Andrzejówce przygotowano osiedle robotnicze. Za prace strzelnicze odpowiadał oddział z Triestu. Miejscowi byli angażowani głównie do celów transportowych. Tunel drążony był tzw. metodą Bischofshofen. Napotykano przy tym problemy geologiczne związane z niestabilnym górotworem.
W trakcie budowy prawdopodobnie doszło do zapadnięcia stropu, w wyniku czego zginęło 126 robotników (inne źródła podają minimalnie 120 ofiar). Zasypane zostały 23 wozy konne. Akcja ratunkowa trwała 7 dni, jednak została przerwana. Źródła urzędowe milczą na ten temat. Za zaistnieniem katastrofy przemawia fakt, że tunel wydrążono po łuku, choć pierwotnie miał poprowadzić po linii prostej, być może dla ominięcia zawału. O próbie drążenia tunelu ratunkowego świadczy też nisza wydrążona przy jednym z portali. 
Przebicie tunelu nastąpiło ostatecznie 19 listopada 1874. 2 grudnia 1874 zorganizowano z tej okazji uroczystości. Tunel oddano do użytku z opóźnieniem w 1876 roku.
Był dwukrotnie wysadzony w powietrze: przez Wojsko Polskie we wrześniu 1939 oraz przez Niemców w 19 stycznia 1945. Odbudowany po wojnie w 1948 roku. W 1986 roku linię kolejową w tunelu elektryfikowano.

</doc>
<doc id="1170670" url="https://pl.wikipedia.org/wiki?curid=1170670" title="Allúe">
Allúe



</doc>
<doc id="1170674" url="https://pl.wikipedia.org/wiki?curid=1170674" title="Alaves">
Alaves



</doc>
<doc id="1170677" url="https://pl.wikipedia.org/wiki?curid=1170677" title="Sierra Chica">
Sierra Chica

Sierra Chica − miasto w Argentynie, w prowincji Buenos Aires, liczące ponad 3 tys. mieszkańców.

</doc>
<doc id="1170678" url="https://pl.wikipedia.org/wiki?curid=1170678" title="Baghdad (EP)">
Baghdad (EP)

Baghdad – minialbum punkrockowego zespołu The Offspring. Został wydany w 1991 w nakładzie trzech tysięcy egzemplarzy, które zostały sprzedane w tydzień. Dostępny była jedynie jako siedmiocalowa płyta winylowa. Wydanie to nie było nigdy dostępne w wersji CD, jednak dwa utwory z płyty zostały później umieszczone na „składankach”: „Hey Joe” w kompilacji pod tytułem "Go Ahead Punk...Make My Day", wydanej przez Nitro Records w 1996, a „Baghdad” w kompilacji "Rock Against Bush, Vol. 1", wydanej przez Fat Wreck Chords w 2004.

</doc>
<doc id="1170680" url="https://pl.wikipedia.org/wiki?curid=1170680" title="Aspés">
Aspés



</doc>
<doc id="1170681" url="https://pl.wikipedia.org/wiki?curid=1170681" title="Dunblane">
Dunblane

Dunblane (gael. "Dùn Bhlàthain") – miasto w Szkocji liczące około 10 tys. mieszkańców, którego historia sięga VII wieku. Jest położone kilka mil od Stirling w kierunku północnym. Zostało prawdopodobnie założone w 602 roku przez celtyckiego misjonarza (St Blane). 
Główną atrakcją miejscowości jest gotycka Katedra Dunblane – jeden z niewielu zachowanych średniowiecznych kościołów w Szkocji. W czasach współczesnych (13 marca 1996 roku) w szkole podstawowej doszło do masakry – szaleniec zastrzelił 16 małych dzieci i ich nauczycielkę (zob. masakra w Dunblane). Dla uczczenia ofiar wewnątrz katedry ustawiono obelisk (rzeźbiarz: ) z napisem:
Na jednej z bocznych ścian obelisku umieszczono fragment wiersza Bayarda Taylora ("The poet’s journal" 1863):
Angielski zespół Brutal Attack poświęcił masakrze w Dunblane piosenkę "The Angels Of Dunblane".

</doc>
<doc id="1170683" url="https://pl.wikipedia.org/wiki?curid=1170683" title="WTT">
WTT



</doc>
<doc id="1170686" url="https://pl.wikipedia.org/wiki?curid=1170686" title="Dallas (Oregon)">
Dallas (Oregon)

Dallas – miasto w Stanach Zjednoczonych, w stanie Oregon, siedziba administracyjna hrabstwa Polk.

</doc>
<doc id="1170687" url="https://pl.wikipedia.org/wiki?curid=1170687" title="Copa del Pacifico">
Copa del Pacifico

Copa del Pacifico – rozgrywany w latach 1953-2006 turniej towarzyski między reprezentacjami Peru i Chile w piłce nożnej.

</doc>
<doc id="1170690" url="https://pl.wikipedia.org/wiki?curid=1170690" title="Tabletki">
Tabletki



</doc>
<doc id="1170691" url="https://pl.wikipedia.org/wiki?curid=1170691" title="Kakadu różowa">
Kakadu różowa

Kakadu różowa ("Eolophus roseicapilla") – gatunek średniej wielkości ptaka z rodziny kakaduowatych (Cacatuidae), jedyny przedstawiciel rodzaju "Eolophus". Zamieszkuje prawie całą Australię (oprócz bardzo wilgotnych północnych wybrzeży). Introdukowana na nowozelandzką Wyspę Północną i kilka wysepek u jej wybrzeży. Jest najbardziej rozpowszechnioną kakadu i najliczniejszą papugą świata.
Podgatunki i zasięg występowania.
Obecnie zwykle wyróżnia się trzy podgatunki "E. roseicapilla":
Środowisko.
Otwarte przestrzenie porośnięte pojedynczymi drzewami, zazwyczaj w pobliżu zbiorników wodnych oraz obszary zagospodarowane przez człowieka.
Pożywienie.
Żywią się ziarnem i owocami, a na terenach rolniczych zbożem, korzonkami, kiełkującymi roślinami, kłosami traw oraz owadami.
Status.
Międzynarodowa Unia Ochrony Przyrody (IUCN) uznaje kakadu różową za gatunek najmniejszej troski (LC – "least concern") nieprzerwanie od 1988 roku. Całkowita liczebność populacji nie została oszacowana, ale ptak ten opisywany jest jako pospolity. Trend liczebności populacji uznaje się za wzrostowy. Introdukowana populacja z Nowej Zelandii prawdopodobnie liczy nie więcej niż 100 osobników. 

</doc>
<doc id="1170698" url="https://pl.wikipedia.org/wiki?curid=1170698" title="Granatnik Mk 19">
Granatnik Mk 19

Mk 19 – amerykański granatnik automatyczny kalibru 40 mm, na nabój 40 × 53 mm.
Historia konstrukcji.
W lipcu 1966 roku US Naval Ordnance Station w Louisville rozpoczęła na zlecenie US Navy prace nad granatnikiem automatycznym kalibru 40 mm. Marynarka planowała użycie takich granatników jako broni pokładowej rzecznych kanonierek patrolujących wietnamskie rzeki. Pierwszy prototyp nowej broni był gotowy na początku 1967 roku. Po testach broń została standaryzowana przez US Navy jako "Mark 19 Model 0" (w skrócie Mk 19 Mod 0). Wyprodukowano 810 granatników tej wersji. Zostały one zgodnie z planami użyte głównie jako uzbrojenie rzecznych jednostek US Navy biorących udział w wojnie wietnamskiej.
W latach 1970-1971 583 granatniki Mk 19 Mod 0 zmodernizowano do wersji Mod 1, później uruchomiono produkcję zmodernizowanych granatników Mod 1. W USA wyprodukowano ich 761, na licencji w Izraelu 605 sztuk.
Kolejną wersją był Mk 19 Mod 2. Była to wersja o zmniejszonej masie. Nie trafiła ona do uzbrojenia, ale stała się podstawą do opracowania najpopularniejszej wersji Mk 19 Mod 3. Opracowanie wersji Mod 3 miało na celu zredukowanie liczby części, z których składa się granatnik, zwiększenie niezawodności, zmniejszenie kosztów wytwarzania i uproszczenie obsługi. W 1981 roku Mk 19 Mod 3 został przyjęty do uzbrojenia US Marine Corps, a później pozostałych rodzajów sił zbrojnych USA. Głównym producentem broni została w 1983 roku firma Saco Defence Inc. Do 1998 roku dostarczyła ona 21 000 granatników Mk 19 Mod 3. Ponadto licencyjną produkcję tej broni uruchomiła izraelska firma IMI i południowokoreańska firma Daewoo. Poza krajami, w których jest produkowany na licencji, Mk 19 Mod 3 jest używany przez siły zbrojne ponad dwudziestu państw, w tym przez Wojska Lądowe Rzeczypospolitej Polskiej, które posiadają ok. 200 egzemplarzy Mk 19 Mod 3 (amunicja do nich jest produkowana m.in. w polskich zakładach Dezamet).
Granatniki Mk 19 Mod 3 znajdują się na uzbrojeniu Wojska Polskiego od 2007 roku (pierwsze 20 sztuk podarował wówczas Polsce Izrael). 
Opis konstrukcji.
Mk 19 Mod 3 jest bronią automatyczną, samoczynną. Automatyka broni działała na zasadzie odrzutu zamka swobodnego. Granatnik strzela z zamka otwartego. Zasilanie z taśmy nabojowej, dwustopniowe. Granatnik był wyposażony w tylec z dwoma chwytami. Przyrządy celownicze mechaniczne, składają się z celownika ramkowego i muszki. Mk 19 Mod 3 może być osadzany na podstawie trójnożnej M3 (od wkm-u M2) oraz na podstawach pokładowych.

</doc>
<doc id="1170701" url="https://pl.wikipedia.org/wiki?curid=1170701" title="Strefa źródliskowa">
Strefa źródliskowa



</doc>
<doc id="1170702" url="https://pl.wikipedia.org/wiki?curid=1170702" title="Narząd Rosenmüllera">
Narząd Rosenmüllera



</doc>
<doc id="1170705" url="https://pl.wikipedia.org/wiki?curid=1170705" title="Voices in My Head">
Voices in My Head

Voices in My Head – pierwszy minialbum polskiej grupy muzycznej Riverside. Wydawnictwo ukazało się 7 marca 2005 roku nakładem wytwórni muzycznej Rock Serwis. Pochodzące z płyty piosenki „Stuck Between” i „Us” dotarły, odpowiednio do 20. i 34. miejsca Listy Przebojów Programu Trzeciego Polskiego Radia.
Nagrania zostały zarejestrowane w warszawskim Serakos Studio pomiędzy styczniem a lutym 2005 roku. Piosenki - 6 i 7 zostały nagrana podczas koncertu zespołu w Traffic Club w Warszawie 15 maja 2004 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1170707" url="https://pl.wikipedia.org/wiki?curid=1170707" title="Mikołaj z Verdun">
Mikołaj z Verdun

Mikołaj z Verdun, Nicolaus de Verdun (ur. w 1130 w Verdun, zm. w 1205 w Tournai) – francuski artysta działający na przełomie XII/XIII w., zajmujący się głównie złotnictwem.
Tworzył dzieła w stylu bardzo wczesnego gotyku z licznymi elementami późnego stylu romańskiego, często łączył złoto z emalią.
Główne zachowane prace: 

</doc>
<doc id="1170709" url="https://pl.wikipedia.org/wiki?curid=1170709" title="Punkt amunicyjny">
Punkt amunicyjny

Punkt amunicyjny - miejsce gromadzenia i wydawania amunicji stanowiącej zapasy pododdziału (oddziału) konieczne do działań bojowych. Zapasy te mogą być rozmieszczone na środkach transportowych lub na ziemi. W punkcie amunicyjnym również ładuje się taśmy i magazynki, gromadzi łuski i opakowania, a także gromadzi amunicję podlegającą ewakuacji (uszkodzoną, zdobyczną, porzuconą). Zależnie od szczebla organizacyjnego wyróżnia się: dywizyjny p.a. (DPA), pułkowy p.a. (PPA), batalionowy p.a. (bpa), dywizjonowy (dpa) i kompanijny p. a. (kpa).
Punkt amunicyjny odgrywać również może określoną rolę w systemie ewakuacyjnym. Do niego dostarcza się uzbrojenie i wyposażenie indywidualne własne i zdobyczne, puste opakowania i łuski oraz broń i środki bojowe. W drodze powrotnej opóźniony transport może ewakuować np lżej rannych i chorych.

</doc>
<doc id="1170712" url="https://pl.wikipedia.org/wiki?curid=1170712" title="Muzaffarpur">
Muzaffarpur

Muzaffarpur (hindi: मुज़फ्फरपुर) – miasto w północno-wschodnich Indiach, na Nizinie Hindustańskiej, nad rzeką Burhi Gandaki, w stanie Bihar.
W tym mieście rozwinął się przemysł środków transportu oraz spożywczy; ośrodek handlowy na szlaku do Nepalu.

</doc>
<doc id="1170716" url="https://pl.wikipedia.org/wiki?curid=1170716" title="Zespoły guzów hamartomatycznych związane z mutacjami PTEN">
Zespoły guzów hamartomatycznych związane z mutacjami PTEN

Zespoły guzów hamartomatycznych związane z mutacjami "PTEN" (ang. "PTEN" hamartoma tumor syndromes) – heterogenna klinicznie grupa schorzeń spowodowanych mutacjami konstytucyjnymi w genie supresorowym "PTEN". 
Należą tu:
Z klinicznego punktu widzenia, niezależnie od fenotypu wszyscy pacjenci z konstytucyjnymi mutacjami "PTEN" powinni być prowadzeni według rekomendacji ustalonych dla zespołu Cowdena.

</doc>
<doc id="1170720" url="https://pl.wikipedia.org/wiki?curid=1170720" title="MPSolve">
MPSolve

MPSolve () – program do numerycznego obliczania miejsc zerowych wielomianów jednej zmiennej. Używa metody Abertha.
Algorytm jest opisany w pracy: "Design, Analysis, and Implementation of a Multiprecision Polynomial Rootfinder" autorstwa D. A. Biniego oraz G. Fiorentino opublikowanej w Numerical Algorithms, numer 23 (2000), strony 127-173.
Program został napisany w ANSI C i korzysta z GNU Multi-Precision Library.
Dzięki wykorzystaniu biblioteki GMP pozwala na obliczanie zer wielomianów o bardzo dużym stopniu, np. 6400.
Pracuje w trybie konsoli, jest uruchamiany z linii komend. 
Program jest uruchamiany za pomocą polecenia unisolve ().
Program wyświetla wyniki na ekranie lub zapisuje je do pliku, który może być wykorzystany do tworzenia wykresów za pomocą programu Gnuplot.

</doc>
<doc id="1170726" url="https://pl.wikipedia.org/wiki?curid=1170726" title="Goapele">
Goapele

Goapele Mohlabane (ur. 11 lipca 1977 w Oakland) – amerykańska piosenkarka soul i R&amp;B. Głos Goapele jest definiowany jako sopran.

</doc>
<doc id="1170727" url="https://pl.wikipedia.org/wiki?curid=1170727" title="Wywiad agenturalny">
Wywiad agenturalny

Wywiad agenturalny – pozyskiwanie informacji poprzez wszystkie dostępne osobowe źródła informacji.
Jest to sieć agentów wpływu, szpiegów, dywersantów, osobowe źródła informacji służb specjalnych państw (np. Głównego Zarządu Bezpieczeństwa Państwowego, Służby Wywiadu Wojskowego, Gestapo, CIA itp.), organizacji pozarządowych w tym niezwiązanych z państwem działająca na terenie suwerennego lub zawojowanego państwa na rzecz interesów obcego państwa, państw albo organizacji międzynarodowych. Służąca systematycznej i masowej działalności operacyjnej poprzez działania psychologiczne, działania wywiadowcze, inwigilację czynnej lub potencjalnej działalności społeczeństwa, by wpływać na jego działania w sposób korzystny dla osób zadaniujących funkcjonariuszy kierujących agenturą.

</doc>
<doc id="1170728" url="https://pl.wikipedia.org/wiki?curid=1170728" title="Musche">
Musche



</doc>
<doc id="1170731" url="https://pl.wikipedia.org/wiki?curid=1170731" title="Boksycka (przystanek kolejowy)">
Boksycka (przystanek kolejowy)

Boksycka – przystanek kolejowy w Boksycce, w województwie świętokrzyskim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="1170732" url="https://pl.wikipedia.org/wiki?curid=1170732" title="Jewhenija Bosz">
Jewhenija Bosz

Jewhenija Bohdaniwna (Gotlibiwna) Bosz, ukr. Євгенія Богданівна (Готлібівна) Бош, ros. Евгения Богдановна (Готлибовна) Бош - Jewgienija Bogdanowna (Gotlibowna) Bosz, zd. Majsz (ur. w Adżigole pod Oczakowem, zm. 5 stycznia 1925 w Moskwie) – rosyjska polityk socjaldemokratyczna i komunistyczna działająca na Ukrainie. Działaczka Socjaldemokratycznej Partii Robotniczej Rosji (SDPRR) (frakcja bolszewików) i Rosyjskiej Partii Komunistycznej (bolszewików). Sekretarz ludowy spraw wewnętrznych Ukraińskiej Ludowej Republiki Rad (1917/18).
Życiorys.
Działalność przed 1917 r..
Była córką niemieckiego kolonisty i właściciela ziemskiego oraz jego małżonki, mołdawskiej szlachcianki Marii zd. Krusser. Miała młodszą i starszą siostrę Nadieżdę i Jelenę oraz braci Aleksandra i Fiodora. Jej ojciec pod koniec życia całkowicie się zrusyfikował, nadał dzieciom słowiańskie imiona, a sam zaczął posługiwać się imieniem Bogdan. W swojej autobiografii Bosz podawała jako miejsce urodzenia Oczaków, natomiast w dotyczących jej aktach żandarmerii rosyjskiej wskazywany jest Adżigol, miejscowość na wybrzeżu Morza Czarnego w guberni chersońskiej (ob. obwód mikołajowski). 
W wieku dziesięciu lat straciła ojca. Jej matka wyszła wówczas powtórnie za mąż za jego brata Fiodora, by nie dopuścić do podziału rodzinnego majątku. Ojczym troszczył się jedynie o najmłodszą z przybranych córek, urodzoną w 1886 r. Jelenę, natomiast Jewgienija musiała opuścić rodzinny dom i podjąć naukę w gimnazjum w Wozniesiensku, zamieszkując u wuja w trudnych warunkach materialnych. W wieku 16 lat, po ukończeniu trzech klas szkoły, została natomiast wydana za mąż za znacznie starszego właściciela niewielkiej pracowni wytwarzającej powozy, Petera Bosza (Boscha). W małżeństwie przyszły na świat dwie córki - Olga i Marija (odpowiednio w 1897 i 1899 r.). Zajmując się ich wychowaniem, Jewgienija Bosz ukończyła gimnazjum w trybie eksternistycznym i przygotowywała się do egzaminu dającego uprawnienia nauczycielki ludowej.
Z ideami socjaldemokratycznymi zaznajomił ją znajomy lekarz, którymi z nimi sympatyzował. W 1901 r. Bosz wstąpiła do Socjaldemokratycznej Partii Robotniczej Rosji (SDPRR). Po rozłamie w partii na jej II zjeździe związała się z frakcją bolszewików. W 1907 r. porzuciła męża i razem z córkami przeniosła się do Kijowa, gdzie od 1909 r. była jednym z przywódców lokalnej organizacji bolszewickiej, a w latach 1911-1912 - sekretarzem komitetu SDPRR(b) w Kijowie. Wiosną 1912 została aresztowana, a następnie skazana na zesłanie do guberni irkuckiej. Na Syberii zapadła na gruźlicę i astmę sercową, cierpiała również z powodu wady serca. W 1914 r. uciekła za granicę wspólnie z Jurijem Piatakowem, również działaczem bolszewickim z Kijowa, który na krótko przejął po niej kierowanie komitetem, gdy została aresztowana. Oboje udali się do Japonii, a stamtąd do USA. W lutym 1915 r. na zaproszenie Lenina Bosz przyjechała do Berna na I konferencję sekcji zagranicznej SDPRR (b). Współtworzyła pismo "Kommunist", które jednak już po pierwszym numerze zostało zamknięte przez partyjny komitet centralny, jako że Bosz oraz inni członkowie kolegium redakcyjnego (Piatakow, Nikołaj Bucharin) byli przeciwni prawu narodów do samostanowienia. Opinie Bosz w sprawie narodowej były bliskie poglądom Róży Luksemburg. W 1915 r. Bosz udała się do Sztokholmu, następnie do Oslo.
Rewolucja 1917 r..
Po wybuchu rewolucji lutowej i obaleniu caratu w marcu 1917 Bosz była jedną z pierwszych bolszewików powracających z emigracji do kraju, co umożliwił jej telegram od Aleksandra Kiereńskiego, który znał ją osobiście. Wróciła do Kijowa, gdzie została wybrana do partyjnego komitetu miejskiego, weszła w skład kolegium redakcyjnego pisma "Gołos Sociał-diemokrata" i została deputowaną do Rady Delegatów Robotniczych. Podczas dyskusji nad tezami kwietniowymi na forum kijowskiego komitetu bolszewików uznała je, podobnie jak większość, za "nie do przyjęcia", jednak na VII wszechrosyjskiej konferencji partyjnej zmieniła stanowisko i poparła je. W kwietniu 1917 r. została przewodniczącą okręgowego Południowo-Zachodniego komitetu partii bolszewickiej, następnie od lipca – Południowo-Zachodniego komitetu obwodowego.
Była zdecydowaną przeciwniczką Ukraińskiej Centralnej Rady i udziału bolszewików w jej pracach, jednak kijowski komitet partii przyjął w tej kwestii odmienne stanowisko. We wrześniu-październiku 1917 r. objeżdżała jako agitatorka oddziały armii rosyjskiej na Froncie Południowo-Zachodnim, współtworzyła obwodowe biura organizacji wojskowej bolszewików na Froncie Południowo-Zachodnim oraz w 8 armii Frontu Rumuńskiego. Odwiedzała również lokalne organizacje partyjne. W momencie zbrojnego przewrotu w Petersburgu znajdowała się w Winnicy i stanęła tam na czele powstania zrewolucjonizowanych żołnierzy przeciwko wojskom lojalnym wobec Rządu Tymczasowego. Za zgodą lokalnego komitetu wojskowo-rewolucyjnego Bosz wyjechała do Żmerynki, skąd miała sprowadzić wsparcie dla powstańców - wspierających rewolucję żołnierzy 7 Armii. Zanim działaczka wróciła do Winnicy, bunt został stłumiony. Bosz zdołała jednak doprowadzić do utworzenia komitetu wojskowo-rewolucyjnego wśród żołnierzy 2 korpusu gwardii 7 Armii w Żmerynce. 2/15 listopada 1917 r. bolszewicy przy bezpośrednim udziale Bosz przejęli władzę w Żmerynce, a dwa dni później także w Winnicy. Powstał w ten sposób jeden z nielicznych ośrodków władzy radzieckiej na zachodniej i centralnej Ukrainie - poza Charkowem i częścią Zagłębia Donieckiego powszechnie uznawana była zwierzchność Ukraińskiej Centralnej Rady. 
W pierwszych dniach grudnia 1917 r. na obwodowym zjeździe partyjnym w Kijowie została wybrana w poczet członków Głównego Komitetu Socjaldemokracji Ukrainy - odrębnej bolszewickiej partii na Ukrainie. 3/16 grudnia 1917 Rada Komisarzy Ludowych Rosji wydała "Manifest do narodu ukraińskiego", w którym uznała niepodległość Ukrainy, po czym w formie ultimatum zażądała od Centralnej Rady współdziałania w rosyjskiej wojnie domowej, zaprzestania rozbrajania jednostek Czerwonej Gwardii i innych zbrojnych oddziałów bolszewickich, zaprzestania przerzucania jednostek ukraińskich przez front walki prowadzonej przez Rosję Radziecką z wojskami atamana Aleksieja Kaledina oraz zaprzestania wspierania samego Kaledina, co Rada czyniła od listopada. W razie odrzucenia tych żądań Centralna Rada miała znaleźć się w stanie wojny z Rosją radziecką. Centralna Rada oraz zebrany tego dnia w Kijowie Zjazd Rad Delegatów Chłopskich, Żołnierskich i Robotniczych odrzuciły ultimatum. Wówczas delegaci bolszewiccy, ukraińscy lewicowi eserowcy i lewicowi ukraińscy socjaldemokraci opuścili zjazd, zebrali się w Charkowie i wspólnie z delegatami zjazdu rad zagłębi donieckiego i krzyworoskiego ogłosili powstanie Ukraińskiej Ludowej Republiki Rad. Jewhenija Bosz została na nim wybrana do Centralnego Komitetu Wykonawczego Rad republiki. W grudniu 1917 w demokratycznych wyborach wybrana na deputowanego do Konstytuanty Rosji z okręgu Czernihów z listy partii bolszewików.
We władzach Ukraińskiej Ludowej Republiki Rad.
14/27 grudnia Bosz weszła w skład rządu Ukraińskiej Ludowej Republiki Rad - Sekretariatu Ludowego jako ludowy sekretarz spraw wewnętrznych. Jako że nie wyznaczono przewodniczącego Sekretariatu, Bosz jako sekretarzowi spraw wewnętrznych powierzono pełnienie jego obowiązków. Według niektórych źródeł Bosz, która prowadziła posiedzenia rządu do marca tego roku, gdy na jego czele stanął Mykoła Skrypnyk, i cieszyła się największym autorytetem wśród członków sekretariatu, nie została oficjalnie przewodniczącą, gdyż obawiano się mianowania na takie stanowisko kobiety. Według innych relacji zadecydowało o tym jej nieukraińskie pochodzenie. 4 stycznia 1918 r. podpisała wezwanie Sekretariatu, w którym "wszystkie wojska wierne sprawie robotniczo-chłopskiej", czyli oddziały rosyjskiej Czerwonej Gwardii pod dowództwem Władimira Antonowa-Owsiejenki, zostały wezwane do walki z białymi Kozakami Aleksieja Kaledina oraz z Ukraińską Centralną Radą. Pod koniec stycznia 1918 r. uczestniczyła w Ogólnoukraińskiej Konferencji Rad Delegatów Wiejskich w Charkowie.
Jewhenija Bosz była przeciwna podpisaniu traktatu brzeskiego. Twierdziła, że Ukraińska Ludowa Republika Rad powinna stawić zbrojny opór nadchodzącym wojskom niemieckim. Jako że Rada Komisarzy Ludowych przyjęła ostatecznie stanowisko przeciwne, Bosz zrzekła się stanowiska w Sekretariacie Ludowym republiki ukraińskiej i została komisarzem politycznym w grupie wojsk dowodzonej przez Witalija Primakowa - w pułku Czerwonych Kozaków złożonym z robotników ze wschodniej i południowej Ukrainy oraz żołnierzy ukraińskich, którzy przeszli na stronę bolszewików. Z powodu gwałtownego pogorszenia stanu zdrowia opuściła jednostkę i wyjechała razem z córką do Taganrogu, następnie do Lipiecka. Uczestniczyła w I zjeździe Komunistycznej Partii (bolszewików) Ukrainy w Moskwie we wrześniu 1918 r., podczas którego ogłoszono likwidację powołanego w grudniu 1917 r. w Charkowie rządu radzieckiej Ukrainy. Zastąpić go miał Centralny Komitet Wojskowo-Rewolucyjny z Andriejem Bubnowem na czele natomiast Bosz została odsunięta od spraw ukraińskich.
Ostatnie lata.
Do 1923 r. wykonywała różne zadania polecane przez Komitet Centralny partii: w 1918 r. została wysłana do guberni penzeńskiej na stanowisko sekretarza obwodowego. Do jej obowiązków należało prowadzenie rekwizycji żywności, w ramach polityki komunizmu wojennego. Następnie pełniła obowiązki dowódcy oddziału politycznego (głównego komisarza politycznego) przy Radzie Rewolucyjno-Wojskowej Frontu Kaspijsko-Kaukaskiego, była delegatką na VIII zjazd partii i w 1919 r. zasiadała w radzie obrony Litewsko-Białoruskiej SRR. Po wojnie domowej pracowała w ludowym komisariacie oświaty oraz w inspekcji robotniczo-chłopskiej. W 1920 r. ostatecznie rozeszła się z Piatakowem, z którym poróżniła się w sprawach politycznych i taktycznych jeszcze w 1917 r. W 1923 r. podpisała oświadczenie czterdziestu sześciu, pierwszy dokument programowy wewnątrzpartyjnej Lewicowej Opozycji.
Wskutek dalszego pogorszenia stanu zdrowia całkowicie wycofała się z działalności politycznej. Nieuleczalnie chora, popełniła samobójstwo (zastrzeliła się). Jej gest został odczytany przez towarzyszy z Lewicowej Opozycji jako protest przeciwko kierunkowi, jaki przyjęła partia. Została pochowana na Cmentarzu Nowodziewiczym w Moskwie. 
Podczas leczenia w 1919 r. Jewhenija Bosz napisała książkę "Nacionalnoje prawitiel'stwo i Sowietskaja włast' na Ukrainie", następnie spisała również swoje wspomnienia dotyczące działalności na Ukrainie ("God bor'by"). 
Imieniem Bosz nazwano most w Kijowie, który został zniszczony podczas II wojny światowej i nie został następnie odbudowany. Zaułek Jewhenii Bosz, nazwany jej imieniem w latach 20. lub 30., został w 1940 r. przemianowany na Dniprowski, gdyż Bosz uznano za działaczkę wewnątrzpartyjnej opozycji, niechętną Stalinowi. Ulica jej imienia znajdowała się w Wozneseńsku do czasu dekomunizacji na Ukrainie po 2014 r.
Jej córka Olga była pierwszą żoną Jurija Kociubinśkiego, ukraińskiego działacza bolszewickiego. Zarówno ona, jak i jej siostra Marija działały w partii bolszewickiej od 1917 r. i brały udział w robotniczym powstaniu w Kijowie w styczniu 1918 r. Przyrodnią siostrą Jewhenii Bosz była Jelena Rozmirowicz zd. Majsz. 

</doc>
<doc id="1170733" url="https://pl.wikipedia.org/wiki?curid=1170733" title="Carlos José Errázuriz Mackenna">
Carlos José Errázuriz Mackenna

Carlos José Errázuriz Mackenna (ur. 20 stycznia 1957 w Santiago) – ksiądz katolicki, inkardynowany do Prałatury Opus Dei. Profesor prawa kanonicznego na Papieskim Uniwersytecie św. Krzyża w Rzymie.
Od kwietnia 2003 jest konsultorem Kongregacji Nauki Wiary, Kongregacji ds. Kultu Bożego i Dyscypliny Sakramentów oraz Papieskiej Rady ds. Interpretacji Tekstów Prawnych.
Napisał m.in. książkę pt. "Prawo i sprawiedliwość w Kościele".

</doc>
<doc id="1170735" url="https://pl.wikipedia.org/wiki?curid=1170735" title="Wolnomyśliciel">
Wolnomyśliciel



</doc>
<doc id="1170738" url="https://pl.wikipedia.org/wiki?curid=1170738" title="Wyższa Szkoła Biznesu im. Biskupa Jana Chrapka w Radomiu">
Wyższa Szkoła Biznesu im. Biskupa Jana Chrapka w Radomiu

Wyższa Szkoła Biznesu im. Biskupa Jana Chrapka w Radomiu – niefunkcjonująca niepubliczna szkoła wyższa w Radomiu utworzona na podstawie decyzji Ministra Edukacji Narodowej z dnia 31 lipca 1998 r., Nr DNS-1-0145/178/RO/98, a w dn. 18 sierpnia 1998 roku została wpisana do rejestru niepaństwowych uczelni zawodowych pod numerem 5. Zgodnie z decyzją Ministra Edukacji Narodowej i Sportu z dn. 9 sierpnia 2002 r. uczelnia przyjęła imię patrona biskupa Jana Chrapka. Wnioskodawcą i założycielem Wyższej Szkoły Biznesu jest Franciszek Maciejewski.
Wyższa Szkoła Biznesu kształciła studentów na wyższych studiach zawodowych, na studiach podyplomowych oraz na różnego rodzaju kursach. Kadrę naukową uczelni stanowili pracownicy Wyższej Szkoły Biznesu im. Biskupa Jana Chrapka w Radomiu oraz m.in. Politechniki Radomskiej, Uniwersytetu Marii Curie-Skłodowskiej w Lublinie, Katolickiego Uniwersytetu Lubelskiego, Wojskowej Akademii Technicznej, a także praktycy życia gospodarczego. Uczelnia organizowała konferencje naukowe, podejmowała inicjatywy na rzecz regionu i prowadziła działalność wydawniczą. Środowisko akademickie WSB dużą wagę przywiązywała do utrwalania dorobku patrona Wyższej Szkoły Biznesu – biskupa Jana Chrapka. Zgodnie z decyzją władz Uczelni co roku w rocznicę tragicznej śmierci biskupa Jana Chrapka przyznawana była nagroda „Mój Radom”. W wydawnictwie WSB ukazało się kilka publikacji utrwalających dorobek patrona uczelni.
W wyniku problemów finansowych uczelnia zaprzestała działalności.

</doc>
<doc id="1170743" url="https://pl.wikipedia.org/wiki?curid=1170743" title="Mikołaj z Wilkowiecka">
Mikołaj z Wilkowiecka

Mikołaj z Wilkowiecka OSPPE, inne formy nazwiska: "Mikołaj Wilkowiecki, Nicolaus Wilkowiecko" (ur. w I poł. XVI wieku, prawdopodobnie we wsi Wilkowiecko, zm. 15 sierpnia 1601 w Wieluniu) – polski zakonnik, apologeta katolicki, poeta, tłumacz, prowincjał paulinów, autor pism religijnych.
Życiorys.
Posiadał dobre wykształcenie. Od 1563 do 1566 był kaznodzieją krakowskiego kościoła św. Michała Archanioła i św. Stanisława, czyli klasztoru na Skałce. Następnie (1566) przebywał w klasztorze jasnogórskim w Częstochowie. W 1579 został jego przeorem. Prawdopodobnie w tym samym roku, lub rok później wybrany na stanowisko prowincjała paulinów Polski. Przez jakiś czas przebywał we Włoszech, m.in. jako przeor domu S. Stefano in Rotondo w Rzymie Pod koniec życia mieszkał w Kościele św. Mikołaja w Wieluniu, ówczesnym zakonie paulinów. Tam też zmarł 15 sierpnia roku 1601.
Twórczość.
Jest autorem lub według części badaczy kompilatorem wierszowanego misterium rezurekcyjnego pt. "Historyja o chwalebnym Zmartwychwstaniu Pańskim" powstałym zapewne w 1580. Do końca XIX wieku była to najczęściej grana sztuka teatru ludowego w Polsce. W XX w. kilkakrotnie inscenizowane w profesjonalnych teatrach, m.in. w Teatrze Reduta w reżyserii Leona Schillera w 1923 i przez Kazimierza Dejmka w 1961, 1962 i 1976. Oprócz tego napisał szereg kazań i pism hagiograficznych.
Upamiętnienie.
14 września 2014 roku odsłonięto przy kościele w Wilkowiecku pomnik Mikołaja z Wilkowiecka sfinansowany przez miejscowych przedsiębiorców.
Prace edytorskie.
Adaptacja ukraińska, zob. M. Woznjak "Znadiwky do ukrainśkoj wełykodnoj dramy", "Zapysky Naukowego Towarzystwa im. Szewczenka" 1927, t. 146.

</doc>
<doc id="1170744" url="https://pl.wikipedia.org/wiki?curid=1170744" title="Lista gwiazd w gwiazdozbiorze Andromedy">
Lista gwiazd w gwiazdozbiorze Andromedy

Zestawienie to zawiera gwiazdy o wielkości gwiazdowej do 6,5m w gwiazdozbiorze Andromedy. Dodatkowo uwzględniono w nim inne ciekawe obiekty gwiazdowe.

</doc>
<doc id="1170745" url="https://pl.wikipedia.org/wiki?curid=1170745" title="Port lotniczy Brunei">
Port lotniczy Brunei

Port lotniczy Brunei (IATA: BWN, ICAO: WBSB) – międzynarodowy port lotniczy położony w Bandar Seri Begawan. Jest jedynym portem lotniczym w Brunei. Jest głównym hubem linii lotniczych Royal Brunei Airlines.
Historia.
Lotnicze przewozy transportowe w Brunei rozpoczęły się w 1953 roku, wraz z ustanowieniem połączenia lotniczego z Bandar Seri Begawan z Anduki. Pierwsze loty do Malezji zostały wykonane dla osób podróżujących z Labuan w Sabah i Lutong w Sarawak. Usługi lotniskowe były obsługiwane z obszaru Berakas w starym miejscu, z pasa zbudowanego przez Japończyków podczas II wojny światowej. 
Wzrostu popularności podróży lotniczych w latach 70 XX w spowodowało znaczny wzrost w ruchu pasażerskim. Nagle, stary port lotniczy stał się zbyt mały dla obsługi pasażerów. Skłoniło to rząd aby znaleźć nowe miejsce do budowy nowoczesnego portu lotniczego.
Nowy port lotniczy powstał w Mukim Berakas, ponieważ był łatwo dostępny ze wszystkich regionów kraju. Lotnisko rozpoczęło działalność w 1974 roku i otworzył Brunei na świat.
Obecnie.
Lotnisko składa się z terminalu międzynarodowego, który może obsługiwać do 2 mln pasażerów rocznie, terminal cargo o pojemności 50 000 ton ładunków i terminala królewskiego, gdzie odprawia się loty sułtana. W 2005 lotnisku obsłużyło 1,3 mln pasażerów.
Transport.
Lotnisko znajduje się około 10 minut od centrum stolicy. Istnieją regularne taksówki z i na lotnisko. Istnieją również regularne połączenia autobusowe, które krążą wokół stolicy.

</doc>
<doc id="1170746" url="https://pl.wikipedia.org/wiki?curid=1170746" title="Marian Sikora (duchowny)">
Marian Sikora (duchowny)

Marian Sikora (ur. 10 marca 1915 w Habinghorst, Westfalia, zm. 21 lutego 2003 w Warszawie) – polski prawnik kanonista, duchowny katolicki, pallotyn.
Życiorys.
Był synem Piotra i Marii z domu Zapłata; mieszkał z rodziną w Polsce od stycznia 1919, w Wyskoci niedaleko Kościana, tam ukończył szkołę powszechną. W 1928 rozpoczął naukę w Collegium Marianum w Wadowicach na Kopcu, zdając egzamin dojrzałości w 1935. Po odbyciu pallotyńskiego nowicjatu w latach 1936-1938 studiował filozofię w domu zgromadzenia w Sucharach, a następnie teologię w seminarium w Ołtarzewie (1938-1942). Pierwsze przyrzeczenia pallotyńskie złożył w 1937 w Sucharach, święcenia kapłańskie otrzymał w 1941 w Warszawie. W okresie okupacji na tajnych kompletach zgłębiał wiedzę z filologii klasycznej. W 1944 dołączył ochotniczo do ludności Warszawy wysiedlanej po powstaniu warszawskim, pełniąc obok innych pallotynów - Wiktora Bartkowiaka, Augustyna Werochowskiego i Jana Maćkowskiego - posługę kapelana w obozie przejściowym w Pruszkowie.
Po wojnie kontynuował studia na Uniwersytecie Jagiellońskim, by wkrótce przenieść się na prawo kanoniczne na Wydziale Teologii Katolickiej Uniwersytetu Warszawskiego, gdzie w 1949 uzyskał magisterium (praca "Alienacja majątku kościelnego w prawie kanonicznym"). W 1986, na podstawie rozprawy "Sakrament pokuty w ustawodawstwie synodalnym biskupa Krzysztofa Andrzeja Jana Szembeka na tle innych synodów polskich", obronił doktorat na Wydziale Prawa Kanonicznego Akademii Teologii Katolickiej.
W latach 1948-1954 był profesorem teologii moralnej i prawa kanonicznego w Wyższym Seminarium Duchownym w Ołtarzewie. Pracował także jako nauczyciel kontraktowy w Państwowej Szkole Ogólnokształcącej w Sulejówku (1949-1952). Od 1954 pracował w Gdańsku, gdzie był duszpasterzem, rektorem Ośrodka Wyższej Wiedzy Religijnej oraz notariuszem miejscowej Kurii Biskupiej. W latach 1963-1966 pełnił funkcję rektora domu pallotyńskiego w Chełmnie. Był również sekretarzem Prymasowskiego Studium Życia Wewnętrznego w Warszawie (1974-1976) oraz notariuszem warszawskiego Sądu Metropolitalnego. Od 1966 przez 30 lat pełnił posługę kapelana w szeregu żeńskich zgromadzeń zakonnych (Bardo Śląskie, Ratowo, Bobolice, Izabelin, Suchary, Częstochowa, Derdy).
Ostatnie lata życia spędził przy warszawskiej parafii pallotyńskiej (ul. Skaryszewska). Zmarł w lutym 2003, pochowany został na cmentarzu na Bródnie w kwaterze pallotyńskiej.
Ogłosił kilka artykułów w pismach pallotyńskich, m.in. "Jak poznać ideał osobisty" („Apostoł Maryi”. 1939, nr 3), "Rys historyczny rozwoju przedkodeksowego prawa dotyczącego alienacji majątku kościelnego" („Ołtarzewiana”. 1960), "Sylwetka kapłana ukazana na synodzie chełmskim odbytym za biskupa Krzysztofa Jana Andrzeja Szembeka w dniach 18-20 lipca 1717 roku w katedrze w Krasnymstawie" („Wiadomości Polskiej Prowincji Stowarzyszenia Apostolstwa Katolickiego”. 1988, nr 6), "Pożegnanie śp. Ks. Józefa Dąbrowskiego SAC na cmentarzu w Ołtarzewie w dniu 30 grudnia 1992 r. przez współbrata kursowego" (tamże, 1993, nr 1).

</doc>
<doc id="1170748" url="https://pl.wikipedia.org/wiki?curid=1170748" title="Alpha Andromedae">
Alpha Andromedae



</doc>
<doc id="1170752" url="https://pl.wikipedia.org/wiki?curid=1170752" title="Beta Andromedae">
Beta Andromedae



</doc>
<doc id="1170753" url="https://pl.wikipedia.org/wiki?curid=1170753" title="Raoul Salan">
Raoul Salan

Raoul Albin Louis Salan (ur. 10 czerwca 1899 w Roquecourbe, Tarn, zm. 3 lipca 1984 w Paryżu) – francuski generał, przeciwnik przyznania Algierii niepodległości. Współtwórca i główny dowódca organizacji terrorystycznej OAS.
Życiorys.
Syn lekarza, ukończył wojskową uczelnię w Saint-Cyr. Walczył na I wojnie światowej, został odznaczony Croix de Guerre. W okresie międzywojennym pracował w Ministerstwie ds. Kolonii. W czasie II wojny światowej poparł kolaboracyjny rząd marszałka Pètaina. W 1945 skierowano go do Indochin, gdzie w 1952 roku objął dowodzenie siłami francuskimi. Stanął na czele stowarzyszenia „Kombatantów Wojny Indochińskiej”, stawiającego sobie za cel niedopuszczenie do wycofania wojsk Francji z Indochin. Po kryzysie sueskim w 1956 został naczelnym dowódcą sił francuskich w Algierii. W 1958 przewodził spiskowi wojskowemu mającemu na celu obalenie rządów IV Republiki i przekazanie władzy w ręce gen. de Gaulle’a. Gdy ten, będąc już prezydentem, zgodził się na niepodległość Algierii, Salan uznał, że de Gaulle zdradził Francję. Wtedy to właśnie razem z gen. Maurice Challe’em, Edmondem Jouhaudem oraz Andrè Zellerem założył OAS i został jej przywódcą. Był odpowiedzialny za wiele zamachów, m.in. na prezydenta de Gaulle'a. Został aresztowany 20 kwietnia 1962 roku i skazany na dożywotnie więzienie. W 1968 na mocy amnestii został zwolniony, razem z pozostałymi współzałożycielami OAS, a w 1982 prezydent François Mitterrand przywrócił mu wszystkie odznaczenia, stopień wojskowy i emeryturę. Dwa lata później zmarł.
Odznaczenia.
i inne

</doc>
<doc id="1170762" url="https://pl.wikipedia.org/wiki?curid=1170762" title="Strzelanina w barze Luby’s w Killeen">
Strzelanina w barze Luby’s w Killeen

Strzelanina w barze Luby’s w Killeen (w terminologii amerykańskiej znana pod ang. nazwą "Luby’s massacre") – wydarzenie, które miało miejsce w amerykańskim barze ("caffeteria") sieci Luby’s w mieście Killeen w Teksasie 16 października 1991.
Przez frontowe okno baru, w którym znajdowało się blisko 100 osób, wjechał do wnętrza swoim Fordem Rangerem uzbrojony w pistolety Glock 17 i Ruger P89 George Hennard. Wysiadł z pojazdu i krzycząc "„This is what Bell County has done to me!”" („Oto, co hrabstwo Bell mi zrobiło!”) otworzył ogień do personelu i znajdujących się we wnętrzu konsumentów. Podchodził kolejno do przerażonych i niezdolnych do reakcji ludzi i strzelał do nich z bliska. Zabił 23 osoby, ranił 20, a na koniec popełnił samobójstwo. W trakcie strzelaniny jeden z bywalców baru rzucił się przez boczne okno wystawowe, za nim przez wybitą szybę uciekły też inne osoby.
Jak wykazało późniejsze dochodzenie, Hennard przed rozpoczęciem akcji odczekał, by we wnętrzu baru nie znajdował się ani jeden policjant, dzięki czemu mógł oczekiwać, że nie będzie tam ani jednej osoby zdolnej stawić mu zbrojny opór. Zgodnie z obowiązującym wówczas w Teksasie prawem, osoby cywilne posiadające broń nie miały prawa wstępu do restauracji i innych tego rodzaju lokali, musiały pozostawić ją na zewnątrz. Tak też uczyniła Suzanna Gratia Hupp, późniejsza deputowana do izby niższej parlamentu stanowego Teksasu, zostawiając swoją broń w samochodzie zaparkowanym przed barem. Ojciec Suzanny Hupp został postrzelony śmiertelnie na początku masakry, później szaleniec zastrzelił także jej matkę, która usiłowała powstrzymać krwawienie z rany odniesionej przez męża. Suzanna Hupp skorzystała z wybitego okna i uciekła na zewnątrz. Później była jedną z najbardziej zdecydowanych zwolenniczek zmiany w prawie stanu Teksas, co doprowadziło do uchylenia w 1995 zakazu wnoszenia broni do restauracji.

</doc>
<doc id="1170763" url="https://pl.wikipedia.org/wiki?curid=1170763" title="Parafia św. Jana Chrzciciela w Narzymiu">
Parafia św. Jana Chrzciciela w Narzymiu

Parafia św. Jana Chrzciciela w Narzymiu – parafia rzymskokatolicka w diecezji toruńskiej, w dekanacie działdowskim, z siedzibą w Narzymiu.
Historia.
Przywilej lokacyjny wsi pochodzi z 1384 r., kiedy to wielki mistrz nadał rycerzowi Mieczysławowi i jego braciom 100 włók ziemi. Kościół wybudowano w Narzymiu na początku XV wieku, został on jednak zniszczony w czasie wojny polsko-krzyżackiej w 1410 r. Na przełomie XV i XVI w. na starych fundamentach wybudowano nową świątynię. W 1535 r. kościół został przejęty przez protestantów. W okresie międzywojennym parafia pozostawała wciąż własnością gminy protestanckiej, natomiast mniejszość katolicka należała do parafii Św. Wojciecha w Działdowie. Po II wojnie światowej kościół został przejęty przez katolików i stał się filią parafii w Iłowie. Parafia narzymska została erygowana dekretem z dnia 1 lipca 1963 r. wydanym przez biskupa chełmińskiego – Kazimierza Kowalskiego.
Kościół parafialny obecnie jest pod wezwaniem Św. Jana Chrzciciela. Administracyjnie podlegał diecezji chełmińskiej, a po reformie z 25 marca 1992 do diecezji toruńskiej.
Kościół parafialny.
Budynek kościoła to niewielka ceglana świątynia z wieżą od zachodu posadowiona jest na masywnym kamiennym fundamencie. Od wschodu przylega do niej zakrystia z początku XX wieku. Na wieży kościelnej do dziś można znaleźć ślady wizyty Armii Czerwonej. Zabytkowe wyposażenie wnętrza świątyni zostało niemal w całości zniszczone przez katolików (w 1945). Zachowała się jedynie gotycka skarbonka oraz kamienna chrzcielnica, mająca według kroniki kościelnej pochodzić z lat 1225-1230. Wokół kościoła rozciągał się kiedyś cmentarz (dziś wszystkie nagrobki spoczywają razem z dawnym wyposażeniem kościoła w pobliskim bagnie).
Na ścianach zewnętrznych można zobaczyć koliste otwory w cegłach. Powstały one przez mozolne "wiercenie" palcami przez wiernych. Był to specyficzny rodzaj odprawiania pokuty, mający swe korzenie jeszcze w średniowieczu.
Relikwie.
Obecnie w kościele parafialnym w Narzymiu znajdują się relikwie Jana Pawła II, to jest krew, przekazane parafii przez kardynała prezbitera Stanisława Dziwisza z Krakowa 
Grupy parafialne.
Rada parafialna, Żywy Różaniec, Koło ministranckie

</doc>
<doc id="1170765" url="https://pl.wikipedia.org/wiki?curid=1170765" title="Petro Bołboczan">
Petro Bołboczan

Petro Fedorowycz Bołboczan (ukr. Петро́ Фе́дорович Болбоча́н, ur. we wsi Giżdewa na południe od Chocimia w guberni besarabskiej, zm. 28 czerwca 1919 w Balinie) – ukraiński wojskowy, pułkownik armii Ukraińskiej Republiki Ludowej.
Życiorys.
Był synem księdza prawosławnego, ukończył seminarium duchowne w Kiszyniowie, następnie w 1909 szkołę junkierską w Czuhujiwie. 
W czasie I wojny światowej był oficerem tobolskiego 38 pułku piechoty. W 1917 walczył przeciw bolszewikom w obronie Ukraińskiej Centralnej Rady. Jesienią 1917 z ukraińskich ochotników rosyjskiego 5 Korpusu zorganizował pułk armii URL, który wszedł w skład 2 Serdiuckiej Dywizji Piechoty w Kijowie.
Od marca 1918 był dowódcą 2 Zaporoskiego Pułku Konnego, wchodzącego w skład 1 Dywizji Zaporoskiej. 5 listopada tego roku został awansowany na stopień pułkownika. Podczas antyhetmańskiego powstania dowodził Dywizją Zaporoską, oraz wszystkimi wojskami URL na Lewobrzeżu (w sile korpusu).
Spodziewając się wkroczenia Armii Czerwonej na Ukrainę, w grudniu 1918 r. Bołboczan zdelegalizował charkowską radę robotniczą, popierającą rewolucję socjalistyczną i rozpoczął przygotowywanie miasta do obrony. 19 grudnia rada otwarcie wypowiedziała mu posłuszeństwo i ponownie wybrała prezydium złożone z bolszewików i lewicowych eserowców. W ostatnich dniach grudnia oddziały Bołboczana w znacznej części rozpierzchły się lub przeszły na stronę bolszewików. 3 stycznia Bołboczan musiał wycofać się z Charkowa, który został niemal natychmiast zajęty przez oddziały pod dowództwem Władimira Antonowa-Owsiejenki.
W styczniu 1919 r. podczas odwrotu armii URL z Lewobrzeża Bołboczan ustąpił ze stanowiska. W czerwcu 1919 w Płoskirowie próbował samowolnie odzyskać dowództwo korpusu. Zdaniem Mykoły Łytwyna oraz Kima Naumenki 10 czerwca 1919 został aresztowany bez żadnego oporu. Zarzucono mu, że wraz z Wołodymyrem Oskiłką podjął próbę mianowania naczelnikiem Dyrektoratu Ukraińskiej Republiki Ludowej Jewhena Petruszewycza) i skazano wyrokiem sądu polowego na rozstrzelanie. Wyrok wykonano.

</doc>
<doc id="1170773" url="https://pl.wikipedia.org/wiki?curid=1170773" title="Harland Sanders">
Harland Sanders

Harland David Sanders (ur. 9 września 1890 w Henryville, zm. 16 grudnia 1980 w Louisville) – amerykański przedsiębiorca, założyciel sieci KFC. Jego portret jest używany jako logo tej firmy.
Harland Sanders znany również jako pułkownik Sanders urodził się 9 września 1890 roku w Henryville w stanie Indiana. W 1896 roku zmarł jego ojciec. Na utrzymanie rodziny pracowała jego matka i Sanders podczas jej nieobecności przygotowywał posiłki dla całej rodziny. W młodym wieku zrezygnował z kształcenia i zaczął pracę jako strażak, a później sternik parowca, sprzedawca ubezpieczeń, pracownik kolei i farmer. W 1907 roku zaciągnął się do armii Stanów Zjednoczonych na Kubie.
W wieku 40 lat rozpoczął sprzedaż potraw z kurczaka w Corbin w stanie Kentucky. Szybko jego dania zyskały popularność. Do przygotowywania dań Sanders używał smażalników ciśnieniowych, co pozwalało na szybsze opiekanie mięsa.
Ubierał się w charakterystyczny kostium imitujący "południowego dżentelmena" sprzed wojny secesyjnej. Był to skuteczny sposób na promocję i reklamę.
Zmarł na zapalenie płuc 16 grudnia 1980 roku i został pochowany w Louisville w stanie Kentucky. Do trumny został złożony w białym garniturze i czarnym krawacie bolo.

</doc>
<doc id="1170776" url="https://pl.wikipedia.org/wiki?curid=1170776" title="Carole Ashby">
Carole Ashby

Carole Ashby (ur. 23 marca 1955 w Cannock) – brytyjska aktorka. Karierę rozpoczynała w roku 1971, grając epizodyczną rolę w filmie "Sale of the Century". Zagrała również epizodyczną rolę w serialu "Doktor Quinn". Występowała w roli Louise w serialu "’Allo ’Allo!", w którym występowała w czterech ostatnich seriach.

</doc>
<doc id="1170778" url="https://pl.wikipedia.org/wiki?curid=1170778" title="Colonel Sanders">
Colonel Sanders



</doc>
<doc id="1170780" url="https://pl.wikipedia.org/wiki?curid=1170780" title="Henryville (Indiana)">
Henryville (Indiana)

Henryville – jednostka osadnicza w USA, w południowej części stanu Indiana. 
9 września 1890 roku urodził się tam Harland Sanders, założyciel sieci restauracji fast food KFC.

</doc>
<doc id="1170792" url="https://pl.wikipedia.org/wiki?curid=1170792" title="Domingo Tarasconi">
Domingo Tarasconi

Domingo Alberto Tarasconi (ur. 20 grudnia 1903 w Buenos Aires, zm. 3 lipca 1991), argentyński piłkarz, napastnik. Długoletni zawodnik Boca Juniors.
W Boca Juniors grał w latach 1922–1932. Pięciokrotnie był mistrzem kraju (1923, 1924, 1926, 1930 i 1931). Do dziś jest jednym z najskuteczniejszych strzelców historii Boca - w lidze w 218 spotkaniach zdobył 183 gole. Trzykrotnie był królem strzelców rozgrywek (1923, 1924, 1927). W latach 30. grał w Newell's Old Boys, General San Martín, karierę kończył w 1936 w Argentinos Juniors.
Z Argentyny brał udział w igrzyskach w Amsterdamie (srebrny medal) i z 9 trafieniami został królem strzelców piłkarskiego turnieju . Triumfował Copa América 1925. W kadrze grał w latach 1922–1929, w 24 spotkaniach zdobył 18 bramek.

</doc>
<doc id="1170799" url="https://pl.wikipedia.org/wiki?curid=1170799" title="Paradoks Buralego-Fortiego">
Paradoks Buralego-Fortiego

Paradoks Buralego-Fortiego – twierdzenie odkryte w 1897 roku przez Cesarego Buralego-Fortiego, ucznia Giuseppe Peana, mówiące o tym, iż liczby porządkowe nie tworzą zbioru.
"Sformułowanie": Nie istnieje zbiór, którego elementami są wszystkie liczby porządkowe.
Fakt ten można uzasadnić nie wprost – zakładając, że istnieje zbiór formula_1 którego elementami są wszystkie liczby porządkowe, można dojść do sprzeczności. Istotnie, na mocy aksjomatu zastępowania istnieje podzbiór formula_2 tego zbioru, złożony wyłącznie ze wszystkich liczb porządkowych. Z własności działań na liczbach porządkowych, zbiory
są liczbami porządkowymi.
Wówczas formula_5 oraz formula_6 a więc formula_7 co jest sprzeczne z aksjomatem regularności i jednocześnie kończy dowód.

</doc>
<doc id="1170802" url="https://pl.wikipedia.org/wiki?curid=1170802" title="Antynomia Burali-Forti">
Antynomia Burali-Forti



</doc>
<doc id="1170803" url="https://pl.wikipedia.org/wiki?curid=1170803" title="Fenylotiokarbamid">
Fenylotiokarbamid

Fenylotiokarbamid (fenylotiomocznik, PTC) – organiczny związek chemiczny z grupy aromatycznych pochodnych tiomocznika. Jest stosowany jako marker jednogenowy w badaniach populacyjno-genetycznych, w testowaniu czucia smaku gorzkiego, ponieważ wrażliwość na PTC jest u ludzi warunkowana jednogenowo.

</doc>
<doc id="1170808" url="https://pl.wikipedia.org/wiki?curid=1170808" title="Kamienka">
Kamienka

Kamienka – nazwa miejscowości i rzek 
Rzeki.
Zobacz też:

</doc>
<doc id="1170812" url="https://pl.wikipedia.org/wiki?curid=1170812" title="Kuznieck">
Kuznieck



</doc>
<doc id="1170814" url="https://pl.wikipedia.org/wiki?curid=1170814" title="Farah (rzeka)">
Farah (rzeka)



</doc>
<doc id="1170817" url="https://pl.wikipedia.org/wiki?curid=1170817" title="Hantili I">
Hantili I

Hantili I, Hantilis I – król hetycki w latach 1590-1560 p.n.e., szwagier Mursili I. Za jego panowania w wyniku najazdu Hurytów utracona została północna Syria. Dodatkowo pojawiło się zagrożenie ze strony ludu Kaska, zamieszkującego obszary położone na północny zachód od granic królestwa Hetytów. W celu ochrony rozpoczęto budowę twierdz i fortyfikacje stolicy Hattusas.
Jego następcą był Zidanta I, po wymordowaniu dzieci Hantili I.

</doc>
<doc id="1170822" url="https://pl.wikipedia.org/wiki?curid=1170822" title="Józef Kloc">
Józef Kloc

Józef Kloc (ur. 15 marca 1913 w Smolarzynach, zm. 7 lutego 2000 w Pruszkowie) – polski duchowny rzymskokatolicki, psycholog, popularyzator teologii, pallotyn.
Urodzony w diecezji przemyskiej, pochodził z rodziny chłopskiej, był synem Franciszka i Filomeny z domu Marcinek. We wrześniu 1925 rozpoczął naukę w Collegium Marianum w Wadowicach na Kopcu, 21 sierpnia 1930 w Sucharach otrzymał sutannę Pobożnego Stowarzyszenia Misyjnego (dawna nazwa pallotynów) z rąk ówczesnego przełożonego Polskiej Regii ks. Wojciecha Turowskiego, pierwsze przyrzeczenia złożył 19 marca 1933 na ręce ks. Leona Bemke (rektora Collegium Marianum). Wieczną konsekrację złożył w 1936. W latach 1933-1935 odbył studia filozoficzne w Wadowicach i Sucharach, następnie teologiczne w Sucharach i Ołtarzewie. Święceń kapłańskich udzielił mu 11 czerwca 1938 w Warszawie biskup Stanisław Gall.
Ks. Kloc pracował jako duszpasterz i prefekt w Warszawie, również w latach okupacji. W 1945 został skierowany na dalsze studia na Wydział Filozoficzny Uniwersytetu Warszawskiego, gdzie w 1949 uzyskał magisterium w zakresie psychologii filozoficznej (praca "Z psychologii ofiary - Przeżycia ofiary na tle procesu woli"). W 1951 na tej samej uczelni obronił rozprawę doktorską "Ofiara i jej motywy na podstawie badań eksperymentalnych". Od 1950 przez czternaście lat wykładał psychologię w seminarium ołtarzewskim, zajęcia prowadził również w domu pallotyńskim w Ząbkowicach Śląskich. Pełnił też obowiązki prefekta alumnów.
W 1958 rozpoczął pracę w Domu gdańskim przy ul. Elżbietańskiej, gdzie był rektorem i kierownikiem nowo powstałej instytucji Stowarzyszenia - Roku Pastoralnego. Działał jako katecheta i duszpasterz, zajmował się też pracą organizatorską (dobór kadry pedagogicznej, organizacja biblioteki, kompletowanie pomocy naukowych). Od 1963 prowadził w Ołtarzewie wykłady z metafizyki. W latach 1965-1968 był rektorem Domu nowicjackiego w Ząbkowicach Śląskich, następnie ponownie podjął pracę w Gdańsku, tym razem w duszpasterstwie akademickim (dom w Gdańsku-Wrzeszczu). W 1972 został przeniesiony do pracy w duszpasterstwie chorych w Częstochowie, a rok później powierzono mu obowiązki rektora Domu wałbrzyskiego.
Od 1976 przez dwadzieścia lat pełnił obowiązki sekretarza Prymasowskiego Studium Życia Wewnętrznego w Warszawie, zastępując ks. Mariana Sikorę; był również wykładowcą tej instytucji, a także pełnił posługę kapelana sióstr franciszkanek Rodziny Maryi w Izabelinie (1976-1984) i sióstr pallotynek na warszawskim Zaciszu (1984-1996). Od 1996 mieszkał w Ołtarzewie. Zmarł w lutym 2000 w Pruszkowie, pochowany został w kwaterze pallotyńskiej w Ołtarzewie.
Twórczość.
Ogłosił kilkanaście artykułów, m.in. "Obowiązki kierownika i osoby kierowanej" (w pracy zbiorowej "Kierownictwo duchowe", 1954), "Nasza profesja a większa chwała Boża" (w "Ad quartum lustrum sacerdotii necnon ad jubilaeum argenteum consecrationis 1938-1958", 1958), "Wiedza i dokształcanie kapłańskie" (w "Księga Pamiątkowa ad sextum lustrum sacerdotii 1938-1968", 1968, "Jezus Chrystus wzorem zrozumienia człowieka i świata" (w "Księga Pamiątkowa ad septimum lustrum sacerdotii 1938-1973", 1973), "Święty Wincenty Pallotti a niewierzący" ("Roczniki Pallotyńskie", 1974), "Ks. Stanisław Szulmiński jako ojciec duchowy" ("Nasz Prąd", 1980, nr 11). Był również autorem kilku opracowań z dziejów Akademickiego Studium Teologii Katolickiej w Warszawie (z ks. Romanem Bartnickim) i Prymasowskiego Studium Życia Wewnętrznego ("25 lat istnienia Prymasowskiego Studium Życia Wewnętrznego", w "Życia wedle Ducha" pod redakcją Eugeniusza Werona, 1987).

</doc>
<doc id="1170823" url="https://pl.wikipedia.org/wiki?curid=1170823" title="Izaak Dogim">
Izaak Dogim

Izaak Dogim – polski aktor teatralny i filmowy żydowskiego pochodzenia. W latach 1954-1969 aktor Teatru Żydowskiego w Warszawie.
W 1969 po antysemickiej nagonce, będącej następstwem wydarzeń marcowych, wyemigrował z Polski.

</doc>
<doc id="1170824" url="https://pl.wikipedia.org/wiki?curid=1170824" title="Gay-friendly">
Gay-friendly

Gay-friendly ( „homoseksualny” oraz „przyjazny”) lub też LGBT-friendly – epitet określający miejsca, działania, ludzi lub instytucje, które są otwarte i przyjazne dla osób homoseksualnych (w tym wszystkich osób należących do społeczności LGBTQ) w celu stworzenia środowiska, które wspiera osoby homoseksualne i ich związki, szanuje wszystkich ludzi, traktuje wszystkich równo i jest pozbawione uprzedzeń.
Geneza terminu.
Termin powstał pod koniec XX wieku w Ameryce Północnej jako produkt uboczny wynikający zarówno ze stopniowego wdrażania praw osób LGBTQ, jak i akceptacji polityki wspierającej osoby LGBTQ w miejscu pracy i w szkołach, a także uznania gejów i lesbijek za odrębną grupę konsumentów w sektorze biznesowym ("pink dollar").
Zastosowanie terminu.
Termin ten funkcjonuje w marketingu, turystyce i innych miejscach jako międzynarodowe pojęcie wyróżniające przyjazne, ukierunkowane na osoby LGBT działanie. Ze względu na międzynarodowy charakter tych przedsięwzięć marketingowych, powszechnie stosuje się anglojęzyczne określenie.
W turystyce.
Terminu używa się głównie w kontekście lokali i bazy hotelowej, ale również innych produktów turystycznych (wycieczki, pakiety usług) ukierunkowanych wyłącznie lub między innymi na homoseksualnych klientów.
Określenie to stosowane w stosunku do lokali nie oznacza, że ich właściciele życzą sobie tylko homoseksualnych klientów, ale że są oni równie mile widziani jak klienci heteroseksualni. Innymi słowy, przeznaczone są one dla wszystkich osób, bez względu na orientację seksualną, a lesbijki i geje są tam również zawsze mile widziani. Nie należy więc utożsamiać lokali "gay-friendly" z lokalami gejowskimi.
W marketingu.
Określenie "gay-friendly" w kontekście firm stosuje się w dwóch przypadkach:
Badanie nad marketingiem gay-friendly na rynku USA prowadzi od 2002 Human Rights Campaign, która corocznie publikuje ranking firm "gay-friendly" – Corporate Equality Index. Liczba firm, które w 100% spełniają ustalone przez organizacje kryteria, wciąż wzrasta.
Kwestie ekonomiczne.
Amerykański profesor, Richard Florida, uważa, że im bardziej dane miasto jest "gay-friendly", tym lepiej prosperuje jego gospodarka i dochody jego mieszkańców są większe. Według niego to otwartość i tolerancyjność mieszkańców takich miast wytworzyła społeczności zdolne do osiągnięcia finansowego sukcesu, a nie uprzedni sukces gospodarczy przyciągnął otwartych i tolerancyjnych ludzi. Badania Floridy dowodzą także, że pięć najbardziej "gay-friendly" miast w Stanach Zjednoczonych (San Francisco, Seattle, Boston, Portland i Tampa) jest jednocześnie znakomicie prosperującymi centrami technicznej innowacji.
Dochody i wydatki gejów i lesbijek.
Uważa się, że osoby homoseksualne są forpocztą przemian społecznych i pasują do ulubionej przez reklamodawców grupy DINKS ("Double Income, No Kids" = „podwójny dochód, żadnych dzieci”). Z tego powodu wydają pieniądze chętniej niż osoby heteroseksualne. W amerykańskim badaniu na pytanie, na co przeznaczyliby sto tysięcy dolarów, geje wymieniali podróże i luksusowe przedmioty, zaś klienci heteroseksualni woleli te pieniądze zaoszczędzić na starość lub przekazać dzieciom.
Według badań, przeciętny amerykański gej zarabia rocznie około 90 tys. dolarów, podczas gdy przeciętny obywatel USA ma roczny dochód w wysokości nieco ponad jednej trzeciej tej sumy – 32 tys. dolarów. W Stanach Zjednoczonych dochód netto gejów i lesbijek wyniósł w 2004 ponad 610 miliardów dolarów. Inne badania mówią, że w USA konsumenci z tej grupy to około 16 milionów pełnoletnich osób, które mają roczne dochody sięgające łącznie 675 miliardów dolarów. Jeszcze inne badania szacują amerykańską społeczność LGB na 17 milionów osób o rocznych wydatkach sięgających 464 miliardów dolarów, czyli znacznie przewyższających wydatki takich mniejszości etnicznych jak Latynosi czy Azjaci. Amerykańskie firmy badawcze prognozują, że do 2011 roku wartość zakupów osób LGB ma przekroczyć rocznie 835 miliardów dolarów.
Według Towarzystwa Ekonomicznego Gejów i Lesbijek wartość rynku LGB w Polsce to 12,1 mld zł rocznie, a 70% osób z tej grupy zarabia powyżej średniej krajowej. Badania firmy GLB Celcius, przedstawione w tygodniku Wprost w 2004 roku, wykazały, że przeciętna osoba homoseksualna w Polsce wydaje na towary i usługi dwa razy więcej niż pozostali obywatele oraz że 70% polskich gejów i lesbijek zarabia powyżej średniej krajowej.
Według badań z 2006, zyski brytyjskich gejów, stanowiących około 6% populacji, ocenia się na 130 miliardów dolarów rocznie, przy czym zdeklarowani geje zarabiają 18 tys. dolarów, a lesbijki 12 tys. dolarów powyżej średniej krajowej.
Choć we Francji, jak wynika z badań marketingowych, osoby homoseksualne zarabiają nieco poniżej średniej krajowej, to postrzega się ich jako klientów chętnie wydających pieniądze i poświęcających temu więcej czasu. Na sklepach i punktach usługowych, które są gay-friendly pojawiają się tam specjalne naklejki z symbolem wieloryba, przyznawane przez stowarzyszenie powołane do tego celu.
Reklama.
Początkowo reklamy marek, które chciały pozyskać klientów LGBT, pojawiały się wyłącznie w gejowskich gettach w bardziej liberalnych miastach USA, takich jak: Nowy Jork, Hollywood, czy San Francisco. W pierwszej dekadzie XXI w. firmy te "wyszły z szafy", a nawet używają tolerancyjnego wizerunku do celów marketingowych.
W 1994 Ikea stworzyła pierwszą reklamę skierowaną do gejów (para gejów wybierała w niej i kupowała stół do jadalni). Wówczas, aby nie wywołać protestów, spot reklamowy pokazywano tylko w nocy. Jego emisję szybko jednak zawieszono z powodu gróźb o podłożeniu bomby w sklepie firmy. Podobnie wyglądają współczesne kampanie reklamowe firmy – najnowsza, rozpoczęta kilka miesięcy temu, używa wizerunku dwóch przytulonych do siebie mężczyzn – czarnoskórego i Azjaty – z białym dzieckiem i psem.
Jako pierwsza spośród wielkich koncernów firma Absolut opublikowała swoje reklamy w gejowskim czasopiśmie „The Advocate” w latach 80. XX wieku. Kolejną było Subaru – komunikacja marketingowa tej marki okazała się być receptą na sukces.
Od początku XXI wieku o dobry wizerunek w oczach osób LGB zadbały inne znane marki: American Airlines, Ford, Kimpton Hotels, Kraft Foods oraz Travelocity, dzięki którym nakłady na reklamy w prasie gejowskiej i lesbijskiej wzrosły w 2006 do 212 milionów dolarów, czyli o 1/4 w stosunku do roku 2003. Brytyjski magazyn dla lesbijek „Diva” w latach 2001–2006 odnotował wzrost zysków z reklamy o 73%.
Firmy coraz chętniej kupują atrakcyjne powierzchnie reklamowe w popularnych magazynach gejowskich. W 2006 miejsce na pierwszych stronach niemieckiego miesięcznika „Siegesäule” (50 tys. egz. nakładu) zarezerwowała sobie Nivea, a powierzchnię na okładce zajmują reklamy samochodów Mini lub Smart.
Współcześnie reklamy skierowane do homoseksualnych klientów są stałym elementem kampanii reklamowych m.in. firm Ikea, Volvo i Ford. W 2004 na tak ukierunkowaną reklamę w USA wydano ponad 207 milionów dolarów, a w 2005 blisko 250 milionów.
Według Gay Press Raport 2007, ponad 183 marki z listy największych amerykańskich przedsiębiorstw Fortune 500 kierowały reklamy swoich produktów do homoseksualnych konsumentów. Rozwój reklamy skierowanej do tej grupy konsumentów wyraźnie się rozwija – w 1994 takich firm było 19, a przez 10 lat nakłady na reklamę skierowaną do LGB wzrosły o 206%.
Zainteresowane homoseksualnymi konsumentami firmy w większości tworzą jednak reklamy tylko w sposób aluzyjny przemawiające do tej grupy klientów, gdyż obawiają się, że bezpośrednie skierowanie kampanii marketingowej w stronę mniejszości seksualnych spowoduje utratę klientów niechętnych środowiskom LGB. Tego typu reklamy podnoszą atrakcyjność produktu lub usługi w oczach osób homoseksualnych, a zawarta w nich aluzja często jednocześnie pozostaje nierozpoznana przez osoby nieprzychylne gejom i lesbijkom. Przekaz tego typu reklam jest ponadto bardziej uniwersalny i subtelny, dociera do konsumentów o różnych orientacjach seksualnych. Reklamy takie określa się terminem "gay vague".
Jako "gay-friendly" reklamują się również niektóre miasta. W oficjalnym miejskim przewodniku "What's on Oslo" promującym stolicę Norwegii, informuje się: "Oslo is a very gay-friendly city to visit and the large gay, lesbian, and bisexual community ensures that Oslo has it all – from highbrow art shows to the outdoor parties through all seasons". Wymienia się przy tym imprezy gejowskie, lokale i organizacje. Opłacalność takiej promocji zauważyły również inne miasta: Le Mans we Francji, Berlin, Nova Iguaçu w Brazylii oraz prowincja KwaZulu-Natal w Południowej Afryce. W lipcu 2008 roku władze Krakowa zapowiedziały wydanie przez urząd miasta przewodnika po Krakowie skierowanego dla gejów i lesbijek oraz kampanii reklamowej skierowanej dla tej grupy turystów.
Produkty "gay-friendly".
Trzy czwarte gejów i lesbijek preferuje produkty firm uważanych za "gay-friendly". 32% gejów przyznało, że w 2007 zmienili produkty i usługodawców, z których korzystali, na takie, które wspierają sprawy związane ze społecznością LGB. W USA i w Europie istnieje szereg produktów "gay-friendly", np:
Efekt ekonomiczny "gay-friendly" zauważają także przewoźnicy, którzy decydują się na sponsorowanie imprez LGB. Linie lotnicze Delta Air Lines od 2003 są sponsorem gejowskich parad i oficjalnym przewoźnikiem „Pride Festival” w Atlancie, Bostonie, Cincinnati, Nowym Jorku, Salt Lake City i San Francisco oraz „Gays Days” w Orlando. Sponsorem i przewoźnikiem Christopher Street Day w San Francisco były linie Southwest Airlines. Jednymi z pierwszych "gay-friendly" były linie lotnicze American Airlines, które dzięki swoim praktykom marketingowym otrzymały maksymalną ocenę w Corporate Equality Index. Dla osób o orientacji homoseksualnej organizuje się nawet specjalne programy lojalnościowe.
Konsument produktów "gay-friendly" jest cenny dla ich producentów również z innego powodu. Według badań przeprowadzonych przez "Outright" w 2006 wynika, że ponad jedna trzecia brytyjskich gejów i lesbijek dzięki reklamom skierowanym do nich wykazuje lojalność wobec marki – mimo jakości produktów porównywalnej do innych firm.
Nie wszystkie inwestycje w tym sektorze okazują się rentowne. Telewizja GAY.tv mimo dużej popularności na początku 2007 ogłosiła bankructwo, od tego czasu stacja skupiła się na utrzymaniu strony internetowej, a na antenie pojawia się muzyka. Podobny los spotkał internetowy G&amp;L Bank (powstał w 1999) od początku borykający się z problemami finansowymi. Ostatecznie upadł trzy lata później.
Turystyka.
Rynek "gay-friendly" stał się przedmiotem szeroko zakrojonych badań marketingowych, zwłaszcza w sektorze turystyki. Agencja marketingowa "Out Now" podaje, że wartość turystyki gejowskiej w Wielkiej Brytanii szacowana jest na trzy miliardy funtów (suma porównywalna z PKB Mongolii), zaś badania austriackie wykazują, że osoby homoseksualne częściej niż heteroseksualne wybierają droższe usługi szukając miejsc urlopowych, w których na turystę-geja "nie patrzą wilkiem, kiedy idzie ulicą, trzymając swego przyjaciela za rękę, lub kiedy zamawiają wspólny pokój w hotelu".
Potwierdzają to także przedstawiciele Międzynarodowego Stowarzyszenia Turystycznego Gejów i Lesbijek. W badaniach przeprowadzonych w 2000 przez międzynarodowy instytut badawczy Tourism Intelligence International okazało się, że turystyka gejowska stanowiła blisko 10% światowego rynku turystycznego i obejmowała ponad 70 milionów podróży po całym świecie. W 2006 GLTA (Gay and Lesbian Tennis Alliance) podała dane mówiące już o ponad 12% rynku. Podobne są wyniki badań rynkowych „Community Marketing”, według których 91% żyjących w USA gejów udało się w ciągu ostatnich 12 miesięcy w podróż w celach wypoczynkowych (podczas gdy ogólnoamerykańska średnia to 64%), a homoseksualny mężczyzna podróżuje 10 razy częściej niż heteroseksualny.
W czerwcu 2021 w Poznaniu powstał pierwszy komercyjny hostel "gay-friendly" w Polsce o nazwie Hostel Stonewall. Projekt łączy działalność społeczną i biznesową. Zyski przeznaczane są na realizację celów statutowych organizacji Grupa Stonewall, w tym bezpłatną pomoc psychologiczną i prawną dla osób LGBT+ i mieszkanie interwencyjne dla osób LGBT+ w kryzysie bezdomności.

</doc>
<doc id="1170827" url="https://pl.wikipedia.org/wiki?curid=1170827" title="Ken Leemans">
Ken Leemans

Ken Leemans (ur. 5 stycznia 1983 w Vilvoorde) – belgijski piłkarz grający na pozycji pomocnika. W swojej karierze grał w KV Mechelen, Rodzie JC, VVV Venlo, Hansie Rostock oraz w De Treffers.
W Eredivisie rozegrał 105 spotkań i zdobył 6 bramek.

</doc>
<doc id="1170828" url="https://pl.wikipedia.org/wiki?curid=1170828" title="Józef Retik">
Józef Retik

Józef Retik (ur. 28 września 1927) – polski aktor teatralny i filmowy żydowskiego pochodzenia.
W latach 1952–1968 aktor Teatru Żydowskiego w Łodzi, Dolnośląskiego Teatru Żydowskiego we Wrocławiu i następnie Teatru Żydowskiego w Warszawie.
W 1968 po antysemickiej nagonce, będącej następstwem wydarzeń marcowych, wyemigrował z Polski.

</doc>
<doc id="1170830" url="https://pl.wikipedia.org/wiki?curid=1170830" title="Neovison vison">
Neovison vison



</doc>
<doc id="1170833" url="https://pl.wikipedia.org/wiki?curid=1170833" title="Samuel Rettig">
Samuel Rettig

Abraham Samuel Rettig – polski aktor teatralny i filmowy żydowskiego pochodzenia. W latach 1959-1969 aktor Teatru Żydowskiego w Warszawie. 
Abraham Samuel Rettig, śpiewak operowy (bas-baryton), aktor, kantorem. Urodził się 2 marca 1919 roku w Yavoriv na Ukrainie, zaczął karierę solową z Filharmonii Lwowskiej. Później śpiewał w teatrach operowych w Charkowie, Kijowie i Ałma. 
Od 1959 roku mieszkał w Warszawie i grał w Teatrze Żydowskim Idy Kamińskiej, uczestniczył w koncercie Filharmonii Narodowej, z którą koncertował z powodzeniem w Europie Zachodniej i Wschodniej oraz w Izraelu.
W 1969 po antysemickiej nagonce, będącej następstwem wydarzeń marcowych, wyemigrował z Polski. Przeniósł się do Berlina Zachodniego aż do śmierci był mistrzem ortodoksyjna synagoga Fraenkelufer w dzielnice Kreuzberg w Berlinie. Abraham Samuel Rettig zmarł 8 stycznia 1983 w Berlinie Zachodnim i został pochowany na cmentarzu żydowskim w Spandau.

</doc>
<doc id="1170837" url="https://pl.wikipedia.org/wiki?curid=1170837" title="Zamek kaniowski">
Zamek kaniowski

Zamek kaniowski – poemat romantyczny autorstwa Seweryna Goszczyńskiego, typowy przykład polskiego czarnego romantyzmu. Został napisany w roku 1828 a nawiązuje do wydarzeń koliszczyzny. Składa się z trzech części. Akcja rozgrywa się w Kaniowie na Ukrainie, obfituje w makabryczne i krwawe wydarzenia. Wśród wielu postaci tej frenetycznej powieści występują m.in. Kozacy (Szwaczka, Nebaba i ich ludzie, zazwyczaj rozbójnicy), zły polski rządca zamku, poślubiona przez niego podstępem Orlika (następnie mężobójczyni). Zamek zostaje na koniec zniszczony.
Dobrym przykładem języka powieści jest poniższy fragment z końca drugiej części utworu:
porównujący ogrom okropności w komnacie rządcy do obrazów, które – według autora – widzą oczy samobójcy.

</doc>
<doc id="1170842" url="https://pl.wikipedia.org/wiki?curid=1170842" title="Christof Ludwig Knoll">
Christof Ludwig Knoll

Christof Ludwig Knoll (ur. 20 kwietnia 1895, zm. 29 maja 1946 w Landsberg am Lech) – kapo w obozie koncentracyjnym Dachau i zbrodniarz wojenny.
W czasie II wojny światowej był więźniem funkcyjnym w obozie w Dachau. Pełnił między innymi funkcję kapo w więźniarskim komandzie karnym pracującym w kamieniołomach. Knoll praktycznie codziennie mordował przynajmniej kilku podległych mu więźniów. Sam Knoll zwykle chwalił się liczbą zabitych przez siebie ofiar. Kierował również jednym z bloków, w którym samowolnie wymierzał kary więźniom (zwłaszcza czeskiej narodowości).
Knoll został skazany za swoje zbrodnie w procesie załogi Dachau przed amerykańskim Trybunałem Wojskowym na karę śmierci przez powieszenie. Wyrok wykonano w więzieniu Landsberg pod koniec maja 1946 roku.

</doc>
<doc id="1170843" url="https://pl.wikipedia.org/wiki?curid=1170843" title="Trętwianowate">
Trętwianowate

Trętwianowate ("Tetragoniaceae" Nakai) – rodzina roślin wyróżniana w niektórych systemach klasyfikacyjnych (np. Reveala z lat 1994–1999) w obrębie rzędu goździkowców ("Caryophyllales"). W nowszych systemach (Reveala z lat 2007–2010, system APG III z 2009 i APG IV z 2016) rośliny tu zaliczane włączane są do pryszczyrnicowatych ("Aizoaceae"), a jedyny rodzaj mający reprezentanta we florze Polski – nadbrzeżyca ("Corrigiola") – do rodziny goździkowatych ("Caryophyllaceae").
Systematyka.
Rodzina blisko spokrewniona z pryszczyrnicowatymi ("Aizoaceae" F. Rudolphi), w nowszych systemach włączana do niej jako podrodzina (w ujęciu Angiosperm Phylogeny Website nazwa "Tetragoniaceae" jest synonimem dla podrodziny "Aizooideae"). Reveal zaliczał do tej rodziny tylko dwa rodzaje.
Gromada okrytonasienne ("Magnoliophyta" Cronquist), podgromada "Magnoliophytina", klasa "Rosopsida" Frohne &amp; U. Jensen ex Reveal, podklasa goździkowe ("Caryophyllidae" Takht.), nadrząd "Caryophyllanae" Takht., rząd goździkowce ("Caryophyllales" Perleb), rodzina trętwianowate ("Tetragoniaceae" Nakai).

</doc>
<doc id="1170848" url="https://pl.wikipedia.org/wiki?curid=1170848" title="Wojciech Szymański (przedsiębiorca)">
Wojciech Szymański (przedsiębiorca)

Wojciech Szymański (ur. 1958) – polski przedsiębiorca, właściciel firmy „Lukullus”, działającej w branży mięsno-wędliniarskiej, znany też ze sponsorowania klubów piłkarskich oraz zespołów kolarskich.
Życiorys.
Absolwent technikum przetwórstwa mięsnego (1978). Od tego momentu kontynuuje tradycje masarskie ojca, Tadeusza, który niedługo po II wojnie światowej założył mały zakład wędliniarski w Nowym Dworze Mazowieckim. W latach 50. zakład został znacjonalizowany, dopiero w latach 70., gdy sytuacja polityczna w kraju umożliwiała już prowadzenie prywatnej działalności gospodarczej, wznowił działalność, pod szyldem „Wyroby Wędliniarskie i Kaszanki”.
W lutym 1980, ze względu na problemy zdrowotne ojca, prowadzenie firmy przejął Wojciech Szymański. Pod koniec lat 80. przemiany gospodarcze w Polsce stworzyły możliwość rozwoju firmy, która od 1992 działa pod nową nazwą, „Lukullus”. Lata 90. to dalszy rozwój „Lukullusa” - poszerzenie asortymentu, systematyczny wzrost sprzedaży, unowocześnienie produkcji. Przełomowy był rok 1994, kiedy to z Nowego Dworu, gdzie brakowało miejsca na rozbudowę zakładu, przeniesiono produkcję do Michałowa, gmina Leoncin. Szymański poszerzył też przedsiębiorstwo o własną sieć dystrybucji. W 2004 Wojciech Szymański, wraz z żoną Elżbietą, która jest współwłaścicielem spółki, zgromadzili majątek wartości 55 mln zł, dzięki czemu zajęli 138. miejsce w rankingu najbogatszych Polaków tygodnika Wprost.
Sponsoring.
Sukcesy biznesowe skłoniły Szymańskiego do zainwestowania w sport. Najpierw, przez kilka lat wspomagał Świt Nowy Dwór Mazowiecki - zaczynał od samego sponsorowania, ale w 1998 został również prezesem klubu. W 2003 zaczął się jednak wycofywać z finansowania, głównie za sprawą, tzw. afery barażowej - wtedy to prezes Szymański zarzucił swoim piłkarzom sprzedaż meczu barażowego, decydującego o awansie do ekstraklasy.
Ostatecznie Szymański odszedł ze Świtu w roku 2004. Wkrótce jednak zaangażował się w sponsorowanie innego klubu piłkarskiego, Widzewa Łódź. Najpierw wspomagał Widzew finansowo, a w czerwcu 2007, gdy powstał Klub Sportowy Widzew Łódź Spółka Akcyjna, został jednym z akcjonariuszy tej spółki.
W grudniu 2007 Wojciech Szymański odszedł jednak z KS Widzew, odsprzedając swoje udziały głównemu właścicielowi, Sylwestrowi Cackowi. Odejście Szymańskiego odbyło się w atmosferze skandalu. Wtedy to wrocławska prokuratura postawiła mu zarzuty korupcyjne. Szymański przyznał się do przekupowania sędziów i obserwatorów w celu osiągnięcia rezultatów korzystnych dla Widzewa, zastrzegając przy tym, że robił to w tajemnicy przed władzami klubu. W lutym 2014 roku został wydalony ze struktur PZPN. W 2017 roku za udział w ustawianiu meczów został skazany na cztery lata pozbawienia wolności w zawieszeniu na pięć lat oraz karę grzywny.
W latach 1999-2002, firma „Lukullus” sponsorowała również drużyny kolarskie - Banaszek Lukullus Sport oraz Atlas Lukullus Ambra.

</doc>
<doc id="1170850" url="https://pl.wikipedia.org/wiki?curid=1170850" title="Protoprezbiter">
Protoprezbiter

Protoprezbiter (wł. "protoprete", "primo prete"):

</doc>
<doc id="1170851" url="https://pl.wikipedia.org/wiki?curid=1170851" title="Ministrowie równouprawnienia Wielkiej Brytanii">
Ministrowie równouprawnienia Wielkiej Brytanii

Minister ds. kobiet i równości (ang. "Minister for Women and Equalities") – brytyjski urząd ministerialny istniejący w różnych formach od 1997 r. Zajmuje się sprawami równouprawnienia osób starszych, osób z niepełnosprawnościami, osób homoseksualnych, mniejszości etnicznych oraz przeciwdziałaniu dyskryminacji mniejszości w życiu publicznym. Minister stoi na czele "Government Equalities Office".
Historia.
Stanowisko zostało utworzone w 1997 w ramach pierwszego gabinetu Tony'ego Blaira jako Minister ds. Kobiet (ang. "Minister for Women") zastępując istniejące wydziały istniejące w Urzędzie Rady Ministrów. Po objęciu urzędu premiera przez Gordona Browna tytuł ministerialny został zmieniony na Minister ds. kobiet i równouprawnienia (ang. "Minister for Women and Equality"). Pierwszą minister ds. kobiet, a później także minister ds. kobiet i równouprawnienia została Harriet Harman. 12 października 2007 roku powstało Government Equalities Office, urząd mający na celu wesprzeć ministra w ich obowiązkach. Obejmując urząd premiera David Cameron nadał stanowisku obecną nazwę.
W 2014 roku obowiązki ministra zostały czasowo podzielone na dwa różne stanowiska – ministra ds. kobiet i ministra ds. równości.
W latach 2010-2012 obowiązki ministra ds. kobiet i równości pełniła Theresa May (równocześnie minister spraw wewnętrznych), przyszła premier Wielkiej Brytanii.
Nazwa.
Stanowisko ministerialne zajmujące się sprawami kobiet oraz równouprawnieniem istniało pod kilkoma nazwami w trakcie swojego istnienia:

</doc>
<doc id="1170853" url="https://pl.wikipedia.org/wiki?curid=1170853" title="Fritz Becher">
Fritz Becher

Fritz Becher (ur. 29 października 1904, zm. 29 maja 1946 w Landsberg am Lech) – niemiecki kapo w obozie koncentracyjnym Dachau i zbrodniarz wojenny.
Od maja 1938 do końca czerwca 1943 był przetrzymywany w obozie Dachau jako więzień polityczny. Władze obozowe powierzyły mu stanowisko więźnia funkcyjnego. Początkowo został sztubowym, a następnie starszym bloku, w którym znajdowali się księża, zwłaszcza polskiej narodowości. Becher katował ich na każdym kroku, nieraz do nieprzytomności, a czasem nawet do śmierci. Przeprowadzał również tzw. "„sport”", okrutne ćwiczenia, będące prawdziwą udreką dla wyniszczonych życiem obozowym więźniów. W okresie gdy Becher był kierownikiem bloku dla księży zginęło w nim ok. 400 osób. Później był również kierownikiem bloku dla Rosjan, których również maltretował.
Został skazany w procesie załogi Dachau (US vs. Martin Gottfried Weiss i inni) przed amerykańskim Trybunałem Wojskowym na karę śmierci przez powieszenie. Wyrok wykonano w więzieniu Landsberg pod koniec maja 1946.

</doc>
<doc id="1170854" url="https://pl.wikipedia.org/wiki?curid=1170854" title="Karol Latowicz">
Karol Latowicz

Karol Latowicz (jid. קאַראָל לאַטאָוויטש; ur. 15 września 1923 w Warszawie, zm. 25 listopada 1984 w Nowym Jorku) – polski aktor teatralny i filmowy żydowskiego pochodzenia. 
Życiorys.
Urodził się w Warszawie w żydowskiej rodzinie aktorskiej, jako syn Izaaka i Betty Latowiczów. W latach 1937-1938 należał do zespołu Żydowskiego Teatru Narodowego w Warszawie, w latach 1938-1939 występował na scenie żydowskiej w Belgii. Do Polski powrócił krótko przed wybuchem II wojny światowej, którą przeżył przez prawe cały okres jej trwania z Związku Radzieckim. Tam w latach 1940-1941 pracował jako tancerz w Teatrze Jazz i Państwowej Filharmonii w Równem. Następnie w latach 1943-1944 był tancerzem w zespole frontowym Armii Czerwonej.
Do Polski powrócił w 1946 roku i osiadł na Dolnym Śląsku, gdzie podjął pracę w Dolnośląskim Teatrze Żydowskim we Wrocławiu. Następnie był aktorem Teatru Żydowskiego w Warszawie. W 1968 roku wyemigrował z Polski do Stanów Zjednoczonych. Osiadł w Nowym Jorku, gdzie mieszkał do śmierci. Jest pochowany na Mount Hebron Cemetery.

</doc>
<doc id="1170856" url="https://pl.wikipedia.org/wiki?curid=1170856" title="Harry Thürk">
Harry Thürk

Harry Thürk, właściwie Lothar Rudolf Thürk (ur. 8 marca 1927 w Białej, zm. 24 listopada 2005 w Weimarze) – niemiecki pisarz, fotoreporter i tłumacz. Należał – szczególnie w NRD – do najbardziej poczytnych pisarzy okresu powojennego.
Życie.
Urodził się 8 marca 1927 roku w Białej na Górnym Śląsku. Wychowywał się w skromnych warunkach, wraz z rodziną mieszkał na terenie cegielni Englischa, gdzie jego ojciec pracował jako placowy. W 1934 rodzina Thürków przeprowadziła się do Prudnika. Zamieszkali robotniczej dzielnicy na skraju miasta, przy Bahnhofstraße 27 (obecnie ul. Kolejowa). Uczęszczał do szkoły powszechnej Albert-Leo-Schlageter-Volksschule (1934–1940) przy ul. Armii Krajowej, a następnie do szkoły handlowej Handelsschule (1940–1942) na pl. Zamkowym w Prudniku. Wówczas zainteresował się fotografią. Został pracownikiem kolei niemieckich DR (Deutsche Reichsbahn). Praktyki w kolejnictwie rozpoczął w latach 1943–1944. Został skierowany do budowy linii kolejowej na trasie Katowice – Zwardoń. Ten epizod w życiu opisał w powieści „Das Tal der sieben Monde”.
Podczas II wojny światowej, pod koniec 1944 został powołany do służby pracy, a następnie Wehrmachtu. Służył w pułku spadochronowym „Hermann Goering”, najpierw w Holandii, a potem Prusach Wschodnich. Walczył także m.in. pod Kaliszem. Swoje doświadczenia z wojny wykorzystał przy pisaniu „Die Stunde der toten Augen”.
W czerwcu 1945, po kilkutygodniowej wędrówce przez Sudety, Thürk powrócił prosto z frontu do rodzinnego Prudnika, który, wraz z okolicą, w wyniku ustaleń konferencji poczdamskiej, został przejęty przez polską administrację. Prudnik, wpierw zajęty przez Rosjan, był spustoszony i splądrowany, nie przypominając Thürkowi miasta jego dzieciństwa i młodości. Thürk, wraz z innymi pozostałymi w Prudniku Niemcami (około 9 tysięcy osób), został ulokowany w getcie na ulicy Chrobrego. Był werbowany do dorywczych zajęć, takich jak odgruzowywanie miasta lub demontaż niemieckich pomników. Jego przeżycia z tego okresu służyły za inspirację dla powieści „Lato umarłych snów”. Polskie władze dały Niemcom na Opolszczyźnie możliwość przyjęcia obywatelstwa polskiego. W obawie przed pozostaniem obywatelem drugiej kategorii, jesienią 1945 Thürk opuścił Prudnik, uciekając z powrotem górami przez Czechosłowację. Zamieszkał w Weimarze w radzieckiej strefie okupacyjnej Niemiec.
W Niemczech Wschodnich Thürk podejmował się różnorakich prac zarobkowych, pracował m.in. jako palacz w ministerstwie kultury, gdzie poznał pierwszych uznanych pisarzy. Już w drugiej połowie lat 40. XX wieku rozpoczął pisanie pierwszych krótkich powieści i wierszy. W latach 1946–1948 został zawodowo działaczem Wolnej Młodzieży Niemieckiej, a następnie przystąpił do NSPJ, Niemieckiej Socjalistycznej Partii Jedności. W 1947 wstąpił do Roboczego Koła Młodych Autorów Turyngii. Rozpoczął pracę jako fotoreporter, zdobywając umiejętność profesjonalnego obchodzenia się z aparatem fotograficznym. W 1948, podczas Kongresu Niemiecko-Polskiego Pojednania, poznał polskiego poetę Tadeusza Borowskiego. Przyjaźń między nimi ukształtowała ostatecznie światopogląd Thürka oparty na świadomym, ludzkim i apolitycznym pojednaniu obu narodów. W 1950 opublikował swoją pierwszą książkę, opowiadanie pt. „Nacht und Morgen”, a sześć lat później ukazała się jego pierwsza powieść – „Die Herren des Salazes”.
Kilka lat wcześniej rozpoczął działalność jako niezależny dziennikarz, pisząc dla różnych gazet i relacjonując jako reporter wydarzenia z pierwszej i drugiej wojny indochińskiej (wietnamskiej) oraz z wojny koreańskiej. Podczas drugiej wojny wietnamskiej doznał ciężkiego zatrucia gazem bojowym „Agent Orange”. Przyjmując ofertę związku pisarzy, podjął zatrudnienie w Pekińskim Wydawnictwie Literatury Obcojęzycznej, spędzając w Chinach łącznie dwa lata.
Po odbyciu w latach 1964–1980 wielu podróży do Azji Wschodniej (m.in. do Laosu, Kambodży, Wietnamu, Korei i Chin) powrócił do Weimaru. Tutaj w latach 1971–1983 sprawował funkcję dyrektora Związku Literatów Niemieckich Turyngii (w obwodzie Erfurt). W roku 1974 ożenił się z Renate Stumpf. W roku 1995 Thürk zrezygnował z członkostwa w Centrum PEN (Wschód).
Ze względu na pogarszający się stan zdrowia i poważną chorobę płuc, spowodowaną zatruciem gazem „Agent Orange”, Thürk wymagał coraz częstszej opieki lekarskiej. W ostatnich latach życia często był przykuty do łóżka. Zmarł 24 listopada 2005 w wieku 78 lat w Weimarze. Pięć dni później, został pochowany w historycznej części tamtejszego cmentarza głównego. Niedługo po pierwszej rocznicy jego śmierci, 14 grudnia 2006 w Białej odsłonięto tablicę pamiątkową poświęconą Thürkowi. W 2007 przewieziono do Prudnika prywatny księgozbiór Thürka, na który składało się 4 tysiące książek.
Twórczość.
Okres twórczości Harry’ego Thürka przypada na lata 1950–2004. Napisał on sześćdziesiąt, których łączny nakład osiągnął prawie dziewięć milionów egzemplarzy, w samych Niemczech ponad trzy miliony. Jego dzieła przetłumaczono na trzynaście języków. Do jego bogatego dorobku literackiego obok powieści należą opowiadania, kryminały, dokumentacje, książki dla dzieci, tłumaczenia oraz scenariusze filmowe. Był on jednym z najbardziej poczytnych pisarzy Niemiec Wschodnich.
Ze względu na bliskie stosunki z Azją, akcję sporej części swoich powieści, takich jak np. „Der Tod und der Regen” czy „Lotos auf brennenden Teichen”, a także kryminałów, jak np. „Der maskierte Buddha”, Thürk osadził na kontynencie azjatyckim. W jego książkach, a także ich ekranizacjach, chodziło o odkrywanie świata i naświetlanie jego współczesnych problemów.
W okresie NRD, planowane wydania i ekranizacje kilku jego powieści nie doszły do skutku ze względu na komunistyczną cenzurę. Thürk dystansował się od idei komunistycznych. Szczególnie mocno krytykował „kolonialne zapędy” Związku Radzieckiego. Upadek komunizmu i zjednoczenie Niemiec w 1990 pozwoliły mu na realizację zakazanych dotąd politycznie projektów. Wśród nich znalazła się wydana w 1993 powieść „Lato umarłych snów”, której idea powstania pojawiła się już w połowie lat 60. Jej akcja działa się w powojennym Prudniku, a jej głównym przesłaniem miało być pojednanie i dialog między Niemcami i Polakami – narodami dotkniętymi przez II wojnę światową. Autor zawarł w niej wiele wątków autobiograficznych.

</doc>
<doc id="1170857" url="https://pl.wikipedia.org/wiki?curid=1170857" title="Lili Liliana">
Lili Liliana

Lili Liliana (lub Lily Liliana), wł. Liliana Glasser (ur. 23 października 1913 w Warszawie, zm. 27 listopada 1989 w Nowym Jorku) – polska aktorka żydowskiego pochodzenia, która zasłynęła głównie z ról w przedwojennych żydowskich filmach i sztukach teatralnych w języku jidysz.
Na potrzeby roli w "Dybuku" nauczyła się języka jidysz. Jej filmowy ukochany grany był przez Leona Liebgolda, z którym w rzeczywistości wkrótce po nagraniu filmu wzięła ślub. Pozostali małżeństwem do jej śmierci. W 1939, krótko przed wybuchem II wojny światowej oboje wyruszyli do Stanów Zjednoczonych, by wziąć udział w produkcji filmu "Kol Nidre", który premierę miał we wrześniu tego samego roku.
Po wojnie do późnej starości występowała (często wraz z mężem) w teatrach żydowskich w Nowym Jorku.

</doc>
<doc id="1170858" url="https://pl.wikipedia.org/wiki?curid=1170858" title="Wiceprzewodniczący brytyjskiej Partii Pracy">
Wiceprzewodniczący brytyjskiej Partii Pracy

Wiceprzewodniczący Partii Pracy (en. "Deputy Leader of the Labour Party") jest drugim pod względem znaczenia politykiem w brytyjskiej Partii Pracy, po jej liderze.

</doc>
<doc id="1170864" url="https://pl.wikipedia.org/wiki?curid=1170864" title="Enhydra">
Enhydra



</doc>
<doc id="1170869" url="https://pl.wikipedia.org/wiki?curid=1170869" title="Aproksymacja punktowa">
Aproksymacja punktowa

Aproksymacja punktowa, dopasowanie krzywej – rodzaj aproksymacji pozwalający przybliżyć zbiór punktów funkcją ciągłą. Aproksymacja ta, w odróżnieniu od większości innych metod aproksymacji, nie wymaga znajomości postaci analitycznej funkcji aproksymowanej. W poszukiwaniu rozwiązania przyjmuje się pewną znaną funkcję, a następnie dopasowuje parametry w taki sposób, aby wynik jak najbardziej „pasował” do zadanych punktów, które najczęściej pochodzą z pomiarów i już ze swej natury są obarczone błędami.
Wyróżnia się co najmniej dwie metody aproksymacji punktowej:

</doc>
<doc id="1170873" url="https://pl.wikipedia.org/wiki?curid=1170873" title="Jan Kędzior">
Jan Kędzior

Jan Kędzior (ur. 24 listopada 1880 w Grzawie, zm. 16 września 1955 w Katowicach) – śląski działacz społeczny i polityczny, chrześcijański demokrata, poseł na Sejm Śląski i senator III kadencji w II RP, współpracownik Wojciecha Korfantego i przyjaciel Stanisława Krzyżowskiego.
Życiorys.
Był synem Franciszka, rolnika, i Weroniki z Golusów. Po ukończeniu szkoły powszechnej uczył się w gimnazjum pszczyńskim i ukończył szkołę handlową w Gliwicach. W latach 1901–1903 odbył służbę wojskową w armii niemieckiej w Kłodzku. Po zwolnieniu z wojska osiadł w Grzawie, na gospodarstwie rodzinnym, którym zarządzał do 1907.
Od 1907 do 1924 szefował spółce „Rolnik” w okręgu Pszczyna. Był również członkiem zarządu Banku Ludowego w Katowicach oraz dziennikarzem pisma „Katolik”. Zaangażował się w działalność polityczną polskich organizacji na Górnym Śląsku, w latach 1905–1912 sekretarzował Polskiemu Komitetowi Wyborczemu dla Śląska w powiecie pszczyńskim. Przyczynił się do wyboru polskiego posła stamtąd w 1907. We własnym domu założył bibliotekę oddziałową Towarzystwa Czytelni Ludowych.
W czasie I wojny światowej walczył w wojsku niemieckim. W 1917 został delegatem do śląskiego Prowincjonalnego Komitetu Wyborczego. W 1918 przystąpił do Towarzystwa św. Jacka w Opolu. W latach 1918–1921 kierował akcją plebiscytową w Pszczynie, uczestniczył w trzech powstaniach śląskich, był członkiem Naczelnej Rady Ludowej i Polskiej Organizacji Wojskowej Górnego Śląska. Został wyróżniony „Odznaką honorową i dyplomem za dzielność i wierną służbę Ojczyźnie” (1921) oraz „Dyplomem honorowym” wraz z „Odznaką za zasługi położone koło rozwoju Narodowego Związku Powstańców i Byłych Żołnierzy” (1927).
Angażował się politycznie po stronie chrześcijańskiej demokracji, której członkiem pozostawał w latach 1918–1937. W 1937 przystąpił do nowo powstałego Stronnictwa Pracy, w którym pozostał do 1945 (z jego ramienia działał w okręgowej Delegaturze Rządu na Kraj w okręgu krakowskim).
Sprawował mandat posła na Sejm Śląski I, II i III kadencji z okręgu Cieszyn–Pszczyna (1922–1935). W Sejmie I i III kadencji wybierany był na wicemarszałka izby. W latach 1934–1935 był członkiem polskiego Senatu (wszedł na miejsce Stanisława Kobylińskiego), działał w klubie parlamentarnym ChD i Narodowej Partii Robotniczej.
W latach 1922–1924 był dyrektorem Banku Ludowego w Pszczynie. Jako pracownik Banku Ludowego, brał udział w ruchu spółdzielczym w zaborze pruskim jako członek Patronatu Związku Spółdzielni w Poznaniu, spełniając poważne obowiązki rewizora spółdzielni na Śląsku, w Poznańskiem i na Pomorzu. W 1924 został szefem powiatowego oddziału Komunalnej Kasy Oszczędności w Pszczynie. Po 1935 pełnił tę samą funkcję w Katowicach. W 1927 został wybrany Prezesem Związku Straży Pożarnych pow. Katowickiego. Od 1933 był prezesem Rady Związku Straży Pożarnych.
W czasie okupacji niemieckiej ukrywał się w Wieliczce i Krakowie, działając w tajnym Stronnictwie Pracy. Po II wojnie światowej wrócił do Katowic i w 1945 został kierownikiem administracyjnym w Wydziale Powiatowym, a w latach 1946–1950 – w Miejskiej Komunalnej Kasie Oszczędności. Przeszedł na emeryturę w 1950.
6 maja 1913 ożenił się z Marią Majewską, z którą miał czterech synów: Zbigniewa, Stanisława, Zdzisława i Mariana oraz córkę Irenę. Jego dwaj starsi synowie: Zbigniew i Stanisław walczyli jako polscy żołnierze w wojnie obronnej we wrześniu 1939. 9 kwietnia 1940 zostali oni przywiezieni do KL Dachau, a 25 maja 1940 przewieziono ich do KL Mauthausen-Gusen, w którym Stanisław był więziony do 15 sierpnia 1940 i z którego wywieziono go z powrotem do KL Dachau – zginął tam 20 sierpnia 1940.

</doc>
<doc id="1170874" url="https://pl.wikipedia.org/wiki?curid=1170874" title="Bartłomiej Nowak">
Bartłomiej Nowak

Bartłomiej Nowak (ur. 23 sierpnia 1823 w Jaksicach, zm. 20 stycznia 1890 w Bodzanowie) – społecznik i przywódca chłopski, pułkownik w czasie powstania styczniowego na Kujawach.
Życiorys.
Bartłomiej Nowak pochodził z rodziny chłopskiej, jego najbliższa rodzina mieszkała na terenie zaboru pruskiego i zaboru rosyjskiego (np. siostra w Ułomiu). Jako poddany pruski przeszedł kampanię 1849 w Badenii. Służbę wojskową zakończył w stopniu podoficera. Około 1860 pojął za żonę wdowę w Słupach Dużych i w ten sposób został gospodarzem na terenie zaboru rosyjskiego. Jeszcze przed wybuchem powstania często przekraczał granicę obu zaborów, przewożąc z Prus paczki z książkami i prasą. Znał ziemian i chłopów w różnych miejscowościach Kujaw.
Pierwszy „czerwony” Rząd Narodowy mianował go po wybuchu powstania majorem, a potem podpułkownikiem z misją zorganizowania samodzielnego oddziału partyzanckiego. Latem 1863 Nowak kilkakrotnie przybywał do Włocławka, utrwalał kontakty, poszukiwał sojuszników do realizacji planu zajęcia miasta. Po wejściu do rządu stronnictwa białych w sierpniu 1863 otrzymał dymisję. Bartłomiej Nowak dotarł do Romualda Traugutta na Smolnej w Warszawie, który przywrócił mu uprawnienia samodzielnego dowódcy w randze pułkownika.
Jesienią 1863 jego oddział pod Markowicami dokonał nieudanego zamachu na majora Schwartza – adiutanta księcia Emila von Wittgenstein, naczelnika wojennego kolei Warszawsko-Bydgoskiej. Pułkownik Nowak wielokrotnie przekraczał granicę rosyjsko-pruską przemycając broń i ochotników.
W marcu 1864 został aresztowany przez Prusaków przy próbie nielegalnego przekroczenia granicy w rejonie Sędzina. Nowaka przewieźli do więzienia w Inowrocławiu, a później do Berlina. Po procesie o zdradę stanu uwięziony został w Moabicie. Po roku więzienia dzięki interwencji pruskich posłów został zwolniony.
Pracował później jako karbowy i rządca w majątkach na terenie zaboru pruskiego. Po carskiej amnestii wrócił do Słupów. Po 1875 kupił gospodarstwo w okolicy Bodzanowa, gdzie zamieszkał wraz z rodziną. Do śmierci nie ustawał w pracy oświatowej, organizował tajne szkółki elementarne, propagował kółka rolnicze. Wspierał również osoby powracające z zesłania. Zmarł w 1890 roku na zapalenie płuc, którego nabawił się najprawdopodobniej doglądając wyrębu lasu jako zarządca folwarku. Według opowieści mieszkańców jego pogrzeb zamienił się w manifestację narodową. 
Życie prywatne.
Był dwukrotnie żonaty, z pierwszego małżeństwa miał dwóch synów: Michała i Józefa, a po śmierci pierwszej żony pobrał się z Anną Fabich vel Anną Wabiszewską, która urodziła mu trzy córki: Władysławę, Salomeę i Marcjannę. 
Upamiętnienie.
W broszurze "„O roku 1863 na Kujawach i o Bartku Nowaku"” Zdzisław Arentowicz (wnuk powstańca styczniowego) napisał: 
Mogiła – obelisk z czerwonej cegły Bartłomieja Nowaka znajdował się na cmentarzu w Byczynie. Na początku XXI w. zniszczony pomnik zastąpiony został nagrobkiem z lastryko. Nad grobem sprawuje patronat Szkoła Podstawowa w Byczynie.

</doc>
<doc id="1170875" url="https://pl.wikipedia.org/wiki?curid=1170875" title="Wolfgang Tillmans">
Wolfgang Tillmans

Wolfgang Tillmans (ur. 16 sierpnia 1968 r. w Remscheid) — niemiecki fotograf. Do końca lat 80. żył i tworzył w Hamburgu. Następnie wyjechał do Wielkiej Brytanii. W latach 1990-1992 studiował w Bournemouth and Poole College of Art. Od 1996 r. mieszka i pracuje w Londynie. W roku 2000 zdobył nagrodę Turnera. Jest gejem; jego partnerem był Jochen Klein.

</doc>
<doc id="1170879" url="https://pl.wikipedia.org/wiki?curid=1170879" title="TMMB">
TMMB



</doc>
<doc id="1170881" url="https://pl.wikipedia.org/wiki?curid=1170881" title="John Q. Adams">
John Q. Adams



</doc>
<doc id="1170882" url="https://pl.wikipedia.org/wiki?curid=1170882" title="Hydrictis">
Hydrictis



</doc>
<doc id="1170883" url="https://pl.wikipedia.org/wiki?curid=1170883" title="Reprezentacja Andaluzji w piłce nożnej mężczyzn">
Reprezentacja Andaluzji w piłce nożnej mężczyzn

Reprezentacja Andaluzji w piłce nożnej – zespół piłkarski reprezentujący Andaluzję na arenie międzynarodowej, nie jest członkiem FIFA ani UEFA.
Reprezentacja Andaluzji nieregularnie rozgrywa mecze towarzyskie. Pierwszym spotkaniem z jej udziałem był mecz przeciwko Galicji w 1923, który Andaluzja przegrała 1:4. W swojej historii drużyna ta rozgrywała spotkania zarówno z innymi nieuznawanymi reprezentacjami, klubami piłkarskimi, jak i drużynami tworzonymi okazjonalnie na potrzeby danego meczu. Ponadto od lat 60. XX wieku rozegrała również sparingi z kilkunastoma drużynami narodowymi będącymi członkami FIFA (między innymi z Paragwajem (1965), Rumunią (1974), Urugwajem (1990), Jugosławią (1990), Estonią (1999), Marokiem (2000), Irakiem (2000), Tunezją (2001), Chile (2002), Łotwą (2003), Maltą (2004), Chinami (2005) czy Zambią (2007)).
Trenerami drużyny byli między innymi Ferdinand Daučík, Juan Arza, Joaquín Caparrós czy Adolfo Aldana.
Działalność zespołu początkowo finansowana była wyłącznie przez lokalny związek piłkarski (Federación Andaluza de Fútbol), a następnie, po zmianie przepisów prawnych, także przez lokalny rząd Andaluzji.

</doc>
<doc id="1170884" url="https://pl.wikipedia.org/wiki?curid=1170884" title="Chwastnica jednostronna">
Chwastnica jednostronna

Chwastnica jednostronna ("Echinochloa crus-galli") – gatunek rośliny jednorocznej należący do rodziny wiechlinowatych. Zwyczajowo nazywana bywa prosem jednostronnym, kurzym prosem, prosem japońskim, prosówką, prosem dzikim. We florze Polski jest archeofitem. Na niżu jest jednym z najbardziej pospolitych chwastów w uprawach okopowych.
Biologia i ekologia.
Rośnie na przydrożach, brzegach wód, w ogrodach i na polach uprawnych. Zachwaszcza głównie kukurydzę i rośliny okopowe, preferuje gleby gliniaste, nieco wilgotne, żyzne i zasobne w azot i wapń. Próg szkodliwości wynosi 3-6 roślin na 1 m².
W klasyfikacji zbiorowisk roślinnych gatunek charakterystyczny dla O. "Polygono-Chenopodietalia" i Ass. "Echinochloo-Setarietum" oraz gatunek wyróżniający dla All. "Chenopodion fluviatile".
Zastosowanie.
Dawniej ziarniaki tej rośliny z naturalnych stanowisk zbierano na pokarm.

</doc>
<doc id="1170885" url="https://pl.wikipedia.org/wiki?curid=1170885" title="Pteronura">
Pteronura



</doc>
<doc id="1170886" url="https://pl.wikipedia.org/wiki?curid=1170886" title="Echinochloa crus-galli">
Echinochloa crus-galli



</doc>
<doc id="1170889" url="https://pl.wikipedia.org/wiki?curid=1170889" title="Pepin II">
Pepin II



</doc>
<doc id="1170897" url="https://pl.wikipedia.org/wiki?curid=1170897" title="Fenylotiomocznik">
Fenylotiomocznik



</doc>
<doc id="1170915" url="https://pl.wikipedia.org/wiki?curid=1170915" title="Hydrictis maculicollis">
Hydrictis maculicollis



</doc>
<doc id="1170916" url="https://pl.wikipedia.org/wiki?curid=1170916" title="Lutra maculicollis">
Lutra maculicollis



</doc>
<doc id="1170918" url="https://pl.wikipedia.org/wiki?curid=1170918" title="Okręg wyborczy Ashfield">
Okręg wyborczy Ashfield

Okręg wyborczy Ashfield powstał w 1955 r. i wysyła do brytyjskiej Izby Gmin jednego deputowanego. Okręg położony jest w hrabstwie Nottinghamshire.

</doc>
<doc id="1170919" url="https://pl.wikipedia.org/wiki?curid=1170919" title="Nadbrzeżyca">
Nadbrzeżyca

Nadbrzeżyca ("Corrigiola" L.) – rodzaj roślin z rodziny goździkowatych "Caryophyllaceae", dawniej o niejednoznacznej pozycji systematycznej w obrębie rzędu goździkowców ("Caryophyllales") – zaliczany w różnych systemach do rodzin goździkowatych, trętwianowatych ("Tetragoniaceae") lub ugłastowatych ("Molluginaceae") lub wyodrębniany w osobną rodzinę "Corrigiolaceae". Obejmuje ok. 10, 11 lub 12 gatunków. Zasięg rodzaju obejmuje wschodnią, południową i północno-zachodnią część Afryki, zachodnią, środkową i południową część Europy, Bliski Wschód, środkowy i północny Meksyk oraz zachodnią część Ameryki Południowej. Jako rośliny introdukowane występują we wschodniej Azji i w zachodniej części Ameryki Północnej. W Polsce rośnie jeden gatunek – nadbrzeżyca nadrzeczna "C. litoralis", zresztą jest to gatunek najbardziej rozprzestrzeniony w obrębie rodzaju. Ta roślina ma także pewne znaczenie użytkowe – jej korzenie wykorzystywane są w przemyśle perfumeryjnym i w medycynie.
Systematyka.
Rodzaj z plemienia "Corrigioleae" , zajmującego pozycję bazalną w obrębie rodziny goździkowatych "Caryophyllaceae".

</doc>
<doc id="1170921" url="https://pl.wikipedia.org/wiki?curid=1170921" title="RAA Louviéroise">
RAA Louviéroise

RAA Louviéroise - nieistniejący już belgijski klub piłkarski, mający siedzibę w mieście La Louvière, leżącym w prowincji Hainaut.
Historia.
Klub został założony 26 stycznia 1913 roku podczas spotkania na Place Maugrétout w mieście La Louvière. Nowemu zespołowi nadano wówczas nazwę "AA Louviéroise". Spędził on jeden sezon w prowincjonalnej lidze, a w 1914 roku rozgrywki został przerwane ze względu na wybuch I wojny światowej. Do 1921 roku A.A. Louviéroise nie rozgrywał żadnych spotkań z powodu braku stadionu. W latach 1921-1937 występował w ligach regionalnych. W 1937 zmieniono nazwę na "'RAA Louviéroise" i zespół awansował o klasę wyżej. Rok później zakupiono Auguste'a Hellemansa, członka reprezentacji Belgii na Mistrzostwa Świata w Urugwaju.
Po raz pierwszy w pierwszej lidze zespół występował w latach 1977-1979. W 1984 roku spadł do trzeciej ligi, w której spędził kolejne 10 lat. W latach 1994-2000 grał w rozgrywkach drugiej ligi. W 2003 roku zespół osiągnął największy sukces w swojej historii, gdy w finale Pucharu Belgii pokonał 3:1 Sint-Truidense VV.
W 2006 roku klub był niechlubnym bohaterem skandalu dotyczącego ustawiania meczów w Jupiler League. Prasa belgijska przypuszczała, że kilku graczy, członków zarządu i trener Gilbert Bodart przyjęli łapówki od chińskiego biznesmena Zheyuna Ye, który domagał się wpływów z ustawiania wyników spotkań, dzięki czemu miał uzyskać wysokie profity z obstawiania zakładów bukmacherskich. Klub zaprzeczył wszelkim doniesieniom, ale 21 lutego Bodart zrezygnował z prowadzenia zespołu. Nowym szkoleniowcem został Frédéric Tilmant, który nie zdołał utrzymać zespołu w Jupiler League w sezonie 2005/2006. Sezon 2006/2007 drużyna miała spędzić w drugiej lidze, ale 16 maja 2006 nie otrzymała licencji i ostatecznie została zdegradowana do trzeciej ligi.

</doc>
<doc id="1170925" url="https://pl.wikipedia.org/wiki?curid=1170925" title="RAA La Louviére">
RAA La Louviére



</doc>
<doc id="1170927" url="https://pl.wikipedia.org/wiki?curid=1170927" title="RAA Louvieroise">
RAA Louvieroise



</doc>
<doc id="1170931" url="https://pl.wikipedia.org/wiki?curid=1170931" title="Tetragoniaceae">
Tetragoniaceae



</doc>
<doc id="1170934" url="https://pl.wikipedia.org/wiki?curid=1170934" title="Bela Kuhn">
Bela Kuhn



</doc>
<doc id="1170935" url="https://pl.wikipedia.org/wiki?curid=1170935" title="Aura Buzescu">
Aura Buzescu

Aura Buzescu (ur. 26 sierpnia 1894 w Caransebeş, zm. 22 grudnia 1992 w Bukareszcie) – rumuńska aktorka.
Występowała w teatrach Bukaresztu (w latach 1920-1921 teatr Excelsior, od 1923 Teatr Narodowy). Grała role dramatyczne, m.in.: Ofelia w "Hamlecie" W. Szekspira, Małgorzata w "Fauście" J.W. Goethego, Elżbieta w "Marii Stuart" F. Schillera, Olga w "Trzech siostrach" A. Czechowa. Po 1965 często występowała w sztukach pisarzy rumuńskich, m.in.: V. Eftimiu, D. Zamfirescu, D. Solomona.

</doc>
<doc id="1170936" url="https://pl.wikipedia.org/wiki?curid=1170936" title="Metoda najmniejszych kwadratów (aproksymacja)">
Metoda najmniejszych kwadratów (aproksymacja)



</doc>
<doc id="1170938" url="https://pl.wikipedia.org/wiki?curid=1170938" title="Tetragoniowate">
Tetragoniowate



</doc>
<doc id="1170939" url="https://pl.wikipedia.org/wiki?curid=1170939" title="Wydział Oceanografii i Geografii Uniwersytetu Gdańskiego">
Wydział Oceanografii i Geografii Uniwersytetu Gdańskiego

Wydział Oceanografii i Geografii Uniwersytetu Gdańskiego – jednostka naukowo-dydaktyczna będąca jednym z jedenastu wydziałów Uniwersytetu Gdańskiego. Najbardziej znaną, podległą instytucją jest Fokarium w Helu.
Historia.
W 1946 założona została Wyższa Szkoła Pedagogiczna w Gdańsku, w której znajdował się m.in. Wydział Biologii i Nauk o Ziemi. Dwadzieścia cztery lata później, uczelnia ta została połączona z Wyższą Szkołą Ekonomiczną w Sopocie, tworząc Uniwersytet Gdański.

</doc>
<doc id="1170943" url="https://pl.wikipedia.org/wiki?curid=1170943" title="Tomasz Kamiński (polityk)">
Tomasz Kamiński (polityk)

Tomasz Artur Kamiński (ur. 27 października 1979 w Rzeszowie) – polski polityk i samorządowiec, poseł na Sejm VI i VII kadencji.
Życiorys.
Ukończył studia na Wydziale Socjologii Uniwersytetu Rzeszowskiego.
W 1997 wstąpił do Socjaldemokracji Rzeczypospolitej Polskiej, a w 1999 został członkiem Sojuszu Lewicy Demokratycznej. W 2002 i 2006 był wybierany do rzeszowskiej rady miejskiej, początkowo z ramienia SLD, następnie z listy KWW Tadeusza Ferenca Rozwój Rzeszowa. W 2007 objął funkcję przewodniczącego podkarpackiej rady wojewódzkiej SLD.
W wyborach parlamentarnych w 2007 uzyskał mandat poselski. Kandydując w okręgu rzeszowskim z listy Lewicy i Demokratów, otrzymał 15 200 głosów. W 2008 zasiadł w klubie Lewica (w 2010 przemianowanym na KP SLD). W 2009 został jego wiceprzewodniczącym. W wyborach w 2011 z powodzeniem ubiegał się o reelekcję, dostał 8410 głosów. W wyborach do Parlamentu Europejskiego w 2014 startował z listy koalicji SLD-UP w okręgu nr 9 w Rzeszowie i nie uzyskał mandatu eurodeputowanego, zdobywając 10 039 głosów. W wyborach w 2015 bezskutecznie ponownie kandydował do Sejmu. W 2018 ponownie uzyskał mandat radnego miejskiego.
Życie prywatne.
Od 2011 żonaty z Anną.

</doc>
<doc id="1170951" url="https://pl.wikipedia.org/wiki?curid=1170951" title="Sławomir Kopyciński">
Sławomir Kopyciński

Sławomir Piotr Kopyciński (ur. 29 grudnia 1975 w Kielcach) – polski polityk, samorządowiec, poseł na Sejm VI i VII kadencji.
Życiorys.
Uzyskał tytuł zawodowy magistra ekonomii i administracji na Wydziale Politologii i Nauk Społecznych Wyższej Szkoły Pedagogicznej w Kielcach.
W 1997 wstąpił do Socjaldemokracji RP i został przewodniczącym jej koła w Kielcach. W latach 1998–2006 zasiadał w kieleckiej radzie miejskiej, zaś w wyborach samorządowych w 2006 został wybrany do sejmiku świętokrzyskiego, którego był wiceprzewodniczącym. Od 1999 pełnił funkcję przewodniczącego świętokrzyskiej rady wojewódzkiej Sojuszu Lewicy Demokratycznej.
W wyborach parlamentarnych w 2007 uzyskał mandat poselski. Kandydując w okręgu kieleckim z listy Lewicy i Demokratów, otrzymał 8778 głosów. W kwietniu 2008 zasiadł w klubie Lewica (we wrześniu 2010 przemianowanym na klub SLD). W wyborach w 2011 uzyskał reelekcję, otrzymując 7003 głosy. Jeszcze przed rozpoczęciem nowej kadencji Sejmu zadeklarował przystąpienie w niej do klubu Ruchu Palikota, opuszczając SLD. W 2012 wstąpił do partii, a po jej przekształceniu w 2013 został działaczem Twojego Ruchu. W wyborach do Parlamentu Europejskiego w 2014 bezskutecznie ubiegał się o mandat w okręgu małopolsko-świętokrzyskim, uzyskując 2123 głosy. W lutym 2015 stanął na czele świętokrzyskich struktur partii, zaś w następnym miesiącu zrezygnował z funkcji wiceprzewodniczącego klubu poselskiego TR i następnie opuścił ugrupowanie. W czerwcu tego samego roku złożył wniosek o rejestrację partii Biało-Czerwoni, zostając jej skarbnikiem. Nie ubiegał się o poselską reelekcję w wyborach w tym samym roku.

</doc>
<doc id="1170955" url="https://pl.wikipedia.org/wiki?curid=1170955" title="Arabia Deserta">
Arabia Deserta

Arabia Deserta (łac. "Arabia Pustynna") – termin, którym w starożytności określano wewnętrzną, pustynną część Półwyspu Arabskiego przylegającą do Mezopotamii.
Starożytna "Arabia Deserta" była zamieszkana głównie przez plemiona nomadów napadających na bogatsze obszary, takie jak Mezopotamia na wschodzie czy położona na południu Arabia Felix. Rzymianie podzielili Półwysep Arabski na "Arabię Deserta" (zwaną w późniejszych czasach Beriara), "Arabię Felix" (Szczęśliwą, późn. Hjaman) oraz "Arabię Petraea", czyli Skalistą (Barraab). Niekiedy stosowano też określenie "Arabia Palmirena" dla regionu wokół miasta Palmyra.
Nazwa ta w odniesieniu do pustynnej części Półwyspu Arabskiego popularna była w Europie jeszcze w XIX i XX wieku.

</doc>
<doc id="1170957" url="https://pl.wikipedia.org/wiki?curid=1170957" title="Castrop-Rauxel Hauptbahnhof">
Castrop-Rauxel Hauptbahnhof

Castrop-Rauxel Hauptbahnhof - stacja kolejowa w Castrop-Rauxel, w kraju związkowym Nadrenia Północna-Westfalia, w Niemczech. Stacja posiada 2 perony.

</doc>
<doc id="1170958" url="https://pl.wikipedia.org/wiki?curid=1170958" title="Karim Soltani">
Karim Soltani

Karim Soltani (ur. 29 sierpnia 1984 w Breście) – francusko-algierski piłkarz występujący na pozycji napastnika w PAS Janina.
Wcześniej, w latach 2004-2005 występował w Le Havre AC, w latach 2005-2008 w VVV Venlo, a w latach 2008-2010 w ADO Den Haag.

</doc>
<doc id="1170961" url="https://pl.wikipedia.org/wiki?curid=1170961" title="Herb Radzymina">
Herb Radzymina

Herb Radzymina – jeden z symboli miasta Radzymin i gminy Radzymin w postaci herbu.
Wygląd i symbolika.
Herb przedstawia w błękitnej tarczy herbowej oko opatrzności otoczone srebrnymi promieniami. Godło herbowe nawiązuje do dwóch wydarzeń z historii Radzymina. W początkach XVII wieku miasto nawiedziła zaraza, tzw. morowe powietrze. Jej szybkie ustąpienie mieszkańcy uznali za efekt modlitw i stawiania krzyży przebłagalnych, wierzono, że nad miastem czuwała Opatrzność. Drugie wydarzenie miało miejsce 15 sierpnia 1920 – odbicie miasta z rąk bolszewików podczas wojny polsko-bolszewickiej, nazwane potem cudem nad Wisłą, także przypisywane opiece Opatrzności Bożej nad miastem. Herb przedstawiający oko opatrzności zatwierdziło Ministerstwo Spraw Wewnętrznych RP w 1936.

</doc>
<doc id="1170971" url="https://pl.wikipedia.org/wiki?curid=1170971" title="Gera Hauptbahnhof">
Gera Hauptbahnhof

Gera Hauptbahnhof – stacja kolejowa w Gera, w kraju związkowym Turyngia, w Niemczech. Stacja posiada 4 perony.

</doc>
<doc id="1170975" url="https://pl.wikipedia.org/wiki?curid=1170975" title="Tadeusz Rogalski (bokser)">
Tadeusz Rogalski (bokser)

Tadeusz Rogalski (ur. 24 listopada 1912, zm. 25 marca 1986 w Poznaniu) – polski bokser, medalista mistrzostw Europy.
Był wychowankiem i zawodnikiem klubu Warta Poznań. Boks uprawiał z przerwą wojenną w latach 1928 – 1946. Walczył w kategoriach: muszej, koguciej i piórkowej. Startując w mistrzostwach Europy w Budapeszcie 1934, zdobył brązowy medal w kategorii koguciej. Indywidualnie dwa razy zdobył mistrzostwo Polski w wadze muszej w 1932 i w koguciej w 1934 roku. Jeden raz był wicemistrzem Polski w wadze piórkowej w 1946, oraz brązowym medalistą w tej samej wadze w 1936 roku. W drużynowych mistrzostwach Polski trzy razy z Wartą zdobył mistrzostwo w latach 1932 – 1936.
W latach 1932 – 1945, sześć razy wystąpił w reprezentacji Polski odnosząc (1 zwycięstwo, 1 remis przy 4 porażkach).
Należał do ścisłej czołówki polskich pięściarzy okresu międzywojennego, będąc trochę niesłusznie zapomnianym zawodnikiem.
Został pochowany na Cmentarzu Junikowo w Poznaniu (pole 38, kwatera 4, rząd 1, miejsce 7).

</doc>
<doc id="1170979" url="https://pl.wikipedia.org/wiki?curid=1170979" title="Okręg wyborczy Barrow and Furness">
Okręg wyborczy Barrow and Furness

Okręg wyborczy Barrow and Furness powstał w 1885 r. i wysyła do brytyjskiej Izby Gmin jednego deputowanego. Okręg obejmuje południową część półwyspu Furness w południowej Kumbrii.

</doc>
<doc id="1170982" url="https://pl.wikipedia.org/wiki?curid=1170982" title="Danny Wintjens">
Danny Wintjens

Danny Wintjens (ur. 30 września 1983 w Maastricht) – holenderski piłkarz grający na pozycji bramkarza. W Eredivisie rozegrał 25 spotkań.

</doc>
<doc id="1170983" url="https://pl.wikipedia.org/wiki?curid=1170983" title="Partenreederei">
Partenreederei

Partenreederei – specyficzny podmiot gospodarczy przewidziany w niemieckim prawie morskim, zdefiniowany w § 489 niemieckiego kodeksu handlowego w wersji obowiązującej do 2013 roku. Połączenie organizacji spółki cywilnej z wykorzystaniem zasad regulujących współwłasność. Zawiązywana wyłącznie w celu eksploatacji statku morskiego dla własnych potrzeb przewozowych, lecz nie stanowiła w myśl prawa firmy przewozowej. Utrata statku powodowała likwidację spółki.
W Polsce tego rodzaju spółka nie posiadała swojego odpowiednika.
Od 25 kwietnia 2013 tworzenie nowych spółek tego typu zgodnie z niemieckim prawem nie jest już możliwe.

</doc>
<doc id="1170990" url="https://pl.wikipedia.org/wiki?curid=1170990" title="Nadbrzeżyca nadrzeczna">
Nadbrzeżyca nadrzeczna

Nadbrzeżyca nadrzeczna ("Corrigiola litoralis" L.) – gatunek rośliny z rodziny goździkowatych ("Caryophyllaceae"). Występuje w Europie i Afryce, a jako gatunek zawleczony także na kontynentach amerykańskich, we wschodniej Azji i w Australii. W Polsce jest to gatunek bardzo rzadki, dlatego ujęty jest w polskiej czerwonej księdze roślin i podlega ochronie prawnej. Obserwowany był jedynie w zachodniej części kraju, w XXI wieku na nielicznych stanowiskach tylko w dolinie Odry. Rośnie na glebach przepuszczalnych – na piaskach, żwirach i wśród kamieni, często w miejscach wilgotnych, w Europie głównie wzdłuż brzegów większych rzek. W Afryce roślina jest pozyskiwana i wykorzystywana jako aromatyczna, lecznicza, jadalna i magiczna.
Rozmieszczenie geograficzne.
Zwarty zasięg gatunku na półkuli północnej obejmuje kontynentalną Europę od południowej Francji po Danię i zachodnią Polskę, poza tym Portugalię, Maroko, północną Algierię i Tunezję. Rozproszone stanowiska nadbrzeżyca ta ma na wyspach Morza Śródziemnego i w południowej Europie (Hiszpania, Półwysep Apeniński i Bałkany) oraz na Bliskim Wschodzie (Palestyna, Izrael i Syria), w Europie Środkowej i Północnej (po Wyspy Brytyjskie, wybrzeża Półwyspu Skandynawskiego i Finlandii). 
Gatunek rośnie także jako rodzimy na półkuli południowej – we wschodniej i południowej Afryce, od Kenii po Republikę Południowej Afryki. Jako gatunek introdukowany obecny jest także w Ameryce Północnej (na wschodnim i zachodnim wybrzeżu), w Ameryce Południowej, w Australii i Chinach (prowincja Jiangxi). Gatunek rozprzestrzeniony został w zbiornikach wód balastowych statków.
W strefie klimatu umiarkowanego występuje z reguły na terenach niżej położonych, zwykle do 200 m n.p.m., wyjątkowo w Europie na wyższych rzędnych (najwyżej na 820 m n.p.m.). W obszarze międzyzwrotnikowym rośnie z kolei na terenach wyżej położonych, np. w Kenii występuje na 2530 m n.p.m.
W Polsce znany jest z około 30 stanowisk obserwowanych głównie w XIX wieku i w I połowie XX wieku wzdłuż rzek w zachodniej części kraju – najczęściej w dolinie Odry, rzadziej: Nysy Łużyckiej, Bobru, Warty i na pojedynczych stanowiskach rozproszonych na Mazurach, Pomorzu Gdańskim, Pojezierzu Zachodniopomorskim. W XXI wieku obserwowany był na rozproszonych stanowiskach tylko w dolinie Odry.
Systematyka.
Gatunek jest typowym dla rodzaju nadbrzeżyca "Corrigiola". Rodzaj ten reprezentuje plemię "Corrigioleae" , zajmujące pozycję bazalną w obrębie rodziny goździkowatych "Caryophyllaceae".
W obrębie gatunku – obok podgatunku typowego (nominatywnego – subsp. "litoralis") – wyróżniany jest w zależności od ujęcia jeszcze jeden lub trzy podgatunki.
Wątpliwości nie budzi ranga systematyczna podgatunku:
Z wyróżnianych poza tym dwóch innych podgatunków odrębność i status taksonomiczny jednego jest wątpliwa, a drugi jest traktowany jako odrębny gatunek.
Biologia.
Roślina jednoroczna, czasem też dwuletnia (przezimowuje rzadko, w sprzyjających warunkach). Rośliny z subsp. "perez-larae" są bylinami. 
W różnych latach liczebność osobników na stanowiskach bywa bardzo zmienna. W populacjach zasiedlających doliny rzek najobfitsze zasoby obserwowane są w latach suchych, gdy spadek poziomu wód odsłania duże powierzchnie optymalnych siedlisk dla gatunku.
Genetyka.
Podstawowa liczba chromosomów (x) wynosi 8 i 9. Liczba chromosomów 2n= 18, ale także: 16, 32, 54 (dane z różnych obszarów Europy). Gatunek w Europie jest bardzo mało zróżnicowany genetycznie, przy czym im bardziej peryferyjnie położone populacje tym to zróżnicowanie jest mniejsze.
Ekologia.
Siedlisko.
Nadbrzeżyca nadrzeczna występuje w miejscach piaszczystych, żwirowych i kamienistych, wilgotnych lub okresowo wilgotnych, opisywanych także jako zmienne pod względem wilgotnościowym. Często nawet jeśli gleba na stanowiskach na wierzchu wysycha, to kilka cm pod powierzchnią gruntu jest wilgotna. Nadbrzeżyca dobrze znosi okresowe zalewy, ale do rozwoju wymaga odsłonięcia dna rzeki lub zbiornika przez minimum 50 dni. Jest ona przy tym odporna także na niedobory wody i może zasiedlać siedliska suche i bardzo suche jak np. torowiska kolejowe. W czasie suszy rośliny wyraźnie więdną, szybko jednak odzyskują turgor w przypadku pojawienia się deszczu. Zawartość materii organicznej bywa zmienna do dużej – nadbrzeżyca dobrze rośnie np. między kamieniami na szczątkach rozkładających się roślin wodnych. Rośnie w szerokim zakresie odczynu gleby – od kwaśnego po zasadowy.
Kształt zasięgu gatunku w Europie sugeruje powiązanie z izotermami 6 i 16 °C, co też wskazuje na niską mrozoodporność. Uszkodzenia liści obserwowane są już nawet przy niewielkich przymrozkach przygruntowych. Średnie opady roczne w obszarze występowania gatunku w Europie wynoszą ok. 1000 mm, ale gatunek rośnie także w Afryce w klimacie suchym. O ile rozwój pędów jest najsilniejszy w półcieniu (25–50% intensywności oświetlenia), o tyle w zakresie ponad 50% i w pełnym słońcu wzrasta intensywność kwitnienia. Stopień zacienienia roślin nie ma wpływu na zawiązywanie się nasion.
W Europie roślina ta rejestrowana jest najczęściej na brzegach rzek (zwykle w pasie odległym o 1–2 m od poziomu wody niskiej w ciągu lata, o zmiennej szerokości zależnej od nachylenia i ekspozycji brzegu – szerszej w przypadku ekspozycji południowej)), ale też na brzegach jezior i stawów, w okresowo wilgotnych zagłębieniach terenu, na wilgotnych pastwiskach, na wrzosowiskach, w klimacie śródziemnomorskim także w lukach i porębach w tamtejszych lasach i zaroślach. Gatunek rośnie także na stanowiskach antropogenicznych – na wysypiskach, nieużytkach i w luźnych zbiorowiskach trawiastych, na polach, drogach gruntowych i ścieżkach, przydrożach i przytorzach, na terenach przemysłowych. W Portugalii jest chwastem w winnicach, a w strefie międzyzwrotnikowej bywa chwastem na plantacjach kawowców. Tam też w naturze rośnie w korytach rzek okresowo wysychających i na piaszczystych terenach zalewowych.
Przy znacznej różnorodności zajmowanych siedlisk wspólną cechą jest zawsze pionierski charakter ich roślinności (gatunek zapewnioną ma tam małą konkurencję innych roślin) i gleba szkieletowa z dużym udziałem powietrza glebowego.
Interakcje międzygatunkowe.
Gatunek źle znosi konkurencję innych roślin i najlepiej rośnie, gdy wysokość roślin w otoczeniu nie przekracza 4 cm, przy czym tak niskie rośliny w otoczeniu sprzyjają rozwojowi nadbrzeżycy osłaniając ją od wiatru. Rośliny na takich nieco osłoniętych stanowiskach lepiej rosną i są większe, podczas gdy na stanowiskach bardzo eksponowanych mają mniejsze liście, pędy silniej pokładające się na gruncie, różne organy bywają silniej zaczerwienione.
W Europie Środkowej roślina uznawana jest za gatunek charakterystyczny dla związku (All.) "Chenopodion fluviatile". W zbiorowiskach tych rośnie wzdłuż większych rzek niżu europejskiego od Francji po Polskę w towarzystwie rozmaitych nitrofilnych roślin jednorocznych (np. z rodzajów rdest, komosa, łoboda, uczep, rzepicha) i niektórych bylin (np. pięciornik gęsi, mietlica rozłogowa, babka zwyczajna, pokrzywa zwyczajna). Rośnie także w płatach rzepienia włoskiego. W Niemczech i Holandii gatunek rejestrowano także w zbiorowiskach ze związku "Nanocyperion flavescentis" kształtującymi się w wilgotnych zagłębieniach na piaszczystych polach, w koleinach i na ścieżkach. W miejscach tych nadbrzeżycy towarzyszą takie gatunki roczne jak: goździeniec okółkowy, muchotrzew polny, sit dwudzielny, szarota błotna, bebłek błotny i mysiurek drobny. Silny rozwój konkurencyjnych, tęższych roślin (np. pięciornika gęsiego) mocno ogranicza rozwój nabrzeżycy. Dość dobrze znosi ona wydeptywanie, które przy okazji ograniczać może rozwój roślin konkurencyjnych. Nadbrzeżyca dobrze też znosi wypas bydła.
Na korzeniach tego gatunku nie zarejestrowano mikoryzy. Nadbrzeżyca bywa porażana przez rdzę "Puccinia corrigiolae".
Zagrożenia i ochrona.
Gatunek w skali światowej nie jest uznawany za zagrożony ze względu na rozległy zasięg i lokalnie duże zasoby. Mimo regionalnie występujących zagrożeń dla trwałości miejscowych populacji ogólne zasoby gatunku uznawane są za stabilne. Na Czerwonej liście gatunków zagrożonych publikowanej przez Międzynarodową Unię Ochrony Przyrody (IUCN) nadbrzeżyca nadrzeczna uznawana jest za gatunek najmniejszej troski (LC). Na wielu obszarach jest jednak gatunkiem rzadkim i regionalnie klasyfikowana jest jako gatunek zagrożony. Tak jest m.in. w Europie Środkowej – w Polsce, Niemczech i Czechach. 
Kategorie zagrożenia gatunku w Polsce:
Roślina od 2004 objęta jest w Polsce ścisłą ochroną gatunkową roślin.
Na większości stanowisk, na których gatunek ten dawniej występował w Europie Środkowej, wyginął z powodu regulacji rzek i innych prac hydrotechnicznych – traci siedliska w wyniku regulacji linii brzegowej, pogłębiania koryt i piętrzenia wód. Siedliska gatunku zajmowane są także przez silnie konkurencyjne, inwazyjne gatunki obce takie jak: rzepień włoski, miłka połabska i wielołodygowa. Jego siedliska przekształcane są i ulegają nadmiernej fragmentacji także w wyniku urbanizacji i rozwoju turystyki. Populacje w Afryce północno-zachodniej niszczone są z kolei w wyniku nadmiernego pozyskania roślin do celów użytkowych.
Siedliska gatunku stanowią wymagające ochrony w europejskiej sieci Natura 2000 siedliska przyrodnicze (3270 – zalewane muliste brzegi rzek z roślinnością "Chenopodion rubri" p.p. i "Bidention" p.p. oraz 3130 – brzegi lub osuszane dna zbiorników wodnych ze zbiorowiskami z "Littorelletea", "Isoëto-Nanojuncetea") – ich ochrona powinna sprzyjać utrzymaniu gatunku. W Holandii gatunek wyginął około połowy XX wieku z powodu regulacji rzek, jednak w wyniki ich renaturalizacji pojawiły się ponownie w korytach piaszczyste i żwirowe łachy oraz odsypy, co spowodowało spontaniczny powrót gatunku i systematyczne zwiększanie jego zasobów w tym kraju od przełomu XX i XXI wieku. Ze względu na efemeryczne pojawianie się gatunku na stanowiskach rekomendowane jest przechowywanie jego nasion "ex situ" w banku nasion.
Zastosowanie.
Roślina wykorzystywana jest tradycyjnie w północno-zachodniej Afryce jako aromatyczna, lecznicza, jadalna i magiczna. Dym z suszonych korzeni nadbrzeżycy stosowany jest do okadzania domostw w celu aromatyzowania pomieszczeń oraz powstrzymywania „złych duchów”. Roślina wykorzystywana jest także do aromatyzowania ubrań, wyrobu perfum i rozmaitych kosmetyków stosowanych do pielęgnacji urody (także w postaci proszków i suchych perfum).
Takson uznawany w niektórych ujęciach za podgatunek nadbrzeżycy nadrzecznej – "C. litoralis" subsp. "telephiifolia" uznany został za hiperakumulatora arsenu i akumulatora ołowiu.
Uprawa.
Roślina rozmnażana jest przez wysiew nasion. Nasiona kiełkują w 75–90% w temperaturze od 3 do 20 °C. Negatywny wpływ na kiełkowanie ma zbyt głębokie umieszczenie nasion i sucha gleba. Z drugiej strony utrzymująca się wilgotność gleby większa niż 85% powoduje obumarcie siewek. Według niektórych źródeł siewki nie znoszą też przesadzania, według innych – mogą być przesadzane, gdy osiągną ponad 5 cm długości. Rośliny rosnące w cieniu bywają zgryzane przez ślimaki. Roślina wymaga gleby przepuszczalnej, najlepiej rośnie na wilgotnej glebie piaszczystej. Uprawiana może być także w ogrodach skalnych. Może rosnąć na podłożu mocno skalistym/kamienistym, z niewielką ilością gleby. Nie toleruje natomiast gleb nieprzepuszczalnych, na których woda stagnuje.

</doc>
<doc id="1170992" url="https://pl.wikipedia.org/wiki?curid=1170992" title="Szpinak nowozelandzki">
Szpinak nowozelandzki



</doc>
<doc id="1171006" url="https://pl.wikipedia.org/wiki?curid=1171006" title="Proklamacja niepodległości Izraela">
Proklamacja niepodległości Izraela

Proklamacja niepodległości Izraela odbyła się 14 maja 1948 o godzinie 16:00 w Domu Dizengoffa (Sala Niepodległości) w Tel Awiwie. W następstwie podpisania Deklaracji Niepodległości powstało żydowskie państwo Izrael utworzone na podstawie rezolucji Zgromadzenia Ogólnego ONZ nr 181 z dnia 29 listopada 1947. Powstało ono na części terytorium byłego brytyjskiego Mandatu Palestyny.
W dniu tym w Izraelu obchodzi się święto państwowe Dzień Niepodległości Izraela (, "Jom Ha-Acmaut"). Jest ono obchodzone według kalendarza żydowskiego w dniu 5 ijar. W tym samym dniu Arabowie obchodzą „Dzień Katastrofy” (, "al-Nakba").
Tło wydarzenia.
Podczas I wojny światowej brytyjski minister spraw zagranicznych Arthur Balfour złożył 2 listopada 1917 deklarację Balfoura, w której wyrażał brytyjskie poparcie dla utworzenia w Palestynie „żydowskiej siedziby narodowej”. W wyniku walk toczonych w latach 1917–1918 Brytyjczycy pokonali wojska tureckie i zajęli całość terytorium Palestyny, Syrii i Libanu. Po wojnie odbyły się kolejne Konferencja w Paryżu i Konferencja w San Remo, w wyniku których 25 kwietnia 1920 formalnie przyznano Wielkiej Brytanii Mandat Palestyny, a Francji przyznano Mandat Syrii i Libanu. W preambule mandatu Palestyny było napisane: „Dowództwo Sił Sojuszniczych Ententy uzgodniło, że Mandat musi być obowiązkowo odpowiedzialny za wprowadzenie w życie pierwotnej deklaracji Rządu Jej Królewskiej Mości z dnia 2 listopada 1917, zaakceptowanego przez mocarstwa, na rzecz stworzenia w Palestynie siedziby narodowej dla narodu żydowskiego, przy czym zrozumiałe jest, że nie powinno być nic zrobionego, co naruszałoby prawa cywilne i religijne istniejących nie-żydowskich społeczności w Palestynie, lub prawa i status polityczny z którego korzystają Żydzi w jakimkolwiek innym państwie”.
Brytyjczycy od samego początku usiłowali prowadzić wyważoną politykę w Palestynie. Było to niezwykle trudne wobec nieustannie rosnącego osadnictwa żydowskiego, które budziło coraz większe niezadowolenie społeczności arabskiej. W latach 1936–1939 doszło do największych wystąpień arabskich, które przerodziły się w powstanie. W 1937 raport o przyczynach wybuchu rozruchów i sposobach rozwiązania sytuacji przedstawiła Królewska Komisja Palestyny, na czele której stał Lord William Peel. Jako jedyne rozwiązanie konfliktu wskazano odseparowanie obu zwaśnionych ze sobą społeczności w dwóch państwach: mniejszym żydowskim (około 15% terytorium) i większym arabskim, z osobną strefą Jerozolimy pozostającą pod nadzorem międzynarodowym. Strona żydowska wykazała zainteresowanie tym planem i wyraziła gotowość współpracy. Przedstawiono przy tym własną koncepcję przebiegu granic państwowych, która wiązała się z koniecznością przesiedlenie części ludności arabskiej poza granice państwa żydowskiego (na wzór wymiany ludności pomiędzy Grecją a Turcją). Natomiast Arabowie odrzucili propozycje, zapowiadając kontynuację walki aż do uzyskania pełnej arabskiej samodzielności. W 1938 rząd brytyjski wysłał do Palestyny Komisję Podziału Palestyny, na czele której stał sir John Woodhead. Jej raport zawierał trzy propozycje przebiegu granic: plan A był powtórzeniem raportu Komisji Peela, natomiast plan B i plan C różniły się od siebie wielkością terytorium pozostawionego pod kontrolą brytyjską. Żaden z tych planów nie zadowolił obu stron, wobec tego zaproszono przedstawicieli obu społeczności do Londynu, na dodatkowe rozmowy. Konferencja St. James okazała się jednak bezowocna.
Po zakończeniu II wojny światowej, w specjalnych obozach dla przesiedleńców rozproszonych po całej Europie znalazło się około 250 tys. ocalonych z zagłady Żydów. Usiłowali oni różnymi drogami przedostać się do Palestyny, napotykali jednak na poważne utrudnienia ze strony brytyjskich władz mandatowych. Anglo-Amerykańska Komisja Śledcza przedstawiła w 1946 raport zalecający natychmiastowe zezwolenie 100 tys. żydowskim uchodźcom wjazd do Palestyny. Pomimo to Brytyjczycy utrzymali swoje ograniczenia, a nowy brytyjski premier Clement Richard Attlee zapowiedział w lipcu 1945, że rząd Jej Królewskiej Mości nie zamierza zmienić swojej polityki odnośnie do żydowskiej imigracji do Palestyny. W tej sytuacji przywódcy żydowscy podjęli decyzję o uznaniu Brytyjczyków za głównych wrogów w Palestynie. Wszystkie trzy główne żydowskie organizacje (Hagana, Irgun i Lechi) rozpoczęły atakowanie obiektów brytyjskiej administracji. Do najgłośniejszego zamachu doszło 22 lipca 1946, kiedy Irgun wysadził Hotel King David w Jerozolimie, który był siedzibą brytyjskiego sztabu wojskowego. W zamachu zginęło 91 osób, a 45 zostało rannych. Po zamachu brytyjskie władze zaostrzyły represje wobec żydowskiej społeczności w Palestynie, oraz utworzyły na Cyprze obozy dla internowanych nielegalnych żydowskich imigrantów. Sytuacja wymagała, aby British Army utrzymywała ponad 100 tys. żołnierzy w Palestynie. Równocześnie brytyjski rząd, za pośrednictwem ministra spraw zagranicznych Ernesta Bevina zrzekł się 14 lutego 1947 roli mediatora w narastającym konflikcie żydowsko-arabskim.
Sprawa Palestyny w ONZ.
2 kwietnia 1947 sprawa Palestyny została poddana pod obrady Zgromadzenia Ogólnego Organizacji Narodów Zjednoczonych. Od 28 kwietnia do 15 maja 1947 trwała I Sesja Specjalna Zgromadzenia Ogólnego NZ w sprawie Palestyny, która powołała Specjalny Komitet do Spraw Palestyny (ang. – UNSCOP). 31 sierpnia 1947 Specjalny Komitet zakończył prace nad raportem. Raport w swoich wnioskach końcowych nie był jednoznaczny. Raport większościowy (popierany przez większość członków komisji – Australia, Kanada, Czechosłowacja, Gwatemala, Holandia, Peru, Szwecja i Urugwaj) zalecał utworzenie dwóch niezależnych państw żydowskiego i arabskiego, połączonych unią gospodarczą. Jerozolima wraz z przyległym obszarem miała pozostać pod nadzorem międzynarodowym. Raport mniejszościowy (popierany przez mniejszość członków komisji – Indie, Iran i Jugosławia) zalecał utworzenie federacji żydowsko-arabskiej ze stolicą w Jerozolimie. Federacja miała opierać się na modelu Konstytucji Stanów Zjednoczonych. 8 września 1947 na swoim dorocznym spotkaniu zebrało się Zgromadzenie Ogólne ONZ, które przyjęło raport Specjalnego Komitetu do Spraw Palestyny. W wyniku rozbieżności zdań Zgromadzenie Ogólne powołało 23 września "Komitet Ad Hoc" do Spraw Problemu Palestyńskiego, w skład którego weszli przedstawiciele wszystkich krajów członkowskich Organizacji Narodów Zjednoczonych. Utworzono dwie podkomisje, które zajęły się analizą obu propozycji Specjalnego Komitetu do Spraw Palestyny. 25 listopada 1947 "Komitet Ad Hoc" oficjalnie zaakceptował projekt podziału Palestyny. Za głosowało dwadzieścia pięć państw, przeciw trzynaście, a wstrzymało się od głosu siedemnaście.
29 listopada 1947 przyjęto rezolucję Zgromadzenia Ogólnego ONZ nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Oba państwa miały składać się z trzech głównych części, które miały być połączone eksterytorialnymi skrzyżowaniami.
Przywódcy społeczności żydowskiej zaakceptowali plan podziału Palestyny, jednak Arabowie odrzucili go, twierdząc, że narusza ona prawa większości mieszkańców Palestyny. W rezultacie 30 listopada 1947 doszło do pierwszego aktu przemocy, który został uznany za pierwszy akt wojny domowej w Mandacie Palestyny. Przebieg walk skłaniał przywódców sąsiednich państw arabskich do podjęcia decyzji o przeprowadzeniu interwencji zbrojnej, brakowało jednak wśród nich jednomyślności. Już w lutym 1948 na spotkaniu Komitetu Politycznego Ligi Arabskiej podjęto decyzję o udzieleniu wszechstronnej pomocy dla palestyńskich Arabów. W marcu miała odbyć się narada szefów sztabów, na której wojskowi mieli przedstawić zestawienie sił i środków potrzebnych do opanowania terytorium całej Palestyny. Plan ten stopniowo ewoluował, aż w maju 1948 przybrał postać "planu Damaszek". Strona żydowska zdawała sobie sprawę z zagrożenia, jednak brytyjski Mandat Palestyny miał wygasnąć 15 maja. Aby wyprzedzić ten termin, żydowscy przywódcy z Dawidem Ben Gurionem zdecydowali się ogłosić 14 maja 1948 Deklarację Niepodległości Izraela (15 maja przypadał szabat).
Przygotowania Deklaracji.
Po przyjęciu rezolucji Zgromadzenia Ogólnego nr 181, Agencja Żydowska wyznaczyła Komitet Polityczny do przeanalizowania konsekwencji prawnych dla perspektyw utworzenia państwa żydowskiego w Palestynie. Raport przedstawiony przez Abbę Ebana wskazał, że Rezolucja ONZ nr 181 umożliwia rozpoczęcie prac nad deklaracją niepodległości i przyszłą konstytucją państwa żydowskiego. Rezolucja ściśle określała różne organa prawne z którymi należało współpracować, oraz uściślała jakie zapisy powinny znaleźć się w deklaracji. Pierwszy projekt deklaracji został przygotowany przez Cewiego Berensona, który był radcą prawnym centrali związków zawodowych Histadrut. Poprawiona druga wersja była autorstwa trzech prawników: A. Behama, A. Hintzheimera i Z. Bakera. Wersja ta została zatwierdzona przez komitet, w skład którego wchodzili: Dawid Remez, Pinchas Rosen, Chajjim Mosze Szapira, Mosze Szaret i Aharon Zisling. W skład drugiego komitetu weszli Dawid Ben Gurion, Jehuda Lejb Majmon, Mosze Szaret i Aharon Zisling. Wypracowali oni ostateczny tekst deklaracji.
12 maja 1948 do dyskusji nad ogłoszeniem Deklaracji Niepodległości zostało zwołane Zgromadzenie Narodowe (hebr. , "Minhelet Haam"). Na obrady do Tel Awiwu nie dotarli trzej członkowie – Jehuda Lejb Majmon i Izaak Grünbaum utknęli w oblężonej Jerozolimie, a Izaak Meir Lewin był w Stanach Zjednoczonych. Obrady rozpoczęły się o godz. 13:45 i zakończyły się po północy. Ostatecznie w głosowaniu sześciu z dziesięciu członków poparło propozycję ogłoszenia niepodległości państwa Izrael. Za wnioskiem głosowali: Dawid Ben Gurion, Mosze Szaret, Perec Bernstein, Chajjim Mosze Szapira, Mordechaj Bentow i Aharon Zisling. Przeciw głosowali: Eli’ezer Kaplan, Dawid Remez, Pinchas Rosen i Bechor-Szalom Szitrit. Były przewodniczący Światowej Organizacji Syjonistycznej, Chaim Weizman (przyszły pierwszy prezydent Izraela) poparł decyzję. Miał wówczas podobno zapytać: „Na co oni czekają, idioci?”.
Następnie projekt tekstu Deklaracji Niepodległości przedłożono do zatwierdzenia na posiedzeniu Rady Narodowej (hebr. , "Moetzet Haam"). Spotkanie rozpoczęło się 14 maja 1948 w budynku Żydowskiego Funduszu Narodowego w Tel Awiwie o godzinie 13:50, a zakończyło się o godzinie 15:00. Podczas obrad doszło do sporu nad kwestiami granic i religii przyszłego państwa. W kwestii granic, oryginalny projekt mówił, że granice zostały ustalone przez rezolucję ONZ nr 181. Takiemu sformułowaniu sprzeciwili się Dawid Ben Gurion i Aharon Zisling. Ben Gurion powiedział: „Przyjęliśmy rezolucję ONZ, ale Arabowie nie. Oni przygotowują się do wojny z nami. Jeśli mamy ich pokonać i zdobyć Zachodnią Galileę lub terytorium po obu stronach drogi do Jerozolimy, tereny te staną się częścią naszego państwa. Dlaczego mamy zobowiązywać się do przyjęcia granic, których Arabowie w żadnym wypadku nie przyjmują?”.
Postanowiono usunąć z tekstu deklaracji fragment mówiący o wyznaczeniu granic państwowych. Rewizjoniści domagali się zapisania wyrażenia „w jego historycznych granicach”, tak aby otworzyć drogę do ustanowienia państwa Izrael po obu stronach rzeki Jordan (w 1921 z części terytorium Mandatu Palestyny utworzono Emirat Transjordanii). Propozycja ta została odrzucona. Drugi poważny spór dotyczył włączenia słowa „Bóg” do ostatniej sekcji deklaracji, z wykorzystaniem zwrotu „i pokładając ufność we Wszechmogącym.” Dwóch rabinów, Chajjim Mosze Szapira i Jehuda Lejb Majmon, opowiadali się za włączeniem tych słów, natomiast przedstawiciel świeckiej części społeczeństwa, Aharon Zisling był temu zdecydowanie przeciwny. W końcu znaleziono kompromisowe rozwiązanie i użyto słowa „z całą ufnością w Opoce Izraela”. Pomimo toczących się tych i innych mniejszych sporów, w jednomyślnym głosowaniu przyjęto ostateczny tekst deklaracji.
Ceremonia podpisania Deklaracji.
Ceremonia proklamacji niepodległości państwa Izrael miała odbyć się w Domu Dizengoffa (w pomieszczeniu współcześnie nazywanym Salą Niepodległości) w Tel Awiwie. Cała uroczystość nie była szeroko nagłaśniana, ponieważ obawiano się, że brytyjskie władze mandatowe mogłyby usiłować nie dopuścić do proklamacji niepodległości albo celowo ją opóźniać. Rankiem 14 maja 1948 rozesłano przez posłańców zaproszenia. Ceremonia miała rozpocząć się planowo o godzinie 15:30, a odbiorców zaproszeń proszono o utrzymanie wszystkiego w tajemnicy. Czas dobrano w ten sposób, aby uroczystość mogła zakończyć się przed rozpoczęciem szabatu.
Tekst Deklaracji Niepodległości znajdował się w budynku Narodowego Funduszu Żydowskiego, gdzie pół godziny wcześniej został zatwierdzony przez Radę Narodową. Ze’ew Szerf, który pozostał w budynku, zapomniał zorganizować sobie transport. Ostatecznie musiał on poprosić przypadkowego kierowcę o podwiezienie (jechali pożyczonym samochodem bez licencji). Samochód został zatrzymany przez policjanta za przekroczenie prędkości, jednak mandat nie został wystawiony, ponieważ policjant zrozumiał okoliczności sytuacji. Ze’ev Szerf dotarł do Domu Dizengoffa o godzinie 15:59.
O godzinie 16:00 uroczystość rozpoczął Dawid Ben Gurion. Zgromadzonych około 250 osób spontanicznie odśpiewało hymn „Hatikwa”, który stał się hymnem państwowym Izraela. Na ścianie wisiał portret Theodora Herzla (twórcy syjonizmu) oraz flagi Izraela. Następnie Ben Gurion odczytał pełny tekst Deklaracji Niepodległości, głoszącej ustanowienie niepodległego państwa Izrael. Przemówienie trwało 16 minut, po czym Ben Gurion poprosił rabina Jehudę Leiba Majmona o odmówienie błogosławieństwa "Sze-hechejanu" (hebr. ). Potem sygnatariusze złożyli swoje podpisy pod dokumentem. Jako pierwszy swój podpis złożył Dawid Ben Gurion. Następnie miała być podpisana przez trzydziestu siedmiu członków Rady Narodowej, jednak dwunastu członków nie mogło uczestniczyć w uroczystości – jedenastu było uwięzionych w oblężonej Jerozolimie, a jeden znajdował się za granicą. Pozostałych dwudziestu pięciu złożyło swoje podpisy w kolejności alfabetycznej. Gdy ostatni sygnatariusz złożył swój podpis na dokumencie, publiczność wstała, a Izraelska Orkiestra Filharmoniczna zagrała hymn „Hatikwa”. Całość uroczystości zakończył Dawid Ben Gurion słynnymi słowami: „Państwo Izrael powstało. Uroczystość jest zakończona”.
Cała ceremonia została zarejestrowana i była transmitowana na żywo przez rozgłośnię radiową Kol Israel.
Po uroczystości.
Natychmiast po zakończeniu uroczystości powołano "Tymczasową Radę Państwa" (hebr. , "Moecet Ha-Medina Ha-Zmanit"), a organ wykonawczy nazwano Rządem Tymczasowym (hebr. , "Ha-Memszala Ha-Zmanit"). Przewodniczącym Tymczasowej Rady Państwa został Chaim Weizman, a premierem rządu Dawid Ben Gurion. Sprawowali oni swoje tymczasowe obowiązki do czasu pierwszych wyborów parlamentarnych, które odbyły się 25 stycznia 1949. Na pierwszym posiedzeniu Tymczasowej Rady Stanu Chaim Weizman podsumował znaczenie odrodzenia się państwa Izrael:
„Jest to wielki dzień w naszych dziejach. Niech nie będzie nam to poczytane za przejaw pychy, jeśli powiemy, że jest to również wielki dzień w dziejach świata. Odrodzenie państwa żydowskiego to efekt walki w słusznej sprawie. Jeśli my, cierpiący i nieszczęśliwy naród, zubożały i sponiewierany, otrzymaliśmy przywilej świętowania tej okazji, to istnieje nadzieja dla wszystkich, którzy dążą do sprawiedliwości”.
Rankiem 15 maja 1948 rozpoczęła się I wojna izraelsko-arabska. W jej rezultacie Izrael zachował swoją niezależność i powiększył swój obszar o prawie 50% w porównaniu do pierwotnego planu ONZ podziału Palestyny. Wielu z sygnatariuszy Deklaracji Niepodległości Izraela odegrało w następnych latach znaczącą rolę w izraelskiej polityce.
W 11 minut po ogłoszeniu Deklaracji Niepodległości nowe państwo zostało oficjalnie uznane osobiście przez amerykańskiego prezydenta Harry’ego Trumana, a następnie przez Iran, Gwatemalę, Nikaraguę i Urugwaj. 17 maja 1948 istnienie Izraela uznał Związek Socjalistycznych Republik Radzieckich oraz Polska, Czechosłowacja, Jugosławia, Irlandia i Południowa Afryka. 11 maja 1949 Państwo Izrael zostało przyjęte do Organizacji Narodów Zjednoczonych. Kandydaturę Izraela poparł wówczas ZSRR.

</doc>
<doc id="1171010" url="https://pl.wikipedia.org/wiki?curid=1171010" title="Arctonyx collaris">
Arctonyx collaris



</doc>
<doc id="1171014" url="https://pl.wikipedia.org/wiki?curid=1171014" title="Serious Sam 2">
Serious Sam 2

Serious Sam 2 – gra komputerowa z gatunku first-person shooter wyprodukowana w 2005 przez Croteam i wydana w 2005 roku przez 2K Games. Jest to bezpośredni sequel gry "Serious Sam". 
W "Serious Sam 2" gracz wciela się w postać silnie umięśnionego Sama, a jego głównym zadaniem jest eliminacja licznych rzesz potworów (około 40 rodzajów) przy użyciu licznych rodzajów broni. Arsenał obejmuje konwencjonalne bądź wymyślone rodzaje broni, między innymi piłę tarczową, tradycyjną dubeltówkę, kilka typów karabinów maszynowych, karabin wyborowy czy też wyjątkowo działo plazmowe. W przeciwieństwie do poprzednich części "Serious Sam 2" umożliwia skorzystanie z ponad 10 środków lokomocji.
Przygotowana przez producentów kampania dla jednego gracza składa się z ponad 40 rozbudowanych poziomów. Jak we wcześniejszych częściach gry dostępny jest tryb gry wieloosobowej.

</doc>
<doc id="1171038" url="https://pl.wikipedia.org/wiki?curid=1171038" title="Mary Bevis Hawton">
Mary Bevis Hawton

Mary Bevis Hawton (ur. 4 września 1924 w Sydney zm. 18 stycznia 1981 tamże) – australijska tenisistka okresu powojennego, zdobywczyni tytułów wielkoszlemowych na Australian Open w grze podwójnej i mieszanej.
W 1946 roku zdobyła pierwsze mistrzostwo międzynarodowych mistrzostw Australii u boku rodaczki Joyce Fitch. Przez kolejne dwa lata dochodziła do finałów, a prawdziwą ofensywę pokazała w latach 50., wygrywając turniej deblistek pięciokrotnie i sześciokrotnie zostając wicemistrzynią. W 1957 razem z Thelmą Coyne Long była w decydującym meczu prestiżowego Wimbledonu w deblu, a rok później została wicemistrzynią Roland Garros. Spoza turniejów Wielkiego Szlema osiągała sukcesy w Rzymie (1956–1957), dziś będącym turniejem pierwszej kategorii WTA.
Dwukrotnie dochodziła do finałów gry mieszanej mistrzostw Australii, wygrała je raz – w 1958 roku razem z rodakiem Bobem Howe'em.
W latach 1979–1980 odgrywała rolę kapitana reprezentacji Australijek w rozgrywkach Pucharu Federacji. Za każdym razem jej ekipa docierała do finałów, spotykając się z zawodniczkami ze Stanów Zjednoczonych.
W 1970 Mary Hawton wydała książkę pod tytułem "How to play winning tennis".

</doc>
<doc id="1171041" url="https://pl.wikipedia.org/wiki?curid=1171041" title="OZZ">
OZZ



</doc>
<doc id="1171042" url="https://pl.wikipedia.org/wiki?curid=1171042" title="Medium (film 1985)">
Medium (film 1985)

Medium – polski horror filmowy z 1985 roku w reżyserii Jacka Koprowicza, pierwszy polski film poświęcony w całości tematyce okultystycznej.
Zarys fabuły.
Sopot (Wolne Miasto Gdańsk), 3 października 1933 roku – równo trzydzieści sześć lat po tragedii, jaka rozegrała się w willi Stefana Orwicza, dzieją się w mieście dziwne rzeczy: komisarz Selin budzi się rankiem nad morzem w koszu plażowym, nie pamiętając jak się tam znalazł; nauczycielka Luiza w trakcie lekcji opuszcza szkołę i kradnie starą suknię z muzeum; Andrzej przybywa pociągiem z Warszawy, nie znając celu swego przybycia; garbaty Georg Netz przyjeżdża dzień wcześniej z Berlina i również nie pojmuje motywów swojego postępowania, zaś w tle tych wydarzeń nadchodzi zaćmienie Słońca. Tylko jedna osoba wyczuwa niesamowitość bieżącego dnia – to Greta, młodsza siostra okultysty Wagnera. Kobieta nawiązuje mediumiczny kontakt z nadawcą o niespotykanej mocy, który kieruje kilku osobami jednocześnie.

</doc>
<doc id="1171046" url="https://pl.wikipedia.org/wiki?curid=1171046" title="Luciano Tessari">
Luciano Tessari

Luciano Tessari (ur. 29 września 1928 w San Martino Buon Albergo) – piłkarz włoski grający na pozycji bramkarza.
Życiorys.
Tessari pochodził z małego miasteczka San Martino Buon Albergo, leżącego w prowincji Werona. Piłkarską karierę rozpoczął w zespole Hellas Verona i w 1948 roku zadebiutował w jego barwach w Serie B. W sezonie 1949/1950 był podstawowym bramkarzem zespołu, a latem przeniósł się do pierwszoligowej Romy. W Serie A zadebiutował 10 września 1950 roku w przegranym 1:2 wyjazdowym meczu z Bologną. W Romie miał pewne miejsce w składzie, jednak rzymski klub zajął na koniec sezonu dopiero przedostatnią 19. pozycję i spadł do drugiej ligi. Na sezon 1951/1952 Tessari trafił do Fiorentiny, gdzie jednak rozegrał tylko 2 spotkania i po roku powrócił na Stadio Olimpico. Przegrał jednak rywalizację z Luigim Albanim i na sezon 1953/1954 trafił do US Palermo. Następnie przez rok nie grał w piłkę, a do uprawiania sportu wrócił w 1955 roku i znów występował w Romie, będąc rezerwowym. Karierę sportową zakończył w 1958 roku w wieku 30 lat.
Kariera trenerska.
W sezonie 1970/1971 Tessari krótko był szkoleniowcem Romy. Zastąpił Helenio Herrerę, ale niedługo potem został zmieniony przez tego samego trenera.

</doc>
<doc id="1171047" url="https://pl.wikipedia.org/wiki?curid=1171047" title="Stowarzyszenie Zbiorowego Zarządzania Prawami Autorskimi Twórców Dzieł Naukowych i Technicznych „KOPIPOL”">
Stowarzyszenie Zbiorowego Zarządzania Prawami Autorskimi Twórców Dzieł Naukowych i Technicznych „KOPIPOL”

Stowarzyszenie Zbiorowego Zarządzania Prawami Autorskimi Twórców Dzieł Naukowych i Technicznych „KOPIPOL” – polska organizacja zbiorowego zarządzania prawami autorskimi lub prawami pokrewnymi upoważniona do poboru opłaty od producentów i importerów kserokopiarek, skanerów i innych podobnych urządzeń reprograficznych oraz związanych z nimi czystych nośników, oraz poboru opłat od posiadaczy urządzeń reprograficznych, którzy prowadzą działalność gospodarczą w zakresie zwielokrotniania utworów dla własnego użytku osobistego osób trzecich (np. tzw. punkty ksero).
Decyzją Ministra Kultury z dnia 16 sierpnia 1995 roku wydano stowarzyszeniu zezwolenie na zbiorowe zarządzanie prawami autorskimi do utworów naukowych i technicznych na następujących polach eksploatacji:
Stowarzyszenie zostało również upoważnione do pobierania wynagrodzenia od ośrodków informacji lub dokumentacji za odpłatne udostępnianie egzemplarzy fragmentów utworów.
Członkami zwyczajnymi KOPIPOL mogą być twórcy dzieł naukowych i technicznych spełniający następujące warunki:

</doc>
<doc id="1171049" url="https://pl.wikipedia.org/wiki?curid=1171049" title="Granice wzrostu (raport Klubu Rzymskiego)">
Granice wzrostu (raport Klubu Rzymskiego)

Granice Wzrostu (ang. "Limits to Growth") – wydana przez Klub Rzymski w 1972 książka analizująca przyszłość ludzkości wobec wzrostu liczby mieszkańców Ziemi oraz wyczerpujących się zasobów naturalnych. Autorami opracowania są: Donella H. Meadows, Dennis L. Meadows, Jørgen Randers i William W. Behrens III. 
W 1992 roku opublikowano zaktualizowaną wersję prognozy, Beyond the Limits (autorstwa Donelli Meadows, Dennisa Meadows i Jørgena Randersa), a w 2004 roku "The Limits to Growth: The 30-Year Update." 
Prognozy.
Podstawowym założeniem autorów była obserwacja, że parametry związane ze zużyciem zasobów przez ludzkość charakteryzują się wzrostem wykładniczym, a dostępne zasoby pozostają stałe w związku z czym nieuniknione jest osiągnięcie w krótkim czasie sytuacji, w której dalszy wzrost będzie niemożliwy ze względu na brak zasobów. Jest to rozbudowana wersja statycznej teorii zasobów Malthusa, oparta o większą liczbę parametrów niż żywność.
Twórcy pracy analizowali pięć wskaźników: produkcję przemysłową per capita, populację, żywność per capita, nieodnawialne zasoby naturalne i zanieczyszczenie środowiska. Na podstawie tych parametrów i matematycznego modelu świata o nazwie World3 wygenerowali 3 scenariusze rozwoju gospodarczego (standardowy, stabilny i z pełnym wykorzystaniem technologii) i doszli do wniosku, że:
Dwa z tych scenariuszy (standardowy i z pełnym wykorzystaniem technologii), w granicach poczynionych założeń, wskazują na możliwość załamania wzrostu produkcji przemysłowej, produkcji żywności i ludzkiej populacji w połowie XXI wieku. Późniejsze porównania z rzeczywistym rozwojem tych 5 analizowanych wskaźników pokazują poprawność przywidywań w latach 1970-2000, w szczególności dla modelu standardowego.
Równowaga światowa może według Klubu zostać osiągnięta poprzez ograniczenie wzrostu liczby ludności, zmniejszenie zużycia zasobów nieodnawialnych oraz racjonalne zużywanie surowców odnawialnych. W szczególności autorzy przyjęli, że możliwe jest zbudowanie "modelu zrównoważonego", jeśli zostaną spełnione następujące warunki:
Raport zawiera szereg wyliczeń dotyczących aktualnych zasobów rozmaitych surowców naturalnych oraz trzy rodzaje poglądowych wyliczeń czasu ich wyczerpania się – przy założeniu zużycia statycznego (na takim samym poziomie jak w 1970 roku), wykładniczego (utrzymanie trendu wzrostowego) oraz wykładnicze przy założeniu, że zasoby będą pięciokrotnie większe (by uwzględnić złoża odkryte w przyszłości). Nie były to jednak prognozy, a prezentacja efektów wykładniczego wzrostu użycia surowców w porównaniu z modelem statycznym, nawet przy zwielokrotnieniu istniejących złóż.
Na przykład dla ropy naftowej przyjęto następujące wartości:
W odniesieniu do ropy naftowej potwierdzone (P90) zasoby w 2008 roku wynosiły formula_2 baryłek. Przy wielkości produkcji na rok 2008, przy założeniach, że pozostanie ona stała, a nowe złoża nie zostaną odkryte (jak w powyższych najprostszym modelu statycznym), wystarczyłoby na następne 54 lata (2062 rok).
Analogiczne wyliczenia dla złota:
W 2009 roku potwierdzono wydobycie formula_4 uncji jubilerskich złota i ocenia się, że stanowi to około 60% całkowitych zasobów światowych.
Raport prezentuje też wyliczenia bardziej zaawansowanego modelu dla wydobycia i ceny chromu z uwzględnieniem takich czynników jak różna jakość rud, nowe technologie wydobycia, koszty wydobycia, elastyczność popytu i zastępowanie innymi surowcami.
Wyliczenia dla 3 powyższych modeli:
Z wykorzystaniem bardziej zaawansowanego modelu zużycie chromu spada do zera po 125 latach (2095 rok), z ciągle pozostałymi, ale nieopłacalnymi w wydobyciu rezerwami (5% początkowych złóż), w sytuacji kiedy 60% zastosowań jest zaspokojonych przez inne surowce. Przy podwojeniu istniejących złóż, czas opłacalnego wykorzystania chromu zwiększa się zaledwie o 20 lat (2115 rok).
Prognozy dotyczące produkcji żywności były sprzeczne z szacunkami i prognozami przygotowywanymi w późniejszym czasie przez International Food Production Research Institute.
Jednym z parametrów branych pod uwagę w książce przy rozważaniu zanieczyszczeń było stężenie atmosferyczne dwutlenku węgla i prognozowane wartości odpowiadają dość dokładnie krzywej Keelinga.
Komentarze do raportu.
Krytyka założeń raportu opierała się na tych samych argumentach, na podstawie których demonstrowano nieprawdziwość statycznej teorii zasobów – w tym teorią "zasobu ostatecznego", hipotezą konwergencji oraz "modelem boserupiańskim".
Według Grahama T. Turnera model świata w przebiegu typowym ("standard run scenario") dość wiernie oddaje historyczne zmiany ostatniego trzydziestolecia. Turner argumentował, że część krytyków błędnie odnosiła się do okresów dostępności surowców według prognozy "wykładniczej", zamiast "wykładniczej z zasobami razy pięć", biorącej pod uwagę nowo odkryte złoża (ale nawet przy takim założeniu prognozy "Granic wzrostu" pozostają niedoszacowane).
Podobny argument podnosił Simmons, który w pracy oceniającej przychylnie zbieżność prognoz "Granic wzrostu" w 30 lat po ich publikacji, przyznał jednak, że "niewątpliwie jest tam trochę elementów katastroficznych, opisujących co się stanie jeśli zalecenia raportu zostaną zignorowane".
Według niektórych późniejszych opinii, modele opublikowane przez "Granice wzrostu" nie były "prognozami" ponieważ publikacja zawiera przypisek, że "rzeczywiste zmiany dostępności tych surowców nie dadzą się opisać żadnym z tych prostych modeli"..
Raport był także cytowany w sposób przesadzony lub zniekształcony przez część organizacji ekologicznych i promujących zrównoważony rozwój:
Na początku pracy autorzy zastrzegli, że skonstruowany przez nich model jest, "jak każdy model, niedoskonały, nadmiernie uproszczony i niedokończony". Mimo to raport stał się inspiracją dla wielu ruchów politycznych związanych z koncepcjami zrównoważonego rozwoju i ekologizmu.

</doc>
<doc id="1171056" url="https://pl.wikipedia.org/wiki?curid=1171056" title="Alpenarena HS98">
Alpenarena HS98



</doc>
<doc id="1171057" url="https://pl.wikipedia.org/wiki?curid=1171057" title="Łasice (podrodzina ssaków)">
Łasice (podrodzina ssaków)

Łasice, łasice właściwe (Mustelinae) – podrodzina w rodzinie łasicowatych (Mustelidae), obejmująca najmniejsze ssaki w rzędzie drapieżnych (Carnivora).
Zasięg występowania.
Podrodzina obejmuje gatunki występujące w Ameryce, Eurazji i Afryce.
Charakterystyka.
Długość ciała 19–56,2 cm, długość ogona 4,2–21 cm; masa ciała 25–2050 g; samce są większe i cięższe od samic. Najczęściej posiadają czerwoną lub brązową sierść na grzbiecie i białą na brzuchu. Zdarza się, że niektóre osobniki pewnych gatunków po linieniu przybierają na zimę całkowicie białe ubarwienie. Posiadają wydłużone, smukłe ciało o krótkich nogach co pozwala im skutecznie polować w zaroślach. 
Łasice odżywiają się małymi ssakami i od czasu do czasu człowiek uznaje je lokalnie jako szkodniki, gdyż niektóre gatunki polują również na drób oraz króliki hodowane na farmach i gospodarstwach.
Podział systematyczny.
Do podrodziny należą dwa występujące współcześnie rodzaje:
oraz rodzaj wymarły:

</doc>
<doc id="1171058" url="https://pl.wikipedia.org/wiki?curid=1171058" title="David Moyes">
David Moyes

David William Moyes (ur. 25 kwietnia 1963 w Glasgow) – szkocki trener oraz piłkarz. Trzykrotnie wybrany przez Angielską Radę Trenerów Zawodowych Managerem Roku.
Kariera piłkarska.
Moyes rozpoczął swoją karierę piłkarską w Celticu, gdzie grał przez 3 sezony (1980–1983). Następnie dość regularnie zmieniał kluby. Występował między innymi w Cambridge United, Bristol City, Dunfermline Athletic. Zakończył karierę w 1998 w Preston North End, gdzie po zakończeniu sezonu został I trenerem zespołu.
Kariera trenerska.
W latach 1998–2002 prowadził drużynę Preston North End, jednak nie odniósł tam spektakularnych sukcesów. Zwrot w karierze Davida Moyesa nastąpił po przeprowadzce na Goodison Park. Razem z zespołem "The Toffes" dwukrotnie awansował do europejskich pucharów (do Champions League w sezonie 2004/2005 oraz do Pucharu UEFA w sezonie 2006/2007), co nie udało się innym trenerom Evertonu od 1985 roku. 16 listopada 2008 po raz dwieście pięćdziesiąty poprowadził zespół Everton w ligowym spotkaniu. 9 maja 2013 został ogłoszony nowym managerem Manchesteru United. Zastąpił na tym stanowisku Aleksa Fergusona. Oficjalnie został szkoleniowcem Manchesteru 1 lipca 2013. 22 kwietnia 2014 David Moyes został zwolniony z funkcji menadżera Manchesteru United. Jedynym trofeum jakie zdobył w ManUtd była Tarcza Wspólnoty w 2013 r. 11 listopada 2014 roku podpisał półtoraroczny kontrakt z Realem Sociedad. 9 listopada 2015 został zwolniony z funkcji trenera Realu Sociedad. 23 lipca 2016 roku został trenerem Sunderlandu. Po spadku jego drużyny do 2 ligi angielskiej postanowił rozstać się ze swoją drużyną.
W listopadzie 2017 został trenerem West Ham United, który opuścił wraz z końcem sezonu 2017/2018. Od końca 2019 roku znów jest trenerem West Ham United po zwolnieniu Chilijczyka Manuela Pellegriniego.

</doc>
<doc id="1171059" url="https://pl.wikipedia.org/wiki?curid=1171059" title="Scott Kelby">
Scott Kelby

Scott Kelby (ur. 1960 w Lakeland, Floryda) - fotograf, projektant, wielokrotnie nagradzany autor ponad 30 książek o fotografii, od 1993 roku pracuje jako instruktor i wykładowca specjalizujący się w programie Adobe Photoshop.

</doc>
<doc id="1171060" url="https://pl.wikipedia.org/wiki?curid=1171060" title="Mustelinae">
Mustelinae



</doc>
<doc id="1171061" url="https://pl.wikipedia.org/wiki?curid=1171061" title="Pojemność minutowa">
Pojemność minutowa



</doc>
<doc id="1171063" url="https://pl.wikipedia.org/wiki?curid=1171063" title="Lutrinae">
Lutrinae



</doc>
<doc id="1171069" url="https://pl.wikipedia.org/wiki?curid=1171069" title="Eolophus roseicapilla">
Eolophus roseicapilla



</doc>
<doc id="1171071" url="https://pl.wikipedia.org/wiki?curid=1171071" title="Gallinula nesiotis">
Gallinula nesiotis



</doc>
<doc id="1171075" url="https://pl.wikipedia.org/wiki?curid=1171075" title="Quiscalus palustris">
Quiscalus palustris



</doc>
<doc id="1171082" url="https://pl.wikipedia.org/wiki?curid=1171082" title="Thürk">
Thürk



</doc>
<doc id="1171100" url="https://pl.wikipedia.org/wiki?curid=1171100" title="Wu Zetian">
Wu Zetian

Wu Zetian (; także , Wu Zhao) (ur. 17 lutego 625, zm. 16 grudnia 705) – pierwsza i jedyna oficjalna kobieta-cesarz (nie "cesarzowa") w historii Chin.
"Zetian" to imię pośmiertne, jakie cesarz Zhongzong nadał Wu w roku 705, jeszcze za jej życia.
Życiorys.
Młodość.
Wu Zetian, córka chińskiego oficera, urodziła się w bogatej rodzinie arystokratycznej. Trafiła do haremu cesarza Tang Taizonga mając 13 lat. Po jego śmierci w 649 musiała zgodnie ze zwyczajem wstąpić do buddyjskiego klasztoru. W 654 w wyniku rozgrywek pałacowych prowadzonych przez żonę cesarza Gaozonga wróciła do łask i powróciła na dwór cesarski, stając się ponownie cesarską konkubiną. Wkrótce cesarzowa zmarła, co znacznie umocniło pozycję Wu Zetian. Zaczęła prowadzić w imieniu cesarza sprawy państwowe, wykazując się licznymi talentami.
Cesarzowa.
Po śmierci Gaozonga w 683 cesarzem został ich starszy syn Zhongzong. Jednak cesarzowa wdowa obaliła go po niespełna dwumiesięcznym panowaniu 26 lutego 684, a nowym cesarzem został jego młodszy brat Ruizong. Cesarzowa sprawowała władzę w imieniu małoletniego cesarza jako regentka. Ostatecznie 18 sierpnia 690 zmusiła Ruizonga do abdykacji, a sama ogłosiła się cesarzem. Zmieniła nazwę państwa z Tang na Zhou.
Wu prowadziła brutalną politykę (jednej z przeciwniczek kazała odciąć kończyny), która dotykała również bliskich władczyni. Za jej panowania doszło jednak do rozwoju gospodarczego Chin, a taoizm został zastąpiony jako religia państwowa buddyzmem.
22 lutego 705 r. doszło do buntu gwardii cesarskiej, która obaliła cesarzową i ponownie osadziła na tronie Zhongzonga.
Po swej śmierci cesarzowa została pochowana razem z cesarzem Gaozongiem w mauzoleum Qianling.

</doc>
<doc id="1171103" url="https://pl.wikipedia.org/wiki?curid=1171103" title="Ćajtanjaćaritamryta">
Ćajtanjaćaritamryta

Ćajtanjaćaritamryta (trl. Ćaitanyacaritāmṛta, ang. Chaitanya Charitamrita) – obszerna hagiografia, opisująca życie i nauki Ćajtanji Mahaprabhu (1486–1533), twórcy gaudija wisznuizmu. Została napisana przez Krysznadasę Kawiradźę (ur. 1496), głównie w języku bengali, jednak zawiera wiele poematów w sanskrycie. Największą część dzieła zajmują zapisy filozoficznych rozważań Ćajtanji, dotyczące procesu "bhaktijogi" oraz intonowania Maha Mantry i świętych imion Boga. Przez wyznawców gaudija wisznuizmu (w tym wyznawców ruchu „Hare Kryszna”) jest uznawana za jedną ze „świętych ksiąg”. Jest to kompendium wiedzy religijnej nt. teologii i form kultu.
Treść.
Dzieli się na 3 części: „Adi-lila”, „Madhja-lila” i „Antja-lila”, opisujących epoki w życiu Ćajtanji:
1. Adi-lila.
Przedstawia teologiczne uzasadnienie boskości Ćajtanji jako połączonego awatary Kryszny i Radhy. Opisuje genealogię Ćaitanji, jego przyjaciół z dzieciństwa i ich religijne następstwo w linii „czystych wielbicieli Kryszny”. Kończy się krótkim opisem przyjęcia przez Ćajtanję "sanjasy".
2. Madhja-lila.
Opisuje życie Ćajtanji jako "sanjasina": pobyt w Puri, filozoficzne rozważania z Sarwabhaumą Bhattaćarją, podczas których Ćajtanji broni koncepcji istnienia Najwyższej Osoby Boga przeciwko impersonalistycznej koncepcji "adwajty", pielgrzymkę Ćajtanji do południowych Indii, praktyki kultowe Ćajtanji i jego uczniów w świątyni Dźagannatha w Puri oraz pouczenia nt. "bhaktijogi", które otrzymali: Rupa Goswami i Sanatana Goswami.
3. Antja-lila.
Opisuje dramaty religijne, napisane przez Rupę Goswamiego oraz rozmowy Ćajtanji m.in. z Raghunathą dasą Goswamim i Dźagadanandą; opisuje duchowe doświadczenie Ćajtanji, cierpiącego rozpacz z powodu rozłąki z Najwyższą Osobą Boga ("wiraha", "wipralambha bhawa"), a także wymienia Osiem Pouczeń ("Siksastaka") – jest to jedyny fragment książki, autorstwa samego Ćajtanji.
Historia.
Autor książki – Krisznadasa nigdy osobiście nie spotkał Ćajtanji, jednak jego "guru" Raghunatha dasa Goswami (1494–1586) był współpracownikiem Ćaitanji i jego uczniów. Krisznadasa korzystał też z pamiętników Murariego Gupty i Swarupy Damodary, którzy byli przyjaciółmi Ćajtanji.
Krisznadasa napisał to dzieło w podeszłym wieku, na polecenie "bhaktów" z Vrindavanu. Istniała już co prawda podobna hagiografia autorstwa Wrindawanadasy, pt. "Ćaitanja Bhagawata", jednak nie zawierała opisu ostatnich lat życia Ćajtanji.
"Ćajtanjaćaritamryta" była wielokrotnie przepisywana i kopiowana we wspólnotach wyznawców gaudija wisznuizmu w Bengalu i Orissie w XVII w., oraz popularyzowana przez takich kaznodziejów jak: Narottama dasa Thakura, Śjamananda i Śriniwasa (uczniów Dźiwy Goswamiego i Krysznadasy Kawiradźy). Jednak w XVIII w. dzieło straciło na popularności, a w XIX w. Bhaktiwinoda Thakura z trudem znalazł kompletny egzemplarz książki, a następnie opublikował ponownie z własnym komentarzem ("Amryta Prawaha"). Jego syn- Bimala Prasada (Bhaktisiddhanta Saraswati) zaczął masowo drukować książkę z własnym komentarzem ("Anubhasja").
Uczeń Bhaktisiddhanty Saraswatiego- Bhaktiwedanta Swami Prabhupada w latach 70. XX w. opublikował dzieło w luksusowym 17-tomowym wydaniu (we własnym tłumaczeniu na język angielski) w wydawnictwie ruchu Hare Kryszna- Bhaktivedanta Book Trust z własnym komentarzem. To wydanie było masowo drukowane i doczekało się wielokrotnych wznowień; polskie tłumaczenie w 8 tomach zostało wydane w końcu lat 80. XX w.

</doc>
<doc id="1171107" url="https://pl.wikipedia.org/wiki?curid=1171107" title="Wymioty fusowate">
Wymioty fusowate

Wymioty fusowate (łac. "melanemesis") – występują, gdy sok żołądkowy, działając na krew, powoduje wytwarzanie hematyny, która nadaje wymiotom ciemny kolor, krew wytrąca się w „kłaczki”, co wyglądem przypomina fusy po kawie. Są objawem krwawienia z górnego odcinka przewodu pokarmowego.

</doc>
<doc id="1171112" url="https://pl.wikipedia.org/wiki?curid=1171112" title="Stolec smolisty">
Stolec smolisty

Stolce smoliste (łac. "melaena") – ciemne, czarne zabarwienie stolca w efekcie degradacji hemoglobiny na skutek działania bakterii oraz reakcji chemicznych związanych sokiem żołądkowym i enzymów trawiennych na krew.
Razem z wymiotami fusowatymi są podstawowymi objawami krwawienia z przewodu pokarmowego. Smoliste stolce są głównie rezultatem krwawienia z górnego odcinka przewodu pokarmowego, ale również mogą być efektem krwawienia z dalszej części jelita cienkiego i jelita grubego. Mogą się pojawić już krótko po wystąpieniu krwawienia, gdyż obecność krwi w jelitach przyspiesza pasaż. Do wystąpienia objawu konieczna jest obecność w przewodzie pokarmowym 50–60 ml krwi. Krew musi pozostać 6–8 godzin w przewodzie pokarmowym, aby spowodować smoliste stolce. Im niżej w przewodzie pokarmowym rozpoczyna się krwawienie tym świeższa i bardziej „żywa” będzie krew po wydaleniu, kał będzie bardziej czerwony, a w krwawieniu z ostatniego odcinka (np. esicy) krew może już się nawet nie mieszać z kałem. Należy wykluczyć zażywanie preparatów żelaza (i innych barwiących leków, np. niektórych preparatów wielowitaminowych, lub potraw, np. jagód, buraków).

</doc>
<doc id="1171118" url="https://pl.wikipedia.org/wiki?curid=1171118" title="Irga kutnerowata">
Irga kutnerowata

Irga kutnerowata, irga owłosiona ("Cotoneaster tomentosus" (Aiton) Lindl.) – gatunek krzewu z rodziny różowatych.
Rozmieszczenie geograficzne.
Pochodzi z Europy Południowej i Środkowej. Występuje głównie na obszarach górskich: Apeniny, Alpy, Karpaty, Jura, Góry Dynarskie i góry Półwyspu Bałkańskiego. W Polsce występuje wyłącznie w Tatrach i to tylko w Tatrach Zachodnich na 6 stanowiskach: pod Rękawicą w Dolinie Kościeliskiej, w Dolinie Strążyskiej, w Końskim Żlebie, na Zawieszce w grzbiecie Sarniej Skały, w Dolinie Białego i na Hrubym Reglu. Rzadka jest również po słowackiej stronie Tatr; podano ją tutaj z 10 stanowisk. Stanowiska w polskich Tatrach są najdalej na północ wysuniętymi miejscami występowania tego gatunku. Najwyżej (do 2400 m n.p.m.) dochodzi we włoskich Alpach.
Biologia i ekologia.
Nanofanerofit. Występuje na słonecznych, stromych i skalistych stokach o nachyleniu do 60%, na płytkich glebach. Kwitnie od czerwca do lipca. Nasiona rozsiewane są przez zwierzęta. Liczba chromosomów 2n = 68.
Zagrożenia i ochrona.
Kategorie zagrożenia gatunku:
Wszystkie jej stanowiska w Polsce znajdują się na obszarze Tatrzańskiego Parku Narodowego. Gatunek w Polsce jest zagrożony z powodu nielicznych stanowisk z niewielką liczbą osobników, ponadto stanowiska te zagrożone są przez zarastającą je kosodrzewinę. Najliczniejsza populacja w Końskim Żlebie w latach 2001–2004 liczyła tylko 14 okazów.

</doc>
<doc id="1171121" url="https://pl.wikipedia.org/wiki?curid=1171121" title="1 Pułk Artylerii Lekkiej Legionów">
1 Pułk Artylerii Lekkiej Legionów

1 pułk artylerii lekkiej Legionów Józefa Piłsudskiego (1 pal Leg.) – oddział artylerii lekkiej Wojska Polskiego w II Rzeczypospolitej.
Pułk powstał w 1919 z połączenia „krakowskiego” 1 pułku artylerii polowej i sformowanego w Rembertowie 12 pułku artylerii polowej. Wziął udział w walkach z Ukraińcami w Małopolsce Wschodniej i w wojnie polsko–bolszewickiej. W okresie międzywojennym stacjonował w Wilnie. W kampanii wrześniowej walczył w składzie macierzystej 1 Dywizji Piechoty Legionów.
Formowanie i walki.
6 listopada 1918 dowódca sił zbrojnych Galicji Zachodniej gen. Bolesław Roja nakazał kpt. Edmundowi Knoll-Kownackiemu utworzyć w Krakowie „krakowski” 1 pułk artylerii polowej. Na apel dowódcy zgłosiło się wielu żołnierzy pułku oraz innych artylerzystów z byłej armii austro-węgierskiej. 21 maja 1919 Minister Spraw Wojskowych, po przeprowadzonej reorganizacji, nadał 1 pułkowi artylerii polowej nazwę „1 pułk artylerii polowej Legionów Polskich”.
W tym czasie w Rembertowie formował się 12 pułk artylerii polowej. Jego zalążkiem była bateria działek piechoty por. Wąsowicza. Po ukończeniu organizacji pułk składał się z dwóch dywizjonów po dwie czterodziałowe baterie. Uzbrojenie stanowiły włoskie działa polowe .
W czerwcu krakowski pap i formowany w Rembertowie pod Warszawą 12 pap zostały połączone w 1 pap Leg. liczący w trzech dywizjonach osiem baterii. Na wyposażeniu dywizjonów znajdowały się działa austriackie, rosyjskie i włoskie.
Działania na froncie wojny polsko-ukraińskiej.
Sytuacja na froncie przeciwukraińskim wymusiła jednak, że już 8 listopada pod Przemyśl odeszły dwa plutony armat „krakowskiego” pułku. W Przemyślu włączono nominalnie w skład 1 pap walczącą tam baterię armat por. Władysława Hellera, wyposażoną w 100 mm haubice wz. 14. Jednocześnie oba plutony, wykorzystując znaleziony na miejscu i w Żurawicy sprzęt, wymieniły posiadane przestarzałe 9 cm armaty wz. 75 na nowe działa i rozbudowały się do dwóch pełnych baterii, z których pierwsza otrzymała 80 mm armaty wz. 05/08, a druga 100 mm haubice wz. 14.
W końcu listopada do trzech baterii dołączyła utworzona w Krakowie bateria haubic kpt. Czesława Górkiewicza. W ten sposób pułk rozrósł się do dwóch dywizjonów, każdy po dwie baterie a. cztery działa. W odsieczy Lwowa wzięły udział 1 bateria por. Jerzego Zaniewskiego i 2 bateria. Walcząc w składzie grupy płk. Michała Karaszewicza-Tokarzewskiego, przebiły się do miasta i skutecznie wspierały oddziały polskie. Wsławiły się między innymi podczas wypadów na pozycje nieprzyjaciela. 1 bateria uczestniczyła 20 grudnia w zdobyciu Nowego Miasta, a w dniach 24 i 31 grudnia brała udział w wypadach na Czyszki.
W kolejnych dniach 1 i 3 bateria walczyły w rejonie Dobromila, Chyrowa i Sambora, 2 bateria wspierała ogniem grupę ppłk. Sopotnickiego pod Lubieniem, Małkowicami, Stawczanami i Czerlanami, a 4 bateria zajęła stanowiska ogniowe we Lwowie. W tym czasie do dyspozycji dowódcy pułku oddany został dowodzony przez ppor. Janusza Sołtysa pluton artylerii pozycyjnej „Ślimak”. Posiadał on na uzbrojeniu dwie 90 mm armaty wz. 75. Współdziałał najczęściej z 5 pp Leg. i mimo braku zaprzęgów oraz przyrządów celowniczych, odniósł znaczne sukcesy w walce. Zniszczył jeden ukraiński pociąg pancerny, a drugi uszkodził.
W styczniu 1919 baterie 1., 3. i 4. wspierały wojska grupy gen. Franciszka Zielińskiego pod Lubieniem Małym i Wielkim, a 2 bateria walczyła w grupie ppłk. Sikorskiego pod Stawanami i Raratowem. Ta ostatnia podczas walk poniosła tak duże straty, że odesłano ją do Krakowa w celu uzupełnienia. Powróciła do pułku dopiero jesienią już jako 7 bateria. Od lutego do kwietnia 1 pap pozostawał na stanowiskach w rejonie Gródka Jagiellońskiego osłaniając linię kolejową Lwów – Przemyśl. Podczas jednej z potyczek ciężko ranny ppor. Stanisław Borzęcki odebrał sobie życie strzałem z pistoletu. Od 19 kwietnia do 6 maja pułk walczył w składzie grupy wielkopolskiej gen. Daniela Konarzewskiego pod Stawczanami, Glinną, Nawarią i Pustomytami. Następnie przeszedł pod rozkazy gen. Zielińskiego i uczestniczył w ofensywie, która oczyściła Małopolskę Wschodnią z wojsk ukraińskich. Podczas walk pod Niżniowem 4 bateria por. Leona Pichły uszkodziła tory kolejowe, a piechota zdobyła ukraiński pociąg pancerny. Po zajęciu Stanisławowa baterie 1 i 3 wymieniły swoje działa na rosyjskie 3-calowc armaty wz.02.
Walki na froncie przeciwbolszewickim.
W czerwcu 1919 do 1 pap Leg. wcielono formujący się w Rembertowie 12 pułk artylerii polowej i pułk rozrósł się do trzech dywizjonów. Posiadał działa austriackie, rosyjskie i włoskie. Jesienią III dywizjon przezbrojony został na francuskie 75 mm armaty wz. 97, a na początku 1920 już cały pułk dysponował tymi armatami.
Po połączeniu krakowskiego 1 pap i 12 pap, „zjednoczony” pułk został skierowany na front litewsko-białoruski. Dowództwo stanęło w Wilnie. 1 bateria do 26 września wspierała Wileński pułk strzelców na kierunku Bobrujska, po czym skierowano ją do Wilna. 2 bateria współdziałała początkowo z 11 pułkiem ułanów, a następnie z 33 pułkiem piechoty w bitwach pod Derkowszczyzną, Głębokiem, Dzisną i Kamieniem. Od października do grudnia bateria ta wspierała różne oddziały piechoty na przedmościu Borysowa. W grudniu została skierowana do Turmontu. 3 bateria walczyła w grupie wojsk mjr Stefana Dąb-Biernackiego pod Mostowiczami, Porpliszczem, Słobodą i Ziabkami, gdzie wspólnie z piechotą zdobyła sowiecki pociąg pancerny. 4 bateria wspierała Grodzieński pułk strzelców pod Mirowem, Mińskiem Litewskim i Bobrujskiem. 5 bateria w końcu września wspierała ogniem 6 pułk piechoty w walkach na przedmościu Dyneburga. 6 bateria współdziałała z Kowieńskim pułkiem strzelców w natarciu na Mińsk, a następnie skierowana została do Turmontu. 8 bateria uczestniczyła w walkach nad Dźwiną, a później pod Dyneburgiem. W tym czasie baterie 7. i 9. szkoliły się w Warszawie. Tu także, w Cytadeli, znajdowała się, przeniesiona z Krakowa, bateria zapasowa pułku.
Na początku grudnia Naczelne Dowództwo, w porozumieniu z Naczelnym Dowództwem Łotewskim, opracowało plan operacji mającej na celu przełamanie ciągnącego się wzdłuż Dźwiny frontu sowieckiego, zajęcie Dyneburga i stworzenie nowego wspólnego frontu polsko-łotewskiego. Do przeprowadzenia zamierzonych działań wybrane zostały 1 i 3 Dywizja Piechoty Legionów.
1 stycznia 1920 baterie pułku stacjonowały już w Skrudalienie i przygotowywały się do walk o Dyneburg. Utworzono dwie grupy artyleryjskie. W skład grupy przełamania mjr. Schally'ego weszły 3., 7., 9 baterie, a pozostałe utworzyły odwód artyleryjski. O świcie 3 stycznia baterie grupy przełamującej rozpoczęły artyleryjskie przygotowanie forsowania, a piechota przekroczyła Dźwinę. Maszerując za piechotą, po lodzie przeciągnięto działa i dzięki temu mogły one ogniem na wprost skutecznie wspierać oddziały 1 DP Leg. w natarciu. 8 bateria ostrzelała i zmusiła do odwrotu sowiecki pociąg pancerny. W pierwszym dniu operacji Dyneburg został zdobyty. Od 4 stycznia baterie wspierały ogniem walki obronne 1. i 5 pp w rejonie Wyszek. Oddziały polskie utrzymały zajęte pozycje. 12 stycznia oddziały polskie przeszły ponownie do działań zaczepnych. Niekorzystne warunki terenowe i atmosferyczne powodowały liczne wypadki odmrożeń, a w wyniku zamarzania płynu w oporopowrotnikach, uszkodzone zostały trzy działa. Do 22 stycznia grupę artylerii rozwiązano, a niedługo potem wszystkie baterie pułku zostały wycofane do Dyneburga. Wojsko Polskie przygotowywało się do kolejnej operacji.
24 kwietnia, w ramach przygotowań do operacji kijowskiej, pułk przewieziony został do Zwiahla. Stąd wyruszył na Kijów towarzysząc 6 pułkowi piechoty Legionów. Po drodze walczył pod Lucjanówką, Żytomierzem i Stawiszczami. 8 maja wkroczył do Kijowa i zajął stanowiska ogniowe w rejonie Ławry Peczerskiej i Arsenału. Od 9 maja do 6 czerwca bronił przedmościa kijowskiego. Z pułku wydzielone zostały też 7. i 9 bateria, które w składzie grupy „Wasylków" ppłk. Stefana Dęba-Biernackiego zwalczały nieprzyjacielskie statki na Dnieprze. 28 maja 9 bateria por. Edmunda Zimmera w boju o Witaczewo uszkodziła kilka okrętów nieprzyjaciela i zadała duże straty jego piechocie. 10 czerwca pułk rozpoczął odwrót spod Kijowa. Maszerował przez Mostyszcze, Kisielewkę, Nową Groblę, Borodziankę na Malin i Korosteń. W dniach 11–13 czerwca pod Borodzianką trwał na stanowiskach bez wsparcia piechoty i ogniem dział kilkakrotnie powstrzymywał sowieckie ataki. 19 i 20 czerwca walczył pod Jabłońcem z kawalerią Siemiona Budionnego. 21 czerwca 1 DP Leg. obsadziła linię Ubrorci. Tu chwilowo powstrzymano pochód wojsk sowieckich na zachód. 6 lipca, w okolicy Tuczyna, pułk uczestniczył w boju zakończonym pobiciem kawalerii bolszewickiej. Następnie pułk do 5 sierpnia walczył nad Styrem.
W czasie działań opóźniających 3. i 9 bateria wzięły udział w wypadzie na Świniuchy. Przy ich pomocy rozbito tam sowiecką brygadę strzelców.
9 sierpnia pułk wycofał się za Bug w rejon Sokala. Tu został załadowany do eszelonów i przetransportowany nad Wieprz, w rejon koncentracji grupy uderzeniowej. 16 sierpnia w szeregach swojej macierzystej dywizji pułk ruszył do natarcia. Tempo pościgu było tak szybkie, że dopiero 19 sierpnia 5 bateria otworzyła po raz pierwszy ogień i pomogła piechocie uchwycić most w Drohiczynie. 22 sierpnia 1 bateria podczas walki o Ostrożany zmuszona była bronić dział w walce wręcz. Po zajęciu Bielska I Brygada Piechoty z I i II dywizjonem ruszyła na Białystok, zaś III Brygada z III dyonem skierowana została na przeprawy na Narwi w rejonie Suraża. Tu, 26 sierpnia do pułku dołączyła 8 bateria. 22 sierpnia baterie wspierały piechotę w walce o Białystok, a w następnych dniach broniły go przed wycofującymi się na wschód Sowietami. 5 września trzy baterie uczestniczyły w wypadzie na Nowy Dwór, zaś w nocy z 7 na 8 września 2 bateria w Kuźnicy uszkodziła nieprzyjacielski pociąg pancerny.
14 września rozpoczęły się przygotowania do operacji niemeńskiej, a 22 września 1 DP Leg. rozpoczęła natarcie na pozycje litewskie. Tego dnia w bitwie pod Sejnami wyróżnił się por. Stefan Kopecki, który ze zwiadem 8 baterii wziął do niewoli sztab litewskiego 8 pułku piechoty. W kolejnych dniach baterie walczyły pod Korgowdami, Kłajszami, Składańcami i Żyrmunami.
28 września walczono o Lidę. Pułk walczył w sposób zdecentralizowany. W walkach 7 bateria straciła połowę dział, a odzyskała je dopiero w wyniku kontrataku piechoty. 6 bateria zdołała uratować działa poprzez skuteczną ich obronę przez naprędce zorganizowany z telegrafistów pododdział osłony. 29 września 1 DPLeg. przeszła do pościgu. Dopiero 3 października stoczono walkę pod Stołpcami, gdzie 1 bateria rozbiła pociąg pancerny. 13 października 9 bateria stoczyła ostatnią walkę pod Radoszkowiczami.
18 października 1920, po ustaniu walk, 1 pap Leg. został wycofany do odwodu 2 Armii i stanął w rejonie Wołożyna. Po 24 października objął służbę na linii demarkacyjnej.
Bilans walk.
3 grudnia w okolicach Mołodeczna marszałek Polski Józef Piłsudski przypiął do trąbek bateryjnych czarno-niebieskie wstążki Krzyża Virtuti Militari V klasy. W swoim przemówieniu powiedział: "Za krew przelaną, za dzielność okazaną w bojach o granice Rzeczypospolitej Polskiej nadaję bateriom 1 pułku artylerii polowej Krzyże Virtuti Militari…" Po dekoracji odbyła się defilada, którą prowadził mjr Wincenty Kowalski. Żołnierze 1 pap otrzymali najwięcej odznaczeń spośród wszystkich pułków artylerii. Łącznie za lata 1914–1920 przyznano 91 Krzyży Virtuti Militari i 371 Krzyży Walecznych.
Okres pokojowy.
Zakwaterowanie pułku.
Po ustaniu walk, pierwszym pokojowym garnizonem oddziału stał się Wołożyn. W mieście stacjonowało tylko dowództwo pułku, baterie zaś porozrzucane były na znacznym obszarze. W listopadzie 1920 rozpoczęła się częściowa demobilizacja pułku. W pierwszej kolejności zwolniono młodzież akademicką i szkolną. W kwietniu 1921 przerzucono pułk w okolice Żyrmun, gdzie kwaterował po wsiach okolicznych, oddając się w dalszym ciągu pracy wyszkoleniowej. Latem przeniesiono do rezerwy starsze roczniki, a stany osobowe poszczególnych baterii uległy znacznemu obniżeniu.
W listopadzie 1 pap Leg. został przeniesiony do nowego garnizonu w Grodnie. Kwatery mieściły się w dawnych koszarach rosyjskich, a część koni umieszczono w stajniach na tzw. Foluszu. W listopadzie 1922 pułk zmienił swój garnizon na Wilno. Dowództwo pułku stacjonowało w dawnym klasztorze przy ul. świętej Anny, I i II dywizjon w dawnych koszarach rosyjskich na prawym brzegu Wilii "(nazwane później im. ks. Józefa Poniatowskiego)", III dywizjon na Antokolu. Magazyny mobilizacyjne położone były częściowo przy ul. Legionowej, a częściowo na stacji kolejowej Wilno-Towarowa. Kadra baterii zapasowej 1 pułku artylerii polowej Legionów pozostała w Górze Kalwarii. Sytuacja lokalowa pułku poprawiła się dopiero na kilka lat przed wojną, kiedy oddano do użytku nowe koszary, tzw. Tuskulańskie. Do nich przeniesiono I i III dywizjon. II dywizjon, bateria dowodzenia i pluton łączności mieściły się w koszarach im. ks. Józefa Poniatowskiego.
Działania pułku w czasie przewrotu majowego.
Silny kult legionowy spowodował, że w maju 1926 pułk stanął po stronie marszałka Józefa Piłsudskiego.
W nocy na 12 maja zarządzono alarm. Pułk wystawił jeden dywizjon o etacie wojennym. Rano 12 maja baterie pobrały ostrą amunicję i 1 bateria wraz z 5 pp Leg. wyruszyła transportem kolejowym do Warszawy. W kolejnych eszelonach przetransportowano pozostałe baterie. 13 maja, przed południem, artyleria wyładowała się na Dworcu Wileńskim.
Podczas walk dywizjon działał w sposób zdecentralizowany: plutonami lub działonami. Po zakończeniu walk rozlokował się na terenie Szkoły Podchorążych Saperów i Politechniki Warszawskiej. Wieczorem 15 maja pododdział odjechał koleją do Wilna.
Szkolenie w pułku.
Pułk posiadał dobrze wyszkoloną kadrę oficerską. Stanowiska dowódcze zajmowali oficerowie ze stażem wojennym, a niemal wszyscy niżsi oficerowie ukończyli 3-letnie szkoły oficerskie. Także kadra podoficerska reprezentowała wysoki poziom wyszkolenia. Wielu z nich miało wykształcenie średnie i byli oni doskonałymi instruktorami i wychowawcami żołnierzy. Poborowi pochodzili najczęściej z kresów północno-wschodnich. Większość była narodowości polskiej. Sporą grupę stanowili Białorusini i Żydzi. Ponieważ pewną część poborowych stanowili analfabeci, wprowadzono dla nich przymusowe zajęcia nauki czytania i pisania. W latach 20. kursy prowadzili oficerowie pułku, a w latach 30. naukę przejęli nauczyciele cywilni.
W okresie letnim pododdziały zazwyczaj szkoliły się w terenie. Ćwiczono też na strzelnicy miniaturowej. Na specjalnie przygotowanym placu lub na poligonie odbywały się zawody sprawnościowe baterii. Rywalizowano w powożeniu zaprzęgami. Pokonywano kłusem trasę między ustawionymi tyczkami, a na stanowiska ogniowe zajeżdżano galopem, gdzie po odprzodkowaniu oddawano strzał nabojem „ślepym”. Zwycięska bateria otrzymywała buńczuk przechodni, co uprawniało ją do występowania przez cały rok jako pierwsza w szyku rozwiniętym i marszowym podczas uroczystości. Kompleksowym sprawdzianem wyszkolenia pułku była szkoła ognia, która odbywała się najczęściej w OC „Pohulanka”. Ćwiczono też na OC „Leśna”, „Powrósk” lub „Czarny Dunajec”. Podczas pobytu na poligonie odbywały też zawody międzypułkowe. Były to: jazda zaprzęgami, biegi patroli zwiadowczych, strzelanie artyleryjskie, konne zawody oficerskie i podoficerskie. Po zakończeniu szkoły ognia pułk prawie zawsze zostawał dłużej na Pohulance, aby doskonalić współdziałanie z pułkami 1 Dywizji Piechoty Legionów.
Zmiany organizacyjne.
Jesienią 1922 pułk przeszedł na etat pokojowy. Zlikwidowano 4. i 7 baterię, a tylko I dywizjon posiadał trzy baterie. Dywizjon, jako „alarmowy”, przeznaczony był do szybkiej interwencji na granicy wschodniej. W tej strukturze pułk funkcjonował do połowy lat trzydziestych. Po podpisaniu traktatu polsko-sowieckiego o nieagresji uznano, iż utrzymywanie dywizjonów alarmowych jest zbędne i zlikwidowano 3 baterię.
31 grudnia 1931 na podstawie rozkazu B. Og. Org. 1120 – 18 Org. ministra spraw wojskowych marszałka Polski Józefa Piłsudskiego 1 pap Leg. został przemianowany na 1 pułk artylerii lekkiej Legionów.
Z rozkazu ministra spraw wojskowych gen. dyw. Tadeusza Kasprzyckiego z 18 lutego 1938 "(Dep. Dow. Org. 1098 Org. Tj.)" pułkowi nadano nazwę „Pułk Artylerii Lekkiej Legionów Józefa Piłsudskiego”.
1 pal Leg. w kampanii wrześniowej.
Mobilizacja.
24 sierpnia 1939 o godz. 7:00 rozpoczęła się mobilizacja w 1 pal. W pierwszej kolejności przekazano część koni i ludzi do nieistniejących w czasie pokoju 3., 4. i 9 baterii oraz do skadrowanego dowództwa pułku. W godzinach popołudniowych zaczęli napływać rezerwiści. Oprócz własnych pododdziałów pułk, mobilizował kolumnę taborową nr 304 (amunicyjną) i warsztat taborowy nr 301. W ramach mobilizacji powszechnej w I rzucie zmobilizował baterię marszową pułku. 25 sierpnia w rejony mobilizacyjne poszczególnych pododdziałów dostarczono cały sprzęt i uzbrojenie. Przystąpiono do szkolenia rezerwy w celu przypomnienia jej obsługi sprzętu. 27 sierpnia odbyła się przysięga wojskowa całego pułku, a wieczorem 1 pal w pełnym składzie pomaszerował na cmentarz na Rossie, aby oddać hołd sercu Marszałka. W godzinach popołudniowych 28 sierpnia 1 pułk pomaszerował do stacji Landwarów i rozpoczął załadunek.
Działania bojowe.
Od Narwi do Bugu
Od godzin popołudniowych 29 sierpnia 1939 eszelony wiozące 1 pułk artylerii lekkiej zaczęły przybywać do rejonu wyładowczego na linii Małkinia – Ostrów Mazowiecka. Jeden z ostatnich transportów 1 września był atakowany przez niemieckie lotnictwo. Pułk koncentrował się w lasach na wschód od Broku. Nocą 1/2 września 1 pal Leg. przemaszerował polnymi drogami w lasy w rejonie Długosiodła i Nagaszewo. W tym rejonie przebywano dwa dni. Nocą 4/5 wykonano 30 km marsz drogami polnymi w kierunku Różana. Po osiągnięciu lasów w rejonie Kunin-Józefowo, po chwilowym odpoczynku podjęto nowy marsz w kierunku Pułtuska. Cały dzień 5 września i noc 5/6 1 pal przemaszerował kolejne 50 km. Pułk ugrupował się bojowo, III dywizjon wspierał 5 pułk piechoty Leg., II dywizjon zajął stanowiska ogniowe w rejonie Popław wspierając obsadę przyczółka mostowego w Pułtusku, I dywizjon zajął stanowiska ogniowe w pobliżu Bartodziejów.
Jako pierwsza 6 września po południu ostrzelała nieskutecznie niemiecki balon obserwacyjny 6 bateria armat. Haubice III dywizjonu skutecznie wspierały walki obronne 5 pp Leg. Z kolei II dywizjon armat skutecznie ostrzelał podchodzące do Pułtuska jednostki niemieckiej 61 DP. 5. i 6 bateria wspierały walki piechoty polskiej o Pułtusk. 7 września ostrzał artylerii niemieckiej przerwał linie łączności telefonicznej, szczególnie w II dywizjonie, który prowadził ostrzał atakujących pozycje piechoty polskiej oddziałów niemieckich 11 i 61 DP. Do wsparcia obrony 5 pp Leg. na linii Narwi, oprócz III dywizjonu, dołączyły baterie armat I dywizjonu. W godzinach popołudniowych na rozkaz dowódcy 1 Dywizja Piechoty Leg. pułk dywizjonami rozpoczął odwrót w kierunku Wyszkowa. II dywizjon wspierał straż tylną dywizji; do wieczora ostrzeliwał zajęty przez wroga Pułtusk oraz niezniszczone mosty. W trakcie odwrotu, z uwagi na silny ostrzał artylerii niemieckiej, nie zwinięto większości linii telefonicznych, co w późniejszych walkach miało negatywny wpływ na działania 1 pal Leg. Marszem nocnym 7/8 września pułk osiągnął lewy brzeg rzeki Bug przez most w Wyszkowie i skoncentrował się w lasach pomiędzy Wyszkowem a Kamieńczykiem. I dywizjon został przydzielony do wsparcia 6 pułk piechoty Leg., II dywizjon dalej z 5 pp Leg., jego 5 bateria została przydzielona do wsparcia Kawalerii Dywizyjnej. III dywizjon wraz z 1 dywizjonem artylerii ciężkiej stanowił artylerię ogólnego działania. 9 września 1 pal Leg. prowadził pojedynek artyleryjski z artylerią niemieckiej 61 DP. Z uwagi na obserwację lotniczą polskich stanowisk, dywizjony zmuszone były zmieniać swoje stanowiska ogniowe. O godz. 3:00 10 września skoncentrowany ostrzał 1 pułku zadał duże straty i zniszczył sprzęt przeprawowy niemieckiego 176 pp, mającego forsować Bug. 5 bateria wraz z KD 1 DP Leg. walczyła w rejonie Gulczewa.
Odwrót i przebijanie się z okrążenia
W godzinach porannych pułk wraz z dywizją rozpoczął odwrót. Jako wsparcie 5 pp Leg. w straży tylnej działał III dywizjon haubic. Dywizjony osiągnęły rejon Jadów – Myszadło – Kąty. Do pułku nie dołączyła 5 bateria, która pomaszerowała mylnie do Sitna. Po krótkim odpoczynku w nocy 10/11 września 1 pal Leg. podjął dalszy marsz przez Dobre do rejonu Jakubów – Łaziska – Rządza. Z uwagi na duże zużycie amunicji, starano się uzyskać jej uzupełnienie. Po zajęciu planowanego rejonu pułk wypoczywał. Kolejną noc 11/12 września pułk maszerował w dwóch kolumnach. W bocznej poruszał się I dywizjon armat, w głównej pozostałe baterie 1 pułku. Kolumna boczna maszerując przez Kałuszyn, natknęła się na obronę niemiecką; nocny atak polskiej piechoty wspierała tylko ogniem na wprost 3 bateria. O świcie 12 września, przy wsparciu całości I i III dywizjonów, które bijąc salwami w centrum miasta załamały obronę niemieckiego 44 pp. Ok. 9:00 rano miasto zdobyto. W trakcie dalszego marszu wieczorem pułk osiągnął dywizjonami: I – Wolę Rafałowską, II – Grodzisk-Guzew, III – Cegłów-Kuflew. Po krótkim odpoczynku nastąpił dalszy marsz w kierunku lasów Jagodne. Marsz nocny 12/13 września odbywał się w trzech kolumnach pułkowych; w tym III dywizjon z 5 pp Leg. i oddziałami dywizyjnymi, II dywizjon z 6 pp Leg., a I dywizjon z 1 pp Leg. 13 września o świcie kolumna 5 pp Leg. natknęła się w Wodyniach na stanowiska niemieckie. Pierwszy atak piechoty nie przyniósł sukcesu, dopiero po podniesieniu się mgły wsparcie haubic III dywizjonu pozwoliło zdobyć broniony Seroczyn. Haubice ogniem na wprost zniszczyły dwa pojazdy pancerne z broniącej się niemieckiej Dywizji Pancernej „Kempf”. W trakcie dalszego marszu rannych zostało kilku kanonierów i trzech oficerów, w tym dowódca III dywizjonu. W godzinach południowych jednostki dywizji zatrzymały się na postój w lasach Kamieniec i w Lipinach. Po zmroku pułk ponownie maszerował wraz z pułkami piechoty do: I do Domanic, II do Oleszyc, III w kierunku Róży Podgórnej. 7 bateria haubic miała wspierać Mazowiecką BK w rejonie miejscowości Żebrak, a potem w Domanicach. Przed świtem 14 września rozpoczęto walki o las Jagodno; I dywizjon wspierał 1 pułk piechoty Leg. w ataku na wsie Trzciniec i Kopcie, III dywizjon atak 5 pułku na Helenów. Całość pułku ostrzeliwała pozycje niemieckie w lesie Jagodno ogniem z mapy lub na wprost, z uwagi na brak kabla do połączeń telefonicznych. Stanowiska ogniowe baterii były ostrzeliwane przez artylerię niemiecką. Wsparcie II dywizjonu umożliwiło zdobycie przez 6 pułk Oleśnicy.
Ze względu na przewagę wroga i pojawiające się braki w amunicji, dowódca dywizji przerwał dalsze natarcie i skierował piechotę w kierunku Róży Podgórnej. Artyleria 1 pułku osłaniała odejście pułków piechoty. Ostrzał niemieckiej artylerii zniszczył część dział pułku, wybił obsługi oraz zaprzęgi konne, skończyła się amunicja. I dywizjon wspierający 1 pp Leg. poniósł najmniejsze straty, jego 2 bateria podczas odwrotu na Różę Podgórną wsparła 1 pp Leg. w obronie Oleszyc; strzelając ogniem na wprost dopomogła piechurom w utrzymaniu wyjścia z okrążenia dla innych oddziałów 1 DP Leg. Następnie pod Różą Podgórną wspierała legionistów z 5 pułku z odkrytych stanowisk, tracąc dwie armaty i część stanu osobowego baterii. Baterie 1 i 3 w rejonie wsi Kopcie z odkrytych stanowisk wspierały walki legionistów z 1 pułku, ostrzeliwując Domanice. Podczas ostrzału w jaszcz 1 baterii trafił niemiecki pocisk artyleryjski; w wyniku eksplozji bateria poniosła duże straty osobowe i utraciła część armat. Nalot bombowców nurkujących zniszczył pozostałą część baterii. 3 bateria wraz z III/1 pp Leg. wyrwała się z okrążenia do lasów na wschód od Zażelaznej. Z uwagi na to, że niemożliwe było przebicie się przez szosę łukowską, bateria wieczorem 14 września została rozwiązana, armaty zniszczone, a większość żołnierzy dostała się do niewoli.
Zniszczenie pułku przetrwała niekompletna 9 bateria haubic ukryta w lasach. Po niedługim czasie dołączyła do oddziałów zbierających się obok torów kolejowych między Mrozami a Broszkowem i z nimi dzieliła dalsze losy. Połowę 6 baterii z 2 armatami wyprowadził z okrążenia jej dowódca, ale nie dołączył już do macierzystej dywizji. W trakcie marszu 15 września pozostałości 1 DP Leg. do Radzynia Podlaskiego i następnego dnia do Parczewa dołączali żołnierze, którym udało się wyjść z okrążenia, z niewielką częścią sprzętu pozostałą z 1 pal Leg. Dołączyła 2 działowa 2 bateria, a w nocy 17/18 września w Cycowie 5 bateria, która od 10 września w poszukiwaniu pułku maszerowała przez Jędrzejów, Wielgolas, Latowicz, Dęblin, Baranów, Lublin i Łęczną. Dywizja skoncentrowała się w Woli Wereszczyńskiej i okolicach. Następnej nocy przemieszczono się do Marynina – kol. Rudka. W tym rejonie ze zbierających się żołnierzy i sprzętu 1 pal Leg. utworzono zbiorczy dywizjon artylerii kpt. I. Prosińskiego z 2. i 5 bateriami oraz zbiorczy oddział piechoty mjr. B. Suszyńskiego. 
W bitwie pod Tomaszowem Lubelskim
Po południu 20 września, wraz ze zreorganizowaną dywizją, artylerzyści legionowi wyruszyli w marsz na południe przez Grabowiec do Wożuczyna, a 22 września dotarli do Rachań. Oddziały polskie ostrzeliwane były ogniem nękającym artylerii niemieckiej. W trakcie rozpoczynającej się bitwy pod Tomaszowem Lubelskim 5 bateria wspierała 1 pp Leg w natarciu na Falków, następnie ogniem na wprost z odkrytych stanowisk wspierała dalsze natarcie 1 pułku na wieś Antoniówka. 23 września zbiorczy dywizjon zajął stanowiska ogniowe w pobliżu zabudowań gospodarczych dworu Tarnawatka frontem na północ. Dywizjon ostrzeliwał ogniem na wprost samochody podwożące niemieckie pododdziały na zachód od wsi Antoniówka. Spieszeni artylerzyści wsparli piechotę 1 pułku w jej obronie. Baterie 2 i 5 prowadziły ostrzał do wyczerpania amunicji i zamilkły ok. godz. 12:00. Ok. godz. 14:00 na stanowiska ogniowe dywizjonu i teren zajmowany przez artylerzystów trafiło ześrodkowanie ognia niemieckich baterii ciężkich; w jego wyniku duże straty poniosły obsługi w zabitych i rannych. Rany odniósł dowódca 1 DP Leg. gen. bryg. Wincenty Kowalski, a śmiertelną ranę dowódca 1 pal Leg. ppłk Mieczysław Podlewski. Do wieczora wojska niemieckie zajęły pobojowisko biorąc większość żołnierzy do niewoli.
Po wyjeździe pułku z Wilna do miejsca koncentracji 1 DP Leg. na miejscu pozostało kilkuset żołnierzy, z których sformowano baterię marszową, a pozostali odeszli jako Oddział Zbierania Nadwyżek 1 pal Leg. do Ośrodka Zapasowego Artylerii Lekkiej nr 3 w Prużanie. Do 3 września bateria marszowa osiągnęła pełny stan osobowy. 10 września z dowództwa OK III dowódca baterii kpt. Feliks Małaski otrzymał rozkaz utworzenia baterii armat kal. 75 mm. Do 12 września bateria otrzymała cały należny sprzęt, wyposażenie i uzbrojenie, łącznie z 4 armatami oraz konie. Tego dnia bateria osiągnęła gotowość marszową. 15 września bateria wymaszerowała do wsi Górki. Na wiadomość o agresji ZSRR na Polskę 17 września bateria powróciła do Wilna i zajęła stanowiska ogniowe na Antokolu, z kierunkiem ostrzału na Nowowilejkę. 18 września w godzinach wieczornych dowódca baterii dowiedział się przypadkowo o ewakuacji Wilna i wyjściu garnizonu z miasta. 19 września rano bateria przybyła do Mejszagoły, gdzie zajęła stanowiska do strzelania na wprost. W godzinach przedpołudniowych obsada miejscowości zaczęła odchodzić w stronę granicy polsko-litewskiej. Dowódca baterii zmienił stanowiska, zajmując je pod lasem nieopodal drogi do granicy, w ramach obrony ppanc. osłaniając wycofywanie się polskich oddziałów na Litwę. 20 września bateria zwinęła stanowiska i przekroczyła granicę, gdzie złożyła broń i została internowana. Część żołnierzy kpt. Małaski zwolnił do domu.
Obsada dowódcza baterii marszowej (bojowej) 1 pal Leg.
Symbole pułkowe.
Sztandar.
15 października 1937 Prezydent RP zatwierdził wzór sztandaru dla 1 pułku artylerii lekkiej Legionów&lt;ref name="14/29X1927"&gt;Dz. Rozk. MSWojsk. Nr 14 z 26 X 1937, poz. 168.&lt;/ref&gt;. Sztandar, ufundowany przez społeczeństwo Wilna, został wręczony pułkowi 11 listopada 1937.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 1 w wieńcach laurowych.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach amarantowego krzyża kawalerskiego znajdowały się wyhaftowane nazwy i daty ważniejszych bitew pułku:
Sztandar znajduje się w Muzeum Wojska Polskiego w Warszawie.
Odznaka pamiątkowa.
W 1929 zebranie oficerów 1 Dywizji Piechoty Legionów podjęło uchwałę o wprowadzeniu odznak w pułkach dywizji w celu podkreślenia wspólnego rodowodu, jedności i przywiązania do tradycji. Spośród nadesłanych na ogłoszony konkurs projektów do realizacji wybrano pracę kpt. Knecboka z 1 pułku piechoty Legionów. Oparł on swój projekt na motywach pieczęci jednego z kanoników wrocławskich z XIV (?) wieku. Odznaka 1 pal Leg. różniła się w sposób istotny od odznak innych pułków artylerii.
21 czerwca 1929 minister spraw wojskowych marszałek Polski Józefa Piłsudski zatwierdził wzór i regulamin odznaki 1 pułku artylerii polowej Legionów. Odznaka o wymiarach 32 × 32 mm została wykonana na podobieństwo nowych odznak pułków piechoty 1 Dywizji Piechoty Legionów. Środek zajmuje miniatura odznaki „Za Wierną Służbę” z 1916 r. Od miniatury odbiegają cztery wici-strzały oraz cztery tarcze. Na tarczach, na dwóch skrzyżowanych lufach armatnich, wpisano cyfrę „1”. Jednoczęściowa – oficerska wykonana w srebrze, bez emalii. Autorem projektu odznaki był mjr piech. Bronisław Kencbok, a wykonawcą Adam Nagalski z Warszawy.
Odznaki nadawano żołnierzom pułku, a także innym jednostkom. Otrzymało ja także Wilno. Uroczystość wręczenia odznaki miastu odbyła się we wrześniu 1937 podczas powrotu 1 pułku artylerii lekkiej z ćwiczeń. Wykonana w srebrze odznakę, wraz z odpowiednim adresem pisanym na pergaminie, przekazano na ręce prezydenta Wilna dr. Maleszewskiego.
Oznaki.
26 czerwca 1935 Minister Spraw Wojskowych „"w celu uczczenia i utrwalenia pamięci Marszałka Józefa Piłsudskiego […] ustanowił stałą oznakę żałobną”." Oznakę stanowiła czarna obwódka, średnicy 3 mm, złożona z podwójnego czarnego sznura – jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego. Od 1938 oznakę żałobną nosili też żołnierze 1 pal Leg.
Żołnierze na naramiennikach nosili numer pułku – cyfrę "1". 18 lutego 1938 pułkowi została nadana nazwa „1 pułk artylerii lekkiej Legionów Józefa Piłsudskiego”. W związku z tym na naramiennikach kurtek i płaszczy, zamiast dotychczasowej "jedynki" wprowadzono stylizowane litery "J.P.". Oficerskie były haftowane nićmi metalowymi oksydowanymi na stare srebro; pozostali żołnierze nosili hafty wykonane z białego matowego metalu.
Żołnierze pułku.
Żołnierze 1 pal – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Kontynuacja tradycji.
Z dniem 4 marca 2014 tradycje 1 pap Leg. i 1 pal Leg. przejął i z honorem kultywuje 1 dywizjon artylerii samobieżnej 5 Lubuskiego pułku artylerii w Sulechowie.

</doc>
<doc id="1171127" url="https://pl.wikipedia.org/wiki?curid=1171127" title="Hugo Gatti">
Hugo Gatti

Hugo Orlando Gatti (ur. 19 sierpnia 1944 w Carlos Tejedor) – argentyński piłkarz występujący na pozycji bramkarza, reprezentant Argentyny w latach 1966–1977.
Kariera klubowa.
Sławę przyniosły mu brawurowy styl bronienia oraz piłkarska długowieczność. Nosił przydomek boiskowy "El Loco". Profesjonalną karierę rozpoczął w 1962 roku w klubie CA Atlanta. W latach 1964–1968 był piłkarzem CA River Plate. Następne pięć sezonów spędził w Gimnasia y Esgrima La Plata (1969–1974), potem przez krótki okres był graczem Unión Santa Fe (1974–1975). W 1976 roku został piłkarzem CA Boca Juniors i zyskał w tym klubie niemal legendarny status. Jego barw bronił do 1988, karierę kończył w wieku 44 lat. W tym czasie rozegrał w Boca 381 ligowych spotkań. Trzykrotnie zdobywał tytuł mistrza kraju, dwa razy zwyciężał w Copa Libertadores (1977, 1978). W 1978 roku znalazł się wśród triumfatorów Pucharu Interkontynentalnego. W 1982 roku został piłkarzem roku w Argentynie.
Kariera reprezentacyjna.
W reprezentacji Argentyny w latach 1967–1977 zagrał 18 razy. Znalazł się w kadrze Argentyny na Mistrzostwa Świata 1966, na kolejne mistrzostwa świata już nie pojechał. W połowie lat 70. wystąpił w szeregu spotkań towarzyskich, jednak ostatecznie selekcjoner César Luis Menotti zdecydował się na Ubaldo Fillola.

</doc>
<doc id="1171129" url="https://pl.wikipedia.org/wiki?curid=1171129" title="Hugo Orlando Gatti">
Hugo Orlando Gatti



</doc>
<doc id="1171132" url="https://pl.wikipedia.org/wiki?curid=1171132" title="Zirmbergschanzen">
Zirmbergschanzen



</doc>
<doc id="1171135" url="https://pl.wikipedia.org/wiki?curid=1171135" title="Chiemgau Arena">
Chiemgau Arena

Chiemgau Arena – kompleks skoczni narciarskich położona w niemieckim Ruhpolding, u podnóża góry Zirm. Na kompleks składają się:
Największa ze skoczni powstała w 1962, w kolejnych latach dobudowywano mniejsze obiekty. Ostatniej większej przebudowy dużego i normalnego obiektu dokonano w 1991. Rok później w Ruhpolding rozegrano zawody Pucharu Świata w skokach narciarskich, w których zwyciężył Szwajcar Stefan Zünd. Na skoczni dużej rozgrywano też konkursy Pucharu Świata w kombinacji norweskiej.

</doc>
<doc id="1171138" url="https://pl.wikipedia.org/wiki?curid=1171138" title="David Alan Harvey">
David Alan Harvey

David Alan Harvey (ur. 1944 w San Francisco) – amerykański fotograf, były członek agencji fotograficznej Magnum i wieloletni współpracownik magazynu National Geographic.
W październiku 2020 r. Członkostwo Harveya w Magnum zostało zawieszone z powodu toczącego się przeciwko niemu dochodzenia w sprawie zarzutów o molestowanie. Po drugim, prywatnym, dochodzeniu w sprawie zarzutów o przestępstwa seksualne przeciwko Harveyowi, Magnum głosowało za usunięciem go ze stanowiska. Harvey zrezygnował, zanim zarząd odbył ostateczne spotkanie w tej sprawie.
David Alan Harvey jest absolwentem (1969 rok) wydziału dziennikarstwa Uniwersytetu Missouri. Mając dwadzieścia lat dokumentował życie czarnych rodzin w Norfolk w Wirginii, czego rezultatem był album "Tell It Like" opublikowany w 1966 roku.
W 1978 roku otrzymał tytuł magazynowego fotografa roku (Magazine Photographer of the Year) od National Press Photographers Association.
Jest wieloletnim współpracownikiem i korespondentem National Geographic, dla którego stworzył dokumentacje zdjęć m.in. z upadku berlińskiego muru, pozostałości kultury Majów, z Wietnamu, zdjęcia rdzennych Amerykanów, z Meksyku i Nepalu. Jest autorem dwóch książek: "Cuba and Divided Soul" – opisującej początki migracji hiszpańskiej kultury do Ameryki oraz "Living Proof" (2007) – opisującej kulturę hip-hop.
Jego prace były wystawiane w Corcoran Gallery of Art, the Nikon Gallery, the Museum of Modern Art w Nowym Jorku i Virginia Museum of Fine Arts.

</doc>
<doc id="1171145" url="https://pl.wikipedia.org/wiki?curid=1171145" title="Meningioma">
Meningioma



</doc>
<doc id="1171146" url="https://pl.wikipedia.org/wiki?curid=1171146" title="Konflikt o Kolej Wschodniochińską">
Konflikt o Kolej Wschodniochińską

Konflikt o Kolej Wschodniochińską – przygraniczne działania wojenne w Mandżurii Północnej w 1929 roku pomiędzy Chinami i ZSRR.
Geneza.
Po zwycięstwie bolszewików w wojnie domowej w Rosji Kolej Wschodniochińska stała się obiektem sporu pomiędzy obu państwami, w którym uczestniczyło jeszcze kilka innych krajów. Na konferencji waszyngtońskiej (1921–1922) Japonia próbowała powołać międzynarodowy nadzór nad Koleją, ale ostatecznie nie udało się jej to. 31 marca 1924 roku zostały wznowione radziecko-chińskie stosunki dyplomatyczne, a następnie podpisane porozumienie o wspólnej kontroli nad Koleją Wschodniochińską. W styczniu 1929 roku obszar Mandżurii został zajęty przez wojska Rządu Narodowego Czang Kaj-szeka. Jego zwierzchność uznał wówczas rządzący wcześniej Mandżurią Zhang Xueliang. Chińczycy zamierzali przejąć Kolej Wschodniochińską, stąd zainicjowali na przygranicznym terenie starcia zbrojne z radzieckimi pogranicznikami. Jednocześnie na terytorium ZSRR zaczęły przeprawiać się w celach dywersyjnych niewielkie oddziały złożone z białych Rosjan. Ostatecznie w połowie lipca 1929 roku Chińczycy przejęli jednostronną kontrolę nad Koleją Wschodniochińską, aresztując ponad 200 radzieckich pracowników oraz zamykając i pieczętując magazyny gospodarcze należące do radzieckich organizacji. W odpowiedzi Sowieci zerwali stosunki dyplomatyczne z Chinami. Dotychczasowe starcia na granicy przerodziły się w otwarty konflikt wojenny.
Siły obu stron.
Pod dowództwem chińskim znajdowało się także ok. 70 tys. białych Rosjan, którzy byli wykorzystywani do działań dywersyjnych na terytorium ZSRR.
W składzie radzieckich wojsk znajdowało się też 9 lub 10 lekkich czołgów T-18 i kilkadziesiąt samolotów. Wyszkoleniem i wyposażeniem zdecydowanie górowały one nad Chińczykami.
Działania wojenne.
12 października rozpoczęła się operacja sungaryjska części Samodzielnej Armii Dalekowschodniej pod dowództwem I. Onufrijewa, podczas której było zaangażowanych ponad 1,1 tys. żołnierzy wyposażonych w 78 karabinów maszynowych i 21 dział. W bitwie pod Tongjiang (Lahasusu) 12–13 października amurska flotylla rzeczna dowodzona przez J.I. Ozolina zniszczyła chińską sungaryjską flotyllę rzeczną admirała Shena, zatapiając 7 z 11 łodzi i statków rzecznych. Resztki flotylli ewakuowały się do miejscowości Fujin. Natomiast radzieckie wojska lądowe przy wsparciu grupy lotniczej E. Karklina zajęły ujście rzeki Sungari, pokonując dużo liczniejszy chiński garnizon. Straty chińskie wyniosły ponad 500 żołnierzy zabitych i rannych oraz ok. 1 tys. wziętych do niewoli. Od 30 października do 3 listopada 60 km wyżej w biegu Sungari odbyła się drugi etap operacji sungaryjskiej, zwany operacją fujińską. W jej wyniku siły radzieckie w sile ponad 1 tys. żołnierzy wraz z 24 działami oraz amurską flotyllą rzeczną i grupą lotniczą (8 samolotów) zaatakowały w dół rzeki Sungari w kierunku Fujinu, zajmując miasto i zatapiając resztę statków sungaryjskiej flotylli rzecznej. Do niewoli dostało się ok. 500 żołnierzy chińskich. Następnie Sowieci powrócili na terytorium ZSRR.
Druga część Samodzielnej Armii Dalekowschodniej dowodzona przez A.J. Łapina w dniach 17–18 listopada przeprowadziła nad jeziorem Chanka operację. W jej wyniku przy wsparciu lotnictwa została zajęta miejscowość Mishan broniona przez pięć pułków chińskich. Następnie siły radzieckie odrzuciły wojska chińskie za rzekę Muling He.
Trzecia część Samodzielnej Armii Dalekowschodniej pod dowództwem komkora S.S. Wostriecowa była zaangażowana od 15 do 27 listopada w najpoważniejszą operację mandżursko-dżałajnorską w rejonie stanic Dalajnor i Mandżuria. Część sił sowieckich, sforsowawszy rzekę Argun w rejonie miejscowości Abagajtuj, obeszła pozycje chińskie i przerwała linię kolejową Mandżuria-Harbin. Inna część wojsk sowieckich zaatakowała Dalajnor. Bardzo efektywnie użyto tam czołgów T-18 wspieranych przez lotnictwo, które przerwały pozycje obronne zaskoczonych Chińczyków. Wycofujące się oddziały chińskie zostały okrążone i wzięte do niewoli. 27 listopada Sowieci zajęli jeszcze miasto Hailar. Ostatecznie Chińczycy stracili ok. 1,5 tys. zabitych, ok. 1 tys. rannych i ok. 8,3 tys. wziętych do niewoli. Wśród jeńców znalazł się chiński dowódca północno-zachodniego frontu wraz ze swoim sztabem.
Straty obu stron.
Samodzielna Armia Dalekowschodnia straciła ogółem zaledwie 281 zabitych, 729 rannych i 17 zaginionych. Straty wojsk chińskich wyniosły co najmniej 2 tys. zabitych i ponad 10 tys. rannych.
Działania dyplomatyczne.
Od początku Konfliktu o Kolej Wschodniochińską trwały też działania dyplomatyczne zmierzające do jego zakończenia. 25 lipca władze USA przesłały memorandum do Wielkiej Brytanii, Francji, Włoch, Japonii i Niemiec z propozycją powołania wspólnej komisji dla rozwiązania chińsko-sowieckiego sporu. Amerykanie proponowali jednocześnie umiędzynarodowić Kolej Wschodniochińską. Z kolei 30 lipca władze Chin zaproponowały Sowietom zwołać konferencję obu państw. 1 sierpnia Sowieci odrzucili tę propozycję, odwołując się do stanu prawnego Kolei sprzed działań wojennych. W tej sytuacji Chińczycy wysłali władzom ZSRR serię nowych propozycji. Wobec braku odpowiedzi zostało to ponowione 28 sierpnia poprzez posła niemieckiego w Moskwie. 18 września Sowieci pozytywnie zareagowali, komunikując możliwość przystąpienia do wspólnych rozmów. Dopiero 29 listopada Chińczycy przyjęli tę propozycję. Następnego dnia władze USA przesłały Chinom i ZSRR noty dotyczące zakończenia działań wojennych i rozpoczęcia obustronnych negocjacji pokojowych zgodnie z zapisami paktu Brianda-Kelloga z tego samego roku.
Zakończenie.
1 grudnia władze chińskie rozpoczęły rozmowy z Sowietami. 7 grudnia rozpoczęły zwalniać z więzień sowieckich pracowników Kolei Wschodniochińskiej. W rezultacie 22 grudnia Chiny i ZSRR podpisały w Chabarowsku tzw. protokół chabarowski, który przywracał wspólne zarządzanie Kolei Wschodniochińskiej. Jednocześnie władze Chin zobowiązały się do ukrócenia działalności w Mandżurii oddziałów dywersyjnych białych Rosjan. W dniach 23–25 grudnia ostatnie wojska sowieckie opuściły terytorium Chin.

</doc>
<doc id="1171148" url="https://pl.wikipedia.org/wiki?curid=1171148" title="Teatr im. Wojciecha Bogusławskiego w Kaliszu">
Teatr im. Wojciecha Bogusławskiego w Kaliszu

Teatr im. Wojciecha Bogusławskiego w Kaliszu (TWB) – teatr w Kaliszu, wojewódzka instytucja kultury, założony w 1801 przez Wojciecha Bogusławskiego, honorowa scena narodowa. Spośród działających do dzisiaj teatrów dramatycznych w Polsce tylko dwa są od niego starsze; od 1936 nosi imię założyciela, od 1961 organizuje Kaliskie Spotkania Teatralne; budynek teatru, wzniesiony w latach 1920–1923 według projektu Czesława Przybylskiego, został wpisany do rejestru zabytków w 1979.
W latach 2014–2017 dyrektorem teatru była Magda Grudzińska; od 1 września 2017 dyrektorem jest Bartosz Zaczykiewicz.
Historia.
Pierwszy drewniany budynek teatru wzniesiony przez Bogusławskiego w 1801 roku rozpadł się po 15 latach. W latach 30. XIX wieku teatr odbudowano w jego współczesnym miejscu, jednak spłonął on w pożarze miasta w kwietniu 1858 roku. Ponad 40 lat przedstawienia odbywały się w zaadaptowanej do tego celu ujeżdżalni, a później w prowizorycznym, drewnianym teatrze zimowym. W latach 1896–1900 wzniesiono neorenesansowy gmach teatru według projektu Józefa Chrzanowskiego. Budynek został spalony przez Niemców w czasie burzenia Kalisza w 1914. W 1920 rozpoczęto trwającą 16 lat budowę obecnego budynku według projektu Czesława Przybylskiego.
W 1937 w TWB odbyła się prapremiera komedii politycznej "Von Schwindel w polskim dworze" Janusza Teodora Dybowskiego. Tadeusz Słobodzianek debiutował w TWB jako dramaturg w 1981 sztuką dla dzieci "Baśń jesienna", zaś w 1982 jako reżyser inscenizacją dramatu "Osmędeusze" (1971) Mirona Białoszewskiego.
Zespół.
Obecni aktorzy.
"Stan na 13 listopada 2017".
Dawni aktorzy.
i inni

</doc>
<doc id="1171149" url="https://pl.wikipedia.org/wiki?curid=1171149" title="Adam Łukaszewicz">
Adam Łukaszewicz

Adam Tadeusz Łukaszewicz (ur. 1950) – polski papirolog i archeolog śródziemnomorski, profesor Uniwersytetu Warszawskiego, pracownik Zakładu Papirologii w Instytucie Archeologii UW.
Życiorys.
Odbył studia na Uniwersytecie Warszawskim w zakresie archeologii śródziemnomorskej (praca magisterska "Ikonografia anachorety Aarona na podstawie malowidła ściennego z katedry Faras", 1974). Od 1974 pracownik UW. Doktorat nauk humanistycznych uzyskał w 1978, broniąc rozprawy "Budowle publiczne w miastach Egiptu rzymskiego na podstawie źródeł papirusowych"), habilitację w 1992 (na podstawie rozprawy "Aegyptiaca Antoniniana. Działalność Karakalli w Egipcie 215–216"); od 1995 na stanowisku wyższego wykładowcy (profesora) uniwersyteckiego w Zakładzie Papirologii. 5 marca 2004 prezydent nadał mu naukowy tytuł profesora.
Jest stałym współpracownikiem Centrum Archeologii Śródziemnomorskiej UW w Kairze, członkiem Rady Naukowej Centrum, pracował w Aleksandrii i w innych polskich misjach wykopaliskowych. Prowadzi badania epigraficzne w Dolinie Królów, kierował misją wykopaliskową w Denderze w Górnym Egipcie. W 1991 został członkiem Institute for Advanced Study w Princeton. Autor książek i licznych artykułów naukowych, a także przekładów literatury naukowej. Popularyzator wiedzy o starożytności.

</doc>
<doc id="1171154" url="https://pl.wikipedia.org/wiki?curid=1171154" title="Parada (wydarzenie)">
Parada (wydarzenie)

Parada – uroczysta, widowiskowa ceremonia, przemarsz. W kontekście wojskowym znana jako defilada. Niekiedy połączona z festiwalem.

</doc>
<doc id="1171163" url="https://pl.wikipedia.org/wiki?curid=1171163" title="Nerw przedsionkowy">
Nerw przedsionkowy



</doc>
<doc id="1171165" url="https://pl.wikipedia.org/wiki?curid=1171165" title="Anne Bonny">
Anne Bonny

Anne Bonny (ur. ok. 1698–1700 w Irlandii, zm. 25 kwietnia 1782) – irlandzka piratka.
O jej życiu wiadomo niewiele, a skąpych informacji dostarczają głównie źródła mające charakter legend. Sprzeczne są choćby wiadomości dotyczące daty jej narodzin. Była nieślubnym dzieckiem prawnika Williama Cormaca i jego pokojówki Peg Bennan. Ojciec nie zostawił jej jednak bez środków do życia. Mając zaledwie 19 lat, uciekła do New Providence do portu Nassau. Zyskała tam szacunek wśród piratów. Poznała tam Jacka Rackhama. W 1719 roku wyruszyli razem w morze, kradnąc statek William. Na statku była też inna kobieta – Mary Read, przebrana za angielskiego marynarza, pojmana przez ludzi Rackhama, postanowiła dołączyć do piratów. 
Pewnego dnia piracki statek został zaatakowany przez angielski okręt. Mężczyźni wcześniej upili się rumem, tylko kobiety zostały trzeźwe. Broniły się tylko Anne i Mary oraz jeden pirat, zaś reszta załogi schowała się pod pokładem. Piratów pojmano i przetransportowano na Jamajkę. W 1720 roku odbył się proces Anne Bonny, podczas którego groziła jej kara śmierci, zamieniona na więzienie. Uratował ją fakt, że była w ciąży. Została ułaskawiona (prawdopodobnie ojciec wpłacił zadośćuczynienie), a jej dalsze losy są nieznane i pozostają jedynie hipotezami. Poślubiła Josepha Burleigha, któremu urodziła ośmioro dzieci.
Kultura.
Jej postać pojawia się w wydanej w 2013 roku grze komputerowej oraz w serialu "Piraci". 

</doc>
<doc id="1171167" url="https://pl.wikipedia.org/wiki?curid=1171167" title="Arctonyx">
Arctonyx



</doc>
<doc id="1171170" url="https://pl.wikipedia.org/wiki?curid=1171170" title="Walter Blume">
Walter Blume

Walter Blume (ur. 23 lipca 1906 w Dortmundzie, zm. 13 listopada 1974 tamże) – niemiecki zbrodniarz wojenny, dowódca Einsatzkommando 7a oraz SS-Standartenführer.
Studiował prawo w Bonn, Jena i Münster i zdał maturę. W kwietniu 1933 został doktorem prawa. 1 maja 1933
wstąpił do NSDAP, a następnie do SD. W czasie II wojny światowej stał na czele Einsatzkommando 7a, które było częścią Einsatzgruppe B. Jego oddział działał w rejonie Białorusi, oraz Rosji. Dopuścił się licznych zbrodni na ludności tych państw. Został szefem Sipo w Düsseldorfie w sierpniu 1943, a następnie dowódcą Sipo i SD w Atenach. Był również organizatorem deportacji greckich Żydów do Auschwitz.
Po wojnie zasiadł na ławie oskarżonych w Procesie Einsatzgruppen. Wskutek przeprowadzonego przewodu sądowego skazany został na karę śmierci przez powieszenie. Kara ta została mu zamieniona na 25 lat więzienia. Został zwolniony z więzienia w 1955 roku.

</doc>
<doc id="1171175" url="https://pl.wikipedia.org/wiki?curid=1171175" title="Dogz">
Dogz

Dogz – polski zespół heavymetalowy, działający w latach 1994-1996.
Grupa utworzona przez Leszka Dziarka była bezpośrednią kontynuacją jego wcześniejszego projektu Holy Dogs. Uwieńczeniem kilkuletniej pracy zespołu było wydanie w marcu 1996 roku albumu "Dogz", zawierającego zarówno zupełnie nowe kompozycje, jak i starsze, z czasów Holy Dogs nagrane w nowych aranżacjach.

</doc>
<doc id="1171183" url="https://pl.wikipedia.org/wiki?curid=1171183" title="Grzymisława (zm. 1258)">
Grzymisława (zm. 1258)

Grzymisława (ur. 1185-1195 lub 8 września 1189, zm. zap. 8 listopada 1258) – księżniczka ruska, księżna krakowska, małżonka księcia Leszka Białego.
Córka księcia łuckiego Ingwara Jarosławowicza, względnie, córka Jarosława Włodzimierzowicza i jego nieznanej z imienia żony, która była siostrą pierwszej żony Wsiewołoda Wielkie Gniazdo. Zarówno Ingwar Jarosławowicz, jak i Jarosław Włodzimierzowicz, pochodzili z ruskiej dynastii Rurykowiczów, obaj byli potomkami Mścisława Haralda, wielkiego księcia kijowskiego – Ingwar był jego prawnukiem, a Jarosław wnukiem. 
Życiorys.
Rządy regencyjne.
Po tragicznej śmierci męża podczas zjazdu w Gąsawie 24 listopada 1227 Grzymisława objęła w imieniu swego syna Bolesława Wstydliwego rządy regencyjne w Krakowie. Opiekę nad synem Grzymisławy usiłował przejąć brat Leszka, pretendent do tronu krakowskiego, Konrad I mazowiecki. W marcu 1228 zaprosił on księżną na zjazd do Skaryszewa, na którym próbował przejąć władzę w księstwie. Grzymisława nie zgodziła się na przekazanie władzy szwagrowi, oddając tron krakowski i opiekę nad synem Władysławowi Laskonogiemu. Wkrótce wraz z Bolesławem opuściła Kraków, obejmując rządy w księstwie sandomierskim. Po wybuchu wojny domowej w Wielkopolsce i pozbawieniu Laskonogiego władzy przez Władysława Odonica księstwo krakowskie przypadło Henrykowi Brodatemu.
W niewoli u księcia Konrada.
W 1229 Konrad pojmał Henryka Brodatego i wymusił na Grzymisławie przekazanie mu ziemi sandomierskiej. Jesienią 1232 Henryk został uwolniony i wyparł Konrada z Małopolski, zmuszając go do oddania bratowej władzy w Sandomierzu. Na początku 1233 Konrad uwięził Grzymisławę wraz z synem i umieścił w Czersku, a następnie w klasztorze benedyktyńskim w Sieciechowie. Księżną uwolnił wysłany przez Brodatego Klemens z Ruszczy. Po uwolnieniu Grzymisława zrzekła się na rzecz Henryka praw do Krakowa, w zamian uzyskując ziemię sandomierską. Z inicjatywy księcia księżna zwróciła się z prośbą o opiekę do papieża Grzegorza IX, który w 1233 wydał bullę, w której wziął Grzymisławę i jej syna pod opiekę.
Dalsze losy.
W latach 1235–1239 księżna przebywała w Skale, gdzie udała się zgodnie z prośbą Henryka Brodatego. W 1241 podczas najazdu Tatarów na Polskę, Grzymisława udała się wraz z synem do Węgier, a stamtąd do zamku Welehrad na Morawach. Jeszcze w tym samym roku wróciła do Polski, przywożąc ze sobą córkę Salomeę, której mąż Koloman zmarł po bitwie z Mongołami nad rzeką Sajó. W 1243 syn księżnej Bolesław objął władzę na tronie krakowskim. Grzymisława aktywnie wspierała syna w działaniach politycznych. Była również hojną dobrodziejką licznych kościołów i klasztorów. Czyniła nadania dla cystersów w Jędrzejowie i Sulejowie oraz benedyktynów tynieckich. W 1245 księżna wsparła materialnie wyprawę franciszkanina Jana di Piano Carpini do chana mongolskiego, obdarowując go cennymi futrami. Została pochowana w klasztorze klarysek w Zawichoście. W późnych polskich źródłach Grzymisława należała do grona „świętych, błogosławionych i pobożnych”, a wspominano ją 8 lub 9 listopada.
Rodzina.
Małżeństwo z Leszkiem Białym.
Większość historyków uznaje, że Grzymisława była jedyną żoną Leszka, poślubioną przez niego w 1207. Współczesny historyk Dariusz Dąbrowski uważa z kolei, że najprawdopodobniej pod koniec 1210 lub w 1211 Grzymisława została drugą żoną księcia krakowskiego Leszka Białego. Pierwszą żoną lub narzeczoną księcia była, według D. Dąbrowskiego, poślubiona przez niego (bądź zaręczona z nim) pod koniec 1207 lub na początku 1208 nieznana z imienia córka Ingwara Jarosławicza, księcia łuckiego z dynastii Rurykowiczów, którą Leszek oddalił między 1208 a jesienią 1209. Małżeństwo to miało być bezpotomne.
Z małżeństwa Grzymisławy i Leszka Białego pochodziło dwoje dzieci:

</doc>
<doc id="1171184" url="https://pl.wikipedia.org/wiki?curid=1171184" title="Prowincja Massachusetts Bay">
Prowincja Massachusetts Bay

Prowincja Massachusetts Bay () – prowincja brytyjska w Ameryce Północnej utworzona 7 października 1691 r. przez króla Wilhelma III i królową Marię II Stuart. Statut nabrał mocy prawnej 14 maja 1692. W skład prowincji weszły: kolonia Massachusetts Bay, kolonia Plymouth, wyspy Martha's Vineyard i Nantucket, terytorium dzisiejszej Nowej Szkocji, dzisiejszego stanu Maine. Jednocześnie statut uniezależniał od prowincji Massachusetts Bay prowincję New Hampshire.
Początki osadnictwa.
Kompania Zatoki Massachusetts.
Początki Massachusetts wiążą się z przyznaniem terenów w okolicach dzisiejszego Gloucester Kompanii z Dorchester - 119 purytańskim kupcom, ziemianom i klerykom z zachodnich hrabstw Anglii. Planowali oni założenie osady rybackiej oraz pracę misyjną z Indianami. Efektem ich starań było założenie osady w miejscu, w którym dziś mieści się miasto Salem.
Kompania z Dorchester w 1628 została zastąpiona przez Kompanię Zatoki Massachusetts, która działała zgodnie z przywilejami nadanymi przez Koronę Brytyjską, a nie przez Radę Nowej Anglii. W tym czasie w Wielkiej Brytanii środowiska purytanów spotykały się z represjami ze strony kościoła anglikańskiego pod przywództwem biskupa Lauda. Koncepcja utworzenia zamorskich wspólnot purytańskich stawała się coraz bardziej powszechna. W Ameryce widziano nadzieję na swobodę funkcjonowania i pełną niezależność od kościoła anglikańskiego i sądów kościelnych.
W 1629 wokół gubernatora Kompanii Zatoki Massachusetts, Johna Winthropa purytanina z hrabstwa Suffolk, zorganizowała się grupa gotowych do podróży kolonistów. Było ich około 1000 i wyruszyli oni do Ameryki w 1630 r. Emigracja wspólnot purytańskich trwała przez kolejne 12 lat. W kolonii osiedliło się w tym czasie ponad 10 tys. Brytyjczyków. Osiedlali się głównie wokół Bostonu, miasta, które powstało w miejscu indiańskiej wioski Shawmut. Emigrowały całe rodziny, a nierzadko duże grupy z tych samych osad i parafii. Było wśród nich wielu duchownych purytańskich. W większości nowo przybyli byli niezależni finansowo i sami płacili za swoją podróż.
Kolonia.
Siedziba Kompanii mieściła się w Bostonie, co pozwoliło na jednolite zarządzanie kolonią i kompanią. Wszystkie te cechy dość szybko ukształtowały w miarę homogeniczną, jednolitą społeczność, w której kwitły purytańskie zasady życia. Umieszczenie siedziby Kompanii w Bostonie miało również wpływ na większą samodzielność kolonii.
Purytanie zorganizowali się w licznych wioskach w Massachusetts, budowali domy położone blisko siebie i stanowili korporacyjne społeczeństwo rolnicze, w którym otrzymanie przydziału ziemi było uzależnione od członkostwa w nim. Jednocześnie, społeczności te posiadały ziemie, tzw. "commons", które służyły całej osadzie, głównie jako pastwiska. W początkowym okresie osady purytańskie były dość hermetyczne i niechętnie przyjmowały nowych członków.
Społeczność purytańska ustanowiła zgromadzenie ustawodawcze, w którym gubernator i 18 asystentów pełniło funkcję izby wyższej. Prawo wyborcze dane było jedynie mężczyznom, członkom Kościoła. Powodowało to dość szybkie ukształtowanie się elit politycznych. Poszczególne miasta, wioski i osady Massachusetts posiadały organa władzy lokalnej, jakim były zgromadzenia, które jako władzę wykonawczą wybierały tzw. "selectmen". Wkrótce selectmani zaczęli odgrywać większą rolę niż zgromadzenia, które zwoływano coraz rzadziej. Z grupy selectmanów wywodzili się także delegaci do zgromadzenia kolonialnego.
W 1630 r. Rada Kompanii dopuściła do wyborów władz oraz przedstawicieli wszystkich wolnych kolonistów. Jednak już rok później ograniczono prawo wyborcze tylko do członków Kościoła.
Już w 1636 r. założono pierwszy uniwersytet w koloniach brytyjskich w Ameryce, nazwany na cześć pastora Johna Harvarda, który zapisał uczelni swoją bibliotekę.
W 1641 r. delegaci wymogli na zgromadzeniu ustawodawczym (mimo niechęci gubernatora) przyjęcie kodeksu swobód opracowanego przez Nathaniela Warda. Znalazły się w niej między innymi takie zasady, jak: zakaz tworzenia monopoli, prawo do procesu sądowego, prawo do ławy przysięgłych, zakaz praktyk i regulacji prawnych sprzecznych z Biblią.
W drugiej połowie XVII wieku, po restauracji monarchii Stuartów w Wielkiej Brytanii, konflikt z metropolią stał się faktem. Domagano się od kolonistów równego prawa wyborczego dla wszystkich i nieograniczania go tylko do członków Kościoła kongregacjonistów. Król chciał także, aby przestrzegano rozszerzonych Aktów Nawigacyjnych (uchwalone jeszcze przez republikański Parlament), równego traktowania anglikanów i kwakrów. W 1684 r. król Karol II anulował przywilej Massachusetts, a jego następca, katolik Jakub II Stuart, który objął tron w 1685, deklarował wolność wyznania dla wszystkich swoich poddanych, co było odczytywane jako uprzywilejowanie katolików zwanych papistami. Król rościł sobie także prawo do mianowania gubernatora i mianował na to stanowisko Edmunda Androsa. Został on gubernatorem Dominium Nowej Anglii (w skład tego terytorium wchodziły kolonie: Massachusetts i Plymouth, Connecticut, New Hampshire, Rhode Island, New Jersey, Maine i New York). Działające od 1630 r. zgromadzenie przedstawicielskie w Bostonie zostało zniesione, zakazano także zgromadzeń miejskich. Purytańska społeczność była oburzona na działalność Androsa, zwłaszcza za zamianę jednego z budynków kościoła purytańskiego na anglikański.
Prowincja.
Statut prowincji.
Gdy w 1689 r. król Jakub abdykował i tron objął Wilhelm Orański, w Bostonie wybuchło powstanie zbrojne. Uwięziono gubernatora Androsa i jego urzędników, a od metropolii zażądano przywrócenia przywileju z 1629 r. Dwa lata później, 7 października 1691 r., wraz ze statutem powołującym do życia prowincję Massachusetts Bay, przywrócono zgromadzenie i wybory przedstawicieli, gubernator pozostał jednak funkcją mianowaną przez Koronę Brytyjską. Jednocześnie zniesiono kryterium kościelne w prawie wyborczym, zastępując je majątkowym. Było to punktem zwrotnym w rozwoju społeczności kolonistów, gdyż całkowicie znosiło uprzywilejowanie purytanów.
Amerykańska rewolucja.
7 października 1774, Sąd Generalny Massachusetts zwołał kongres prowincji w odpowiedzi na decyzje Korony Brytyjskiej o zaostrzeniu kontroli nad kolonią. Było to jednym z głównych wydarzeń poprzedzających wybuch amerykańskiej wojny o niepodległość.
W październiku 1779 w Cambridge spisano Konstytucję dla Wspólnoty Massachusetts (ang. "Commonwealth of Massachusetts"). W czerwcu 1780 delegaci na kongres prowincji przegłosowali także, że Konstytucja wejdzie w życie "w ostatnią środę października".

</doc>
<doc id="1171186" url="https://pl.wikipedia.org/wiki?curid=1171186" title="Eira">
Eira



</doc>
<doc id="1171187" url="https://pl.wikipedia.org/wiki?curid=1171187" title="Zidanta I">
Zidanta I

Zidanta I, Zidantas I – król hetycki z czasów istnienia królestwa starohetyckiego, panujący w latach ok. 1560-1550 p.n.e., następca Hantili I. Jedyne co o nim wiadomo, to że kazał zamordować Piseni, syna Hantili I, wyznaczonego na następcę tronu, oraz że sam zamordowany został przez Ammunę, swego syna.

</doc>
<doc id="1171189" url="https://pl.wikipedia.org/wiki?curid=1171189" title="Gulo">
Gulo



</doc>
<doc id="1171192" url="https://pl.wikipedia.org/wiki?curid=1171192" title="Antarktozaury">
Antarktozaury

Antarktozaury – grupa dinozaurów roślinożernych (zauropodów).

</doc>
<doc id="1171196" url="https://pl.wikipedia.org/wiki?curid=1171196" title="Kokcza">
Kokcza

Kokcza – rzeka w północno-wschodnim Afganistanie, lewy dopływ Pandżu. Jej długość wynosi ok. 360 km.
Bierze swój początek w Hindukuszu. Płynie doliną o tej samej nazwie. Kokcza jest wykorzystywana do nawadniania oraz eksploatacji złóż lazurytu od 6300 lat.
Nad rzeką leży miasto Fajzabad.

</doc>
<doc id="1171198" url="https://pl.wikipedia.org/wiki?curid=1171198" title="Dallas (Pensylwania)">
Dallas (Pensylwania)

Dallas – miasto w stanie Pensylwania w hrabstwie Luzerne w Stanach Zjednoczonych.

</doc>
<doc id="1171199" url="https://pl.wikipedia.org/wiki?curid=1171199" title="Stolce smoliste">
Stolce smoliste



</doc>
<doc id="1171204" url="https://pl.wikipedia.org/wiki?curid=1171204" title="Renegades of Funk">
Renegades of Funk

Renegades of Funk – drugi singel amerykańskiej grupy Rage Against the Machine z albumu 
"Renegades" wydany w 2002. Piosenka jest coverem duetu Afrika Bambaataa i Soulsonic Force.

</doc>
<doc id="1171205" url="https://pl.wikipedia.org/wiki?curid=1171205" title="Dallas (Dakota Południowa)">
Dallas (Dakota Południowa)

Dallas – miasto w stanie Dakota Południowa w hrabstwie Gregory w Stanach Zjednoczonych.

</doc>
<doc id="1171206" url="https://pl.wikipedia.org/wiki?curid=1171206" title="Vernon Forrest">
Vernon Forrest

Vernon Forrest (ur. 12 stycznia 1971 w Auguście, zm. 25 lipca 2009 w Atlancie) – amerykański bokser, były zawodowy mistrz świata organizacji WBC oraz IBF w kategorii półśredniej (do 147 funtów) oraz WBC (dwukrotnie) w kategorii lekkośredniej (do 154 funtów).
Kariera amatorska.
Jego bilans walk amatorskich to 225 zwycięstw i 16 porażek. W 1991 roku został amatorskim mistrzem Stanów Zjednoczonych w kategorii lekkopółśredniej. W tym samym roku zdobył srebrny medal na Mistrzostwach Świata w Sydney. Po drodze do finału pokonał kolejno Michele Piccirillo (33:15), Narę Ciantrapona (22:6), Petera Richardsona (33:18) i Candelario Duvergela (dyskwalifikacja w pierwszej rundzie). W walce finałowej przegrał z Kostią Cziu (32:9).
W 1992 roku wystąpił na Igrzyskach Olimpijskich w Barcelonie, przegrał jednak już w swojej pierwszej walce w tym turnieju z Peterem Richardsonem.
Kariera zawodowa.
Pierwszą zawodową walkę stoczył w listopadzie 1992 roku. 28 sierpnia 1999 roku, w swojej trzydziestej walce, pokonał przez techniczny nokaut w siódmej rundzie byłego mistrza świata WBA w kategorii lekkośredniej, Santiago Samaniego, a pięć miesięcy później byłego mistrza IBF w tej samej kategorii wagowej, Vince’a Phillipsa.
Mistrzostwo świata IBF w kategorii półśredniej.
Po tym jak Félix Trinidad zrzekł się tytułu mistrza świata IBF w kategorii półśredniej z powodu zmiany kategorii wagowej na wyższą, Forrest dostał szansę walki o wakujący tytuł. 26 sierpnia 2000 roku zmierzył się z bokserem z Gujany, Raulem Frankiem. Walka została uznana za nieodbytą po tym, jak w trzeciej rundzie sędzia przerwał pojedynek ze względu na duże rozcięcie skóry Franka po niezamierzonym uderzeniu głową. Do walki rewanżowej między tymi pięściarzami doszło 12 maja 2001. Forrest wygrał na punkty i zdobył pas mistrzowski.
W sierpniu 2001 roku w nietytułowej walce znokautował w czwartej rundzie Edgara Ruiza, a następnie zrzekł się tytułu.
Mistrzostwo świata WBC w kategorii półśredniej.
26 stycznia 2002 roku odebrał Shane Mosleyowi tytuł mistrza świata WBC w kategorii półśredniej, pokonując go na punkty jednogłośną decyzją sędziów (Mosley w drugiej rundzie dwukrotnie leżał na deskach). Bokserzy spotkali się ponownie sześć miesięcy później – Forrest ponownie wygrał na punkty.
25 stycznia 2003 roku, w swojej drugiej obronie mistrzowskiego pasa, przegrał przez techniczny nokaut w trzeciej rundzie z mistrzem WBA, Ricardo Mayorgą. Forrest był liczony już w pierwszej rundzie, a w rundzie trzeciej po tym, jak kolejny raz leżał na deskach, sędzia przerwał walkę. Pojedynek rewanżowy, który odbył się 12 lipca 2003 roku, zakończył się kontrowersyjnym rezultatem – zwycięstwem Mayorgi decyzją większości na punkty.
Kłopoty ze zdrowiem.
Forrest z powodu kontuzji przez następne dwa lata nie stoczył ani jednego pojedynku. W 2005 roku stoczył dwie zwycięskie walki, pokonując przez techniczny nokaut Sergio Riosa (w drugiej rundzie) i Elco Garcię (w rundzie dziesiątej). W następnym roku walczył tylko raz – po kontrowersyjnej decyzji sędziów pokonał byłego mistrza świata WBA w kategorii półśredniej, Ike’a Quarteya.
Mistrzostwo świata WBC w kategorii junior średniej.
Po tym jak Floyd Mayweather Jr. zrzekł się tytułu mistrza świata WBC w kategorii lekkośredniej, Forrest zmierzył się z Carlosem Manuelem Baldomirem w walce o wakujący tytuł. Forrest pokonał Argentyńczyka na punkty i zdobył pas mistrzowski. 1 grudnia 2007 roku, w swojej pierwszej obronie, pokonał przez techniczny nokaut w jedenastej rundzie Włocha Michele Piccirillo. Tytuł stracił 7 czerwca 2008 roku, przegrywając na punkty decyzją większości z rodakiem Sergio Morą. Jednak już trzy miesiące później, w walce rewanżowej, zdecydowanie pokonał Morę na punkty i odzyskał tytuł (Mora w siódmej rundzie leżał na deskach). 21 maja 2009 roku federacja WBC odebrała mu jednak pas mistrzowski; powodem była przewlekła kontuzja, przez którą nie mógł zmierzyć się z tymczasowym mistrzem WBC w tej kategorii, Sergio Gabrielem Martínezem.
Śmierć.
25 lipca 2009 roku około godziny 23:00 Forrest został zastrzelony podczas próby kradzieży na stacji benzynowej w Atlancie. Forrest podróżował z jedenastoletnim synem swojej przyjaciółki. Podczas gdy chłopak poszedł do sklepu, bokser został zaatakowany przez dwóch mężczyzn. Jeden ze złodziei okradł go mierząc do niego z pistoletu, a następnie zaczął uciekać. Forrest, który również posiadał broń, zaczął go gonić. Podczas pogoni doszło do wymiany ognia. Kiedy bokser zrezygnował z pościgu i zawrócił w stronę samochodu, zobaczył drugiego z napastników. Podszedł do niego i chwilę rozmawiał, a następnie odwrócił się i zaczął odchodzić. W tym momencie został przez swojego rozmówcę siedem razy śmiertelnie postrzelony w plecy.

</doc>
<doc id="1171207" url="https://pl.wikipedia.org/wiki?curid=1171207" title="Adenowirus">
Adenowirus



</doc>
<doc id="1171213" url="https://pl.wikipedia.org/wiki?curid=1171213" title="LCROSS">
LCROSS

LCROSS (ang. "Lunar CRater Observation and Sensing Satellite") – amerykańska sonda kosmiczna, której zadanie polegało na uderzeniu, w celach badawczych, w powierzchnię Księżyca w okolicach jego południowego bieguna. W celu obserwacji i badania skutków uderzenia, element uderzający został rozdzielony na dwie części, z których pierwsza uderzyła w powierzchnię Księżyca wzniecając tumany pyłu, druga zaś analizowała ich skład i przekazywała wyniki na Ziemię, po czym również (po czterech minutach od uderzenia pierwszej części) uległa rozbiciu o powierzchnię Księżyca.
Konstrukcja sondy.
Sonda LCROSS składała się z dwóch elementów: członu EDUS i sondy S-S/C.
Instrumenty naukowe.
Zestaw 9 instrumentów na pokładzie S-S/C służył do obserwacji przebiegu uderzenia członu EDUS w powierzchnię Księżyca oraz do analizy wyrzuconej materii i określenia zawartości w niej wody, węglowodorów i minerałów uwodnionych. W jego skład wchodziły:
Instrumenty sondy były w stanie wykryć obecność wody o koncentracji 0,1% - 0,5% w podpowierzchniowym regolicie.
Przebieg misji.
Wprowadzenie sondy na orbitę kolizyjną z Księżycem.
Pierwszym etapem misji było wyniesienie sondy LCROSS na właściwą orbitę, tak, by dalszy ruch po niej doprowadził do uderzenia w Księżyc z możliwie dużą energią i w konsekwencji powstania odpowiednio dużej chmury pyłu przeznaczonego do analizy.
Sonda LCROSS została wyniesiona 18 czerwca 2009 r. jako ładunek dodatkowy rakiety nośnej Atlas V 401 wynoszącej również sondę Lunar Reconnaissance Orbiter (LRO). Po 44 min 43 s od startu sonda LRO została odłączona od reszty ładunku, natomiast sonda LCROSS (element S-S/C połączony z górnym stopniem rakiety nośnej) znalazła się na orbicie o parametrach 133 km x 348 640 km i nachyleniu 28,0°.
23 czerwca o godz. 10:30 UTC sonda minęła Księżyc w odległości 3270 km i wykorzystując jego asystę grawitacyjną przeszła z orbity transferowej na inną eliptyczną orbitę wokółziemską, nazwaną LGALRO ("Lunar Gravity Assist Lunar Return Orbit"), o perygeum 357 000 km, apogeum 582 000 km, nachyleniu 45° i okresie około 37 dni. Przed finalizującym misję uderzeniem o powierzchnię Księżyca, sonda LCROSS przeszła trzykrotnie przez apogeum tej orbity w dniach 10 lipca, 16 sierpnia i 22 września 2009 r.
22 sierpnia doszło do usterki systemu kontroli orientacji IRU ("Internal Reference Unit"). Sonda przełączyła się na system kontroli orientacji oparty na szukaczu gwiazd, którego działanie spowodowało jednak zużycie ok. 140 kg paliwa przez silniki korekcyjne, co stanowiło większość jego zapasu. Kontrolerzy lotu powstrzymali nadmierne zużycie paliwa i ponownie uruchomili system IRU.
11 września NASA ogłosiła, że za cel uderzenia sondy został wybrany krater Cabeus A.
28 września poinformowano o zmianie celu uderzenia sondy na krater Cabeus o współrzędnych 84,9° S, 35,5° W.
Właściwa część misji.
9 października 2009 r. około 01:50 UTC, w odległości 87 000 km od Księżyca, sonda LCROSS została rozdzielona na dwa osobne elementy, z których pierwszy (EDUS) miał uderzyć w wybrane miejsce we wnętrzu stale zacienionego krateru Cabeus, drugi zaś (S-S/C) miał posłużyć do sterowania pierwszym członem, przeprowadzić badania chmury pyłu powstałej w wyniku uderzenia, dokonać transmisji tych danych na Ziemię, po czym również uderzyć w Księżyc. Powodzenie misji zależało w dużym stopniu od zapewnienia odpowiedniej odległości obu elementów w chwili, gdy pierwszy z nich uderzy w powierzchnię Księżyca. Zbyt duża odległość uniemożliwiłaby przeprowadzenie pomiarów przez S-S/C, zbyt mała natomiast groziła uszkodzeniem aparatury pomiarowej przez opuszczające miejsce uderzenia odłamki. Należało ponadto zapewnić odpowiednio długi czas pomiędzy rozbiciem się obu elementów, tak aby człon S-S/C zdążył przeprowadzić pomiary i wysłać ich wstępne wyniki na Ziemię. Jako kompromis pomiędzy tymi wymaganiami przyjęto, że czas między uderzeniami obu członów wyniesie ok. 4 minuty a ich wzajemna odległość w chwili uderzenia pierwszego członu wyniesie ok. 600 km .
W wyniku rozłączenia członów, zaczęły one oddalać się od siebie z prędkością 2,5 km/h , przy czym EDUS zbliżał się do Księżyca szybciej. Różnica prędkości członów była jednak zbyt mała, by zapewnić ich odpowiednią odległość w chwili rozbicia pierwszego. Aby zwiększyć ten dystans, o 02:30 UTC moduł S-S/C wykonał trwający 4 minuty manewr hamujący, zwiększając prędkość oddalania się od EDUSa o dodatkowe 32,4 km/h . Dzięki temu, w chwili uderzenia EDUSa człon S-S/C znajdował się około 600 km dalej i miał przed sobą jeszcze cztery minuty lotu.
EDUS uderzył w powierzchnię Księżyca z prędkością około 2,5 km/s, tworząc krater o szacunkowych wymiarach 27 m średnicy i 5 m głębokości oraz wyrzucając około 350 ton materii. Instrumenty na pokładzie S-S/C obserwowały przebieg uderzenia, analizowały skład wyrzuconej materii i przekazywały na żywo zebrane informacje na Ziemię. Sonda przeleciała przez obłok wyrzutu i około 4 minuty po uderzeniu przez EDUS zderzyła się z powierzchnią Księżyca. Powstały przy uderzeniu S-S/C krater miał około 18 m średnicy i 3 m głębokości. Wyrzuconych przy tym miało zostać około 150 ton materii.
Uderzenie członu EDUS nastąpiło o 11:31:20 UTC w miejscu o współrzędnych 84,674° S, 311,302° E.
Uderzenie sondy S-S/C nastąpiło o 11:35:36 UTC w miejscu o współrzędnych 84,731° S, 310,522° E.
Projekt LCROSS kierowany był przez ośrodek NASA Ames Research Center. Sonda została skonstruowana w zakładach koncernu Northrop Grumman. Całkowity koszt misji, bez kosztu startu, był planowany na 79 milionów USD.
Obserwacje i analizy zderzenia.
Instrumenty na pokładzie S-S/C zaobserwowały błysk uderzenia członu EDUS i powstały przy tym krater oraz uwidoczniły obłok wyrzuconej materii. Fotografie wskazują, że średnica krateru uderzeniowego wynosi około 28 m. Przebieg uderzeń był obserwowany także przez sondę Lunar Reconnaissance Orbiter (LRO), teleskopy naziemne i obserwatoria satelitarne. Spektrometr ultrafioletu na pokładzie LRO potwierdził obecność obłoku wyrzutu, natomiast radiometr sondy zaobserwował powstały krater uderzeniowy.
13 listopada 2009 r. NASA ogłosiła, że wstępna analiza zebranych danych wskazuje na odkrycie obecności wody.
Uderzenie członu EDUS w powierzchnię Księżyca wytworzyło składający się z dwóch części obłok wyrzutu. Pierwsza część składała się z wyrzuconego pod dużym kątem obłoku pary i drobnego pyłu. Cięższy materiał utworzył wyrzuconą pod małym kątem kurtynę. Dane ze spektrometrów bliskiej podczerwieni sondy wskazują na obecność wody w obydwu fragmentach wyrzutu. Spektrometr światła widzialnego i ultrafioletu zaobserwował obecność grup hydroksylowych.
Zobacz też.
Lunar Reconnaissance Orbiter

</doc>
<doc id="1171215" url="https://pl.wikipedia.org/wiki?curid=1171215" title="Wounded Knee (miejscowość)">
Wounded Knee (miejscowość)



</doc>
<doc id="1171217" url="https://pl.wikipedia.org/wiki?curid=1171217" title="Dallas (Wisconsin)">
Dallas (Wisconsin)

Dallas – wieś w stanie Wisconsin w hrabstwie Barron w Stanach Zjednoczonych.

</doc>
<doc id="1171220" url="https://pl.wikipedia.org/wiki?curid=1171220" title="Bitwa pod Zaryszowem">
Bitwa pod Zaryszowem

Bitwa pod Zaryszowem – bitwa stoczona pomiędzy siłami Konrada I Mazowieckiego, a siłami Bolesława V Wstydliwego w 1246 roku, w trakcie rozbicia dzielnicowego.
Po sromotnej klęsce pod Suchodołem i utracie całej Małopolski, Konrad I mazowiecki nie rezygnował z walki o tron krakowski. Najważniejszą i najbardziej obiecującą próbą odzyskania Małopolski była kampania w 1246. Konrad mazowiecki wraz z synem Kazimierzem, wspomagany przez księcia opolsko-raciborskiego Mieszka II Otyłego oraz przez oddziały litewskie najechał ziemię krakowską. Zagrożony Bolesław V Wstydliwy na czele rycerstwa krakowskiego i sandomierskiego zastąpił najeźdźcom drogę pod Zaryszowem. 
Bitwę wygrał Konrad mazowiecki a Bolesław Wstydliwy z ocalałą resztką wojsk wycofał się z pola bitwy, unikając klęski ostatecznej, jaką niewątpliwie byłaby śmierć na placu boju lub niewola u księcia mazowieckiego. Konrad zbliżył się do Krakowa i w celu umocnienia się w Małopolsce rozpoczął budowę nowych grodów obronnych w Lelowie, Tyńcu i u ujścia Rudawy do Wisły. Jednakże książę mazowiecki nie był popularny na ziemi krakowskiej i gdy tylko oddalił się na Mazowsze, Bolesław Wstydliwy bez większych problemów przejął nowo budowane warownie i umocnił swoją władzę w Krakowie.

</doc>
<doc id="1171224" url="https://pl.wikipedia.org/wiki?curid=1171224" title="Dogz (album)">
Dogz (album)

Dogz – jedyny album heavymetalowej grupy Dogz, kontynuatora wcześniejszego projektu Leszka Dziarka – Holy Dogs.
Album został wydany w 1996 roku, nakładem wydawnictwa BMG Ariola Poland. Płyta jest zapisem zarówno nowych kompozycji jak i starszych z dorobku grupy Holy Dogs, nagranych w nowych aranżacjach.
Do utworu „Ostatni raz upadłem” nakręcono teledysk.
Autorzy.
Nagrania zrealizowano w Studio Chróst w Sulejówku w okresie listopad – grudzień 1995. Realizacja – Jacek Gawłowski (1-3, 5-12) oraz Winicjusz Chróst (4-5). Produkcja muzyczna – Jacek Kochan. Mastering – Jacek Gawłowski i Jacek Kochan. Aranżacje – Leszek Dziarek, Jacek Kochan oraz Dogz. Foto – Krzysztof Gołąbek. Projekt – Arkadiusz Stegenka.

</doc>
<doc id="1171230" url="https://pl.wikipedia.org/wiki?curid=1171230" title="Flaga Dallas">
Flaga Dallas

Flaga miasta Dallas w stanie Teksas w obecnie obowiązującym wzorze została przyjęta 13 lutego 1967. Ma formę płata tkaniny, w którym górne pole barwy czerwonej oddziela od dolnego pola barwy błękitnej wąski (ok. 1/27 wysokości flagi) biały pas. Pośrodku flagi umieszczono dużą, białą gwiazdę pięciopromienna w którą wpisano pieczęć miejską Dallas.
W latach 1916-1967 obowiązywał inny wzór flagi. Nie miała ona kształtu prostokąta, lecz zwężała się od drzewca ku stronie swobodnej, miała też po stronie swobodnej wycięcie o trójkątnym kształcie. Barwy poprzedniej flagi również były czerwono-błękitne, lecz bez białego pasa, a zamiast pięcioramiennej gwiazdy pośrodku flagi widniał zarys granic stanu Teksas z zaznaczonym czarną gwiazdą pięcioramienną położeniem miasta Dallas.

</doc>
<doc id="1171233" url="https://pl.wikipedia.org/wiki?curid=1171233" title="Św. Łukasz rysujący portret Madonny">
Św. Łukasz rysujący portret Madonny

Św. Łukasz rysujący portret Madonny () – obraz namalowany przez Rogera van der Weydena na zamówienie cechu malarzy, datowany na około 1440.
Charakterystyka.
Istnieje kilka przykładów tej kompozycji, identycznych poza paroma szczegółami, z których ten z Museum of Fine Arts w Bostonie uznawany jest za oryginalny przez większość historyków sztuki. Inne egzemplarze można znaleźć w Starej Pinakotece w Monachium, Ermitażu w Sankt Petersburgu oraz w Groeninge Museum w Brugii.
Św. Łukasz Ewangelista był, według legend, pierwszym chrześcijańskim malarzem i podobno uwiecznił Matkę Boską jeszcze za jej życia. W związku z tym stał się patronem malarzy i wielu miastach ich gildie wybierały go jako patrona. Obraz van der Weydena był prawdopodobnie przeznaczony dla malarzy z Brukseli.
Opis.
W ogrodzie widoczni są rodzice Marii - Joachim i Anna. Sam zamknięty ogród i rośliny w nim rosnące ma ją symbolizować czystość Marii. Postać św. Łukasza zwraca uwagę swoim skomplikowanym ruchem. Święty rysując Marię, co wymaga dużego skupienia, przyklęka na jedno kolano, ale jakby nie do końca, znajdując się w prawdopodobnie bardzo niewygodnej pozycji. Uznano, że ten szczególny ruch ma nawiązywać do postaci Anioła ze "Zwiastowania". Nakrycie głowy św. Łukasza ma sygnalizować o tym, że był on także lekarzem. Wół i księgi po prawej stronie to znak, że był autorem Ewangelii. Widać dwie zamknięte księgi, już skończone, i trzecią otwartą - Ewangelia św. Łukasza była trzecią z kolei. W rysach twarzy świętego historycy dopatrują się rysów samego Rogera van der Weydena. W miasteczku w tle w jednym z budynków mieści się sklep malarski. Widać klienta mijającego próg. Wszystkie elementy obrazu zdają się potwierdzać jego przypuszczalną wymowę - gloryfikację zawodu malarza. 
Kompozycja tego obrazu nawiązuje do dzieła Jana van Eycka "Madonna kanclerza Rolin".

</doc>
<doc id="1171238" url="https://pl.wikipedia.org/wiki?curid=1171238" title="Barbara Bogatko">
Barbara Bogatko

Barbara Bogatko (z domu Bartyńska, ur. 1961) – polska aktorka i plastyczka.
Posiada wyższe wykształcenie plastyczne – w 1988 ukończyła Edukację Artystyczną w Zakresie Sztuk Plastycznych w Wyższej Szkole Pedagogicznej (dzisiejszej Akademii im. Jana Długosza w Częstochowie). W wieku piętnastu lat zagrała główną rolę w filmie "Inna", Anny Sokołowskiej. Poświęciła się malarstwu oraz pracy z młodzieżą – pracuje jako nauczycielka w gimnazjum, reżyseruje przedstawienia młodzieżowe, prowadzi różne przedsięwzięcia i akcje artystyczne.

</doc>
<doc id="1171242" url="https://pl.wikipedia.org/wiki?curid=1171242" title="Muzyka rozrywkowa (album)">
Muzyka rozrywkowa (album)

Muzyka rozrywkowa – pierwszy solowy album polskiego rapera Pezeta przygotowany wspólnie z producentem Szogunem. Jego tytuł oddaje klimat piosenek, które są zdecydowanym odejściem od trueschoolowej estetyki poprzednich, nagranych z Noonem płyt ku muzyce klubowej.
Płyta dotarła do 5. miejsca listy OLiS w Polsce. Nagrania uzyskały także nominację do nagrody polskiego przemysłu fonograficznego „Fryderyka” w kategorii "Album Roku HIP-HOP / R &amp; B".
Album w 2019 uzyskał status platynowej płyty.
Lista utworów.
Opracowano na podstawie materiału źródłowego.

</doc>
<doc id="1171245" url="https://pl.wikipedia.org/wiki?curid=1171245" title="Mu Andromedae">
Mu Andromedae



</doc>
<doc id="1171248" url="https://pl.wikipedia.org/wiki?curid=1171248" title="Pla de l’Estany">
Pla de l’Estany

Pla de l’Estany – comarca (powiat) w Hiszpanii, w Katalonii, w prowincji Girona. Stolicą jest Banyoles. Comarca ma powierzchnię 262,83 km². Mieszka w niej 27 905 obywateli (2005).
Gminy.
W skład comarki Pla de l’Estany wchodzi jedenaście gmin. są to:

</doc>
<doc id="1171249" url="https://pl.wikipedia.org/wiki?curid=1171249" title="Libuszanka">
Libuszanka

Libuszanka – potok w woj. małopolskim, prawobrzeżny dopływ rzeki Ropy.
Nazwa rzeki pochodzi od nazwy wsi Libusza, przez którą przepływa. Bywa często błędnie określana mianem „Lipinianki” od wsi Lipinki, przez którą przepływa w swym początkowym biegu.

</doc>
<doc id="1171251" url="https://pl.wikipedia.org/wiki?curid=1171251" title="Alina Ślesińska">
Alina Ślesińska

Alina Ślesińska (ur. 23 maja 1926 lub w 1922 w Poznaniu, zm. 25 maja 1994 w Warszawie) – polska rzeźbiarka.
Życiorys.
Studiowała u Xawerego Dunikowskiego i Mariana Wnuka. Swoje zainteresowania skierowała na rzeźbę figuratywną, inspirowaną twórczością Henry’ego Moore’a.
Prace Ślesińskiej zostały dostrzeżone na wystawie w Warszawie w 1957 i przyniosły jej uznanie warszawskiej krytyki oraz zaproszenie ze strony paryskiego Musée national d′art moderne. Indywidualna wystawa artystki zorganizowana w 1958 w Paryżu przyniosła jej rozgłos i zapoczątkowała dekadę sukcesów w kraju i za granicą. W 1963 odniosła sukces na wystawie „Architektura rzeźby, rzeźba architektury” na III Biennale w Paryżu.
Była jedyną w tym okresie kobietą tak śmiało ingerującą w dziedzinę architektury. Tworzyła wizje architektoniczno-rzeźbiarskie (mosty, stadiony, skrzyżowania dróg), prowadziła studia nad możliwościami łączenia rzeźby z architekturą i projektowaniem przestrzennym. Zajmowała się też malarstwem i tkaniną artystyczną. Jej promotorami byli Ossip Zadkine, Jean Cassou, Pierre Restany, Oscar Niemeyer i André Bloc.
Alina Ślesińska jest autorką pomników Marii i Piotra Curie w Lublinie oraz Bolesława Prusa w Nałęczowie, a także rzeźby "Macierzyństwo" prezentowanej w Kołobrzegu (pierwotnie przed Zakładem Przyrodoleczniczym nr 1).
Jej prace znajdują się głównie w zbiorach publicznych w Polsce, m.in. w muzeach w Warszawie, Poznaniu i Wrocławiu, Muzeum Architektury we Wrocławiu, oraz za granicą, m.in. w Rijksmuseum, Kröller-Müller Museum w Holandii i Fonds national d′art contemporain w Paryżu.
Uznawana za „wielką nieobecną” polskiej historii sztuki współczesnej. Pierwszą monograficzną wystawę artystki po 1989 roku, której kuratorką była Ewa Toniak, zorganizowano w warszawskiej Zachęcie w 2007. W opracowanym przez Toniak katalogu wystawy, znalazły się teksty krytyczne o twórczości artystki oraz obszerne kalendarium.
Jej drugim mężem był Konstanty Puzyna, krytyk literacki. 
Pochowana w Warszawie na cmentarzu Powązkowskim (kwatera 117-6-30). 

</doc>
<doc id="1171252" url="https://pl.wikipedia.org/wiki?curid=1171252" title="Konferencja w Suwałkach">
Konferencja w Suwałkach



</doc>
<doc id="1171254" url="https://pl.wikipedia.org/wiki?curid=1171254" title="Lapierre">
Lapierre

Lapierre - firma francuska zajmująca się produkcją rowerów szosowych i górskich.
Została założona w 1946 przez Gastona Lapierre’a w Dijon we Francji, w departamencie Côte-d’Or. Choć początkowo nic nie zapowiadało sukcesu nowo powstałej marki, jednak szybko zyskała ona uznanie i znaczenie w branży rowerowej. Po śmierci założyciela w 1960 Lapierre była prowadzona przez jego syna, Jacky Lapierre’a. W związku z wzrastającym popytem na rowery i zwiększeniem zainteresowania francuską firmą w 1973 wybudowano nową fabrykę rowerów Lapierre. 
Rowery Lapierre są wykorzystywane zarówno przez profesjonalnych kolarzy (np. ekipa La Française des Jeux), jak i przez zwykłych użytkowników. Produkowane są także tandemy Lapierre.
Linki zewnętrzne.
Oficjalna strona producenta

</doc>
<doc id="1171255" url="https://pl.wikipedia.org/wiki?curid=1171255" title="Wielka Synagoga w Kaliszu">
Wielka Synagoga w Kaliszu

Wielka Synagoga w Kaliszu – synagoga, która znajdowała się w Kaliszu przy dawnym Targu Końskim na tzw. Rozmarku oraz na rogu ulic Żydowskiej i Nadwodnej. Rozebrana w 1940 roku.
Synagoga została zbudowana po 1852 w miejscu Starej Synagogi. Nie nadano jej typowych dla tego typu budowli cech stylowych. Otoczona była różnymi przybudówkami służącymi do celów gospodarczych i rytualnych. 14 października 1861 roku w synagodze odbyło się uroczyste nabożeństwo w intencji zmarłego arcybiskupa warszawskiego Antoniego Melchiora Fijałkowskiego. Był to symbol solidarności Żydów kaliskich, którzy wspólnie z Polakami walczyli o niepodległość Polski.
W 1939 roku hitlerowcy złupili synagogę, gdzie znajdowały się przedmioty kultu o znacznej wartości artystycznej, a dla większego upokorzenia, do jej rozbiórki w 1940 roku zmusili kaliskich Żydów. Po zakończeniu II wojny światowej, na miejscu, gdzie stała synagoga wzniesiono siedzibę PZPR. Na początku lat 90. obiekt ten przebudowano na bank oraz skwer.
W 2007 roku do Domu Pamięci Żydów w Kaliszu przekazano kielich kiduszowy z XIX wieku, ocalony w 1940 roku przez przypadkową kobietę w czasie niszczenia Wielkiej Synagogi przez Niemców. Kielich jest bogato zdobiony. Widnieje na nim wizerunek fragmentu Kalisza, drzewo, żuraw i elementy krajobrazu wiejskiego. Ma 7 centymetrów wysokości.

</doc>
<doc id="1171261" url="https://pl.wikipedia.org/wiki?curid=1171261" title="Stara Synagoga w Kaliszu">
Stara Synagoga w Kaliszu

Stara Synagoga w Kaliszu – synagoga, która znajdowała się w Kaliszu, przy placu na tzw. Rozmarku. Spłonęła w 1852 roku.
Synagoga została zbudowana po 1659, kiedy kaliski kahał wykupił plac pod jej budowę. W 1792 podczas wielkiego pożaru miasta, razem z zabudowaniami tej części Kalisza spłonęła także synagoga. Dzięki zamożności kaliskiej gminy i staraniom Abrahama Gombinera szybko udało się ją odbudować. 
18 lipca 1852 w dzielnicy żydowskiej wybuchł kolejny pożar, który strawił znaczną część budynków oraz synagogę. Na jej miejscu wzniesiono nową, również murowaną synagogę, zwaną Wielką.
Murowany budynek synagogi wzniesiono w stylu renesansowym. Jej wnętrza zdobiła ornamentyka roślinna, a sklepienia dekoracja stiukowa w stylu kalisko-lubelskim.

</doc>
<doc id="1171262" url="https://pl.wikipedia.org/wiki?curid=1171262" title="Grubosz wodny">
Grubosz wodny

Grubosz wodny, uwroć wodna ("Crassula aquatica" ) – gatunek roślin z rodziny gruboszowatych.
Rozmieszczenie geograficzne.
Występuje w środkowej i północnej Europie, w Azji i Ameryce Północnej, wszędzie na rozproszonych obszarach. W Polsce gatunek znany był z historycznych stanowisk i na początku XXI wieku uznany został za wymarły. Później jednak znaleziono pojedyncze jego stanowiska w południowo-zachodniej części kraju.
Biologia i ekologia.
Roślina jednoroczna. Rośnie na brzegach rzek, jezior i stawów. Kwitnie od lipca do września. 
Zagrożenia i ochrona.
Kategorie zagrożenia gatunku:
Od 2014 r. roślina podlega w Polsce ochronie gatunkowej.

</doc>
<doc id="1171266" url="https://pl.wikipedia.org/wiki?curid=1171266" title="Crassula aquatica">
Crassula aquatica



</doc>
<doc id="1171269" url="https://pl.wikipedia.org/wiki?curid=1171269" title="Inna (film)">
Inna (film)

Inna – film psychologiczny dla młodzieży produkcji polskiej w reżyserii Anny Sokołowskiej z 1976 r. Film jest ekranizacją powieści „Inna?” Ireny Jurgielewiczowej – kontynuacji książki „Ten obcy”.
Treść.
Główną bohaterką filmu jest piętnastoletnia Danka (Barbara Bartyńska) – wychowanka Domu Dziecka w Warszawie. Zaproszona przez obcych ludzi (państwa Pietrzaków) przyjeżdża na Święta Bożego Narodzenia do malowniczej górskiej miejscowości – Jurocina. W domu oprócz syna gospodarzy, Mariana, zastaje ich bratanka – Julka. Niedługo ma pojawić się też ideał obu chłopców – Zenek (Jacek Zejdler), którego poznali na letnich wakacjach.
W domu trwają już przygotowania do świąt, zaproszona do pomocy Danka – początkowo nieufnie i niechętnie, potem z rosnącym zapałem – włącza się do zajęć.
Danka przypadkiem słyszy, jak Marian i Julek zastanawiają się, co jej kupić pod choinkę. Nie mając pieniędzy, kradnie ze sklepu samoobsługowego drobiazgi dla chłopców. W momencie kradzieży zostaje zauważona przez pewnego młodego człowieka, który podąża za nią na ulicę i przestrzega przed konsekwencjami takiego złego czynu. Danka jednak ignoruje go – ukradzione prezenty kładzie pod choinkę, ciesząc się radością obdarowanych chłopców.
Następnego dnia na świąteczny obiad przybywa długo oczekiwany Zenek. Ku swemu przerażeniu Danka poznaje w nim świadka swej kradzieży. Zenek przed nikim nie zdradza jej tajemnicy, jednak Danka potajemnie ucieka. Chłopcy, po długim poszukiwaniu, odnajdują ją na dworcu i w ostatniej chwili zabierają z pociągu do domu.
Okres świąt minął. Danka wraca do Warszawy. Chłopcy pomagają jej w nawiązaniu znajomości z ich wakacyjną przyjaciółką – Ulą (Katarzyna Pawlak), która zakochana w Zenku gotowa jest zrobić wszystko, o co ją tylko poprosi. Ula, mieszkając z ciągle zapracowanym ojcem (Leonard Pietraszak), odczuwa brak kogoś bliskiego, marzy o poznaniu bliskiej przyjaciółki. Pierwsze spotkanie dziewczynek nie rokuje niczego dobrego – nieufność Danki i jej celowa szorstkość przeraża wrażliwą i subtelną Ulę. Na szczęście taktowne postępowanie Uli przełamie w końcu opory Danki – to właśnie jej opowiada historię swego smutnego życia i zwierza się z kompromitującego uczynku w sklepie.
Marian, przejeżdżając pociągiem przez Warszawę, wysiada na kilka minut, by zobaczyć się z Danką; na peronie zastaje jednak tylko Ulę. Jest zawiedziony, od dawna bowiem darzy Dankę dużą sympatią. Danka, która obserwuje ich z pobliskiego mostu, dopiero w ostatniej chwili decyduje się podejść.

</doc>
<doc id="1171277" url="https://pl.wikipedia.org/wiki?curid=1171277" title="Przecinkowiec cholery">
Przecinkowiec cholery

Przecinkowiec cholery ("Vibrio cholerae") – gram-ujemna bakteria z rodzaju "Vibrio", względny beztlenowiec wywołujący cholerę. Przenoszona jest przez wodę zanieczyszczoną ściekami. Bakteria ta została po raz pierwszy wyizolowana w 1854 roku przez Filippo Paciniego, jednak dopiero wyniki opublikowane przez Roberta Kocha trzydzieści lat później potwierdziły, że powoduje ona "cholerę".
Żyje w przewodzie pokarmowym, wytwarzając enzymy atakujące nabłonek jelita oraz egzotoksynę, która powoduje utratę wody z tkanek i odwodnienie organizmu.
"Vibrio cholerae" posiada niezwykłą, jak na bakterię, cechę: dwa chromosomy.
Czynniki chorobotwórcze.
Do czynników chorobotwórczych przecinkowca cholery należą:

</doc>
<doc id="1171278" url="https://pl.wikipedia.org/wiki?curid=1171278" title="Swingle Lyman Alexander">
Swingle Lyman Alexander



</doc>
<doc id="1171282" url="https://pl.wikipedia.org/wiki?curid=1171282" title="Bawół">
Bawół



</doc>
<doc id="1171284" url="https://pl.wikipedia.org/wiki?curid=1171284" title="Nowa Synagoga w Kaliszu">
Nowa Synagoga w Kaliszu

Nowa Synagoga (Reformowana) w Kaliszu – synagoga, która znajdowała się w Kaliszu przy ulicy Krótkiej 3. Zburzona w 1940 roku.
Projekt budowy synagogi postępowej powstał w 1871 roku. Jednak dopiero 8 czerwca 1910 roku położony został kamień węgielny pod budowę tego obiektu. Uroczystość prowadził rabin Jechaskiel Lipszyc. Jej uroczyste otwarcie miało miejsce w 1911 roku. Podczas II wojny światowej, po wkroczeniu Niemców do miasta, synagoga została zamknięta. Przez jakiś czas służyła jako miejsce składowania macew ze starego cmentarza żydowskiego. W 1940 roku została zburzona. Po zakończeniu wojny nie została odbudowana.
Murowany budynek synagogi wzniesiono na planie prostokąta. Fasadę główną wieńczyły dwie kwadratowe wieże zwieńczone cebulastymi kopułami. Wewnątrz we wschodniej części znajdowała się obszerna główna sala modlitewna, którą z trzech stron otaczały galerie dla kobiet. W zachodniej części znajdował się mały przedsionek.

</doc>
<doc id="1171292" url="https://pl.wikipedia.org/wiki?curid=1171292" title="Ulice bez jutra/Czarny kruk">
Ulice bez jutra/Czarny kruk

Ulice bez jutra/Czarny kruk – minialbum/maxi singel zapowiadający nowy album białostockiego rapera Piha. Na płycie znajduje się aż 19 pozycji w tym dwa najnowsze utwory Piha pochodzące ze zbliżającej się płyty "Kwiaty zła", remiksy, instrumentalne, "a capelle" oraz 6 utworów w większości nie publikowanych dotąd, które Pih nagrał gościnnie na płyty swoich znajomych.

</doc>
<doc id="1171293" url="https://pl.wikipedia.org/wiki?curid=1171293" title="Wspólnota administracyjna Bonndorf im Schwarzwald">
Wspólnota administracyjna Bonndorf im Schwarzwald

Wspólnota administracyjna Bonndorf im Schwarzwald – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba wspólnoty znajduje się w mieście Bonndorf im Schwarzwald, przewodniczącym jej jest Michael Scharf.
Wspólnota administracyjna zrzesza jedno miasto i jedną gminę:

</doc>
<doc id="1171300" url="https://pl.wikipedia.org/wiki?curid=1171300" title="Związek gmin Jestetten">
Związek gmin Jestetten

Związek gmin Jestetten – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba związku znajduje się w miejscowości Jestetten, przewodniczącym jego jest Ira Salttler.
Związek zrzesza trzy gminy wiejskie:

</doc>
<doc id="1171302" url="https://pl.wikipedia.org/wiki?curid=1171302" title="Najstarsza Synagoga w Kaliszu">
Najstarsza Synagoga w Kaliszu

Najstarsza Synagoga w Kaliszu – pierwsza, prawdopodobnie drewniana synagoga, która znajdowała się w Kaliszu.
Synagoga została zbudowana dzięki przywilejowi króla Polski Kazimierza Wielkiego z 1358 roku. Nie jest znana dokładna jej lokalizacja. Wiadomo jedynie, że miała niewielką kopułę zwieńczoną gwiazdą Dawida. Użytkowana była do około 1659 roku, kiedy to kaliska gmina żydowska wykupiła plac na tzw. Rozmarku, gdzie stanęła nowa, murowana synagoga.

</doc>
<doc id="1171306" url="https://pl.wikipedia.org/wiki?curid=1171306" title="Związek gmin Küssaberg">
Związek gmin Küssaberg

Związek gmin Küssaberg – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba związku znajduje się w miejscowości Küssaberg, przewodniczącym jego jest Alexander Fink.
Związek zrzesza dwie gminy wiejskie:

</doc>
<doc id="1171310" url="https://pl.wikipedia.org/wiki?curid=1171310" title="Aphanes">
Aphanes



</doc>
<doc id="1171315" url="https://pl.wikipedia.org/wiki?curid=1171315" title="Związek gmin Oberes Schlüchttal">
Związek gmin Oberes Schlüchttal

Związek gmin Oberes Schlüchttal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba związku znajduje się w miejscowości Ühlingen-Birkendorf, przewodniczącym jego jest Thomas Fechtig.
Związek zrzesza dwie gminy wiejskie:

</doc>
<doc id="1171316" url="https://pl.wikipedia.org/wiki?curid=1171316" title="Kolonia Zatoki Massachusetts">
Kolonia Zatoki Massachusetts



</doc>
<doc id="1171321" url="https://pl.wikipedia.org/wiki?curid=1171321" title="Prowincja Zatoki Massachusetts">
Prowincja Zatoki Massachusetts



</doc>
<doc id="1171327" url="https://pl.wikipedia.org/wiki?curid=1171327" title="Centrum Tłumaczeń dla Organów Unii Europejskiej">
Centrum Tłumaczeń dla Organów Unii Europejskiej

Centrum Tłumaczeń dla Organów Unii Europejskiej (ang. "The Translation Centre for the Bodies of the European Union – CdT") — instytucja Unii Europejskiej, której siedziba jest w Luksemburgu zajmująca się tłumaczeniami aktów prawnych Unii Europejskiej na 24 języki oficjalne. Powstanie zainicjowane było rozporządzeniem Rady Europy z 28 listopada 1994 r.
Każda osoba fizyczna lub prawna ma prawo dostępu do dokumentów Centrum Tłumaczeń dla Organów Unii Europejskiej. Wniosek o udostępnienie dokumentu należy kierować do Centrum za pośrednictwem jego strony internetowej, poczty elektronicznej, drogą listowną bądź faksem. Centrum odpowiada na wnioski o udostępnienie, wstępne lub potwierdzające, w terminie 15 dni roboczych, począwszy od daty rejestracji wniosku. W przypadku wniosków złożonych lub o dużej objętości ww. termin może ulec przedłużeniu o kolejne 15 dni roboczych. Każde wydłużenie terminu winno zostać umotywowane, a wnioskodawca winien zostać uprzednio powiadomiony o przedłużeniu terminu.

</doc>
<doc id="1171332" url="https://pl.wikipedia.org/wiki?curid=1171332" title="Związek gmin St. Blasien">
Związek gmin St. Blasien

Związek gmin St. Blasien – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba związku znajduje się w mieście St. Blasien, przewodniczącym jego jest Johann Meier.
Związek zrzesza jedno miasto i sześć gmin:

</doc>
<doc id="1171339" url="https://pl.wikipedia.org/wiki?curid=1171339" title="Wspólnota administracyjna Waldshut-Tiengen">
Wspólnota administracyjna Waldshut-Tiengen

Wspólnota administracyjna Waldshut-Tiengen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba wspólnoty znajduje się w mieście Waldshut-Tiengen, przewodniczącym jej jest Martin Albers.
Związek zrzesza jedno miasto i trzy gminy wiejskie:

</doc>
<doc id="1171341" url="https://pl.wikipedia.org/wiki?curid=1171341" title="Wspólnota administracyjna Wutöschingen">
Wspólnota administracyjna Wutöschingen

Wspólnota administracyjna Wutöschingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba wspólnoty znajduje się w miejscowości Wutöschingen, przewodniczącym jej jest Georg Eble.
Wspólnota administracyjna zrzesza dwie gminy wiejskie:

</doc>
<doc id="1171349" url="https://pl.wikipedia.org/wiki?curid=1171349" title="Wspólnota administracyjna Bad Säckingen">
Wspólnota administracyjna Bad Säckingen

Wspólnota administracyjna Bad Säckingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Hochrhein-Bodensee, w powiecie Waldshut. Siedziba wspólnoty znajduje się w mieście Bad Säckingen, przewodniczącym jej jest Martin Weissbrodt.
Wspólnota administracyjna zrzesza jedno miasto i trzy gminy:

</doc>
<doc id="1171353" url="https://pl.wikipedia.org/wiki?curid=1171353" title="Farjab">
Farjab

Farjab (perski: فارياب) – jest jedną z 34 prowincji afgańskich. Położona na północy Afganistanu z granicą zewnętrzną z Turkmenistanem. Stolica w Majmana. Prowincję zamieszkuje większość uzbecka, których przywódcą jest Abdul Raszid Dostum. W 2021 roku liczyła ponad 1,1 mln mieszkańców. 

</doc>
<doc id="1171357" url="https://pl.wikipedia.org/wiki?curid=1171357" title="Brygada artylerii">
Brygada artylerii

Brygada artylerii - związek taktyczny w skład którego wchodzi kilka pułków lub dywizjonów artylerii uzbrojonych w armaty, haubice, moździerze lub rakiety. W skład brygady artylerii wchodzą także pododdziały dowodzenia, pododdział rozpoznania artyleryjskiego i pododdziały zabezpieczenia logistycznego .

</doc>
<doc id="1171362" url="https://pl.wikipedia.org/wiki?curid=1171362" title="Itas Diatec Trentino w sezonie 2007/2008">
Itas Diatec Trentino w sezonie 2007/2008

Itas Diatec Trentino w sezonie 2007/2008 – omawia rozgrywki włoskiego klubu siatkówki mężczyzn Itas Diatec Trentino w Serie A w sezonie 2007/2008, a także w Pucharze Włoch.
Tabela rundy zasadniczej.
Faza play off.
I runda play off.
Pierwszy mecz:
Drugi mecz:
"stan rywalizacji: 2-0 dla Itasu Diatec Trentino"
II runda play off.
Pierwszy mecz:
Drugi mecz:
"stan rywalizacji: 2-0 dla Itasu Diatec Trentino"
III runda play off.
Pierwszy mecz:
Drugi mecz:
Trzeci mecz:
"stan rywalizacji: 2-1 dla Itasu Diatec Trentino"
Puchar Włoch.
Ćwierćfinał.
Itas Diatec Trentino zakończył rywalizację w Pucharze Włoch.

</doc>
<doc id="1171371" url="https://pl.wikipedia.org/wiki?curid=1171371" title="Phoebe Tonkin">
Phoebe Tonkin

Phoebe Jane Elizabeth Tonkin (ur. 12 lipca 1989 w Sydney) – australijska aktorka i modelka. Znana jest z ról w serialach "H2O – wystarczy kropla", "Pamiętniki Wampirów" oraz jego spin-offie "The Originals".
Życiorys.
Urodziła się w Sydney w Australii jako córka Jannyfer Tonkin i Nicholasa Tonkina. Ma młodszą siostrę Abby. To jej rodzice zachęcali ją i motywowali do uczęszczania na kursy baletu, tańca współczesnego, stepowania i hip-hopu. W wieku 12 lat zapisała się na kurs w Australian Theatre for Young People (ATYP) w Wharf Theatre. Ukończyła prestiżową Queenwood School dla dziewczyn. Uczęszczała też na prywatne zajęcia teatralne i angażowała się we wszystkie szkolne produkcje, w tym "Antygona", "Biały żuraw" i "Weneckie bliźniaczki". Phoebe co roku brała udział w szkolnym festiwalu szekspirowskim, którego kulminacją było zwycięstwo w 2005 w stanowym finale w sztuce "Sen nocy letniej".
W grudniu 2005 Tonkin została obsadzona w roli Cleo Sertori w australijskim serialu telewizyjnym dla dzieci "H2O – wystarczy kropla" o życiu trzech nastoletnich dziewcząt, które zamieniają się w syreny. Serial miał swoją premierę 7 lipca 2006 w Network Ten i od tego czasu został wyemitowany przez ponad 250 milionów widzów na całym świecie. W 2008 Tonkin została nominowana do nagrody Australijskiego Instytutu Filmowego w kategorii „Najlepsza główna aktorka w serialu telewizyjnym”. Serial trwał trzy sezony, a jego finał odbył się 16 kwietnia 2010.
Tonkin jako modelka uczestniczyła w różnych sesjach zdjęciowych do katalogów i magazynów, takich jak „Miss Vogue” (w czerwcu 2013), „Elle” (w marcu 2015, w lipcu 2017, w marcu 2020), „Harper’s Bazaar” (w listopadzie 2018) i „InStyle” (we wrześniu 2019).

</doc>
<doc id="1171372" url="https://pl.wikipedia.org/wiki?curid=1171372" title="Dyminy (Kielce)">
Dyminy (Kielce)

Dyminy, Kielce-Dyminy (oficjalnie "Dyminy-Wieś") – dzielnica przemysłowo-mieszkaniowa w południowej części Kielc powstała w 1979 roku u podnóża Pasma Dymińskiego. Zajmuje ok. 6 km2 (razem z obszarem niezabudowanym). Charakter przemysłowy ma część dzielnicy położona na zachód od ul. Ściegiennego a także na południe od ul. Sukowskiej, na pozostałym obszarze (ponad 2 km2) brak zabudowy lub występuje zabudowa mieszkaniowa niskiej intensywności.
Przy ulicy Sukowskiej znajduje się kościół parafialny pod wezwaniem Matki Bożej Fatimskiej.
Historia.
Miejscowość założona w 1351 roku lub wcześniej. Od 1979 w granicach Kielc.
W 1919 w Dyminach znajdował się Szpital dla Koni Nr 6 - jednostka służby weterynaryjnej Wojska Polskiego.
Do 1954 roku siedziba gminy Dyminy. 

</doc>
<doc id="1171374" url="https://pl.wikipedia.org/wiki?curid=1171374" title="Beta Delphini">
Beta Delphini

Beta Delphini ("β Del", "Rotanev") – najjaśniejsza gwiazda w gwiazdozbiorze Delfina. Jest ona odległa od Słońca o około 97 lat świetlnych.
Nazwa.
Nazwa Rotanev pojawiła się w katalogu Obserwatorium w Palermo z 1814 roku. Jej pochodzenie odkryto dopiero po latach – powstała w wyniku żartu astronoma włoskiego Niccolo Cacciatore, który nazwał tę gwiazdę łacińską wersją swego nazwiska rodowego, czytaną wspak ("Venator"). Międzynarodowa Unia Astronomiczna w 2016 roku formalnie zatwierdziła użycie tej nazwy dla określenia głównego składnika systemu.
Charakterystyka.
Rotanev to gwiazda spektroskopowo podwójna, której składniki to dwa podolbrzymy, podobne gwiazdy typu widmowego F5. Są oddalone średnio o 0,65″, co w przestrzeni odpowiada średniej odległości ok. 13 au. Ze względu na mimośród orbit, zbliżają się na odległość 8 au i oddalają do 18 au. Okrążają wspólny środek masy w okresie 26,7 roku, najbardziej oddalone były w 2002 roku. 
Oba składniki mają temperaturę ok. 6500 K, ale różnią się jasnością; Beta Delphini A jest 18 razy jaśniejszy od Słońca, podczas gdy składnik B ma jasność 8 razy większą od Słońca. Mają one masy nieco mniejsze niż 2 masy Słońca (jaśniejsza gwiazda jest nieznacznie masywniejsza). Oba składniki opuściły ciąg główny i przeistaczają się w olbrzymy, a zakończą życie jako para białych karłów.
Rotanev ma także optyczne towarzyszki, w pobliżu na niebie widoczne są jeszcze trzy inne gwiazdy, oznaczone jako składniki C, D i E. Mają one znacznie mniejszą paralaksę, co oznacza że są dużo bardziej oddalone od Słońca i nie są związane grawitacyjnie z układem Beta Delphini AB.

</doc>
<doc id="1171375" url="https://pl.wikipedia.org/wiki?curid=1171375" title="Zwiastowanie (obraz Jana van Eycka, Waszyngton)">
Zwiastowanie (obraz Jana van Eycka, Waszyngton)

Zwiastowanie () – olejny obraz niderlandzkiego malarza Jana van Eycka datowany na lata 1434–1436. Znajduje się obecnie w National Gallery of Art w Waszyngtonie. Pierwotnie obraz został namalowany na desce, ale został przeniesiony na płótno. Uważa się, że stanowił jedno ze skrzydeł tryptyku.
"Zwiastowanie" jest dziełem bardzo złożonym, pełnym metafor i przesłań, które są często dyskutowane przez historyków sztuki. Scena przedstawia archanioła Gabriela, który zwiastuje Maryi, że urodzi Syna Bożego (Łk 1,26-38). Na obrazie wypisane są słowa pozdrowienia anielskiego: „AVE GRÃ. PLENA” ("Bądź pozdrowiona, łaski pełna") oraz odpowiedź Maryi: „ECCE ANCILLA DÑI.” ("Oto ja służebnica Pańska"), która została odwrócona do góry nogami, ponieważ skierowana jest do góry, do Boga. Duch Święty w postaci gołębicy spływa na siedmiu promieniach światła, które prawdopodobnie symbolizują siedem darów Ducha.
Poprzez wcielenie Chrystusa czasy prawa, Starego Testamentu, przeminęły i nadszedł czas łaski Boga. Myśl tą wyraża architektura kościoła, która z romańskich łuków okien na górze przechodzi w ostre łuki gotyku w dolnych arkadach. Na podłodze umieszczone zostały sceny ze Starego Testamentu, które stanowią prefigurację wydarzeń z Nowego Testamentu, np. pokonanie Goliata przez Dawida zapowiada zwycięstwo Chrystusa nad szatanem. Pojedyncze okno z witrażowym wizerunkiem Jahwe przeciwstawione jest trzem oknom na dole, które nawiązują do Trójcy Świętej. Malarz celowo nie zachował proporcji – zbyt duża sylwetka Maryi miała podkreślać fakt identyfikowania jej z Kościołem. Białe lilie z przodu mówią nam o czystości Maryi.
Inskrypcje.
Oprócz dialogu archanioła i Maryi możemy na obrazie znaleźć inne inskrypcje. Na górze tylnej ściany kościoła, wokół okna z witrażem zostały namalowane postaci biblijne. Po prawej stronie najdalej na lewo umieszczonej postaci znajduje się napis: MOYSES F[I]SCELLA, nad postacią obok: FI...PHARAONIS, a na banderoli: O IN... VS HEBREORVM HIC EST. W witrażu na kuli ziemskiej wypisano: ASIA.

</doc>
<doc id="1171378" url="https://pl.wikipedia.org/wiki?curid=1171378" title="Rotanev">
Rotanev



</doc>
<doc id="1171380" url="https://pl.wikipedia.org/wiki?curid=1171380" title="Butylowany hydroksytoluen">
Butylowany hydroksytoluen

Butylowany hydroksytoluen, BHT, E321 – organiczny związek chemiczny z grupy fenoli. Jest przeciwutleniaczem zapobiegającym psuciu się produktów żywnościowych oraz leczniczych.
W temperaturze pokojowej BHT tworzy kryształki o barwie białej lub jasnożółtej. Może występować również w postaci jasnożółtego proszku. Ma słabo wyczuwalny zapach, zbliżony do zapachu fenolu. Jest nierozpuszczalny w wodzie, natomiast bardzo dobrze rozpuszcza się w toluenie. Jest również rozpuszczalny w metanolu, etanolu, izopropanolu, acetonie, benzenie, eterze naftowym i oleju lnianym. W olejach i tłuszczach występujących w żywności rozpuszcza się lepiej niż butylowany hydroksyanizol (BHA, inny przeciwutleniacz dodawany do żywności).
Może wywoływać wysypkę, pokrzywkę, rzadko duszność. W wysokim stężeniu wywołuje nowotwory u zwierząt laboratoryjnych, np. u szczurów i myszy, którym podawano BHT w dawce 25 mg/kg masy ciała, zaobserwowano powstawanie nowotworów wątroby. LD50 dla szczurów i myszy po podaniu drogą pokarmową wynosi ok. 1 g/kg masy ciała, a dla świnki morskiej 10,7 g/kg masy ciała. Natomiast z innych badań wynika, że BHT może hamować działanie innych rakotwórczych związków. W wielu krajach jest niedozwolony w produktach dla dzieci.
Otrzymywanie.
Butylowany hydroksytoluen otrzymuje się w reakcji "p"-krezolu z izobutylenem katalizowanej kwasem siarkowym.

</doc>
<doc id="1171381" url="https://pl.wikipedia.org/wiki?curid=1171381" title="BHT">
BHT



</doc>
<doc id="1171385" url="https://pl.wikipedia.org/wiki?curid=1171385" title="Skrytek polny">
Skrytek polny

Skrytek polny ("Aphanes arvensis" L.) – gatunek rośliny należący do rodziny różowatych. Według nowszych ujęć taksonomicznych jest to synonim gatunku "Alchemilla arvensis" (L.) Scop. . Występuje w Europie, w Azji Zachodniej i na Kaukazie. We florze Polski jest archeofitem. Dość pospolicie występuje na zachodzie, północy i południu kraju, rzadziej w Polsce centralnej i wschodniej.
Biologia i ekologia.
Roślina jednoroczna. Siedlisko: pola uprawne, na których jest chwastem, ale mało uciążliwym, nie stwarzającym większego problemu. Występuje głównie w zbożach ozimych. Poza tym rzadko na przydrożach i nieużytkach. Preferuje gleby piaszczyste, bardzo kwaśne i ubogie. W klasyfikacji zbiorowisk roślinnych gatunek charakterystyczny dla SAll. "Aphanenion arvensis" i Ass. "Aphano-Matricarietum". Roślina samopylna, kwitnie od maja do września.
Zmienność.
Tworzy mieszańce ze skrytkiem drobnoowockowym.

</doc>
<doc id="1171387" url="https://pl.wikipedia.org/wiki?curid=1171387" title="Aphanes arvensis">
Aphanes arvensis



</doc>
<doc id="1171389" url="https://pl.wikipedia.org/wiki?curid=1171389" title="BHA">
BHA



</doc>
<doc id="1171391" url="https://pl.wikipedia.org/wiki?curid=1171391" title="Hold It Don’t Drop It">
Hold It Don’t Drop It

Hold It, Don’t Drop It – piosenka stworzona przez Jennifer Lopez, Kevina Rusto, Waynne Nugent, Allena Phillipa Lees, Tawana Dabney, Janet Sewell, Cynthię Lissette, Dennisa Lambert, Briana Pottera na piąty, studyjny album amerykańskiej wokalistki pop Jennifer Lopez, „Brave”. Utwór wydany jako drugi singel z krążka. Wyprodukowany został przez Midi Mafia.
Informacje.
Utwór oryginalnie wydany został w Europie we wrześniu 2007 jako singel klubowy. Piosenka zdobyła szczyt notowania "Billboard Hot Dance Club Play" w tym samym czasie, kiedy na rynek muzyczny wydany został pierwszy singel z krążka „Do It Well”. Oficjalna data premiery singla na całym świecie to dzień 11 stycznia 2008.
„Hold It, Don’t Drop It” zawiera sampel piosenki „It Only Takes a Minute” nagranej przez zespół Tavares.
Recenzje.
Do tej pory singel uzyskał pozytywne recenzje krytyków muzycznych. Magazyn „Blender” ocenił utwór przyznając mu trzy z pięciu gwiazdek.
Teledysk.
Teledysk do singla nagrywany był dnia 16 listopada 2007 roku oraz reżyserowany przez Melinę.
Klip rozpoczyna scena z Lopez tańczącą z kapeluszem; kolejne ujęcia pokazują artystkę tańczącą przy kuli dyskotekowej oraz pomiędzy tancerzami. Następnie Jennifer stoi w białym pomieszczeniu oraz śpiewa razem z mikrofonem na statywie, za nią natomiast pojawiają się trzej mężczyźni ubrani w garnitury.
Teledysk miał premierę dnia 4 grudnia 2007 na stacji MTV Europe.

</doc>
<doc id="1171392" url="https://pl.wikipedia.org/wiki?curid=1171392" title="Jimmy Iovine">
Jimmy Iovine

James „Jimmy” Iovine (wym. angielska: , włoska: ; ur. 11 marca 1953 w Nowym Jorku) – amerykański producent muzyczny i filmowy, prezes Interscope Geffen A&amp;M Records, wytwórni współpracującej z U2, Dr. Dre, Sheryl Crow, Mary J. Blige, Eminemem, Gwen Stefani, The Black Eyed Peas i Game’em. Wraz z Dr. Dre założył firmę Beats Electronics, którą sprzedali za 3,2 mld dolarów. W 2022 wprowadzony do Rock and Roll Hall of Fame.
Jako producent muzyczny pracował z m.in. U2, Tom Petty and the Heartbreakers, Stevie Nicks, Dire Straits i Patti Smith.

</doc>
<doc id="1171395" url="https://pl.wikipedia.org/wiki?curid=1171395" title="Hold It, Don't Drop It">
Hold It, Don't Drop It



</doc>
<doc id="1171398" url="https://pl.wikipedia.org/wiki?curid=1171398" title="Aleja 1 Maja w Zamościu">
Aleja 1 Maja w Zamościu

Aleja 1 Maja - jedna z głównych i najruchliwszych ulic Zamościa, która jest jednojezdniowa i stanowi fragment Obwodnicy Zachodniej.
Historia.
Ulica ta powstała w 1984 roku jako element (planowanej od 1980 r.) Obwodnicy Zachodniej, która miała stanowić przedłużenie jej odpowiednika po wschodniej stronie (dzisiejsza Obwodnica Hetmańska ze zmienionym przebiegiem).
Nazwa.
Pierwotnie ulica ta miała nosić nazwę ul. Braterstwa Broni, jako przedłużenie już istniejącej (wąskiej ulicy), której nowy, planowany przebieg od ul. Śląskiej miał stykać się (jako rondo) z dzisiejszą aleją. Ostatecznie po wybudowaniu ulicy, została ona nazwana obowiązującą nazwą.
Obecnie.
Obecnie aleja ta jest fragmentem Obwodnicy Zachodniej i stąd też jest jedną z głównych ulic w mieście. Przy alei tej położona jest oczyszczalnia ścieków (nowa w pobliżu skrzyżowania z ul. Dzieci Zamojszczyzny; mniejszy fragment starej dalej na wschód, na prawym brzegu rzeki Łabuńki) i zajezdnia MZK (przy bocznej ul. Lipowej; poprzednia znajdowała się przy ul. Peowiaków, na przedpolach murów fortecznych dawnej Twierdzy Zamość).
Poza tymi obiektami, ogólnie przy alei tej skupia się niewiele zabudowy, jaką stanowią także domy jednorodzinne bliżej skrzyżowania z ul. Lubelską.

</doc>
<doc id="1171401" url="https://pl.wikipedia.org/wiki?curid=1171401" title="Michał Kobyliński (poeta)">
Michał Kobyliński (poeta)

Michał Kobyliński ps. Gil Gilling (ur. 1957 w Warszawie, zm. 20 grudnia 2020 w Warszawie) – polski poeta, slamer i fotograf. 
Obok Jasia Kapeli, Kuby Przybyłowskiego, Macieja Kaczki i Andrzeja Leśniewskiego jeden z najbardziej znanych slamerów w Polsce. Zwycięzca kilkunastu slamów w różnych miastach Polski, wielokrotny laureat konkursów jednego wiersza. Publikował w czasopismach literackich – od lokalnych np.: „Obrzeża” po ogólnopolskie jak np. „Odra”. W 2006 roku ukazał się jego debiut książkowy pod tytułem "Gil Gilling" (Biblioteka Nocy Poetów, SDK, Warszawa, 2006) za który otrzymał wyróżnienie w Ogólnopolskim Konkursie Literackim „Złoty Środek Poezji" 2007. W latach 2004–2008 prowadził serwis "Fotonjusy", na którym zamieszczane były fotoreportaże z różnych spotkań poetyckich – festiwali, finałów konkursów, spotkań autorskich, slamów, turniejów poetyckich itp. (około 350 fotoreportaży, ok. 3000 zdjęć współczesnych polskich poetów wszystkich pokoleń). W roku 2006 był stypendystą Ministra Kultury i Dziedzictwa Narodowego.
Z wykształcenia był elektronikiem – ponad 20 lat prowadził własną działalność gospodarczą usługowo-handlową. Miał dwoje dzieci, był rozwiedziony. Mieszkał w Warszawie, ale ostatnie 5 lat życia spędził mieszkając w drewnianym domku, który odbudował i urządził, na skraju pewnej wsi w powiecie łukowskim. Przez ostatni rok życia zmagał się z chorobą nowotworową.
Został pochowany w rodzinnym grobie na Cmentarzu Powązkowskim.

</doc>
<doc id="1171403" url="https://pl.wikipedia.org/wiki?curid=1171403" title="Piotrogrodzka Rada Delegatów Robotniczych i Żołnierskich">
Piotrogrodzka Rada Delegatów Robotniczych i Żołnierskich

Piotrogrodzka Rada Delegatów Robotniczych i Żołnierskich utworzona w trakcie rewolucji lutowej, władza rewolucyjna, element systemu dwuwładzy w Rosji w okresie po rewolucji lutowej. W kwietniu 1917 przekształcona we Wszechrosyjską Radę Delegatów Robotniczych i Żołnierskich. Rada ta, obok Rządu Tymczasowego stanowiła rzeczywistą władzę w Rosji, aż do przewrotu bolszewickiego (rewolucji październikowej). Do 18 lipca 1917 miejscem obrad Rady był Pałac Taurydzki, od tej daty Instytut Smolny w Piotrogrodzie.
Z chwilą powstania Rada wyłoniła Komitet Wykonawczy. Komitetowi przewodniczył Nikola Czcheidze (od 13 marca 1917 do ), następnie Lew Trocki.

</doc>
<doc id="1171404" url="https://pl.wikipedia.org/wiki?curid=1171404" title="Zenon Kiembrowski">
Zenon Kiembrowski

Zenon Kiembrowski (Kembrowski), ps. „Konrad”, „Okrzeja” (ur. 11 lutego 1909 w Przasnyszu, zm. 17 grudnia 1942 w Przasnyszu) – podporucznik rezerwy saperów Wojska Polskiego, pracownik starostwa w Przasnyszu, komendant powiatowy Związku Walki Zbrojnej w Przasnyszu.
Życiorys.
Pochodził z rodziny rzemieślniczej. Był synem Feliksa i Władysławy Kiembrowskich. Ukończył 6 klas Gimnazjum w Przasnyszu, po czym wstąpił do Korpusu Kadetów w Warszawie. Ukończył go z wyróżnieniem (1929-1934). W latach 1935-1936 pełnił służbę w Szkole Podchorążych Rezerwy Saperów. Służbę zakończył w stopniu sierżanta podchorążego. W 1938 roku pracował w magistracie w dziale opieki społecznej, a w 1939 roku w wydziale wojskowym Starostwa Powiatowego w Przasnyszu.
W grudniu 1940 roku został zaprzysiężony przez podpułkownika Tadeusza Tabaczyńskiego jako komendant powiatowy ZWZ w Przasnyszu. Na terenie miasta prowadził akcję „N”, kolportując do miejscowych koszar ulotki w języku polskim i niemieckim. 5 maja 1942 roku został aresztowany i przewieziony do więzienia Gestapo w Płocku. Następnie został przewiedziony do Działdowa. Powieszony 17 grudnia 1942 w Przasnyszu. Razem z nim zginęli: Marian Arct „Luty”, Maria Kaczyńska, Władysław Otłowski „Woyna”, Edmund Zdanowski „Maks”.
Zenon Kiembrowski był żonaty, miał dwie córki. Spoczywa w zbiorowym grobie na cmentarzu parafialnym w Przasnyszu. 9 maja 1972 w miejscu straceń na przasnyskim rynku odsłonięto granitowy pomnik z tablicą upamiętniającą 5 powieszonych członków sztabu ZWZ-AK.

</doc>
<doc id="1171406" url="https://pl.wikipedia.org/wiki?curid=1171406" title="Zapora w Porąbce">
Zapora w Porąbce



</doc>
<doc id="1171410" url="https://pl.wikipedia.org/wiki?curid=1171410" title="Austin Powers i Złoty Członek">
Austin Powers i Złoty Członek

Austin Powers i Złoty Członek – amerykański film komediowy z 2002 roku w reżyserii Jaya Roacha. Stanowi trzeci obraz z serii opowiadającej o przygodach Austina Powersa, w rolę którego wcielił się Mike Myers. Myers zagrał również inne charaktery filmowe: Doktora Zło, tytułowego Złotego Członka, a także Grubego Drania. W pozostałych rolach wystąpili: Beyoncé Knowles, Robert Wagner, Seth Green, Michael York, Verne Troyer, Michael Caine oraz Fred Savage. Natomiast w rolach gościnnych na ekranie pojawiło się wiele sławnych postaci, w tym m.in.: Steven Spielberg, Kevin Spacey, Britney Spears, Quincy Jones, Tom Cruise, Katie Couric, Gwyneth Paltrow, John Travolta, Nathan Lane i rodzina Osbourne’ów.
Jako własna parodia serii o Powersie, "Austin Powers i Złoty Członek" rozpoczyna się tzw. filmem w filmie. Austin Powers ukazany jest w obrazie biograficznym zatytułowanym "Austinpussy" (parodia filmu o Jamesie Bondzie "Octopussy"), wyreżyserowanym przez Stevena Spielberga i z Tomem Cruise’em w roli Austina Powersa, Gwyneth Paltrow jako Dixie Normous, Kevinem Spaceyem jako Doktor Zło, Dannym DeVito jako Mini Ja oraz Johnem Travoltą jako Złotym Członkiem.
"Goldmember" jest parodią filmów o Jamesie Bondzie, "Goldfinger" oraz "Żyje się tylko dwa razy", zawierającą poza tym elementy zaczerpnięte z "Szpieg, który mnie kochał" i "GoldenEye".
Dochód ze sprzedaży biletów na "Austin Powers i Złoty Członek" wyniósł na całym świecie ponad 296 milionów dolarów.
Fabuła.
W 2002 roku, w swojej siedzibie za znakiem Hollywood, Doktor Zło opracowuje swój kolejny plan. Przeniesie się w czasie do 1975 roku i sprowadzi ze sobą Johana van der Smuta, czyli Złotego Członka, który rozwinął zimną fuzję dla wiązki przyciągania. Doktor Zło chce użyć wiązki, aby ściągnąć na Ziemię meteor i spowodować globalną powódź. Plany te zostają jednak odkryte przez British Secret Service; Austin Powers aresztuje Doktora Zło i umieszcza go w więzieniu.
Austin zostaje odznaczony za swoje działania, ale jednocześnie jest zawiedziony, że jego ojciec, słynny superszpieg Nigel Powers, nie przyjeżdża na uroczystość. Później dowiaduje się, że Nigel został porwany ze swojego jachtu, a część załogi ma pomalowane genitalia złotem. W poszukiwaniu odpowiedzi Austin odwiedza w Genewie Doktora Zło, który mówi, że za wszystkim stoi Złoty Członek i pod warunkiem przetransportowania go do normalnego więzienia, gdzie byłby z Mini Ja, oświadcza, iż Złoty Członek znajduje się w 1975 roku.
Podczas podróży do 1975 roku Austin odwiedza należącą do Złotego Członka dyskotekę na rolkach Studio 69. Na miejscu spotyka Foxxy Cleopatrę, dawną sympatię oraz byłą agentkę FBI, która działa pod przykrywką w klubie. Powers ustala, gdzie znajduje się jego ojciec, jednak nie daje rady go uwolnić, gdyż wraz z Foxxy zostają przewiezieni do siedziby Złotego Członka. Przenosi on Nigela do 2002 roku, używając maszyny czasu Doktora Zło. Natomiast sam Doktor i Mini Ja wywołują zamieszki w więzieniu i, wykorzystując okazję, uciekają.
Szpieg brytyjskiego wywiadu w organizacji Doktora Zło (przedstawiony jako Numer 3) informuje Austina, że Doktor przeniósł swoją siedzibę w okolice Tokio. Powers i Foxxy lecą do Japonii, gdzie dowiadują się, że pachołek Doktora Zło, Gruby Drań, uprawia wrestling w Asahi Sumo Arena. Austin spotyka się z nim i zmusza do pomocy; Gruby Drań wyjawia mu, że japoński biznesmen, Mr. Roboto, jest powiązany z Doktorem Zło.
Nową siedzibę Doktora Zło stanowi łódź podwodna w Zatoce Tokijskiej. Złoty Członek mówi Doktorowi, że ich gwarancję bezpieczeństwa stanowi ojciec Powersa. Scott prezentuje Doktorowi nowy strój rekina złożony z laserów, w odpowiedzi na co Zło wyraża swoją miłość do syna i uznaje go za swoją prawą rękę, zastępując nim Mini Ja.
Austin i Foxxy spotykają się z Mr. Roboto, który nie jest zainteresowany miejscem pobytu Nigela. Niezadowoleni agenci infiltrują fabrykę biznesmena, gdzie do samochodu Złotego Członka instalowane są wiązki przyciągania. Roboto wręcza mu złoty klucz, który jest niezbędny do ich aktywacji. Foxxy konfrontuje się ze Złotym Członkiem, jednak ten wykorzystuje okazję i ucieka, podczas gdy Nigel zostaje uwolniony. Austin rozmawia wraz z ojcem o następnych działaniach, jednak kłótnie powodują, że każdy z nich podąża swoją drogą.
W hotelu Austina Mini Ja dopuszcza się zdrady, przechodząc na stronę wywiadu. Powers, Foxxy i Mini Ja (jako Mini-Austin) wykorzystują samochód szpiegowski Nigela w trybie podwodnym, aby dotrzeć do siedziby Doktora Zło. Na miejscu Foxxy rozdziela się z Austinem i Mini Ja, którzy przeszukują łódź.
W pokoju kontrolnym Doktor Zło ostrzega organizacje międzynarodowe globalną powodzią. Udowadnia, że nie blefuje, strącając satelitę z orbity. W odpowiedzi na sukces Roboto stawia dodatkowe wymagania, które jednak Doktor odrzuca. Scott pozbywa się Roboto, wrzucając go do zbiornika rekinów.
Austin i Mini Ja zostają zdemaskowani na pokładzie łodzi; Powers zostaje zabrany do pokoju kontrolnego, natomiast Mini Ja ucieka i spotyka Foxxy.
Doktor Zło postanawia przedstawić Austinowi swój plan nim go zabije, ale nie może znaleźć klucza aktywacyjnego. Wtedy do pomieszczenia wchodzi Foxxy z bronią w dłoni oraz zaginionym kluczem, a za nią Mini Ja, którego widok szokuje Doktora. Niespodziewanie Nigel oświadcza, że Austin oraz Doktor Zło są braćmi rozdzielonymi we wczesnym dzieciństwie, a na postawę tego drugiego miało wpływ to, że był wychowywany przez Belga oraz francuską prostytutkę. Dochodzi do pojednania między Nigelem oraz Mini Ja, którzy także są braćmi. Sytuację przerywa Scott, który stał się zły, podczas gdy jego ojciec zaczął się zmieniać na dobre. Deklaruje, że nienawidzi ich wszystkich, po czym grozi zemstą i opuszcza łódź.
Złoty Członek nadal ma zamiar zniszczyć świat, mimo że Foxxy wrzuciła klucz aktywacyjny do akwarium rekinów. Złoty Członek posiada jednak zamiennik – swojego złotego penisa. Gdy zaczyna uruchamiać wiązki Austin stara się zmienić cel, a Doktor Zło (jako Dougie) podejmuje działania, które wywołują porażenie Złotego Członka i niszczą meteor. Złoty Członek zostaje aresztowany przez Foxxy.
Wszystkie zdarzenia wykorzystane zostały przez Stevena Spielberga w filmie, w którym wystąpili: Tom Cruise jako Austin, Kevin Spacey jako Doktor Zło, Danny DeVito jako Mini Ja oraz John Travolta jako Złoty Członek. Obsada "Austin Powers i Złoty Członek" stanowi widownię i ogląda obraz Spielberga. Na swojej drodze napotykają Grubego Drania, który jednak okazuje się być chudy, gdyż przeszedł na dietę. Austin oraz Foxxy opuszczają kino, wymieniając pocałunki.
Przyjęcie.
"Austin Powers i Złoty Członek" otrzymał zróżnicowane recenzje od krytyków, otrzymując łączną notę 54% witryny Rotten Tomatoes, sumującej oceny wszystkich opinii.
Film zarobił w premierowym weekendzie w Wielkiej Brytanii 5.585.978£. W Stanach Zjednoczonych pobił rekord otwarcia dla najlepszej parodii, ustanowiony wcześniej przez inny obraz z serii o Austinie Powersie. "Austin Powers i Złoty Członek" przyniósł dochód 73 milionów dolarów w debiutanckim tygodniu w Stanach Zjednoczonych, a w sumie zysk w tym kraju wyniósł 213 milionów dolarów.
Ścieżka dźwiękowa.
Ścieżka dźwiękowa filmu wydana została 16 lipca 2002 roku. Znajdują się na niej m.in.: utwór „Hey Goldmember”, parodiujący muzykę disco lat 70., a także „Work It Out”, który jednocześnie został wydany jako pierwszy singel w solowej karierze Beyoncé Knowles. Album uzyskał w ocenie Allmusic.

</doc>
<doc id="1171411" url="https://pl.wikipedia.org/wiki?curid=1171411" title="Kolonia New Jersey">
Kolonia New Jersey



</doc>
<doc id="1171412" url="https://pl.wikipedia.org/wiki?curid=1171412" title="Zdzisław Połącarz">
Zdzisław Połącarz

Zdzisław Franciszek Połącarz, pseudonim "Zdzich" (ur. 19 kwietnia 1945 w Oświęcimiu) – polski malarz, grafik, rysownik, działacz społeczny.
Biogram.
Urodził się 19 kwietnia 1945 r. w Oświęcimiu. Jest synem Franciszka i Anny z. domu Pomietlarz. (b. więźniowie obozów 
Mauthausen i Auschwitz-Birkenau). Ukończył Szkołę Podstawową nr 2 im. Łukasza Górnickiego w Oświęcimiu (obecnie Miejskie Gimnazjum nr 2 im. Łukasza Górnickiego w Oświęcimiu). Maturę zdał w roku 1968 w Technikum Budowlanym w Oświęcimiu. W roku tym rozpoczął studia w zakresie budownictwa na Wydziale Budownictwa Politechniki Śląskiej
W l. 1969 – 1971 odbył zasadniczą służbę wojskową w Tarnowie, Rzeszowie i Mielcu. Po jej odbyciu zatrudniony był na różnych stanowiskach związanych ze swoim wykształceniem i zainteresowaniami. Do 1973 r. był inspektorem kontroli technicznej w Miejskim Przedsiębiorstwie Gospodarki Komunalnej w Oświęcimiu. Po uzyskaniu uprawnień budowlanych został inspektorem ds. budownictwa w Urzędzie Miejskim tego miasta, a od 1975 r. starszym inspektorem ds. budownictwa w Urzędzie Gminy Oświęcim. Od 1975 r. kontynuował naukę w Studium Budownictwa Wiejskiego przy 
Wyższej Szkole Pedagogicznej w Zielonej Górze. W l. 1982 – 1986 pracował w Bielsku-Białej jako kierownik w Wojewódzkim Związku Kółek i Organizacji Rolniczych.
Był także w latach 1987 – 1990 nauczycielem plastyki w Zespole Szkół Zawodowych i Ogólnokształcących Zgromadzenia Salezjańskiego w Oświęcimiu. Od 1990 na rencie. 
Żoną artysty jest pochodząca z Wielkopolski Maria Witkiewicz. Ma córkę Alicję (ur. 1975) i syna Tomasza (ur. 1976). Od 1999 r. mieszka i tworzy w Nowym Tomyślu.
Jego zainteresowania rysunkiem i malarstwem rozpoczęły się w latach 60. ubiegłego wieku.
Obecnie artysta wypowiada się w różnych technikach plastycznych: rysunku, pastelu, malarstwie olejnym i akwarelowym. Zajmuje się ilustrowaniem i projektowaniem tomików poetyckich. Zrealizował kilkanaście cykli 
rysunkowych oraz albumów graficznych. Jest od wielu lat głównym inicjatorem i organizatorem ponad 270 krajowych i międzynarodowych plenerów malarsko–rzeźbiarskich oraz ich komisarzem. Jest także wieloletnim konsultantem grup artystów Europy Zachodniej i Wschodniej; działa na rzecz upowszechnienia kultury polskiej w Niemczech.
Prace oświęcimskiego artysty eksponowane były na prawie 600 wystawach zbiorowych; jest autorem ponad 130 wystaw indywidualnych w kraju i za granicą. Jego prace znajdują się w zbiorach muzealnych w kraju, za granicą oraz w kolekcjach prywatnych.
Był współzałożycielem wraz Marianem Majkutem oraz Ryszardem Pocztowskim galerii „Pryzmat”, działającej przy Oddziale Stowarzyszenia Inżynierów i Techników Przemysłu Chemicznego w Oświęcimiu.
Dwukrotny stypendysta Ministerstwa Kultury, w 2003 i 2005 roku.
Dorobek artystyczny.
Ulubione tematy prac Zdzisława Połącarza, w których się specjalizuje, to pejzaże oraz zabytkowa architektura sakralna i świecka. Artysta posługuje się głównie rysunkiem i akwarelą, rzadziej olejem.
Cykle rysunkowe
Opracował cykle grafik: "Oświęcim" • "Grodzisk Wielkopolski" • "Stary Zator" • "Sominy" • "Krotoszyn" • "Śmigiel" • "Kościan" • "Międzychód" • "Gusko". 
Albumy graficzne
Projekty i ilustracje tomików poetyckich
m.in. "Oświęcim - Miasto Pamięci, Pokoju, Spotkań, Dialogu i Pojednania : utwory nagrodzone w III Konkursie Literackim im. Tadeusza Makowskiego w 1995 r." (wraz z Marianem Majkutem). 
W roku 1998 artysta opublikował własny tomik fraszek "Taniec z fraszkami".
Wystawy.
Prace artysty są praktycznie nieustannie prezentowane na wszystkich liczących się wystawach sztuki współczesnej, tak w kraju, jak i za granicą.
Wystawy indywidualne
Ponad 130 wystaw indywidualnych; wielokrotnie w Oświęcimiu i Nowym Tomyślu oraz w Krakowie, Brnie, Chrzanowie, Popradzie, Mysłowicach, Olsztynie, Grodzisku Wielkopolskim i Bielawie. 
Wystawy zbiorowe
Prawie 600 wystaw zbiorowych; w Niemczech, Czechach, Austrii, Francji, Danii, Holandii, Turcji i Grecji.
Plenery
Jest od wielu lat głównym inicjatorem i organizatorem plenerów malarsko–rzeźbiarskich oraz ich komisarzem; m.in. 
w Krotoszynie, Wieliczce, Zebrzydowicach, Lipnicy Dolnej koło Wiśnicza, Kazimierzu Dolnym, Niemczy, Jastarni i Szczytnie.
Nagrody i wyróżnienia.
Za swoje zasługi w działalności na rzecz upowszechniania kultury oraz działalność charytatywną i społeczną oświęcimski artysta był wielokrotnie wyróżniany m.in.
Za swoje prace, które brały udział w konkursach w kraju i za granicą, otrzymał wiele nagród i wyróżnień, m.in.
w 1995 r. "Certificate of Achievement" w Ohio.

</doc>
<doc id="1171413" url="https://pl.wikipedia.org/wiki?curid=1171413" title="Duch (film 2003)">
Duch (film 2003)

Duch (hindi – भूत, "Bhoot") – bollywoodzki horror zrealizowany w 2003 roku przez Ram Gopal Varma, autora takich filmów jak "Rangeela", "Sarkar", "Naach" czy "Company". W rolach głównych Urmila Matondkar i Ajay Devgan. Nietypowo dla Bollywoodu w filmie nie ma piosenek i tańców. Tematem filmu jest historia małżeństwa, które zamieszkało na 13. piętrze Bobmajskiego wieżowca, w mieszkaniu z którego przedtem wyskoczyła kobieta. Jej duch zaczyna prześladować główną bohaterkę.
Fabuła.
Makler giełdowy Vishal (Ajay Devgan) wraz z żoną Swati (Urmila Matondkar) wprowadzają się do przestronnego apartamentu na 12-m piętrze Bobmajskiego wieżowca. Vishal ukrywa przed żoną, że poprzednia właścicielka mieszkania wyskoczyła wraz z synem z balkonu wieżowca. Wiadomość o tym wstrząsa Swati. Zaczynają ją prześladować obrazy nieżyjącej Manjeet. Mąż próbuje jej pomóc sprowadzając psychiatrę dr. Rajana (Victor Banerjee). Służąca Bhai (Seema Biswas) uważa, że Swati jest opętana przez ducha. Prowadzi ją do egzorcystki Sarity (Rekha). W domu dochodzi do kolejnej śmierci. Ktoś skręca kark stróżowi (Sabeer Masani). Inspektor policji (Nana Patekar) dowiedziawszy się o psychicznych problemach lunatykujacej Swati, zaczyna ją podejrzewać o morderstwo.

</doc>
<doc id="1171417" url="https://pl.wikipedia.org/wiki?curid=1171417" title="Telepinu (król)">
Telepinu (król)

Telepinu, Telipinus – król hetycki w okresie około 1525–1500 p.n.e. Rozpoczął proces stabilizacji wewnętrznej państwa wprowadzając przepis stanowiący, że każdy kto zabije członka rodziny królewskiej podlegać będzie wyrokowi zgromadzenia możnych ("pankus"). Przepis ten dotyczył również samego króla. Dodatkowo wprowadził zasadę dziedziczności tronu: dziedziczył najstarszy syn, w dalszej kolejności młodszy, a dalej mężowie córek. Po ustabilizowaniu sytuacji wewnętrznej Telipinu podjął ekspansję w kierunku górnego Eufratu i zawarł układ z królem Cylicji Isputahsu.
Nieznane są okoliczności jego śmierci, jednakże jego następcą, ze względu na brak męskich potomków, został mąż jego najstarszej córki Harapsili – Alluwamna.

</doc>
<doc id="1171420" url="https://pl.wikipedia.org/wiki?curid=1171420" title="Cyperus papyrus">
Cyperus papyrus



</doc>
<doc id="1171421" url="https://pl.wikipedia.org/wiki?curid=1171421" title="Chrzanów Śródmieście">
Chrzanów Śródmieście

Chrzanów Śródmieście – stacja kolejowa w Chrzanowie, w województwie małopolskim, w Polsce. Powstała w 1973 r.
W roku 2021 stacja obsługiwała 150-199 pasażerów na dobę.
Zabudowania stacji zostały wyburzone w 2017 roku.

</doc>
<doc id="1171424" url="https://pl.wikipedia.org/wiki?curid=1171424" title="Krzyż koniczynowy">
Krzyż koniczynowy



</doc>
<doc id="1171428" url="https://pl.wikipedia.org/wiki?curid=1171428" title="Chrzanów (stacja kolejowa)">
Chrzanów (stacja kolejowa)

Chrzanów – stacja kolejowa w Chrzanowie, w województwie małopolskim, w Polsce.
W roku 2021 stacja obsługiwała 100-149 pasażerów na dobę.
Początkowo wyłącznie jako przystanek kolejowy "uprzywilejowanej kolei żelaznej północnej cesarza Ferdynanda", następnie jako stacja na tej linii wraz z budynkiem dworca od roku 1867.

</doc>
<doc id="1171435" url="https://pl.wikipedia.org/wiki?curid=1171435" title="Martin Buser">
Martin Buser

Martin Buser (ur. 29 marca 1958 w Winterthur) – amerykański maszer. Jeden z najlepszych zawodników biorących udział w wyścigach psich zaprzęgów. Od 1979 mieszka w Big Lake w stanie Alaska.
Czterokrotny zwycięzca najbardziej prestiżowego wyścigu Iditarod. W swoim ostatnim triumfie w 2002 ustanowił, nieaktualny od 2014 roku, rekord szybkości pokonania trasy w tym wyścigu (8 dni, 22 godz., 46 min., 2 sek.) i od tego momentu jest pierwszą osobą, która pokonała trasę w czasie poniżej dziewięciu dni, po nim dokonali tego jeszcze Lance Mackey (8 dni, 23 godziny, 59 minut, 9 sekund w 2010 roku), John Baker (8 dni, 18 godzin, 46 minut, 39 sekund w 2011) oraz dwukrotnie Dallas Seavey (8 dni, 13 godzin, 4 godziny, 19 sekund w 2014 roku – aktualny rekord szybkości i 8 dni, 18 godzin, 13 minut, 06 sekund).

</doc>
<doc id="1171439" url="https://pl.wikipedia.org/wiki?curid=1171439" title="Nana Patekar">
Nana Patekar

Nana Patekar, właśc. Vishwanath Patekar (marathi: नाना पाटेकर) (ur. 1 stycznia 1951 w Murud-Janjira, Maharasztra) – indyjski aktor i reżyser.
Był nagradzany za role w "Krantiveer" (1994), "Parinda" (1989), "Angaar" (1992), "Apaharan" (2005) i nominowany do nagród za "" (2002) i "Ab Tak Chhappan" (2004).

</doc>
<doc id="1171441" url="https://pl.wikipedia.org/wiki?curid=1171441" title="Sośnica (Woźniki)">
Sośnica (Woźniki)

Sośnica (niem. "Soßnitz") – część miasta Woźniki, położona w województwie śląskim, w powiecie lublinieckim, posiadająca status sołectwa.
W latach 1975–1998 miejscowość administracyjnie należała do województwa częstochowskiego.
Nazwa.
Nazwa wywodzi się od polskiej nazwy drzewa - "sosny". Heinrich Adamy zaliczył ją do grupy miejscowości, których nazwy wywodzą się "von sosna = Kiefer (pinus silvestris)". W swoim dziele o nazwach miejscowych na Śląsku wydanym w 1888 roku we Wrocławiu wymienia jako najwcześniejszą zanotowaną nazwę wsi w polskiej formie "Sosnica" podając jej znaczenie "Kieferdorf" - "Wieś sosny, sosnowa wieś". Niemcy początkowo zgermanizowali nazwę na "Sosnitz", a później na "Soßnitz" w wyniku czego utraciła ona swoje pierwotne znaczenie.
Geografia.
Osiedle sąsiaduje bezpośrednio z dzielnicą Dyrdy.
Zobacz też: Sośnica

</doc>
<doc id="1171449" url="https://pl.wikipedia.org/wiki?curid=1171449" title="Komptonia">
Komptonia

Komptonia ("Comptonia" L'Hér.) – monotypowy rodzaj roślin z rodziny woskownicowatych. W jego skład wchodzi tylko jeden gatunek współczesny – komptonia amerykańska "Comptonia peregrina". Rośliny z tego rodzaju poza współczesnym gatunkiem występującym we wschodniej części Ameryki Północnej, znane są z flor kopalnych, głównie z miocenu i eocenu, kiedy w Ameryce Północnej i Europie występowało co najmniej 12 gatunków z tego rodzaju.
Nazwa rodzaju upamiętnia biskupa Londynu Henryego Comptona (1632–1713).
Systematyka.
Rodzaj z rodziny woskownicowatych z rzędu bukowców. W obrębie rodziny zajmuje pozycję siostrzaną względem wąsko ujmowanego rodzaju woskownica "Myrica" (obejmującego tylko woskownicę europejską "M. gale" i "Myrica hartwegii").

</doc>
<doc id="1171450" url="https://pl.wikipedia.org/wiki?curid=1171450" title="Władysław Otłowski">
Władysław Otłowski

Władysław Otłowski, ps. "Woyna" (ur. 23 sierpnia 1915 w Ciemniewie, zm. 17 grudnia 1942 w Przasnyszu) – żołnierz ZWZ-AK.
Syn Mateusza i Anny z Szymanowiczów. Brat Stanisława, Franciszka, Feliksa, Józefa, Heleny (Zdanowskiej) i Jana. Pochodził z rodziny rolniczej. Ojciec był jednym ze współpracowników Stanisława Chełchowskiego w krzewieniu wiedzy rolniczej na wsi przasnyskiej.
Maturę uzyskał w Gimnazjum w Przasnyszu 1936. Do wybuchu wojny pracował w Brześciu nad Bugiem jako pracownik umysłowy ubezpieczalni społecznej. Ukończył kurs pilotażu szybowcowego.
W czasie okupacji pracował w Zarządzie Młynów (Müchlenverwaltung) w Przasnyszu. Po aresztowaniu Zenona Kiembrowskiego pełnił funkcję komendanta obwodu AK w Przasnyszu. Aresztowany 18 sierpnia 1942. Powieszony 17 grudnia 1942 w Przasnyszu. Razem z nim straceni zostali członkowie sztabu obwodu ZWZ-AK: Marian Arct „Luty”, Maria Kaczyńska, Zenon Kiembrowski „Konrad” i Edmund Zdanowski „Max”.
W. Otłowski miał żonę i syna. Spoczywa w zbiorowym grobie na cmentarzu parafialnym w Przasnyszu. 9 maja 1972 w miejscu straceń na przasnyskim rynku odsłonięto granitowy pomnik z tablicą upamiętniającą 5 powieszonych członków sztabu ZWZ-AK.

</doc>
<doc id="1171451" url="https://pl.wikipedia.org/wiki?curid=1171451" title="Ángel Amadeo Labruna">
Ángel Amadeo Labruna



</doc>
<doc id="1171453" url="https://pl.wikipedia.org/wiki?curid=1171453" title="Bucak">
Bucak

Bucak – miasto w południowo-zachodniej części Turcji, usytuowane w prowincji Burdur, w regionie śródziemnomorskim. 
Według danych z 2000 roku, populacja w mieście wynosiła 57 950. 

</doc>
<doc id="1171455" url="https://pl.wikipedia.org/wiki?curid=1171455" title="Rick Swenson">
Rick Swenson

Rick Swenson (ur. 10 grudnia 1950 w Willmar) – jeden z najlepszych maszerów, zwany Królem Iditarod.
Jako jedyny człowiek wygrał ten wyścig 5 razy – w 1977, 1979, 1981, 1982 i 1992 roku. Pierwszy raz wystartował w wyścigu Iditarod w 1976 roku, ukończył 26 wyścigów, w 23 wyścigach plasował się w pierwszej dziesiątce.

</doc>
<doc id="1171460" url="https://pl.wikipedia.org/wiki?curid=1171460" title="Klarnetnik brązowy">
Klarnetnik brązowy

Klarnetnik brązowy ("Myadestes lanaiensis woahensis"), w jęz. hawajskim "ʻĀmaui" – wymarły podgatunek klarnetnika bladego, ptaka z rodziny drozdowatych (Turdidae). Status taksonomiczny tego ptaka niepewny, traktowany jako podgatunek "M. lanaiensis" lub odrębny gatunek. Występował endemicznie na Hawajach, na wyspie Oʻahu (Stany Zjednoczone).
Niewiele wiadomo o ekologii tego ptaka.
Znany jest z okazu wzorcowego zebranego w 1825 r. przez Andrew Bloxama (okaz nie zachował się do dnia dzisiejszego) oraz ze znalezionych pozostałości szkieletu.
Ostatnim widzianym (i tym samym zebranym) był osobnik Bloxama z 1825 r. Przyczyny wymarcia tego ptaka nie są dokładnie znane, prawdopodobnie głównymi czynnikami było niszczenie jego siedlisk i ptasia malaria.
Lokalna nazwa tego ptaka: „ʻĀmaui”, wywodzi się z "manu a Māui", co znaczy: „ptak Māui” (Māui to bohater w mitologii hawajskiej).

</doc>
<doc id="1171463" url="https://pl.wikipedia.org/wiki?curid=1171463" title="Myadestes oahensis">
Myadestes oahensis



</doc>
<doc id="1171465" url="https://pl.wikipedia.org/wiki?curid=1171465" title="Lance Mackey">
Lance Mackey

Lance Mackey (ur. 2 czerwca 1970 w Wasilla, zm. 7 września 2022) – amerykański maszer. Czterokrotny zwycięzca najtrudniejszego na świecie wyścigu psich zaprzęgów Yukon Quest (w 2005, 2006, 2007 i 2008) i czterokrotny wyścigu Iditarod (w 2007, 2008 ,2009 i 2010). Jest pierwszym zawodnikiem, który wygrał obydwa wyścigi w jednym roku i dokonał tego dwukrotnie. Podczas obu wyścigów zaprzęgowi liderował ten sam pies Larry (uczestnik 10 ponad 1000 milowych wyścigów, z których 7 wygrał).
W wyścigu Iditarod wcześniej wygrywali jego ojciec Dick Mackey w 1978 i jego brat Rick Mackey w 1983. Wszyscy trzej zawsze startowali w tych zawodach z numerem 13.
Zmarł 7 września 2022 z powodu nowotworu gardła.

</doc>
<doc id="1171467" url="https://pl.wikipedia.org/wiki?curid=1171467" title="Komptonia amerykańska">
Komptonia amerykańska

Komptonia amerykańska ("Comptonia peregrina" ) – gatunek rośliny wieloletniej należący do rodziny woskownicowatych. Jedyny współczesny przedstawiciel rodzaju komptonia "Comptonia". Występuje w lasach wschodniej części Ameryki Północnej.
Status gatunku we florze Polski jest niejasny – jest rzadko uprawiany, w dodatku jest określany jako trudny w uprawie i krótkotrwały, a mimo to zarejestrowany został także jako zdziczały na wybrzeżu Bałtyku.
Biologia i ekologia.
Rośnie na glebach suchych w obszarach górzystych.

</doc>
<doc id="1171468" url="https://pl.wikipedia.org/wiki?curid=1171468" title="Anomalia tarczy nerwu wzrokowego w kształcie kwiatu powoju">
Anomalia tarczy nerwu wzrokowego w kształcie kwiatu powoju

Anomalia tarczy w kształcie kwiatu powoju (ang. morning glory disc anomaly) – bardzo rzadka, zazwyczaj jednostronna wada wrodzona tarczy nerwu wzrokowego, stanowiąca rodzaj dysplazji garbiakopodobnej. Częściej spotykana jest u kobiet. Tarcza barwy różowej lub pomarańczowej jest powiększona i wraz z przylegającą siatkówką przesunięta do tyłu. Zagłębienie w tarczy wypełnia szarawa tkanka glejowa. Tarczę otacza wypukłe obramowanie białej lub kremowej barwy ze skupiskami barwnika na obwodzie. Na obwodzie tarczy wychodzą szprychowato naczynia siatkówki. Wadzie towarzyszy obniżenie ostrości wzroku do poziomu ≤ 0,1. U około 30% pacjentów występuje surowicze odwarstwienie siatkówki. Niekiedy współistnieją inne wady rozwojowe, np. ukryta przepuklina mózgowa, zespół Duane’a.

</doc>
<doc id="1171470" url="https://pl.wikipedia.org/wiki?curid=1171470" title="PZŁ">
PZŁ



</doc>
<doc id="1171472" url="https://pl.wikipedia.org/wiki?curid=1171472" title="Stanisław Matyka">
Stanisław Matyka

Stanisław Matyka (ur. 12 listopada 1943 w Grębowie, zm. 24 października 2006) - polski zootechnik, profesor nauk rolniczych. Specjalizował się w paszoznawstwie i żywieniu zwierząt. Jest autorem lub współautorem ok. 210 prac naukowych oraz 32 prac popularnonaukowych. Efektem jego badań jest także 17 wdrożonych patentów. Odznaczony m.in. Złotym Krzyżem Zasługi i Medalem Komisji Edukacji Narodowej.

</doc>
<doc id="1171473" url="https://pl.wikipedia.org/wiki?curid=1171473" title="Dwurzędność rzęs">
Dwurzędność rzęs

Dwurzędność rzęs (; , ) – wada rozwojowa, polegająca na obecności dodatkowego rzędu rzęs przy wewnętrznej krawędzi wolnego brzegu powieki. Włosy te są często bardzo delikatne i wada jest bezobjawowa. W przypadkach, gdy nieprawidłowo rosnące rzęsy ocierają twardówkę, konieczna bywa interwencja chirurgiczna.

</doc>
<doc id="1171474" url="https://pl.wikipedia.org/wiki?curid=1171474" title="Libby Riddles">
Libby Riddles

Libby Riddles (ur. 1 kwietnia 1956 w Madison, Wisconsin, USA) – pierwsza kobieta, która wygrała wyścig psich zaprzęgów Iditarod w 1985 roku. Autorka trzech książek o wyścigach psich zaprzęgów. Po odniesieniu zwycięstwa w Iditarod, przez 6 lat mieszkała wśród Eskimosów.

</doc>
<doc id="1171475" url="https://pl.wikipedia.org/wiki?curid=1171475" title="Distichiasis">
Distichiasis



</doc>
<doc id="1171481" url="https://pl.wikipedia.org/wiki?curid=1171481" title="Prowincja Massachusetts">
Prowincja Massachusetts



</doc>
<doc id="1171482" url="https://pl.wikipedia.org/wiki?curid=1171482" title="Mirosław Skibniewski">
Mirosław Skibniewski

Mirosław Jan Skibniewski (ur. 14 września 1957 w Warszawie) – profesor inżynierii systemów zarządzania w budownictwie. Po studiach w Politechnice Warszawskiej w 1981 r. podjął pracę na stanowisku inżyniera zespołu badawczego w firmie "Pittsburgh Testing Laboratory" w USA, zajmując się zagadnieniami bezpieczeństwa i awarii konstrukcji. Po doktoracie z automatyki budowlanej w Carnegie Mellon University w 1986 r. został zatrudniony na stanowisku adiunkta ("Assistant Professor") Uniwersytetu Purdue w stanie Indiana, gdzie w 1990 r. otrzymał stanowisko docenta, a w 1995 r. – profesora. W latach 1997-2004 prorektor Uniwersytetu Purdue. W latach 2005-2010 kierownik katedry organizacji i zarządzania w budownictwie im. A. Jamesa Clarka University of Maryland, College Park. W latach 2010-2011 rektor politechniki ("Dean of the College of Engineering") w Khalifa University w Abu Zabi. Obecnie profesor w Centrum Zarządzania Projektami Wydz. Inżynierii Lądowej i Środowiskowej "University of Maryland" (USA). 
Mirosław Skibniewski jest profesorem tytularnym w Polsce; byłym współpracownikiem Instytutu Mechanizacji Budownictwa i Górnictwa Skalnego w Warszawie i Wydz. Zarządzania Politechniki Białostockiej, oraz aktualnym współpracownikiem Instytutu Informatyki Teoretycznej i Stosowanej Polskiej Akademii Nauk.
Prof. Skibniewski jest autorem ponad 300 publikacji naukowych, w tym wielu tomów wydań materiałów konferencyjnych oraz monografii książkowej "Robotics in Civil Engineering" wydanej w 1988 r. jednocześnie w Wielkiej Brytanii i w USA. Jest także laureatem nagród za prace naukowe w dziedzinie automatyki i informatyki dla przemysłu budowlanego, m.in. przyznanej w 1986 r. przez prezydenta Ronalda Reagana nagrody Amerykańskiej Fundacji Nauki ("National Science Foundation") "Presidential Young Investigator", nagrody "Walter L. Huber Research Prize" przyznanej w 1998 r. przez American Society of Civil Engineers (ASCE) i nagrody "Richard L. Tucker – Yukio Hasegawa Award" przyznanej w 2007 r. przez Międzynarodowe Stowarzyszenie Automatyki i Robotyzacji w Budownictwie. Wieloletni współpracownik koncernów inżynieryjno-budowlanych w USA, w Japonii i w Tajwanie. Od 1994 r. redaktor naczelny międzynarodowego pisma naukowego "Automation in Construction". Członek kolegiów redakcyjnych ponad dwudziestu pism naukowych wydawanych w USA, w W. Brytanii i w Hongkongu.
Kilkukrotny stypendysta Fundacji Fulbrighta i Humboldta w Argentynie, Chile i w Niemczech; profesor wizytujący uniwersytetów w USA, Australii, Chinach, Tajwanie, Singapurze, Korei Południowej, Hongkongu, Izraelu, Egipcie, Niemczech, Wielkiej Brytanii i na Słowacji. Odbył konsultacje lub szkolenia w ponad 40 krajach na 5 kontynentach. Profesor honorowy Wydz. Inżynierii Lądowej Politechniki Warszawskiej, b. Moskiewskiego Państwowego Uniwersytetu Przemysłowego (obecnie Moskiewski Uniwersytet Politechniczny), Uniwersytetu Tsinghua w Pekinie, Uniwersytetu Tianjin (Tiencin, Chiny), "Huazhong University of Science and Technology" (Wuhan, prow. Hubei, Chiny), Uniwersytetu Technicznego Chaoyang w Taizhong (Tajwan), Uniwersytetu Politechnicznego w Hongkongu, "Nanyang Technological University" (Singapur) i Narodowego Uniwersytetu Singapuru. Członek rzeczywisty Akademii Inżynierskiej w Polsce, członek zagraniczny Rosyjskiej Akademii Inżynierskiej, "Distinguished Visiting Fellow" Królewskiej Akademii Inżynierskiej (Wielka Brytania), doktor "honoris causa" Politechniki Wileńskiej.

</doc>
<doc id="1171487" url="https://pl.wikipedia.org/wiki?curid=1171487" title="Złota Skała (studio)">
Złota Skała (studio)

Złota Skała (Gold Rock, Gold Rock Studio) – studio nagrań oraz wytwórnia płytowa założona w 1986 przez Roberta Brylewskiego w warszawskim klubie „Hybrydy”.
Przez pierwsze lata nagrań dokonywano przy pomocy analogowego sprzętu, a zdobyte w ten sposób materiały wydawano w trzecim obiegu w postaci kaset magnetofonowych. 
W 1989 dzięki cyfrowemu sprzętowi zakupionemu przez Marcina Millera studio nabrało bardziej profesjonalnego charakteru, a dzięki zmianie ustroju Złota Skała zaczęła również wydawać płyty oficjalnie. Siedzibą studia była wieś Stanclewo pod Olsztynem, gdzie w tym czasie mieszkał Robert Brylewski i członkowie grup Armia i Izrael. Tam też powstaje m.in. słynna płyta Armii "Legenda" oraz "Tehno Terror" Maxa i Kelnera. 
W 1991 studio przeniesiono do Warszawy, do klubu „Riviera-Remont”. Do Brylewskiego dołączają młodzi producenci – Tomasz Zuber, Marek Grzesik i Jarek „Smok” Smak (gitarzysta grupy Post Regiment, później również Falarek Band).
Ostatnią siedzibą studia był klub studencki „Proxima”. Z powodu śmierci Marka Grzesika, odpowiadającego za stronę biznesową wytwórni, oraz kłopotów finansowych, wytwórnia została zamknięta pod koniec lat 90. Wydane przez nią albumy są jednak wznawiane przez inne wytwórnie.

</doc>
<doc id="1171495" url="https://pl.wikipedia.org/wiki?curid=1171495" title="Sucha Kopa">
Sucha Kopa

Sucha Kopa (dawniej również "Dzialec") – szczyt w południowo-zachodniej części Gór Bialskich o wysokości 1055 m n.p.m. w Sudetach Wschodnich.
Według (Regionalizacji fizycznogeograficznej Polski) J. Kondrackiego znajduje się w obrębie Gór Złotych (332.61).
Położenie i opis.
Jest kulminacją rozległej wierzchowiny wznoszącej się stromo nad Drogą Marianny, przebiegającej po południowo-wschodnim zboczu góry, która oddziela od wschodu masyw Suchej Kopy od Jawornickiej Kopy (1052 m n.p.m.) i Średniaka (995 m n.p.m.). Północno-zachodnie ramię Suchej Kopy zakończone jest Suszycą (1047 m n.p.m.).
Na południowym zachodzie Sucha Kopa przechodzi w Pustosza (941 m n.p.m.) i następnie Piekielnicę (787 m n.p.m.), która wznosi się nad Drogą Morawską. Północnym zboczem Suchej Kopy przebiega Sucha Droga.
Na zachodzie Sucha Kopa opada stromo do położonego w dolinie Morawki Bolesławowa, a na wschodzie poprzez Polanę Owczarską obniża się w kierunku płd.-wsch. do Przełęczy Suchej (1002 m n.p.m.), a w kierunku płn.-wsch. do przełęczy Wielkie Rozdroże (964 m n.p.m.), przez które to przełęcze przechodzi niebieski szlak z Kamienicy do Starego Gierałtowa. Jest porośnięta kompleksem lasów świerkowych i świerkowo-bukowych regla dolnego. Na szczycie góry występują niewielkie polany, takie jak Przednia Płoń na południowym zboczu, Polana Owczarska czy Jawornicka Łąka między Suchą Kopą i Suszycą. Obszar Suchej Kopy jest jednym z najmniej uczęszczanych w Górach Bialskich.
Budowa geologiczna.
Sucha Kopa zbudowana jest z łupków metamorficznych i gnejsów należących do metamorfiku Lądka i Śnieżnika. Na południowo-wschodnim zboczu nad Drogą Marianny na wysokości ok. 870 m n.p.m. znajduje się Szary Głaz, będący grupą łupkowych skałek w formie grzędy.
Szlaki turystyczne.
Przez masyw Suchej Kopy przechodzą szlaki turystyczne:

</doc>
<doc id="1171496" url="https://pl.wikipedia.org/wiki?curid=1171496" title="Edmund Zdanowski (żołnierz)">
Edmund Zdanowski (żołnierz)

Edmund Zdanowski, ps. "Maks" (ur. 16 listopada 1914 w Warszawie, zm. 17 grudnia 1942 w Przasnyszu), urzędnik, działacz sportowy, żołnierz ZWZ-AK.
Syn Jana i Anny Zdanowskich. Pochodził z rodziny robotniczej. Do wybuchu II wojny światowej pracował jako pracownik umysłowy w Wydziale Powiatowym w Przasnyszu. Uprawiał różne dyscypliny sportowe, był bramkarzem w Robotniczym Klubie Piłkarskim RIOK Przasnysz, po zakończeniu kariery sportowej wyróżniał się jako działacz.
W okresie okupacji pracował w Landraturze jako księgowy. Był kierownikiem wywiadu obwodu ZWZ-AK Przasnysz. Aresztowany 18 sierpnia 1942 przez gestapo. Przebywał w więzieniu w Ciechanowie, Płocku i Działdowie. Powieszony 17 grudnia 1942 w Przasnyszu. Razem z nim straceni zostali członkowie sztabu obwodu ZWZ-AK: Marian Arct „Luty”, Maria Kaczyńska, Zenon Kiembrowski „Konrad” i Władysław Otłowski „Woyna”.
Edmund Zdanowski pozostawił żonę, Helenę z Otłowskich. Już po jego śmierci urodził się syn, Edmund.
Spoczywa w zbiorowym grobie na cmentarzu parafialnym w Przasnyszu. 9 maja 1972 w miejscu straceń na przasnyskim rynku odsłonięto granitowy pomnik z tablicą upamiętniającą 5 powieszonych członków sztabu ZWZ-AK.

</doc>
<doc id="1171497" url="https://pl.wikipedia.org/wiki?curid=1171497" title="The Honeydrippers">
The Honeydrippers

The Honeydrippers – angielski zespół rockowy założony w 1981 przez byłego wokalistę Led Zeppelin, Roberta Planta w celu zaspokojenia jego potrzeby zespołu rockowego z mocnymi podstawami rhythmandbluesowymi. Oprócz Planta, w zespole znalazł się jego kolega z Led Zeppelin Jimmy Page, Jeff Beck oraz inni przyjaciele i muzycy studyjni. Wydali tylko jedno EP w 1984, zatytułowane "".
The Honeydrippers osiągnęli hit Top Ten, którym był cover utworu Phila Phillipsa "Sea of Love", oraz hit Top 30 "Rockin' At Midnight". W związku z sukcesem EP Plant zapowiedział wydanie pełnego albumu, jednak nigdy do tego nie doszło. Zespół wystąpił 15 grudnia 1984 w "Saturday Night Live" grając "Rockin' At Midnight" i "Santa Claus Is Back In Town". Zespołowi pomogli Brian Setzer na gitarze i Paul Shaffer na pianinie.
23 grudnia 2006 Robert Plant wystąpił na imprezie charytatywnej w ratuszu Kiedderminster jako "The Return of the Honeydrippers" aby zebrać pieniądze dla swojej chorej sąsiadki Jackie Jennings. Po występie Planta na Montreux Jazz Festival w 2006 na cześć Ahmeta Ertegüna, rozmawiali oni na temat wydania nowego albumu Honeydrippers. Po śmierci Ertegüna, Plant stwierdził, że w tej chwili jest to mało prawdopodobne.

</doc>
<doc id="1171501" url="https://pl.wikipedia.org/wiki?curid=1171501" title="Metro w Buenos Aires">
Metro w Buenos Aires

Metro w Buenos Aires, hiszp. Subte de Buenos Aires, pełna nazwa Subterráneos de Buenos Aires – sieć podziemnej kolei miejskiej obsługującej miasto Buenos Aires. Jest ona najstarszym metrem w Ameryce Łacińskiej i w krajach hiszpańskojęzycznych. Obecnie wyróżnia się wśród sieci metra eksploatacją najstarszych wagonów.
Sieć.
Sieć metra Buenos Aires obejmuje sześć linii rozwiązanych w układzie liniowym (tzn. bez rozgałęzień). Średnia gęstość stacji – 610 m – stawiają ją w grupie bardziej dostępnych, ale też powolniejszych sieci metra na świecie. Jak dotąd (2007), wszystkie linie są całkowicie podziemne. 
Ponadto obszar aglomeracji obsługiwany jest przez kilka linii kolei aglomeracyjnych, kończących się na skraju śródmieścia. Koncesjonowany operator Trenes de Buenos Aires obsługuje elektryczne linie kolei "Mitre" (z dworca Retiro), "Roca" (z dworca Constitución) i "Sarmiento" (z dworca Once), Ferrovías – linię "Belgrano Norte" (z dworca Retiro), Metrovías – linię kolei "Urquiza" (z dworca Lacroze), tymczasowy operator UGOFE – linie kolei "Belgrano Sur" (z dworca Buenos Aires) i "San Martín" (z dworca Retiro). Większość linii aglomeracyjnych jest zelektryfikowana.
Eksploatacja, obciążenia.
Ruch jest lewostronny. Eksploatuje się pociągi najwyżej sześciowagonowe. 
Pociągi kursują od 5 rano (od 6 na linii "A") do 23 wieczorem. 
Przewozy na sieci metra stanowią odbicie stanu gospodarki argentyńskiej; wzrost przewozów odpowiada okresom rozwoju. Linia "A" przewozi dziennie 190 tys. osób, "B" – 345 tys., "C" – 278 tys., "D" – 385 tys., "E" – 104 tys. Mierne obciążenie linii "E" tłumaczy się na ogół niższym statusem społecznym dzielnic przez nią obsługiwanych. 
Wielkość dzienną przewozów metra (ok. 1,3 mln osób) warto skonfrontować z przewozami siecią autobusową. Na terenie aglomeracji przewoziła ona dziennie ok. 1,1 mln osób, natomiast w obrębie miasta (Okręgu Federalnego) – ok. 0,79 mln osób. Metro zajmuje zatem czołową pozycję w strukturze przemieszczeń transportem publicznym w Buenos Aires. Dzienne przewozy kolejami aglomeracyjnymi wyniosły ok. 1,03 mln osób. 
Jeden przejazd metrem kosztuje 0,70 $. Wszystkie stacje zaopatrzone są w automatyczne rogatki. Stosuje się bilety magnetyczne, jedno- i wieloprzejazdowe; ich cena jest sumą pojedynczych przejazdów. "Premetro" jest włączone w system taryfowy metra; przesiadka między tramwajem i metrem jest bezpłatna. Bilet tylko na tramwaj jest tańszy (0,45 $).
Niektóre pociągi aglomeracyjne kolei "TBA" linii Sarmiento kończą bieg na stacji metra Plaza Miserere, obok peronów linii "A". Dotyczy to 2-3 pociągów na godzinę (na ok. 10 wszystkich odprawianych na linii). Bezpośredni wjazd na linię "A" nie jest możliwy ze względu na różny rozstaw szyn (kolej ma 1676 mm).
Kwestie techniczne.
Maksymalne nachylenie trasy – 4%. Minimalny promień łuku – 80 m.
Tunel linii "A", budowany odkrywkowo, jest przekroju prostokątnego 7,70 m x 4,45 m nad PGS, bez podpór środkowych. Głębokość PGS na tej linii: 4,85 – 7,92 m pod poziomem ulicy. Ze względu na płytkie posadowienie tunelu większość stacji, mająca perony boczne, ma wejścia prowadzące tylko na jeden z peronów. Długość peronów na "A" – 100 m, pozwala na użycie pociągów sześciowagonowych.
Tunel linii "B" jest położony głębiej (maksymalnie 17 m pod poziomem ulicy), ma przekrój prostokątny 8,45 m x 4,65 m, ze słupami na osi. Był budowany odkrywkowo na zachód od ulicy Calle Salguero. Na wschód od niej tunel przekryty jest kolebkami, osobnymi dla każdego toru; budowano go metodą górniczą. 
Tunel linii "C" jest przekroju podkowiastego i ma wymiary 7,00 m x 4,76 m; tunel linii "D" ma wymiary 8,32 m x 5,36 m, przekryty jest kolebką opartą na ścianach pionowych. Tunele obu linii oraz tunele linii "E" i "H" budowane były metodą górniczą. 
Zasilanie linii "A" jest górne, prądem =1100 V. Linia "B" jest wyjątkowo zasilana z trzeciej szyny, prądem =600 V. Linie "C", "D", "E" i "H" zasilane są z góry prądem =1500 V. w Buenos Aires stosuje się miękką sieć trakcyjną.
Stacje – z wyjątkiem linii "A" – zbudowane są zwykle z kondygnacją pośrednią, przejmującą ruch z wejść ulicznych i rozprowadzającą go na perony. Nowsze stacje mają hale peronowe wysokości dwóch kondygnacji. Typowa stacja ma perony boczne, szerokości 3 m (większe stacje mają perony 4-metrowe); peron wyspowy występuje sporadycznie. Przeciętnie perony mają długość 100 m (najdłuższe – ponad 130 m). Zwykle hale peronowe przekryte są stropem belkowym (żebrowym), spoczywającym na podporach pośrednich, ale niektóre, zwłaszcza na liniach z przełomu l. 30. i 40. – kolebką.
Sygnalizacja automatyczna firmy Siemens &amp; Halske, zamontowana na obecnej linii "C" w 1934, jest jedną z najstarszych nadal eksploatowanych na liniach metra.
Wystrój stacji.
Od budowy pierwszej linii metra stały się tradycją kompozycje plastyczne na glazurowanych kaflach (tzw. "murales"). 
Ponadto za "estaciones culturales", ze względu na najbogatszy wystrój artystyczny, zostały uznane następujące stacje (według SGASE):
Tabor.
Pierwsze wagony linii CTAA (obecna "A") były szerokości 2,60 m i długości 15 m, w większości produkcji belgijskiej firmy La Brugeoise (46 sztuk), z niemieckim wyposażeniem elektrycznym. Były one wyposażone w trzy pary drzwi; skrajne umożliwiały wysiadanie na wysepkach tramwajowych. Początkowo drzwi zamykano i otwierano ręcznie, w 1929 wprowadzono zamykanie (ale nie otwieranie) ze stanowiska obsługi. Wraz z wyprodukowanymi później wagonami, tabor tej linii sięgnął liczby 120 sztuk. w 1987 r. 15 wagonów poddano modernizacji; reszta jeździ w stanie oryginalnym.
Na linii "C" dotychczas eksploatuje się w większości wagony pochodzące z końca lat 30., wyprodukowane w Niemczech (Orenstein &amp; Koppel, osprzęt elektr. Siemens-Schuckert); określane są one jako "wagony Siemens". Mają one po cztery pary drzwi. Pierwotnie przeznaczone były do łączenia w pary, obecnie formuje się z nich niekiedy EZT trójwagonowe. Wagony tego typu używane były także na liniach "D" i  "E".
W 1964 sprowadzono dla obsługi linii "E" wagony hiszpańskie f-my General Electric, do których argentyńska Fabricaciones Militares dorobiła wagony doczepne (31 sztuk). 
Grupa 104 wagonów pochodzi z l. 1982-97; zostały one wyprodukowane w fabryce Materfer y Fabricaciones Militares (osprzęt elektr. Siemensa i AEG). EZT tworzą pary wagonów motorowych (A i B), wzbogacone niekiedy pośrednimi wagonami doczepnymi (C). 
Od 1995 r. na linii "B" eksploatuje się EZT sprowadzone z Tokio, służące pierwotnie na linii Marunouchi (128 wagonów). Później, dla linii "C", "D" i "E", zakupiono także 54 wagony używane wcześniej na liniach Higashiyama i Meijō/Meikō metra w Nagoi, które należało dostosować do odbioru górnego i wyższego napięcia. Jest to pierwszy tabor wyposażony w silniki asynchroniczne. 
Najnowszych jest 10 wagonów (2 pociągi) wyprodukowanych w 2001 r. przez Alstom w Brazylii.
Tylko wagony linii "A" i "B" przypisane są tym liniom; pozostałe mogą według potrzeb przechodzić na różne linie.
Rys historyczny.
Pierwsze tramwaje uruchomiono w Buenos Aires w 1870 r.; w 1897 wprowadzono trakcję elektryczną. Liczne przedsiębiorstwa tramwajowe dokonywały fuzji; na największą firmę wyrosła w 1909 r. "Compañía de Tranvías Anglo-Argentina (CTAA)", eksploatująca 80% sieci. System tramwajów miejskich dysponował w l. 20. siecią 875 km linii i ok. 3000 wagonów. 
W 1909 r. parlament udzielił koncesji kolei "Ferrocarril del Oeste (FCO)" na budowę podziemnej linii pod Avenida Rivadavia z dworca Once do portu. w tym samym roku miasto udzieliło koncesji firmie CTAA na budowę podziemnej linii miejskiej, traktowanej wówczas jako tramwaj podziemny, przebiegającej na tej samej trasie. Oba zarządy porozumiały się, że ruch miejski przejmie CTAA, budując linię pod jezdnią, a FCO doprowadzi do portu tylko jeden tor, zbudowany na poziomie niższym, który będzie używany wyłącznie przez pociągi towarowe. Pod placem przed Dworcem Once urządzono czterotorową stację przesiadkową między metrem i pociągami podmiejskimi, które tam kończyły bieg (obecnie Plaza de Miserere). Linię CTAA otwarto 1 XII 1913 r.; obecnie tor kolejowy do portu nie jest wykorzystywany. Linię CTAA przedłużono na zachód do stacji Caballito (od 1923 Primera Junta) w 1914. Wtedy też wprowadzono semafory świetlne na tej linii, chociaż blokadę automatyczną i system "ATS" zamontowano znacznie później. 
Od 1918 r. na linii CTAA eksploatowano pociągi ekspresowe ("espresos"), pośpieszne ("rápidos") i przyśpieszone ("semi-rápidos"). Za stacją końcową Primera Junta tory metra wyprowadzono na ulicę. Do 1926 r. jeden z wagonów pociągów metra kontynuował jazdę jak tramwaj do przedmieścia Floresta. Do niedawna rampą prowadził także dojazd do zajezdni metra, znajdującej się na poziomie terenu ok. 250 m od zakończenia rampy.
Obecna linia "B" została zbudowana na mocy koncesji z 1912 r., wydanej kolei "Ferrocarril Central de Buenos Aires". Jej celem miała być obsługa Poczty Głównej i "pomoc w rozwiązaniu problemów ruchu w śródmieściu". Prace budowlane, prowadzone przez firmę "Dwight P. Robinson &amp; Cía.", rozpoczęły się jednak dopiero w 1927, finansowane przez konsorcjum zarządzane m.in. przez znanego finansistę i przedsiębiorcę kolejowego, Federico Lacroze. Linię tę, nazwaną "Ferrocarril Terminal Central de Buenos Aires", otwierano etapami począwszy od dworca Lacroze na przestrzeni 1930 r. Uzyskała ona bezpośrednie połączenie z linią kolejową (obecna sieć "Ferrocarril General Urquiza") na dworcu Lacroze. w 1933 r. podłączono do niej stację towarową pod halami targowymi Mercado de Abasto. Obecnie nie ma jednak bezpośredniego przechodzenia pociągów między metrem i koleją sieci krajowej, mimo że zarówno metro, jak i kolej Urquiza eksploatuje ten sam operator – Metrovías. Linię obsługiwały pierwotnie wagony produkcji bryt. firmy Metropolitan Cammell; później dostawiano uzupełniające wagony z USA (Osgood–Bradley) oraz f-my argentyńskiej Fabricaciones Militares. 
W 1930 r. firma hiszpańska "Compañía Anónima de Proyectos y Construcciones de Madrid (CAPYC)" uzyskała koncesję na budowę czterech linii metra. CAPYC powołała specjalną firmę dla tego zadania, "Compañía Hispano Argentina de Obras Públicas y Finanzas (CHADOPYF)". Pierwszą linią do budowy była, oznaczona pierwotnie numerem 1, obecna linia "C", mająca połączyć dwa wielkie dworce – Constitución i Retiro (bez "przechodzenia pociągów"). Była to kontynuacja wcześniej rozpoczętej i wstrzymanej kolejnej inwestycji CTAA. Linię otwierano w l. 1934-36 i wyposażono w wagony sprowadzone z Niemiec. CHADOPYF zbudowała też pierwszy odcinek linii nr 4, obecnej linii "D" – między stacjami Catedral i Tribunales, otwarty w 1937; przedłużono go rok później do Plaza Italia. 
W 1939 r. linie metra, wraz z całą siecią tramwajowo-autobusową przejęła "Corporación de Transportes de la Ciudad de Buenos Aires" – firma mieszanego kapitału publiczno-prywatnego. Wprowadzono wówczas jednolite oznakowanie literowe linii. Nowy zarząd kontynuował rozpoczęte inwestycje: odcinek Italia - Palermo linii "D" otwarto w 1940 r. Linię "E" (noszącą numer 2 w koncesji CHADOPYF) otwarto między stacjami Plaza de Constitución i Boedo w 1944 r. W 1952, doprowadzono do otwarcia korytarzy przesiadkowych na stacjach węzłowych (wcześniej przesiadanie się bez dodatkowych opłat było możliwe tylko między liniami "C" i "D"). 
Inwestycje przyczyniły się do upadku finansowego zarządzającej korporacji. W l. 1952-63 metrem zarządzała "Administración General de Transportes de Buenos Aires (AGTBA)", będąca agendą rządową. Następnie przekształciła się ona w "Subterráneos de Buenos Aires (SBA)"; w 1977 uzyskała ona znaczną niezależność działania. Po sprzedaży pakietu akcji miastu Buenos Aires w 1979 r., zaczęła występować pod nazwą "Subterráneos de Buenos Aires Sociedad del Estado (SBASE)". 
AGTBA stopniowo pozbywała się jurysdykcji nad naziemnymi środkami transportu. Sieć tramwajowa została całkowicie zlikwidowana w l. 1961-63. Nieco później, SBA przeprowadziła szereg inwestycji w rozbudowę sieci metra. W 1966 r. linia "E" została skierowana nowym tunelem od stacji Entre Ríos do stacji Bolívar przy Plaza de Mayo w centrum miasta. Jednocześnie trasę przedłużono na zachód do Avenida La Plata i wprowadzono scentralizowany system zarządzania ruchem pociągów – jako pierwszy na sieci metra Buenos Aires. W 1973 wydłużono linię do stacji José María Moreno, a w l. 1985-86 do obecnej stacji końcowej Plaza de los Virreyes. Dokonywano także modernizacji technicznej: np. w 1980 na linii "B" mechaniczne zabezpieczenia ruchu zamieniono na indukowane magnetycznie. 
Linię "Premetro", czyli tramwajową, otwarto w  l. 1986-87. 
Rząd prezydenta Menema, nastawiony na reprywatyzację gospodarki, zdecydował powołać prywatnego operatora metra oraz włączonej do pakietu oferty jako warunek koncesyjny – linii podmiejskiej Urquiza. W 1994 r. została nim firma "Metrovías SA", spółka firm "Benito Roggio e hijos S.A.", "Cometrans S.A.", "Burlington Northern RR. Co.", "Morrison Knudsen Corporation Inc." i "S.K.F. SACCIFA". Infrastruktura pozostała w gestii zarządu SBASE, który zajmuje się m.in. rozbudową sieci. Mniejsze inwestycje, jak modernizacja stacji, przeprowadzone są natomiast przez koncesjonariusza.
W 1997 r. przeprowadzono modernizację linii "A", która objęła wymianę torów, remont i konserwację stacji (cztery uzyskały ruchome schody), zmianę systemu zasilania, wprowadzenie systemu "ATP". "ATP" został potem wprowadzony także na liniach "B" i "E". Również linię "C" poddano modernizacji, począwszy od podstacji trakcyjnych, po przebudowę stacji. 
Od 2000 r. rozpoczęto wprowadzanie bezkontaktowej karty magnetycznej jako biletu na metro. Wyparła ona z czasem charakterystyczne żetony, stosowane od otwarcia pierwszej linii metra.
Wydłużenie linii "D" między stacjami Palermo i Congreso de Tucumán nastąpiło etapami w l. 1997-2000. Wojna o Falklandy (Malwiny) z 1982 r. znalazła odbicie w dekoracji stacji Juramento: jedna z grafik naściennych przedstawia argentyński krążownik General Belgrano, który został zatopiony przez brytyjski okręt podwodny. W 2003 wydłużono linię "B" od stacji Lacroze do Los Incas. Pierwszy odcinek nowej linii "H" oddano do użytku w 2007 r.
W 2007 otwarto też krótki odcinek linii tramwajowej w porcie, obsługiwanej niskopodłogowym taborem firmy Alstom. Nie jest pewne jednak, czy zapoczątkuje ona powrót tramwajów na szerszą skalę.

</doc>
<doc id="1171502" url="https://pl.wikipedia.org/wiki?curid=1171502" title="Planeta Aurelia">
Planeta Aurelia

Planeta Aurelia – hipotetyczny przykład świata, na którym mogło wyewoluować życie pozaziemskie. Aurelia „narodziła się” ze współpracy kompanii telewizyjnej Blue Wave Productions Ltd. i grupy brytyjskich oraz amerykańskich naukowców zrzeszonych w National Geographic Society. Zespół używał kombinacji teorii: ewolucji, klimatologii i astrobiologii do wyobrażenia sobie najlepszej lokalizacji życia pozaziemskiego oraz najlepszych ścieżek ewolucji, jakie mogło ono przyjąć.
Wszystko przyjęło formę programu telewizyjnego, który w Polsce został wyemitowany przez kanał National Geographic pod tytułem "Żyć i umrzeć na innej planecie: Aurelia".
Program wyemitowany w polskojęzycznym National Geographic był skupiony na planecie Aurelia – fikcyjnej planecie pozasłonecznej wielkości Ziemi, okrążającej czerwonego karła w naszej części Drogi Mlecznej. Ten fikcyjny świat może być podobny do niedawno odkrytej prawdziwej planety spoza Układu Słonecznego: Gliese 581 c.

</doc>
<doc id="1171507" url="https://pl.wikipedia.org/wiki?curid=1171507" title="Czewiana">
Czewiana



</doc>
<doc id="1171508" url="https://pl.wikipedia.org/wiki?curid=1171508" title="CFS">
CFS



</doc>
<doc id="1171510" url="https://pl.wikipedia.org/wiki?curid=1171510" title="Nightfall">
Nightfall

Nightfall – grecki zespół wykonujący muzykę z pogranicza black, death i gothic metalu. Zespół powstał w 1991 roku w Atenach. Założycielem grupy był basista i wokalista Efthimis Karadimas, którego w 1999 roku w roli basisty zastąpił Marc McKnight, by ten mógł skupić się na śpiewie.
W 1991 roku grupa wydała swoje pierwsze wydawnictwo demo zatytułowane "Vanity", które w zaledwie 2 miesiące później przyniosło jej oficjalny kontrakt płytowy. Holy Records, która zaproponowała zespołowi wydanie albumu stała się jej wydawcą aż do 2003 roku.
W 1992 roku ukazał się pierwszy album Nightfall pt. "Parade into Centuries", zrealizowany w składzie Chris Adamou i Mike Galiatsos (gitary), Costas Savidis (perkusja) oraz Efthimis Karadimas (gitara basowa, wokal). W 1993 roku skład został poszerzony o instrumentalistę klawiszowca, który występował w grupie do 2005 roku.
Do rozłamu w 1999 roku w niemal niezmienionym składzie grupa wydała 8 wydawnictw, jedynie w 1997 roku na krótko w Nightfall pojawił się gitarzysta Jim Agelopoulos. Natomiast na albumie "Diva Futura" zespół pojawił się już w zupełnie innym składzie, aczkolwiek perkusista Mark Cross wystąpił na wydawnictwie sesyjnie. Zastąpił go wkrótce potem George Kollias, który występował w grupie do 2005 roku, kiedy to ukazał się album "Lyssa: Rural Gods and Astonishing Punishments". W chwilę po wydaniu tego albumu zespół zawiesił działalność.
W lutym 2010 roku zespół wznowił działalność. Następnie muzycy podpisali kontrakt na wydanie najnowszego albumu "Astron Black &amp; the Thirty Tyrants" z wytwórnią Metal Blade Records.

</doc>
<doc id="1171514" url="https://pl.wikipedia.org/wiki?curid=1171514" title="Kobieta-Kot">
Kobieta-Kot

Kobieta-Kot (ang. Catwoman, jej alter ego – Selina Kyle) – fikcyjna postać (złoczyńca bądź antybohater) znana z serii komiksów o przygodach Batmana, wydawanych przez DC Comics. Została stworzona przez Boba Kane’a i Billa Fingera, pierwszy raz pojawiła się (jako złoczyńca) w "Batman vol. 1 #1" (wiosna 1940). Inspiracją dla Boba Kane’a były popularne amerykańskie aktorki filmowe lat 30. – Jean Harlow i Hedy Lamarr. Z biegiem lat postać ta ewoluowała i z antagonisty (włamywaczki i złodziejki, specjalizującej się w kradzieży przeważnie drogocennej biżuterii) stała się jednym z sojuszników Batmana. Postać cechuje unikalne połączeniem kobiecego seksapilu z przestępczą przebiegłością, co czyni ją jedną z bardziej rozpoznawalnych postaci kobiecych w komiksie, a także tworów ówczesnej popkultury.
Kobieta-Kot znana jest również z licznych seriali animowanych, seriali telewizyjnych, filmów fabularnych i gier komputerowych o przygodach człowieka-nietoperza. Aktorki Julie Newmar, Lee Meriwether i Eartha Kitt wcieliły się w nią w emitowanym w latach 60. w serialu telewizyjnym "Batman" i w filmie "Batman zbawia świat" ("Batman: The Movie") z 1966 roku. Michelle Pfeiffer wcieliła się w postać Kobiety-Kot w filmie "Powrót Batmana" ("Batman Returns") z 1992 roku. Halle Berry wystąpiła w spin-offie "Kobieta-Kot" ("Catwoman") z 2004 roku (za tę rolę otrzymała Złotą Malinę, a sam film nie był powiązany z żadnym z wcześniejszych filmów o Batmanie). W filmie Christophera Nolana "Mroczny Rycerz powstaje" ("The Dark Knight Rises") w rolę Seliny Kyle wcieliła się Anne Hathaway. W serialu telewizyjnym "Gotham" w rolę młodej Seliny wcieliła się aktorka Camren Bicondova.
W zestawieniu największych złoczyńców wszech czasów czasopisma „Wizard”, zajęła 51. miejsce.
Opis postaci.
Kobieta Kot zadebiutowała w "Batman vol #1" (w którym również zadebiutował Joker), jako podstępna złodziejka biżuterii i "femme fatale" pod pseudonimem "Cat" (pol. Kot). W "Batman vol #2" pojawiła się już jako Cat-woman (w purpurowym kostiumie, wyposażona w bicz). Przez wiele lat jej postać rozwijała się, jednak z przerwą od września 1954 ("Detective Comics vol 1 #211") do listopada 1966 ("Superman's Girl Friend, Lois Lane vol 1 #70"), co było wymuszone przez działalność powstałego w 1954 roku amerykańskiego urzędu ds. cenzury komiksu (Comics Code Authority). Oryginalna Kobieta-Kot (z tzw. Ziemi-Dwa, czyli z uniwersum zapoczątkowanego w wydawnictwach z lat II wojny światowej) ginie w komiksie "DC Super-Stars vol 1 #17" (grudzień 1977 roku), w którym również pojawia się jej córka z Bruce’em Wayne’em/Batmanem – Helena Wayne, wczesną Huntress (późniejsza Huntress – Helena Bertinelli – nie była córką Batmana i Kobiety-Kot).
W komiksie stworzonym przez Franka Millera i Davida Muzzucchellego, pod tytułem "" (pierwotnie opublikowany w magazynie "Batman #404-407" w 1987 roku) pokazano nową genezę Kobiety-Kot. Selina była tam prostytutką, która po pierwszych doniesieniach o działalności zamaskowanego mściciela – Batmana, postanawia wspólnie ze swoją przyjaciółką Holly Robinson (która sama później stanie się Kobietą-Kot) zerwać z prostytucją i wykreować swój wizerunek zamaskowanej przestępczyni. W późniejszych komiksach przedstawiono ją raczej jako antybohaterkę, aniżeli złoczyńcę. Wyjaśniono tajemnice z jej dzieciństwa – Selina okazała się być córką bossa mafii z Gotham – Carmine’a Falcone ("Batman: The Long Halloween", "Batman: Dark Victory" i "Catwoman: When in Rome", autorstwa Jepha Loeba i Tim Sale). Przedstawiano również jej burzliwe relacje z Batmanem (od zaciekłego wroga, po kochankę), m.in. w trakcie konfrontacji Batmana z Hushem ("Batman: Hush", autorstwa Jepha Loeba i Jima Lee).
Jest świetną akrobatką, potrafi także walczyć wręcz. W skład jej kostiumu wchodzą między innymi wysuwane pazury w rękawicach oraz gogle noktowizyjne i termowizyjne. Jest również mistrzynią w posługiwaniu się wszystkimi rodzajami biczy.
Wersje alternatywne.
Kobieta-Kot pojawiła się w niektórych komiksach z serii "Elseworlds", która przedstawiają znanych bohaterów uniwersum DC w zupełnie innych realiach i czasach, m.in.:
W innych mediach.
Seriale i filmy aktorskie.
"Batman" (serial z lat 60.) oraz "Batman zbawia świat".
W serialu telewizyjnym "Batman" z lat sześćdziesiątych w rolę Kobiety-Kot wcieliła się Julie Newmar, w ostatnim sezonie serialu Julie Newmar została zastąpiona przez Earthę Kitt, natomiast w pełnometrażowym filmie, bazującym na serialu, zatytułowanym "Batman zbawia świat" ("Batman: The Movie"), zagrała ją Lee Meriwether. W filmie była członkiem szajki złoczyńców złożonej z Jokera (Cesar Romero), Pingwina (Burgess Meredith) i Riddlera (Frank Gorshin), która próbowała przejąć kontrolę nad światem.
W filmie telewizyjnym, w reżyserii Paula A. Kaufmana "Powrót do jaskini Batmana – przypadki Adama i Burta" ("Return to the Batcave: The Misadventures of Adam and Burt"), w którym odtwórcy roli Batmana i Robina: Adam West i Burt Ward powracają, aby rozwiązać zagadkę kradzieży oryginalnego Batmobila z serialu z lat sześćdziesiątych. W filmie wystąpiły dawne odtwórczynie roli Catwoman: Julie Newmar i Lee Meriwether, zaś w młodą Kobietę-Kot wcieliła się Julia Rose.
Ptaki Nocy.
W serialu telewizyjnym z "Ptaki Nocy" ("Birds of Prey") emitowanym w latach 2002–2003 postać Kobiety-Kot jest jedynie wymieniona, jako matka Heleny Kyle, lepiej znanej jako Huntress (Ashley Scott).
"Powrót Batmana" (film z 1992).
W filmie Tima Burtona "Powrót Batmana" ("Batman Returns") w rolę Kobiety-Kot wcieliła się Michelle Pfeiffer. Początkowo tę rolę miała zagrać Annette Bening, jednak po zajściu w ciążę została zastąpiona przez Michelle Pfeifer. Przedstawiona tam Kobieta-Kot nosi czarny kostium, który sama uszyła, a jej główną bronią jest bicz. Ze względu na występującą w dziele Burtona przemoc, a także erotyzm towarzyszący postaci Seliny/Kobiety-Kot, film wzbudził liczne kontrowersje (m.in. w USA McDonald’s musiał wycofać filmową serię figurek z zestawów Happy Meal), czego konsekwencją było również sposób przedstawiania kolejnych postaci komiksowych w następnych odsłonach przygód Batmana (kręconych już przez Joela Schumachera).
W filmie Selina Kyle początkowo jest cichą i nieśmiałą sekretarką gothamskiego potentata, Maxa Shrecka (Christopher Walken). Kiedy Selina odkrywa plany Maxa, zostaje wypchnięta z okna przez swojego szefa. Jej leżące na śniegu ciało przyciąga koty, które zaczynają gryźć jej palce. Selinie udaje się przeżyć upadek, jednak to zmienia jej osobowość, przez co staje się wyjątkowo agresywna i niezależna. Selina zyskuje przekonanie, że jak kot ma dziewięć żyć. Szyje własnoręcznie kostium i z czasem łączy siły z szalejącym w Gotham złoczyńcą – Pingwinem (Danny DeVito), stając się śmiertelnym wrogiem Batmana (Michael Keaton), a zarazem nawiązuje romans z jego aler ego – Bruce’em Wayne’em. W końcu oboje poznają nawzajem swoją ukrytą tożsamość. W ostatecznej walce Selina mści się na Maxie, zabijając go przez porażenie prądem, przy czym sama ginie. W ostatniej scenie filmu widać jej sylwetkę, patrzącą na batsygnał na niebie, co jest potwierdzeniem, że w rzeczywiści udało się jej przeżyć.
Postać Seliny/Kobiety-Kot została również wspomniana przez doktor Chase Meridian (Nicole Kidman), w filmie "Batman Forever" z 1995 w reżyserii Joela Schumachera.
"Kobieta-Kot" (film z 2004).
W filmie Pitofa (Jean-Christophe Comar) "Kobieta-Kot" w tytułową rolę wcieliła się Halle Berry. Film ukazywał zupełnie nową historię przemiany głównej postaci (tutaj nazywającej się Patience Philips) ze zwykłej dziewczyny w superbohaterkę – Kobietę-Kot. Jego fabuła nie nawiązuje do żadnego z wcześniejszych filmów o przygodach Batmana (w filmie nie pojawia się w ogóle motyw Batmana, ani Gotham City). Film spotkał się z negatywną reakcją krytyków, jak i wielu fanów. W 2005 roku otrzymał Złotą Malinę aż w 4 kategoriach: za najgorszy scenariusz, reżyserię, najgorszą rolę żeńską (Halle Berry), a także za najgorszy film roku 2004.
Główną bohaterką jest Patience Philips, nieśmiała projektantka w firmie kosmetycznej kierowanej przez małżeństwo Laurel (Sharon Stone) i George’a Hedare’a (Lambert Wilson). Ich firma zamierza wprowadzić na rynek nowy krem przeciwko starzeniu, który w rzeczywistości wywołuje groźny efekt uboczny. Przez przypadek Patience odkrywa prawdę, podsłuchując rozmowę Laurel z jednym ze swoich naukowców. Kiedy Hedare zdaje sobie sprawę, że Patience może być zagrożeniem dla jej planów, postanawia pozbyć się niewygodnego świadka. Ścigana przez ludzi Hedare, Patience ucieka do kanalizacji, lecz ona nakazuje zamknąć grodzie i zalać ściekami kanały, w których przebywała kobieta. Patience tonie i umiera. Do życia przywraca ją stado kotów, w tym egipski mau, przysłanych przez egipską boginię Bastet. Dziewczyna otrzymuje moce, i staje się tytułową Kobietą-Kot. Patience przypomina sobie wszystko dzięki pani Ophelii Powers (Frances Conroy). W międzyczasie dziewczyna zakochała się w poznanym wcześniej detektywie Tomie Lou (Benjamin Bratt). Laurel Hedare, aby zostać prezesem firmy, zabija swojego męża i naukowca. Będąc na randce z Patience, Tom odkrywa jej ukrytą tożsamość i aresztuje ją. Kobiecie-Kot udaje się jednak uciec. Podczas walki z Kobietą-Kot Laurel ginie. Patience postanawia nie wracać do swojego poprzedniego życia i podejmuje decyzję o pozostaniu zamaskowaną mścicielką.
"Mroczny Rycerz powstaje" (film z 2012).
W filmie Christophera Nolana "Mroczny Rycerz powstaje" ("The Dark Knight Rises") w rolę Seliny Kyle wcieliła się Anne Hathaway. W wywiadzie dla "Los Angeles Times" Hathaway twierdzi, że tworzyła swoją rolę, inspirując się Hedy Lamarr – gwiazdą kina lat 30. i 40. XX wieku, która była zarazem jedną z inspiracji dla Boba Kane’a w tworzeniu Kobiety-Kot. Złodziejka chodzi w butach na obcasach zaopatrzonych w ząbkowane ostrza. Jej kostium opatrzony jest również goglami noktowizyjnymi, które po podniesieniu przypominają kocie uszy. W filmie w ogóle nie pada nazwa Kobieta-Kot.
Osiem lat po wydarzeniach z filmu "Mroczny Rycerz" ("The Dark Knight") i zniknięciu Batmana, Selina Kyle podająca się za pokojówkę na przyjęciu w rezydencji Bruce’a Wayne’a (Christian Bale) dokonuje zuchwałej kradzieży naszyjnika, należącego niegdyś do matki Wayne’a. Wkrótce Bruce odkrywa, że kobieta, która go okradła, to światowej sławy włamywaczka, obierająca sobie za cel najbogatszych mieszkańców Gotham. Została ona wynajęta przez rywala Wayne’a – Johna Daggetta (Ben Mendelsohn), w celu zdobycia jego odcisków palców, mających mu posłużyć w przejęciu Wayne Enterprises. W zamian Selina chce od Daggetta „czyste konto” – program umożliwiający rzekomo wyczyszczenie danych osobowych z kartoteki kryminalnej. Podczas próby kradzieży „czystego konta” z apartamentu Daggetta, dowiaduje się, że została przez niego oszukana, a takowe oprogramowanie nie istnieje. Zostaje wówczas zaatakowana, a z opresji ratuje ją Batman, w którym nie rozpoznaje człowieka, którego wcześniej okradła. Dopiero prowadząc Batmana w pułapkę zastawioną przez Bane’a (Tom Hardy), odkrywa jego prawdziwą tożsamość. Bojąc się Bane’a próbuje uciec z miasta, jednak zostaje zatrzymana przez detektywa Johna Blake’a (Joseph Gordon-Levitt) i osadzona w więzieniu Blackgate. W tym samym czasie Bane i Liga Cieni przy użyciu siły przejmują kontrolę nad Gotham City i wypuszczają na wolność wszystkich więźniów – w tym Selinę, która z początku podobnie jak jej przyjaciółka Holly Robinson (Juno Temple) akceptuje zaistniały w mieście chaos, jednak później tego żałuje. Kiedy Bruce Wayne wróciwszy do Gotham z niewoli, prosi ją o pomoc w wyzwoleniu miasta spod władzy Ligi Cienia, w zamian za „czyste konto”, ta zgadza się zostać jego sojuszniczką. Pomaga mu w pokonaniu Bane’a i zatrzymaniu konwoju wiozącego przeprogramowany na bombę atomową reaktor fuzyjny. Pod koniec filmu widać Selinę żyjącą w związku z Bruce’em.
"Gotham" (serial z 2014).
W serialu telewizyjnym "Gotham", emitowanym od 2014 roku na stacji FOX, w rolę młodej Seliny Kyle wcieliła się debiutująca na ekranie Camren Bicondova. Fabuła serialu opowiada o czasach przed pojawieniem się Batmana. Jego bohaterem jest detektyw James Gordon (w tej roli Ben McKenzie), który samodzielnie próbuje poradzić sobie z rodzącą się plagą złoczyńców, którzy zamienią Gotham City w miasto bezprawia.
Seriale i filmy animowane.
Wczesne animacje.
W serialu animowanym "The Adventures of Batman" z lat 1968–1969 głosu użyczyła jej Jane Webb.

</doc>
<doc id="1171516" url="https://pl.wikipedia.org/wiki?curid=1171516" title="Chruścielowiec atlantycki">
Chruścielowiec atlantycki

Chruścielowiec atlantycki, chruścielak atlantycki ("Mundia elpenor") – gatunek wymarłego ptaka z rodziny chruścieli (Rallidae); jedyny przedstawiciel rodzaju "Mundia". Występował endemicznie na Wyspie Wniebowstąpienia (Święta Helena) na Oceanie Atlantyckim.
Gatunek znany z licznych udokumentowanych części szkieletu odnalezionych na wyspie oraz z opisu i szkicu z 1656 r.
Prawdopodobnie żył na suchych terenach wyspy, a jego głównym pokarmem były jaja rybitwy czarnogrzbietej ("Sterna fuscata").
Przypuszczalnie wymarł wkrótce po pojawieniu się na wyspie szczurów w XVIII w., jednak mógł przetrwać aż do momentu wprowadzenia kotów w 1815 r.

</doc>
<doc id="1171520" url="https://pl.wikipedia.org/wiki?curid=1171520" title="Wolny strzelec (opera)">
Wolny strzelec (opera)

Wolny strzelec ("Der Freischütz") – opera w trzech aktach skomponowana przez Carla von Webera do libretta napisanego przez Friedricha Kinda. 

</doc>
<doc id="1171524" url="https://pl.wikipedia.org/wiki?curid=1171524" title="Juan Hohberg">
Juan Hohberg

Juan Eduardo Hohberg (ur. 19 czerwca 1926 w Córdobie, zm. 29 kwietnia 1996 w Limie) – urugwajski piłkarz, napastnik i trener piłkarski.
Hohberg, z pochodzenia Argentyńczyk, piłkarską karierę związał z Urugwajem. W latach 1948-1960 był zawodnikiem CA Peñarol. Sześciokrotnie był mistrzem Urugwaju (1949, 1951, 1953, 1954, 1958, 1959), w 1960 triumfował w Copa Libertadores. Otrzymał urugwajskie obywatelstwo i z reprezentacją Urugwaju brał udział w MŚ 1954. Grał jedynie w meczach decydujących o medalach, jednak na trwałe zapisał się w historii mistrzostw świata. W półfinale dwoma trafieniami doprowadził do dogrywki z Węgrami, bramkę zdobył także w przegranym spotkaniu o brązowy medal z Austrią.
Po zakończeniu kariery został trenerem. Prowadził Urugwaj na MŚ 1970 (czwarte miejsce). W latach osiemdziesiątych wyemigrował do Peru, gdzie pracował. Mieszkał w Limie.

</doc>
<doc id="1171525" url="https://pl.wikipedia.org/wiki?curid=1171525" title="Juan Eduardo Hohberg">
Juan Eduardo Hohberg



</doc>
<doc id="1171529" url="https://pl.wikipedia.org/wiki?curid=1171529" title="Rośliny owadopylne">
Rośliny owadopylne

Rośliny owadopylne – rośliny, których kwiaty zapylane są przez owady zapylające. Wykazują szereg przystosowań umożliwiających lub ułatwiających ten proces: 

</doc>
<doc id="1171535" url="https://pl.wikipedia.org/wiki?curid=1171535" title="Theodor Meron">
Theodor Meron

Theodor Meron (ur. 28 kwietnia 1930 w Kaliszu) – amerykański prawnik, sędzia, profesor prawa międzynarodowego na Uniwersytecie Nowojorskim pochodzenia polsko-żydowskiego.
17 listopada 2001 Theodor Meron został wybrany przez Zgromadzenie Ogólne ONZ na sędziego Międzynarodowego Trybunału Karnego dla byłej Jugosławii (ICTY) i Międzynarodowego Trybunału Karnego dla Rwandy (ICTR) w kadencji 2001–2005 (oba trybunały posiadają wspólną Izbę Apelacyjną, której sędziowie są równocześnie członkami obu trybunałów). W latach 2003–2005 był także prezesem ICTY. Obecnie orzeka we wspólnej Izbie Apelacyjnej Trybunałów.
Uchwałą Senatu Uniwersytetu Warszawskiego Nr 277 z 13 października 2010 Meron otrzymał tytuł doktora "honoris causa" Uniwersytetu Warszawskiego.
24 października 2021 r. odebrał w Kaliszu honorowe obywatelstwo miasta, nadana mu jednogłośna uchwałą Rady Miejskiej. Tego samego dnia został doktorem honoris causa Akademii Kaliskiej. 

</doc>
<doc id="1171538" url="https://pl.wikipedia.org/wiki?curid=1171538" title="Gil Gilling">
Gil Gilling



</doc>
<doc id="1171540" url="https://pl.wikipedia.org/wiki?curid=1171540" title="Krzysztof Szczerski">
Krzysztof Szczerski

Krzysztof Maria Szczerski (ur. 15 kwietnia 1973 w Krakowie) – polski politolog, polityk, nauczyciel akademicki i dyplomata, profesor nauk społecznych. 
W 2007 podsekretarz stanu w Ministerstwie Spraw Zagranicznych, w latach 2007–2008 podsekretarz stanu w Urzędzie Komitetu Integracji Europejskiej, poseł na Sejm VII kadencji, w latach 2015–2021 sekretarz stanu w Kancelarii Prezydenta RP, w latach 2017–2021 szef Gabinetu Prezydenta RP, w 2021 szef Biura Polityki Międzynarodowej w Kancelarii Prezydenta RP, stały przedstawiciel RP przy ONZ (od 2021).
Życiorys.
Wykształcenie.
Uczęszczał do VIII Liceum Ogólnokształcącego im. Stanisława Wyspiańskiego w Krakowie. W okresie szkolnym był stypendystą Krajowego Funduszu na rzecz Dzieci. Absolwent politologii na Uniwersytecie Jagiellońskim w Krakowie (1997), ukończył też roczne seminarium dla młodych polityków i politologów w Robert Schuman Institute w Budapeszcie (1997) oraz Institute on Comparative Political and Economic Systems Amerykański prowadzony przez fundację The Fund for American Studies i Georgetown University (1996). W 2001 uzyskał stopień doktora na podstawie pracy "Komitet Regionów Unii Europejskiej. Władze lokalne i regionalne w systemie politycznym Unii Europejskiej", której promotorem był Marian Grzybowski. W 2010 otrzymał stopień doktora habilitowanego nauk humanistycznych w zakresie nauk o polityce na podstawie dorobku naukowego i rozprawy zatytułowanej "Dynamika systemu europejskiego". Wypromował czworo doktorów, m.in. Jakuba Kumocha (2015).
Prezydent RP Andrzej Duda w 2018 nadał mu tytuł naukowy profesora nauk społecznych.
Działalność zawodowa i społeczna.
Został nauczycielem akademickim na macierzystej uczelni. Objął stanowisko profesora nadzwyczajnego w Katedrze Współczesnych Systemów Politycznych Instytutu Nauk Politycznych i Stosunków Międzynarodowych UJ. W latach 2005–2007 oraz 2008–2010 pełnił funkcję wicedyrektora INPiSM UJ. Wykładał także m.in. w Wyższej Szkole Biznesu w Nowym Sączu.
1 stycznia 2013 został redaktorem naczelnym dwumiesięcznika „Arcana”, zastępując na tym stanowisku Andrzeja Nowaka. Pod koniec 2014 zrezygnował z tej funkcji, zastąpił go Andrzej Waśko. W 2013 został członkiem honorowym Klubu Jagiellońskiego, a także członkiem rady Fundacji Dyplomacja i Polityka. Również w 2013 rozpoczął stałą współpracę z miesięcznikiem „Wpis”, w którym prowadził rubrykę pt. "Szczer(ski)e rozmowy". W 2015, na podstawie prowadzonych w tym czasopiśmie rozmów z Leszkiem Sosnowskim, powstała książka "Dialogi o naprawie Rzeczypospolitej", wydana przez wydawnictwo Biały Kruk.
Działalność polityczna.
Od 1998 do 2001 był współpracownikiem KPRM za czasów premiera Jerzego Buzka, przez rok był również doradcą minister zdrowia Franciszki Cegielskiej.
5 stycznia 2007 został powołany na stanowisko podsekretarza stanu w Ministerstwie Spraw Zagranicznych. 10 września 2007 odszedł z MSZ i objął stanowisko podsekretarza stanu w Urzędzie Komitetu Integracji Europejskiej, które zajmował do 15 stycznia 2008. Był także członkiem Rady Służby Cywilnej. W 2009 został powołany przez prezydenta Lecha Kaczyńskiego w skład Społecznego Komitetu Odnowy Zabytków Krakowa.
Bez powodzenia ubiegał się o mandat europosła w wyborach w 2009, uzyskując 1625 głosów. Został członkiem Krakowskiego Społecznego Komitetu Poparcia Jarosława Kaczyńskiego w przedterminowych wyborach prezydenckich w 2010.
Od 2010 pracował w Parlamencie Europejskim w ramach frakcji Europejskich Konserwatystów i Reformatorów. W wyborach w 2011 z listy Prawa i Sprawiedliwości uzyskał mandat poselski, otrzymując w okręgu podkrakowskim 4751 głosów. W styczniu 2015 został przedstawicielem polskiego parlamentu w Zgromadzeniu Parlamentarnym Rady Europy, obejmując również funkcję zastępcy przewodniczącego frakcji partyjnej. W 2014 tygodnik „Polityka” na podstawie rankingu przeprowadzonego wśród polskich dziennikarzy parlamentarnych wymienił go wśród 10 najlepszych posłów w tym roku, podkreślając specjalizację w sprawach Unii Europejskiej i polityki zagranicznej.
7 sierpnia 2015 prezydent Andrzej Duda powołał go na stanowisko sekretarza stanu w Kancelarii Prezydenta RP, w związku z czym doszło do wygaśnięcia jego mandatu poselskiego. Został powołany ze strony polskiej na stanowisko przewodniczącego Komitetu Konsultacyjnego Prezydentów Polski i Ukrainy. 4 kwietnia 2017 został powołany na stanowisko szefa Gabinetu Prezydenta, zastępując Adama Kwiatkowskiego.
25 lipca 2019 premier Mateusz Morawiecki ogłosił, że Krzysztof Szczerski został polskim kandydatem na stanowisko komisarza UE w nowej Komisji Europejskiej. Polityk zrezygnował z ubiegania się o tę funkcję w sierpniu 2019, gdy zaproponowano mu funkcję komisarza UE ds. rolnictwa; zaproponował wówczas kandydaturę Janusza Wojciechowskiego.
Decyzją prezydenta Andrzeja Dudy 4 stycznia 2021 został odwołany z funkcji szefa Gabinetu Prezydenta RP, jednocześnie otrzymał nominację na pełnomocnika do spraw utworzenia Biura Polityki Międzynarodowej Prezydenta Rzeczypospolitej Polskiej. 15 kwietnia tego samego roku został powołany na stanowisko szefa Biura Polityki Międzynarodowej Kancelarii Prezydenta RP.
8 czerwca 2021 został mianowany przez prezydenta stałym przedstawicielem RP przy Organizacji Narodów Zjednoczonych w Nowym Jorku. W związku z nominacją ambasadorską 13 lipca 2021 zakończył pełnienie funkcji w Kancelarii Prezydenta RP. Stanowisko w Nowym Jorku objął 18 sierpnia 2021.
Życie prywatne.
Jego bratem jest Andrzej Szczerski. Włada językiem angielskim, francuskim, hiszpańskim i rosyjskim.
Publikacje.
Jest autorem licznych publikacji naukowych i publicystycznych, m.in.:

</doc>
<doc id="1171542" url="https://pl.wikipedia.org/wiki?curid=1171542" title="Konflikt izraelsko-palestyński (ujednoznacznienie)">
Konflikt izraelsko-palestyński (ujednoznacznienie)



</doc>
<doc id="1171543" url="https://pl.wikipedia.org/wiki?curid=1171543" title="Ewa Heine">
Ewa Heine

Ewa Heine (ur. w Łodzi) – współczesna polska dziennikarka radiowa i krytyk teatralny.
Ukończyła studia na Wydziale Geodezji i Kartografii Politechniki Warszawskiej i dziennikarstwo. Od 1992 roku prowadzi w Polskim Radiu (Program I) program "Notatnik Kulturalny", oraz nocne spotkania z pisarzami i inne programy. Była związana z programem "Muzyka i aktualności".
Opracowała m.in. programy radiowe dotyczące siostry Blanki ze Zgromadzenia Sióstr Franciszkanek Służebnic Krzyża i programy dotyczące Marii Fołtyn. Jest związana z duszpasterstwem środowisk twórczych oraz Towarzystwa im. Stanisława ze Skarbimierza. Jest członkiem sekcji krytyków teatralnych ZASP.
Jest córką Sergiusza Heine.

</doc>
<doc id="1171544" url="https://pl.wikipedia.org/wiki?curid=1171544" title="Kryzys izraelsko-libański 2006">
Kryzys izraelsko-libański 2006



</doc>
<doc id="1171547" url="https://pl.wikipedia.org/wiki?curid=1171547" title="Woltomierz homodynowy">
Woltomierz homodynowy

Woltomierz homodynowy (woltomierz fazowy, wzmacniacz lock-in) – wzmacniacz służący do odfiltrowania bardzo słabego sygnału analogowego, któremu towarzyszy silny szum (S/N &lt; 1).
W celu rozróżnienia sygnału użytecznego od pozostałych dokonuje się zabiegu modulacji sygnału wejściowego z określoną częstością, zadaniem tego procesu jest jego wyróżnienie spośród zakłóceń. 

</doc>
<doc id="1171553" url="https://pl.wikipedia.org/wiki?curid=1171553" title="Gołąb boniński">
Gołąb boniński

Gołąb boniński ("Columba versicolor") – wymarły gatunek ptaka z rodziny gołębiowatych (Columbidae). Występował endemicznie na należących do Japonii Wyspach Bonin (obecnie Ogasawara), leżących na Oceanie Spokojnym, ok. 800 km na południe od głównych wysp Japonii.

</doc>
<doc id="1171554" url="https://pl.wikipedia.org/wiki?curid=1171554" title="Legitymacja szlachectwa">
Legitymacja szlachectwa

Legitymacja szlachectwa – weryfikacja szlachectwa przed urzędem heroldii.
W Rzeczypospolitej nie była znana z uwagi na brak heroldii. Podobną nieco funkcję urzędowego potwierdzenia szlachectwa pełniła nagana.
Stosowana w okresie rozbiorów przez heroldie wszystkich państw zaborczych (na terenie zaboru rosyjskiego działała heroldia Imperium Rosyjskiego, dla Królestwa Polskiego w latach 1832–1861 istniała Heroldia Królestwa Polskiego).
Niekiedy legitymacja szlachectwa wiązała się z udokumentowaniem prócz szlacheckiego pochodzenia również posiadania majątku ziemskiego.

</doc>
<doc id="1171558" url="https://pl.wikipedia.org/wiki?curid=1171558" title="Kończeto">
Kończeto



</doc>
<doc id="1171559" url="https://pl.wikipedia.org/wiki?curid=1171559" title="Osogowska płanina">
Osogowska płanina



</doc>
<doc id="1171560" url="https://pl.wikipedia.org/wiki?curid=1171560" title="Kraniewo">
Kraniewo



</doc>
<doc id="1171561" url="https://pl.wikipedia.org/wiki?curid=1171561" title="Elhowo">
Elhowo



</doc>
<doc id="1171562" url="https://pl.wikipedia.org/wiki?curid=1171562" title="Gorna Orjahovica">
Gorna Orjahovica



</doc>
<doc id="1171563" url="https://pl.wikipedia.org/wiki?curid=1171563" title="Razlog">
Razlog



</doc>
<doc id="1171566" url="https://pl.wikipedia.org/wiki?curid=1171566" title="Mühlheim am Main">
Mühlheim am Main

Mühlheim am Main – miasto w Niemczech, w kraju związkowym Hesja, w rejencji Darmstadt, w powiecie Offenbach. Leży na lewym brzegu Menu. Miasto zamieszkuje osób (IX 2015), a jego powierzchnia wynosi 20,67 km².
Geografia.
Miasto jest jedną z trzynastu gmin w powiecie Offenbach. Leży w regionie Ren-Men, na południowym brzegu Menu, między miastami Offenbach am Main i Hanau. Ciek Bieber wpływa na terenie miasta do Rodau, a ta następnie do Menu.
Gminy sąsiadujące.
Mühlheim am Main graniczy od północy z miastem Maintal w powiecie Main-Kinzig, na wschodzie z miastem Hanau, na południu z miastem Obertshausen w powiecie Offenbach oraz z miastem Offenbach am Main od strony zachodniej.
Dzielnice.
Miasto składa się z trzech dzielnic: Mühlheim, Dietesheim i Lämmerspiel. Do miasta należą oprócz Starego Miasta ("Altstadt") i Śródmieścia ("Innenstadt") także tereny mieszkalne Marktwald i Rote Warte.
Historia.
W 815, cesarz Ludwik I Pobożny podarował Einhardowi znajdujące się we frankijskim Maingau miejscowości "Untermühlheim" wraz z "Obermühlheim" (dzisiejsze Seligenstadt). Nazwa Mühlheim (niem. Mühle – młyn) pochodzi od dziesięciu młynów znajdujących się we wcześniejszych czasach przy brzegach cieków Rodau i Bieber. Do dzisiejszych czasów przetrwał jedynie jeden młyn – "Brückenmühle", który można zwiedzać co roku, w poniedziałek święta Zesłanie Ducha Świętego (Niemiecki Dzień Młynów).
Przez bardzo długi okres, Mühlheim było parafią okolicznych miejscowości Bürgel, Offenbach, Bieber, Heusenstamm, Dietesheim i Lämmerspiel. Od XIV wieku Mühlheim am Main zarządza ród Hagenhausen-Eppstein. Mühlheim oraz okoliczne, wtedy jeszcze samodzielne miejscowości, Dietesheim i Lämmerspiel należą od średniowiecza do 1819 do Biebermarku. Okoliczne lasy podlegały pod Leśnictwo Dreieich. W granicach miasta znajdowała się kiedyś także miejscowość Meielsheim.
W 1425, Mühlheim am Main, jak i wiele okolicznych miejscowości zostaje sprzedanych przez ród Eppsteinów arcybiskupstwu Moguncji. Po sekularyzacji arcybiskupstwa, Mühlheim am Main staje się częścią Hesji. W 1819, po podziale Biebermarku, Mühlheim otrzymuje dzisiejszy Markwald. W 1873 zostaje otwarta linia kolejowa łącząca Frankfurt nad Menem z Hanau. Od 1939, podczas reformy administracyjnej przeprowadzonej przez nazistów, połączono gminę Mühlheim i wieś Dietesheim, Mühlheim uzyskało prawa miejskie i nową nazwę "Mühlheim am Main". Podczas reformy administracyjnej w 1973 do Mühlheim am Main przyłączono miejscowość Lämmerspiel.
Polityka.
Rada miejska.
Wyniki wyborów komunalnych z 27 marca 2011:
Herb.
Mühlheim nad Menem ma od 1948 własny herb. Herb przedstawia koło młyńskie, nad nim trzy srebrne zawilce gajowe o złotym owocolistku na białym tle. Koło młyńskie symbolizuje historię miasta o dziesięciu młynach, trzy zawilce gajowe symbolizują pierwsze trzy gospodarstwa a niebieskie tło – położenie nad wodą.
Współpraca.
Miejscowości partnerskie:
Od 2009 istnieje trójkąt partnerski między Mühlheim am Main, St. Priest i Nouna.
Kultura i atrakcje turystyczne.
Teatr.
Od ponad trzydziestu lat teatr transwestytów „Gerda’s kleine Weltbühne” jest magnesem przyciągającym mieszkańców miasta, jak i całego regionu. Bilety na przedstawienia są często wykupione na miesiące przed spektaklami.
W hali kulturalnej „Schanz” odbywają się od 1998 przedstawienia teatralne, małej sztuki oraz muzyczne. Organizowane są przez Kulturfabrik EigenArt e.V. w tygodniowych turnusach.
Muzea.
Mühlheim am Main posiada własne muzeum miejskie ("Stadtmuseum"). Oprócz tego istnieje jeszcze wiele prywatnych zbiorów, jak np. Muzeum Rolls-Royce’a ("Rolls-Royce-Museum"), które zwiedza się po wcześniejszym umówieniu w zamian za datek na cele społeczne, przedsiębiorcy z Mühlheim am Main Hansa-Güntera Zacha.
Budowle.
Wieża ciśnień, historyczna budowla z bazaltu, znajduje się w pobliżu dworca kolejowego i jest widocznym z daleka symbolem miasta, jest nadal użytkowana.
Pomniki przyrody.
Park krajobrazowy Dietesheimer Steinbrüche ("Kamieniołomy Dietesheimskie") stanowi jedyną w swoim rodzaju w regionie Ren-Men atrakcję turystyczną. Są to pozostałości kamieniołomu bazaltu w dzielnicy Dietesheim, któremu przywrócono naturalne właściwości i otwarto dla społeczności. Wyjątkowo piękne są skarby bazaltowe przy jeziorze Vogelsberger See.
Sport.
Oprócz różnych miejsc sportowych związanych z piłką nożną, istnieje też pływalnia i otwarty basen w dzielnicy Lämmerspiel. Na Menie można uprawiać wioślarstwo. Istnieje też możliwość uprawiania sportu strzelniczego zgodnie z zasadami Niemieckiej Federacji Strzelniczej ("Deutscher Schützenbund") oraz Federacji Niemieckich Strzelców ("Bund deutscher Sportschützen")oraz Niemieckiej Unii Strzeleckiej ("Deutsche Schießsport Union"). W trzech dzielnicach istnieje też wiele klubów piłki nożnej, tenisu ziemnego i stołowego.
Imprezy cykliczne.
W poniedziałek ("Rosenmontag") przed Popielcem organizowane są parady ("Faschingsumzug") w Mühlheim i Dietesheim, natomiast w Lämmerspiel we wtorek przed Popielcem. Pod koniec lipca organizowany jest przez związek kulturalny Artificial Family e.V. festiwal muzyczny, który odbywa się w byłym kamieniołomie, tzw. "Steibruchfestival". Co roku, w pierwszy weekend po 15 sierpnia, organizowany jest bardzo popularny w regionie kiermasz w Dietesheim. W samym Mühlheim bardzo popularne są Święto Starówki ("Altstadtfest") oraz jarmark bożonarodzeniowy ("Weihnachtsmarkt").
Religia.
"Katolicyzm": Mühlheim przez swoją długą przynależność do diecezji mogunckiej, był przez długi okres wyłącznie katolicki. Obie parafie pw. Maksymiliana Kolbe ("Maximilian Kolbe") oraz pw. św. Marka ("St. Markus") oraz parafie w pozostałych dzielnicach podlegają jako część dekanatu Rodgau diecezji mogunckiej.
"Ewangelicyzm (kościół krajowy)": Ewangelicka parafia Pokoju ("Friedensgemeinde") oraz parafia im. Dietricha Bonhoeffera są częścią Kościoła ewangelickiego w Hesji i Nassau.
"Ewangelicyzm (kościoły wolne)": Kościół Adwentystów Dnia Siódmego Mühlheim oraz Kościół ewangelicko-metodystyczny.
"Pozostałe": W mieście znajduje się Sala Królestwa Świadków Jehowy.
Gospodarka i infrastruktura.
Mühlheim am Main było do późnych lat siedemdziesiątych znaczącym ośrodkiem przemysłowym w powiecie Offenbach. Produkcja bazaltu w kamieniołomach w Dietesheim, przemysł chemiczny, przemysł skórzany, elektromaszynowy stanowiły ważny czynnik gospodarczy. Pod koniec lat siedemdziesiątych powstała w mieście szeroka gama przedsiębiorstw średniej wielkości, przemysłu ciężkiego oraz dużych fabryk w mieście już nie ma.
Transport.
Jak wiele gmin w powiecie Offenbach, także Mühlheim am Main cierpi z powodu bardzo dużego natężenia ruchu, a co za tym idzie także dużego hałasu. Ze względu na swoje położenie między Offenbach am Main a Hanau istnieje duże natężenie ruchu na drodze krajowej B43. Prawie równolegle z nią, przebiega przez miasto bardzo ruchliwa trasa kolejowa relacji Frankfurt nad Menem – Fulda. Mühlheim am Main znajduje się dodatkowo w strefie przylotowej największego niemieckiego portu lotniczego we Frankfurcie nad Menem.
Od 1995 w mieście znajdują się dwie stacje S-Bahn. Jedna w samym Mühlheim, która zastąpiła stary dworzec oraz druga, nowa, w dzielnicy Dietesheim. Obie stacje obsługiwane są przez linie S8/S9 S-Bahn na trasie Wiesbaden – Frankfurt nad Menem – Hanau. Do centrum Offenbach am Main można dojechać w pięć minut, do centrum Frankfurtu nad Menem w 20 min., na lotnisko we Frankfurcie nad Menem w 35 min., a do Hanau w osiem min. W mieście uruchomiono po otwarciu linii S-Bahn sieć autobusów miejskich. Zyskała na tym głównie dzielnica Diestesheim, która uzyskała przez to dostęp do komunikacji miejskiej i lokalnej.
Oprócz tego przez Mühlheim am Main przejeżdżają autobusy linii 120 łączące Offenbach am Main z Obertshausen, linie lokalne AST35 i OF31 oraz linia szkolna V20.
Media.
Do mediów lokalnych należy dziennik Offenbach-Post. Raz w miesiącu ukazuje się „Die lokale Zeitung für Mühlheim, Dietesheim und Lämmerspiel” ("Gazeta lokalna dla Mühlheim, Dietesheim i Lämmerspiel") z reportażami o mieszkańcach i wydarzeniach. Dodatkowo informacje o Mühlheim drukuje "Dreieich-Zeitung" oraz "Stadtpost Mühlheim". Rzadziej ukazują się wzmianki we Frankfurter Rundschau. Frankfurter Allgemeine Zeitung drukuje częściej informacje o mieście w dziale "Rhein-Main-Zeitung" ("Gazeta dla regionu Ren-Men").
Szkolnictwo.
W Mühlheim am Main znajdują się następujące szkoły publiczne:
W Mühlheim am Main istnieje od 2006 pierwsza w powiecie szkoła podstawowa Montessori. Jest to szkoła prywatna, w której uczy się czterdziestu uczniów (sierpień 2008) w klasach od 1 do 4.
Oprócz tego w mieście znajduje się wydział Szkoły Policyjnej w Wiesbaden, jak i szkoła psów policyjnych oraz szkoła muzyczna i "Volkshochschule".

</doc>
<doc id="1171570" url="https://pl.wikipedia.org/wiki?curid=1171570" title="EUCW">
EUCW



</doc>
<doc id="1171572" url="https://pl.wikipedia.org/wiki?curid=1171572" title="Andrzej Koprowski">
Andrzej Koprowski

Andrzej Koprowski (ur. 11 marca 1940 w Łodzi, zm. 29 stycznia 2021 w Warszawie) – polski jezuita, dziennikarz, były prowincjał wielkopolsko-mazowieckiej prowincji Towarzystwa Jezusowego.
Życiorys.
W latach 1956–1961 studiował polonistykę na Uniwersytecie Warszawskim. Następnie wstąpił do zakonu jezuitów. Studiował filozofię na wydziale filozoficznym Towarzystwa Jezusowego w Krakowie i teologię w Collegium Bobolanum w Warszawie. Święcenia kapłańskie przyjął 24 czerwca 1969. W latach 1971–1979 był duszpasterzem akademickim na Katolickim Uniwersytecie Lubelskim. W 1977 doktoryzował się w Instytucie Filozofii i Socjologii PAN. Od 1979 do 1983 pełnił funkcję rektora „Bobolanum”.
W latach 1983–1989 przebywał w Rzymie, gdzie był asystentem generała zakonu do spraw Europy Środkowej i Wschodniej. W latach 1989–1997 kierował nowo powstałą redakcją programów katolickich Telewizji Polskiej, a równocześnie w latach 1992–1997 kierował też warszawskim oddziałem Katolickiego Biura Informacji i Inicjatyw Europejskich (OCIPE).
W latach 1997–2003 był przełożonym prowincji wielkopolsko-mazowieckiej Towarzystwa Jezusowego. Od 2004 do 2015 pracował w Radiu Watykańskim – początkowo jako zastępca, a od listopada 2005 jako dyrektor programowy rozgłośni.
Zmarł na COVID-19 w czasie światowej pandemii tej choroby.

</doc>
<doc id="1171577" url="https://pl.wikipedia.org/wiki?curid=1171577" title="Doo Woop">
Doo Woop



</doc>
<doc id="1171579" url="https://pl.wikipedia.org/wiki?curid=1171579" title="Katrina &amp; The Waves">
Katrina &amp; The Waves



</doc>
<doc id="1171580" url="https://pl.wikipedia.org/wiki?curid=1171580" title="Władysław Kozicki">
Władysław Kozicki

Władysław Kozicki (ur. 29 października 1879, zm. 12 stycznia 1936 we Lwowie) – polski historyk sztuki, poeta, dramaturg, publicysta, recenzent teatralny, profesor Uniwersytetu Jana Kazimierza we Lwowie.
Życiorys.
Studiował prawo i filozofię na Uniwersytecie Lwowskim. W 1905 uzyskał doktorat z historii sztuki (u Jana Bołoz-Antoniewicza na podstawie pracy pt. "O męczeństwie św. Szczepana"). W 1922 uzyskał tamże habilitację.
W 1898 został urzędnikiem w Wydziale Krajowym Namiestnictwa. W 1911 był tam adiunktem konceptowym. Został także współpracownikiem, a następnie członkiem redakcji „Słowa Polskiego”. Był członkiem Ligi Narodowej. Po odzyskaniu przez Polskę niepodległości brał udział wspólnie z Janem Kasprowiczem i Stefanem Żeromskim w akcji plebiscytowej na Warmii, Mazurach i Powiślu.
W 1926 jako profesor nadzwyczajny objął po Bołoz Antoniewiczu kierownictwo Katedry Historii Sztuki Nowożytnej na Wydziale Humanistycznym Uniwersytecie Jana Kazimierza we Lwowie. Publikował na łamach „Gazety Lwowskiej”.
W sferze jego zainteresowań były głównie: sztuka włoskiego renesansu oraz sztuka polska XIX i XX wieku. Był też autorem dramatów, poezji i powieści.
Od 1908 był członkiem Polskiego Towarzystwa Filozoficznego we Lwowie. Był też członkiem przybranym Towarzystwa Naukowego we Lwowie i członkiem sekcji historii sztuki Polskiej Akademii Umiejętności.
Był autorem sztuk:
Zmarł 12 stycznia 1936 we Lwowie i został pochowany na cmentarzu Łyczakowskim.

</doc>
<doc id="1171585" url="https://pl.wikipedia.org/wiki?curid=1171585" title="Podlazy">
Podlazy

Podlazy (niem. "Podlassen", 1938–1945 "Klausenhof") – nieoficjalny przysiółek wsi Prejłowo w Polsce położona w województwie warmińsko-mazurskim, w powiecie olsztyńskim, w gminie Purda. W latach 1975–1998 miejscowość administracyjnie należała do województwa olsztyńskiego.
Miejscowość wchodzi w skład parafii Giławy.

</doc>
<doc id="1171600" url="https://pl.wikipedia.org/wiki?curid=1171600" title="COSMO-SkyMed-2">
COSMO-SkyMed-2

COSMO-SkyMed-2 – włoski wojskowo-cywilny satelita do obserwacji radarowych. Drugi z czterech satelitów serii COSMO-SkyMed. Służy do obserwacji basenu Morza Śródziemnego. Wyposażony jest w radar z syntetyczną aperturą (SAR) mogący obserwować powierzchnię Ziemi w każdych warunkach atmosferycznych. Misję finansuje Włoska Agencja Kosmiczna (ASI) i włoskie ministerstwo obrony. W funkcjach wojskowych system będzie współpracował z francuskimi satelitami Pleiades, tworząc francusko-włoski system ORFEO. Będzie tworzył też część systemu SABRINA.

</doc>
<doc id="1171607" url="https://pl.wikipedia.org/wiki?curid=1171607" title="Gatunek zbiorowy">
Gatunek zbiorowy

Gatunek zbiorowy, gatunek Linneusza, linneon (ang. "coenospecies") – termin wprowadzony w 1922 roku przez szwedzkiego ekologa i genetyka, Göta Turessona w jego klasyfikacji taksonów opartej na kryterium możliwości ich krzyżowania. Osobniki w obrębie gatunku zbiorowego zdolne są do krzyżowania się ze sobą, nie są natomiast zdolne do krzyżowania z taksonami spoza tej grupy lub co najwyżej dają potomstwo niepłodne. 
Pojęcie gatunku zbiorowego nie odpowiada rangom formalnej hierarchii taksonomicznej i w różnych systemach klasyfikacyjnych grupowane tu taksony są różnie ujmowane. W zależności od stosowanej systematyki gatunki drobne (ang. "segregates") (synonimy: gatunek Jordana, jordanion, mikrogatunek) mogą być traktowane jako podgatunki. Można mówić o gatunku zbiorowym (np. kieliszniku zaroślowym) lub o drobnych gatunkach (w tym przykładzie o kieliszniku zaroślowym i leśnym). Dla odróżnienia tych znaczeń stosuje się zapis przy nazwie naukowej (łacińskiej) odpowiednio: "Calystegia sepium sensu lato" (czyli kielisznik zaroślowy w szerokim znaczeniu, gatunek zbiorowy) oraz "C. sepium sensu stricto" i "C. sylvatica sensu stricto" (gatunki drobne, w wąskim znaczeniu).
W publikacjach specjalistycznych gatunek zbiorowy oznaczany jest określeniem: "collectiva, collectivus, collectivum, aggregatum, agregat", najczęściej w zapisie skróconym: "coll., aggr." (lub "agg.") Przykładami gatunków zbiorowych poza ww. są: kozłek lekarski, przywrotnik pospolity, gnidosz sudecki, jeżyna krzewiasta, mniszek pospolity.

</doc>
<doc id="1171611" url="https://pl.wikipedia.org/wiki?curid=1171611" title="US Salernitana 1919">
US Salernitana 1919

Unione Sportiva Salernitana 1919 – włoski klub piłkarski, grający obecnie w Serie A, mający siedzibę w mieście Salerno, leżącym w Kampanii.
Historia.
Klub "Unione Sportiva Salernitana" został założony 19 czerwca 1919 roku przez Adalgiso Onestiego, który był inicjatorem utworzenia innego klubu w mieście Salerno o tej samej nazwie i będącym fuzją czterech innych lokalnych klubów oraz "Foot-Ball Club Salerno". W latach dwudziestych klub występował w lidze regionalnej i wtedy też zmienił nazwę na "Società Sportiva Salernitanaudax". W swojej historii balansował głównie pomiędzy Serie B i Serie C, ale zaliczył też dwa sezony w Serie A: 1947/1948 i 1998/1999. W obu przypadkach już po roku spadła z ligi. W sezonie 1997/1998 wywalczyła awans dzięki mistrzostwu Serie B. W pierwszej lidze z takimi zawodnikami w składzie jak Rigobert Song, Salvatore Fresi, Gennaro Gattuso, Marco Di Vaio i David Di Michele zdołała pokonać takie drużyny jak Inter Mediolan, Juventus F.C. i AS Roma, jednak do uniknięcia degradacji brakło jej jednego punktu, kończąc sezon za Perugią.
W 2005 roku klub zbankrutował. Przejął go Antonio Lombardi i zmienił nazwę klubu na Salernitana Calcio 1919.
27 kwietnia 2008, po wygranym 2:0 meczu z Pescarą Calcio piłkarze Salernitany po bramkach Di Napoliego oraz Piccioniego zapewnili sobie awans do Serie B. 12 czerwca na stanowisku trenera zasiadł Fabrizio Castori, który w ostatnim sezonie prowadził Cesenę z którą spadł do Serie C.
10 maja 2021 roku Salernitana awansowała do rozgrywek Serie A 2021/2022 oraz po raz pierwszy w historii zdołała się utrzymać w najwyższym poziomie rozgrywek zapewniając sobie udział w Serie A na sezon 2022/2023.
Trenerzy klubu.
Trenerzy Salernitany od 1919 roku.

</doc>
<doc id="1171612" url="https://pl.wikipedia.org/wiki?curid=1171612" title="Salernitana Calcio">
Salernitana Calcio



</doc>
<doc id="1171613" url="https://pl.wikipedia.org/wiki?curid=1171613" title="Salernitana-Sport">
Salernitana-Sport



</doc>
<doc id="1171614" url="https://pl.wikipedia.org/wiki?curid=1171614" title="Dziedziny sztuki">
Dziedziny sztuki



</doc>
<doc id="1171615" url="https://pl.wikipedia.org/wiki?curid=1171615" title="Gislebertus">
Gislebertus

Gislebertus (XII wiek) – francuski rzeźbiarz romański.
Na podstawie badań Jerzego (George'a) Żarneckiego została mu przypisana prawie cała dekoracja rzeźbiarska katedry Saint-Lazare w Autun z lat ok. 1120-1135. Badacz powiązał również tego rzeźbiarza z pojedynczymi rzeźbami z Cluny i Vézelay, gdzie jego zdaniem Gislebertus zaczynał swoją działalność. Twórczość Gislebertusa wywodzi się z kręgu Cluny. Zdaniem Willibalda Sauerländera "Gislebertus rysuje delikatniej, powściągliwiej od niespokojnego twórcy tympanonu w Vézelay. Cieszy go praca nad detalem, czego nie można powiedzieć o rzeźbiarzach kluniackich. Lubi też smukłe, drobne postacie o miękkich ruchach".
Imię rzeźbiarza zachowało się w podpisie, widniejącym w tympanonie głównego portalu w zachodniej fasadzie katedry w Autun: "Gislebertus hic fecit" ("Gislebertus to zrobił"). Tympanon, wyrzeźbiony ok. 1130 roku, przedstawia scenę Sądu Ostatecznego o oryginalnych i indywidualnych rozwiązaniach. Z prawej strony znajduje się scena ważenia dusz z podobnymi do szkieletów diabłami i niezwykle wysmukłym Archaniołem Michałem, w którego płaszczu chronią się ludzie. Wściekłość demonów i rozpacz potępionych kontrastuje ze szczęśliwością zbawionych. 
W północnym portalu katedry, w scenie Grzechu Pierworodnego, znajdowała się pierwotnie rzeźba Ewy (obecnie Musée Rolin, Autun). Jest to półleżąca, naga postać w prostokątnym polu, częściowo przysłonięta przez otaczającą ją roślinność. Lewą ręką sięga po jabłko.
Bibliografia.
Literatura dodatkowa

</doc>
<doc id="1171617" url="https://pl.wikipedia.org/wiki?curid=1171617" title="Poprzeczna">
Poprzeczna

Prosta poprzeczna – dla danego trójkąta formula_1 prosta przecinająca każdą z prostych formula_2 i nieprzechodząca przez żaden z punktów formula_3 Inaczej mówiąc jest to prosta transwersalna do boków trójkąta nieprzechodząca przez jego wierzchołki.
Aksjomat Pascha w geometrii można sformułować następująco:
Jeśli prosta poprzeczna trójkąta przecina jeden z jego boków, to przecina także drugi.

</doc>
<doc id="1171620" url="https://pl.wikipedia.org/wiki?curid=1171620" title="Salernitana Sport">
Salernitana Sport



</doc>
<doc id="1171621" url="https://pl.wikipedia.org/wiki?curid=1171621" title="Kamień mydlany">
Kamień mydlany



</doc>
<doc id="1171627" url="https://pl.wikipedia.org/wiki?curid=1171627" title="Punkt pomiarowy">
Punkt pomiarowy

Dobór punktów pomiarowych jest zwykle szczegółowo opisany w zaleceniach metrologicznych (wydawanych przez organizacje normalizacyjne lub metrologiczne) lub w procedurach pomiarowych. Zwykle podana liczba punktów powinna być traktowana jako minimalna, natomiast ich wartość ma charakter orientacyjny; zależy od szerokości i liczby zakresów pomiarowych sprawdzanego przyrządu pomiarowego i powinna uwzględniać również punkty wymagane przez producenta przyrządu oraz klienta zlecającego wzorcowanie.

</doc>
<doc id="1171630" url="https://pl.wikipedia.org/wiki?curid=1171630" title="Dziennik Ubezpieczeniowy">
Dziennik Ubezpieczeniowy

Dziennik Ubezpieczeniowy – wydawany elektronicznie (w formie wiadomości e-mail) dziennik o tematyce ubezpieczeniowej.
Dostarcza codziennych informacji ubezpieczycielom, brokerom i agentom ubezpieczeniowym oraz innym osobom związanym z branżą ubezpieczeniową. Omawia bieżące problemy prawne i techniczne związane z ubezpieczeniami. Jest głównym medium środowiskowej dyskusji.

</doc>
<doc id="1171635" url="https://pl.wikipedia.org/wiki?curid=1171635" title="Deflektor tłokowy">
Deflektor tłokowy

Deflektor tłokowy – wypukła część tłoka silnika dwusuwowego mająca za zadanie skierować mieszankę paliwową w górną część komory spalania tj. w okolice głowicy. Deflektor był stosowany tylko w przypadku jednego kanału płuczącego. Przy większej liczbie kanałów płuczących uzyskiwano tzw. przepłukanie zwrotne i deflektor był zbędny. Rozwiązanie to ma na celu zwiększenie napełnienia cylindra ładunkiem i lepszego usunięcia spalin. Występuje tylko w niektórych silnikach z przepłukiwaniem poprzecznym (silniki bezzaworowe).

</doc>
<doc id="1171643" url="https://pl.wikipedia.org/wiki?curid=1171643" title="Sambenedettese Calcio">
Sambenedettese Calcio



</doc>
<doc id="1171646" url="https://pl.wikipedia.org/wiki?curid=1171646" title="Benedetto Antelami">
Benedetto Antelami

Benedetto Antelami (ur. ok. 1150, zm. ok. 1230) – rzeźbiarz i architekt włoski.
Zachowały się dwa sygnowane przez niego dzieła: "zdjęcie z krzyża" z katedry w Parmie i północny portal w baptysterium w Parmie. Przypisywane mu są także rzeźby (m.in. Dawid i Ezechiel) z fasady katedry w Borgo San Donnino (obecnie Fidenza). Charakterystyczne są dla niego przysadziste proporcje postaci. W jego dziełach widoczne są związki z Prowansją, zwłaszcza z Arles, w późniejszym okresie twórczości także z dziełami gotyku z Île-de-France.
"Zdjęcie z krzyża" jest reliefem, umieszczonym w prostokątnym polu, otoczonym szeroką bordiurą. Rzeźba opatrzona jest datą luty 1178. Kompozycja jest monumentalna, rytmiczna i statyczna, postacie mają gęsto i równolegle fałdowane szaty.
Bibliografia.
Literatura dodatkowa

</doc>
<doc id="1171648" url="https://pl.wikipedia.org/wiki?curid=1171648" title="Valeriana officinalis">
Valeriana officinalis



</doc>
<doc id="1171650" url="https://pl.wikipedia.org/wiki?curid=1171650" title="Włoska inwazja na Francję 1940">
Włoska inwazja na Francję 1940

Włoska inwazja na Francję, znana również jako Bitwa o Alpy (wł. "Battaglia delle Alpi Occidentali", fr. "Bataille des Alpes") – krótkotrwałe działania wojenne wojsk włoskich w czerwcu 1940 podczas II wojny światowej, mające na celu zajęcie francuskich obszarów alpejskich i rejonu Nicei. W obliczu widocznego nieuchronnego upadku zaatakowanej przez Niemcy Francji, 10 czerwca 1940 Włochy wypowiedziały jej wojnę.
Geneza.
10 maja 1940 Niemcy zaatakowały Belgię, Holandię, Luksemburg i Francję (→kampania francuska 1940). 10 czerwca do wojny z Francją przyłączyły się Włochy, choć początkowo nie rozpoczęły intensywnych działań wojennych, czekając na sukcesy militarne wojsk niemieckich. Przez pierwszy okres działania ograniczały się do starć patroli i mało nasilonych działań powietrznych i morskich oraz wymiany ognia artylerii fortecznej. Wojska francuskie, znajdujące się na kierunku uderzenia sił włoskich, były zredukowane do minimum. Wiele górskich jednostek wojskowych zostało wcześniej wysłanych do obrony Norwegii, a po powrocie przerzuconych na najbardziej zagrożoną północno-wschodnią część frontu. Benito Mussolini liczył na okupację południowej części Francji, ale Adolf Hitler odmówił, uznając, że Włosi będą mogli okupować jedynie te części Francji, które sami zdobędą.
Siły obu stron.
Włosi.
Ogółem siły włoskie liczyły około 300 tysięcy żołnierzy. Były jednak słabo wyposażone w artylerię, a służby transportowe działały niedostatecznie. Włoscy żołnierze nie mieli poza tym zimowego umundurowania.
Francuzi.
Łączna liczebność wojsk francuskich wynosiła około 170 tysięcy żołnierzy.
Działania wojenne.
Włosi rozpoczęli ofensywę o świcie 21 czerwca 1940 na kilku kierunkach w Alpach Zachodnich oraz 22 czerwca wzdłuż wybrzeża Morza Śródziemnego. Na północy, w pasie działania 4. Armii (Alpy Graickie i Alpy Kotyjskie), uderzyli między innymi przez Małą Przełęcz Świętego Bernarda, przełęcze i doliny w kierunku na Modane oraz przełęcz Montgenèvre w kierunku na Briançon, ale bardzo szybko zmusiły ich do zatrzymania francuskie fortyfikacje i burze śnieżne. Straty ponoszono głównie od ognia dobrze wstrzelanej na przypuszczalnych kierunkach ataku francuskiej artylerii fortecznej. Wielu żołnierzy doznało odmrożeń w górach. Ogień włoskiej artylerii był z kolei mało skuteczny przeciw fortyfikacjom, także z powodu mgły. Duże straty poniosła przede wszystkim 1. Dywizja Piechoty „Superga” nacierająca w kierunku Modane. Francuska artyleria forteczna ostrzeliwała też włoską miejscowość Bardonecchia, stanowiącą podstawę natarcia na tym kierunku. Ostrzał francuskich pozycji w rejonie Montgenèvre prowadziła między innymi bateria Chaberton, stanowiąca najwyżej położoną fortyfikację w Europie, lecz już 21 czerwca 6 z jej 8 dział dalekonośnych kalibru 149 mm w wieżach pancernych zostało zniszczonych przez uprzednio podciągnięte w ten rejon francuskie ciężkie moździerze kalibru 280 mm.
Na południu, w pasie 1. Armii (Alpy Kotyjskie i Alpy Nadmorskie) ofensywa zaczęła się 22 czerwca, przez przełęcz Maddalena, ale i tu postępy były niewielkie, przy dużych stratach ponoszonych od ognia artylerii, a obrońcom pomogło załamanie pogody przynoszące mgłę i obfity deszcz ze śniegiem. Osiągnięto w końcu szansę na przełamanie, umożliwiające użycie wojsk zmotoryzowanych, lecz nie doszło do niego przed zawieszeniem broni.
Na kierunku nadmorskim celem ataku XV Korpusu była Nicea. Pierwszy atak w sile batalionu przeprowadzono tam już 20 czerwca, lecz Włosi nie zdołali sforsować zabarykadowanego po francuskiej stronie i ostrzeliwanego przez artylerię granicznego mostu Saint Louis (San Luigi). Generalna ofensywa ruszyła 22 czerwca. Silna obrona francuska na południowym końcu Linii Maginota wstrzymała ofensywę zaledwie 5 mil w głębi terytorium Francji, w rejonie miejscowości Mentona. Takie pozycje wojska włoskie zajmowały do 24 czerwca, czyli do zawieszenia broni. W odróżnieniu od wojsk lądowych silne działania prowadziło włoskie lotnictwo, bombardując francuskie pozycje (między innymi port w Tulonie) i zapewniając osłonę powietrzną.
25 czerwca o 1.35 weszło w życie zawieszenie broni, podpisane wieczorem 24 czerwca i negocjowane w Rzymie od poprzedniego dnia (już wcześniej 22 czerwca Francja podpisała zawieszenie broni z Niemcami).
Straty obu stron.
Włosi stracili 631 żołnierzy (w tym 39 oficerów), lecz dalszych 616 (w tym 23 oficerów) uznano za zaginionych, z czego prawdopodobnie wszyscy polegli w górach. Do liczby 2631 rannych (w tym 138 oficerów) należy doliczyć 2151 ofiar odmrożeń (26 oficerów). Pewna liczba włoskich żołnierzy dostała się do niewoli. Natomiast straty wojsk francuskich wyniosły zaledwie 37 zabitych, 62 rannych i 162 wziętych do niewoli.
Na skutek zawieszenia broni Włochy okupowały tylko zajęty pas terytorium francuskiego ograniczający się do rejonów alpejskich i obszaru na wschód od Nicei, na głębokość do kilkunastu kilometrów od granicy, z jedyną większą miejscowością Mentona.

</doc>
<doc id="1171652" url="https://pl.wikipedia.org/wiki?curid=1171652" title="Uniwersytet Vermontu">
Uniwersytet Vermontu

Uniwersytet Vermontu (, oficjalna nazwa: ) – amerykański uniwersytet publiczny w Burlington w Vermont, założony w 1791 roku (szósta pod względem starszeństwa uczelnia w Nowej Anglii). Zalicza się do Public Ivy.
Uczelnia została zreformowana w latach 1826–1833, gdy rektorem był James Marsh. Stworzono wtedy cztery wydziały, których absolwenci otrzymywali tytuł BA.
Uniwersytet zajmuje 118 miejsce w rankingu uczelni wyższych U.S. News &amp; World Report (2021). Jest też na 54 miejscu wśród publicznych uniwersytetów.

</doc>
<doc id="1171653" url="https://pl.wikipedia.org/wiki?curid=1171653" title="Demetriusz III Filopator">
Demetriusz III Filopator

Demetriusz III Filopator zwany też Eukariosem – władca państwa Seleucydów w latach od około 95 do 88 p.n.e., syn Antiocha VIII Gryposa.
Z pomocą Ptolemeusza IX Sotera odzyskał część ziem swojego ojca na terenie Syrii, w 95 p.n.e. osadzając swój dwór w Damaszku, skąd próbował dalszej ekspansji. Od południa pokonał machabejskiego króla Aleksandra Janneusza. Opór żydowskiej ludności zmusił go jednak do odwrotu. W czasie próby detronizacji własnego brata Filipa I Filadelfosa, został pokonany przez Arabów i Partów i uwięziony. Następnie był przetrzymywany w odosobnieniu w Partii przez Mitrydatesa II Arsacyda aż do śmierci w 88 p.n.e.

</doc>
<doc id="1171661" url="https://pl.wikipedia.org/wiki?curid=1171661" title="Kino Wolność w Szczecinku">
Kino Wolność w Szczecinku

Kino Wolność (dawniej „Przyjaźń”) – kino jednosalowe w Szczecinku. 
Posiada miejsca dla 297 widzów, system nagłośnienia Dolby Surround o mocy 3000 W. Przed ekranem znajduje się scena przeznaczona na występy estradowe. Kino „Wolność” jest placówką kulturalną Samorządowej Agencji Promocji i Kultury SAPiK.

</doc>
<doc id="1171668" url="https://pl.wikipedia.org/wiki?curid=1171668" title="Dżozdżan">
Dżozdżan

Dżozdżan (perski: جوزجان) – jedna z 34 prowincji afgańskich. Położona na północy kraju z granicą zewnętrzną z Turkmenistanem. Stolica prowincji w Szebergan. W 2021 roku liczyła ponad 613 tys. mieszkańców.
Abu Ubaid al-Juzjani pochodzi z tej prowincji.

</doc>
<doc id="1171669" url="https://pl.wikipedia.org/wiki?curid=1171669" title="Szachinszach (książka)">
Szachinszach (książka)

Szachinszach (1982) – reportaż Ryszarda Kapuścińskiego wydany w formie książki o rewolucjach w Iranie, poczynając od I wojny światowej, przez panowanie szacha Rezy Pahlawiego, jego następcy Mohameda Rezy, do rewolucji Chomeiniego w Iranie w 1979 roku.

</doc>
<doc id="1171670" url="https://pl.wikipedia.org/wiki?curid=1171670" title="Volvo C30">
Volvo C30

Volvo C30 – samochód osobowy klasy kompaktowej produkowany pod szwedzką marką Volvo w latach 2006–2012.
Historia i opis modelu.
Pojazd został po raz pierwszy oficjalnie zaprezentowany podczas targów motoryzacyjnych w Detroit w styczniu 2006 roku. Pół roku później, podczas targów motoryzacyjnych w Paryżu zaprezentowano wersję produkcyjną pojazdu. Pierwowzorem pojazdu był samochód koncepcyjny zaprezentowany w 2001 roku pod nazwą Volvo SCC. 
Auto zbudowane zostało na bazie płyty podłogowej amerykańskiego koncernu motoryzacyjnego Ford Motor Company dzielonej m.in. z Fordem Focusem, Mazdą 3 oraz Volvo C70, S40 i Volvo V50. Samochód uważany jest za następcę modelu 480.
Charakterystycznym elementem pojazdu jest linia nadwozia z głębokimi przetłoczeniami, która nadaje sylwetce auta muskularny wygląd. Klapa bagażnika została całkowicie oszklona. Jako jeden z pierwszych pojazdów marki, otrzymał system chroniący przed skutkami uderzeń bocznych SIPS oraz układ zmniejszający ryzyko urazu kręgosłupa szyjnego WHIPS. 
W 2007 roku podczas targów motoryzacyjnych we Frankfurcie zaprezentowano wersję hybrydową zasilaną silnikiem benzynowym oraz elektrycznym oznaczoną "ReCharge". Badania nad pojazdem prowadzono w kalifornijskim ośrodku rozwojowym Volvo. Przewidziano dwa typy silników spalinowych: na mieszankę etanolu-benzyny (tzw. flex-fuel) albo typu diesel z jednostką napędową podobną do używanej przez General Motors typu E-Flex w Chevrolecie Volt. Samochód napędzany miał być wyłącznie silnikiem elektrycznym z akumulatorami litowo-jonowymi, silnik spalinowy miał tylko doładowywać baterie. Przewidywany zasięg samochodu wyłącznie na bateriach wynosić miał ok. 100 km, czas doładowania z domowej instalacji elektrycznej wynosi około trzech godzin.
W 2010 roku auto przeszło face lifting. Zmieniono m.in. przednie reflektory, atrapę chłodnicy oraz zderzak przedni i tylny.
Wersje wyposażeniowe.
Standardowe wyposażenie pojazdu obejmowało m.in. 4 poduszki powietrzne, kurtyny powietrzne, system ABS, ESP, SIPS, WHIPS, IDIS oraz elektryczne sterowanie szyb i elektryczne sterowanie lusterek, klimatyzację i alarm.
Opcjonalnie auto doposażyć można było m.in. w skórzaną tapicerkę, nawigację satelitarną oraz reflektory ksenonowe.

</doc>
<doc id="1171672" url="https://pl.wikipedia.org/wiki?curid=1171672" title="Filip I Filadelfos">
Filip I Filadelfos

Filip I Filadelfos – władca hellenistycznego państwa Seleucydów w latach od około 95 do 83 p.n.e., czwarty syn Antiocha VIII Gryposa, brat Seleukosa VI Epifanesa.
Sięgnął po władzę królewską w 95 p.n.e. razem ze swym rodzonym bratem Antiochem XI Epifanesem Filadelfosem, po śmierci Seleukosa VI Epifanesa, zamordowanego przez kuzyna Antiocha X Eusebesa.
Zdołał ustanowić swoje panowanie nad Antiochią po roku 92 p.n.e. Obronił się przez atakiem młodszego brata Demetriusza III Filopatora. Jego tron upadł, gdy w 83 p.n.e. na Syrię najechały wojska Tigranesa II lub może jakiś czas wcześniej. Już po jego śmierci Rzymianie wybili monety z jego podobizną.

</doc>
<doc id="1171676" url="https://pl.wikipedia.org/wiki?curid=1171676" title="Gallows">
Gallows

Gallows (pol. Szubienica) – angielski zespół grający muzykę hardcore punk założony w 2005 roku. Ich debiutancka płyta pt. Orchestra of Wolves została wydana w Stanach Zjednoczonych przez niezależną wytwórnie płytową Epitaph Records. Niedawno też grupa podpisała kontrakt z wytwórnią Warner Bros.
Historia.
Zespół powstał w 2005 roku w brytyjskim mieście Hemel Hempstead, założony został przez Franka Cartera (wokal) i Laurenta Barnarda (gitara). Grupa nazwała się Gallows (Szubienica); gitarzysta wytłumaczył, że nazwa ma obrazować ich mroczne poczucie humoru. Dodał jeszcze, że nie chodzi im o wieszanie ludzi. Do nowej kapeli wkrótce dołączyli Paulo Laventure (gitara), Stuart Gili-Ross (gitara basowa) i Lee Barratt (perkusja). W czerwcu 2006 roku został zmieniony gitarzysta - na miejsce Laventure wstąpił brat wokalisty, Steph Carter. Ich debiutancki album Orchestra of Wolves został nagrany za jedyne 1000 funtów w pomieszczeniach biurowych, wydany 25 września 2006 roku w Anglii, nakładem wydawnictwa In at the Deep End Records. Otrzymał on bardzo dobre recenzje. Magazyn Kerrang! nazwał zespół "przyszłością punk rocka". 10 lipca 2007 roku płytę wydała w Stanach Zjednoczonych niezależna wytwórnia płytowa Epitaph Records. W tym samym roku grupą zainteresował się Warner Bros, podpisał z nimi kontrakt na reedycję albumu w Anglii i kolejny krążek, płacąc za to milion funtów.
W 2007 zespół koncertował na takich znanych festiwalach jak South by Southwest, Download Festival czy Reading Festival, gdzie kolega Franka Cartera zrobił mu tatuaż na oczach widowni. Grupa wzięła też udział w trasie Taste of Chaos.
Przyszłość.
W wywiadzie dla NME, Frank Carter zaznaczył, że zespół rozpadnie się po 2009 roku (po 5 latach wspólnego grania) i skomentował to tak:
Jak zaznaczył również, nagrają następny album, a może nawet trzeci.
Wyróżnienia.
Grupa wygrała w 2007 roku nagrodę Kerrang! Award for best British Newcomer.
Ich singel In The Belly of a Shark został użyty w grze komputerowej .
Zespół nakręcił wideo do piosenki Staring At The Rude Bois; w oryginale wykonywał ją brytyjski zespół punkowy The Ruts.
Teledysk był emitowany w MTV2. Był to pierwszy singel Gallows, który znalazł się w angielskiej liście "Top 40" (dokładnie na 31. miejscu) 25 listopada 2007 roku.
"Gallows" został nominowany do nagrody Metal Hammer Awards w kategorii "Best Live Band".

</doc>
<doc id="1171692" url="https://pl.wikipedia.org/wiki?curid=1171692" title="Barbara Bartyńska">
Barbara Bartyńska



</doc>
<doc id="1171697" url="https://pl.wikipedia.org/wiki?curid=1171697" title="Utonięcie">
Utonięcie

Utonięcie – rodzaj uduszenia gwałtownego, do którego dochodzi na skutek zablokowania dróg oddechowych płynem, najczęściej wodą.
Skutkiem tonięcia są zmiany w płucach (rozedma wodna płuc) oraz tzw. „grzybek piany” wydobywający się z ust lub nosa. W przypadku zwłok dłużej przebywających w wodzie naskórek staje się biały, pofałdowany i matowy (tzw. „skóra praczek”).
Większość utonięć to nieszczęśliwe wypadki, ale zdarzają się również samobójstwa oraz zabójstwa (np. osób nieumiejących pływać, odurzonych alkoholem lub ogłuszonych).
Patofizjologia i przebieg.
Proces tonięcia zazwyczaj nie przekracza 3–5 minut i podzielony jest na cztery tzw. „okresy tonięcia”. Czas ten może ulec wydłużeniu, jeśli tonący kilkukrotnie wynurzał się na powierzchnię, lub skróceniu, jeśli zachłyśnięcie płynem jest przyczyną rozpoczęcia procesu tonięcia (ofiara nie zaczerpnęła powietrza przed znalezieniem się pod powierzchnią).
Tzw. typowe tonięcie składa się z następujących etapów:
Utonięcie w wodzie słodkiej różni się swym patomechanizmem od utonięcia w wodzie morskiej (słonej). W przypadku bowiem wody słodkiej (jako hipotonicznej w stosunku do krwi) ulega ona łatwemu wchłonięciu z pęcherzyków płucnych do naczyń krwionośnych, wskutek czego dochodzi do rozwodnienia krwi połączonego z hiperwolemią i hemolizą. Woda słona zaś (hipertoniczna w stosunku do krwi) znajdując się w pęcherzykach płucnych, powoduje przenikanie do światła tych pęcherzyków wody i białka z naczyń krwionośnych, co prowadzi do zagęszczenia krwi i hipowolemii. Tym samym w przypadku utonięcia w wodzie słodkiej w płucach tejże wody jest bardzo mało, a w związku ze stanem krwi: rozrzedzenie, hiperwolemia, hemoliza, hiperkalemia i hiponatremia dochodzi do migotania komór i ostrej niewydolności krążenia. W przypadku zaś wody słonej (morskiej) płuca są nią zalane, a stan krwi: hipowolemia, hipernatremia, zagęszczenie krwi powoduje, że dochodzi do wstrząsu z zatrzymaniem czynności serca.
Utonięcia w Polsce.
Według zbiorczej analizy przeprowadzonej w NIZP-PZH, w której wykorzystano dane pochodzące z Komendy Głównej Policji oraz rejestru zgonów GUS, w latach 2000–2012 utonęły na terenie kraju 12 702 osoby (mediana rzeczywistego rocznego współczynnika umieralności – 2,6 na 100 000 ludności). Umieralność z tego powodu wykazywała tendencję spadkową. Zagrożenie życia było największe u mężczyzn w wieku 45–59 lat, szczególnie z wykształceniem zasadniczym zawodowym. Współczynniki umieralności w analizowanym okresie były najwyższe w woj. warmińsko-mazurskim (mediana wsp. umieralności – 4,7), zaś najniższe w woj. śląskim (mediana wsp. umieralności – 1,2). Najwyższą częstością utonięć cechuje się okres od czerwca do sierpnia, w którym w omawianych latach odnotowano łącznie 5981 przypadków, tj. 47,1% wszystkich rejestrowanych utonięć.
Największą grupę utonięć stanowiły zanurzenia i tonięcia w wodach naturalnych (kod ICD-10 W69), które w poszczególnych latach odpowiadały za 41,1% do 75,5% wszystkich zdarzeń. Utonięcia w wannie (W65-W66) oraz w basenie (W67-W68) stanowiły przeciętnie poniżej 5% wszystkich utonięć w latach 2000–2012. Akwenami, w których najczęściej dochodziło w latach 2000–2012 do utonięć, były jeziora (25,0% zarejestrowanych zdarzeń) i rzeki (21,3%), stosunkowo mało wypadków (3,7%) miało miejsce w morzu. Należy jednak zwrócić uwagę, że w przypadku 18% utonięć nie podano miejsca zdarzenia.

</doc>
<doc id="1171698" url="https://pl.wikipedia.org/wiki?curid=1171698" title="Okręg wyborczy Kingston upon Hull West and Hessle">
Okręg wyborczy Kingston upon Hull West and Hessle

Okręg wyborczy Kingston upon Hull West and Hessle powstał w 1997 r. i wysyła do brytyjskiej Izby Gmin jednego deputowanego. Często używa się skróconej nazwy okręgu Hull West and Hessle.

</doc>
<doc id="1171700" url="https://pl.wikipedia.org/wiki?curid=1171700" title="Mistrzostwa Świata w Biathlonie 1974">
Mistrzostwa Świata w Biathlonie 1974

13. Mistrzostwa świata w Biathlonie 1974 odbyły się w radzieckim mieście Mińsk (obecnie stolica Białorusi). Zawodnicy startowali w trzech konkurencjach: biegu indywidualnym mężczyzn na 20 km, sztafecie mężczyzn 4x7,5 km oraz sprincie na 10 km. Był to debiut sprintu w programie mistrzostw świata w biatlhonie. Polacy nie stanęli na podium. Rumun Gheorghe Gârniţă zdobył pierwszy historii medal dla swojego kraju.

</doc>
<doc id="1171704" url="https://pl.wikipedia.org/wiki?curid=1171704" title="Pierre Henry">
Pierre Henry

Pierre Georges Henry (ur. 9 grudnia 1927 w Paryżu, zm. 5 lipca 2017 tamże) – francuski kompozytor, współtwórca muzyki konkretnej.
W latach 1948–1959 pracował w Club d’Essai, studio RTF utworzonym przez Pierre’a Schaeffera. W tym okresie napisał razem z Schaefferem utwór "Symphonie pour un homme seul" oraz pierwszą kompozycję muzyki konkretnej, która pojawiła się w filmie komercyjnym – był to krótki metraż "Astrologie ou le miroir de la vie".
W 2009 roku był gościem Festiwalu Warszawska Jesień, gdzie wykonano jego utwory.
Odznaczony Komandorią Legii Honorowej, Krzyżem Oficerskim Orderu Narodowego Zasługi oraz Komandorią Orderu Sztuki i Literatury.

</doc>
<doc id="1171706" url="https://pl.wikipedia.org/wiki?curid=1171706" title="Biblioteki fachowe">
Biblioteki fachowe

Biblioteki fachowe – biblioteki prowadzące działalność informacyjną niezbędną do realizacji określonych zadań zawodowych, w tym produkcyjnych, technicznych.
Zadania:

</doc>
<doc id="1171708" url="https://pl.wikipedia.org/wiki?curid=1171708" title="Ministrowie zdrowia Wielkiej Brytanii">
Ministrowie zdrowia Wielkiej Brytanii

Minister zdrowia (en. "Secretary of State for Health and Social Care") – brytyjski urząd ministerialny odpowiedzialny za sprawy zdrowia. Powstał w 1919 roku i formalnie nazywany był "Minister of Health" do 1968 roku, kiedy to wszedł on w skład ministerstwa służby socjalnej i funkcjonował pod nazwą "Sekretarz stanu ds. zdrowia i służby publicznej" ("Secretary of State for Health and Social Services"). Po dwudziestu latach, w 1988 roku, urząd został ponownie wyodrębniony, a funkcję sprawował "Sekretarz stanu ds. zdrowia" ("Secretary of State for Health"). Podczas rekonstrukcji rządu w 2018 roku, premier Theresa May dodała do nazwy urzędu człon "and Social Care", co utworzyło urząd "Sekretarza stanu ds. zdrowia i opieki społecznej". 
Poprzednikiem urzędu Ministra Zdrowia była Rada Zdrowia, istniejąca w latach 1854–1858.

</doc>
<doc id="1171709" url="https://pl.wikipedia.org/wiki?curid=1171709" title="Elgin (Illinois)">
Elgin (Illinois)

Elgin – miasto w Stanach Zjednoczonych, w stanie Illinois, w Kane. Miasto założono w 1836 roku. Leży nad rzeką Fox River jest położone 65 km na zachód od Chicago. Elgin ma 95 tys. mieszkańców (spis ludności z 2000 roku), co plasuje to miasto na 8. pozycji w stanie.
Elgin jest jednym z najprężniej rozwijających się miast w regionie. Od 1990 do 2000 roku zwiększyło swoją populację o ponad 22% do 95 tys. W 2007 roku populacja sięgnęła 102 tys. O tempie rozwoju może świadczyć fakt, iż w 2002 roku miasto zostało wyróżnione prestiżową nagrodą All-America City Award.

</doc>
<doc id="1171710" url="https://pl.wikipedia.org/wiki?curid=1171710" title="Jim Marshall">
Jim Marshall

James Charles „Jim” Marshall (ur. 29 lipca 1923 w Londynie, zm. 5 kwietnia 2012 w Buckinghamshire) – brytyjski biznesmen i konstruktor.
Życiorys.
Jeden z pionierów w dziedzinie konstrukcji wzmacniaczy gitarowych, założyciel firmy Marshall Amplification.
W 2003 został odznaczony Orderem Imperium Brytyjskiego IV klasy (OBE).

</doc>
<doc id="1171712" url="https://pl.wikipedia.org/wiki?curid=1171712" title="Stefan Krzysztof Kuczyński">
Stefan Krzysztof Kuczyński

Stefan Krzysztof Kuczyński (ur. 13 stycznia 1938 w Warszawie, zm. 3 stycznia 2010) – polski historyk, profesor. Specjalizował się w historii średniowiecznej, w tym szczególnie w naukach pomocniczych historii: heraldyce, sfragistyce, weksylologii i genealogii.
Życiorys.
Wczesne lata.
Po II wojnie światowej krótko przebywał w Szwajcarii, uczestniczył w pogrzebie Ignacego Mościckiego. Po powrocie do Polski w latach 1954–1959 studiował w Instytucie Historycznym Uniwersytetu Warszawskiego. Na zakończenie studiów napisał pracę magisterską o symbolice władzy we wczesnopiastowskiej Polsce, której promotorem był Aleksander Gieysztor.
Praca naukowa w Instytucie Historii PAN.
Po studiach, aż do 1968 był zatrudniony w AGAD w Warszawie. W tym czasie uczestniczył w pracach Komitetu Sfragistycznego przy Międzynarodowej Radzie Archiwalnej. Od 1968 do śmierci był pracownikiem Instytutu Historii PAN, początkowo w Pracowni Edytorskiej Źródeł Historycznych, a następnie w Pracowni Nauk Pomocniczych, której w latach 1997–2008 był kierownikiem. Wcześniej, w latach 1991–1994 pełnił funkcję zastępcy dyrektora ds. naukowych i ogólnych, a dodatkowo przez wiele lat był członkiem Rady Naukowej Instytutu Historii PAN. W latach 1999–2002 pełnił zaś funkcję przewodniczącego tejże Rady. W 1972 obronił w Instytucie Historii PAN pracę doktorską napisaną pod kierunkiem Aleksandra Gieysztora o pieczęciach książąt mazowieckich, a w 1993 otrzymał stopień doktora habilitowanego ("Polskie herby ziemskie. Geneza, treści, funkcje"). Tytuł profesora otrzymał natomiast 16 grudnia 1997.
Działalność dydaktyczna.
Okresowo w latach 1976–1990 wykładał w Instytucie Historii Uniwersytetu Warszawskiego, w latach 1996-1998 w Wyższej Szkole Humanistyczno-Przyrodniczej w Sandomierzu, a w latach 1998-2007 w Mazowieckiej Wyższej Szkole Humanistyczno-Pedagogicznej w Łowiczu. Był również przewodniczącym Rady Archiwalnej Naczelnej Dyrekcji Archiwów Państwowych od 1992.
Działalność w Polskim Towarzystwie Heraldycznym.
Był członkiem Polskiego Towarzystwa Historycznego, współtwórcą Sekcji Genealogii i Heraldyki tegoż. Należał do ścisłego grona założycieli Polskiego Towarzystwa Heraldycznego, założonego 15 czerwca 1987, a ostatecznie zatwierdzonego przez władze 4 maja 1988. Na pierwszym walnym zgromadzeniu, które odbyło się 15 czerwca 1988, został wybrany na prezesa tego towarzystwa, którym pozostał aż do śmierci. W 1995 był głównym wnioskodawcą ustanowienia Nagrody imienia Adama Heymowskiego, której był wieloletnim przewodniczącym jury. Był również redaktorem ośmiu tomów „Rocznika Polskiego Towarzystwa Heraldycznego”.
Działalność w innych organizacjach naukowych i społecznych.
Stefan Krzysztof Kuczyński był także członkiem wielu organizacji naukowych i społecznych, m.in. Międzynarodowej Organizacji Heraldyki (z jej ramienia zorganizował w Krakowie w 1995 IX Kolokwium Międzynarodowej Organizacji Heraldyki o roli orła i lwa w heraldyce europejskiej). W latach 2000–2007 był również przewodniczącym Komisji Heraldycznej przy Ministerstwie Spraw Wewnętrznych i Administracji. Był członkiem Komitetu Nauk Historycznych Polskiej Akademii Nauk, Towarzystwa Naukowego Warszawskiego, polskiego narodowego komitetu Pamięci Świata ("Memory of the World National Committee"). W latach 1986-1989 był członkiem Ogólnopolskiego Komitetu Grunwaldzkiego.
Działalność redaktorska.
Był wieloletnim członkiem komitetu redakcyjnego „Przeglądu Historycznego”, w latach 2000–2010 był redaktorem „Studiów Źródłoznawczych”, w 1977–1978 oraz 1996–2001 „Archeionu”. W latach 1977–1982 był współredaktorem "Wiadomości Numizmatycznych". Dodatkowo pełnił również w latach 1981–2007 funkcję redaktora serii wydawniczej Społeczeństwo Polski średniowiecznej.
Śmierć.
Zmarł 3 stycznia 2010 w Warszawie i został pochowany na cmentarzu Powązkowskim (kwatera 142 rząd 4 miejsce 2 i 3).
Odznaczenia.
7 grudnia 2009 "za wybitne zasługi w pracy naukowo-badawczej i dydaktycznej, za upowszechnianie wiedzy o historii Polski, w szczególności w dziedzinie heraldyki i sfragistyki" został odznaczony Krzyżem Oficerskim Orderu Odrodzenia Polski. Wcześniej otrzymał również Krzyż Kawalerski Orderu Odrodzenia Polski oraz Srebrny Krzyż Zasługi.

</doc>
<doc id="1171715" url="https://pl.wikipedia.org/wiki?curid=1171715" title="Desu">
Desu



</doc>
<doc id="1171716" url="https://pl.wikipedia.org/wiki?curid=1171716" title="DeSu">
DeSu



</doc>
<doc id="1171718" url="https://pl.wikipedia.org/wiki?curid=1171718" title="Harrachów">
Harrachów



</doc>
<doc id="1171719" url="https://pl.wikipedia.org/wiki?curid=1171719" title="Bieg na 60 metrów przez płotki">
Bieg na 60 metrów przez płotki

Bieg na 60 metrów przez płotki – konkurencja lekkoatletyczna, rozgrywana wyłącznie w zawodach halowych. Jest to najkrótszy bieg płotkarski (bieg na 50 metrów przez płotki nie jest rozgrywany na dużych międzynarodowych imprezach lekkoatletycznych). Rozgrywany jest między innymi na halowych mistrzostwach świata i Europy. Aktualnymi rekordzistami świata są Grant Holloway i Susanna Kallur.

</doc>
<doc id="1171722" url="https://pl.wikipedia.org/wiki?curid=1171722" title="Rada dzielnicy">
Rada dzielnicy

Rada dzielnicy (rada osiedla, rada okręgu) – organ jednostki pomocniczej gminy w Polsce.
Organem uchwałodawczym dzielnicy jest rada o liczbie radnych:
Do jej zadań należą m.in.: prowadzenie gospodarki finansowej danej jednostki pomocniczej, wybór i odwoływanie organu wykonawczego dzielnicy. Niektórym radom dzielnic statuty poszczególnych miast przyznały prawo inicjatywy uchwałodawczej w radzie miasta (np. Warszawa i Kraków). Inne kompetencje rady dzielnicy, sposób wybierania jej członków oraz pozostałe aspekty działania rady określa ustawa o samorządzie gminnym, statut miasta i statut danej dzielnicy.
Organem wykonawczym w dzielnicy jest zarząd. Na czele zarządu stoi przewodniczący.
Rada gminy może ustalić diety dla przewodniczącego lub wszystkich radnych (np. Warszawa i Kraków). W pozostałych przypadkach funkcje te sprawowane są społecznie (np. Częstochowa, Gdynia).
W Warszawie utworzenie rad dzielnicy jest obowiązkowe (co wynika z tzw. ustawy warszawskiej), a wybory odbywają się na zasadach ustawy z dnia 5 stycznia 2011 – Kodeks wyborczy.
Do zadań rady dzielnicy (osiedla) należą m.in.: rozwiązywanie istotnych problemów dzielnic, stały kontakt z mieszkańcami dzielnic (np. poprzez stałe dyżury członków rad), przyjmowanie wniosków i skarg mieszkańców dotyczących dzielnic, współpraca z komisjami i radnymi rady miasta i opiniowanie spraw dotyczących dzielnic, a następnie informowanie o nich mieszkańców dzielnic, współorganizowanie i wspieranie inicjatyw zmierzających do poprawy życia mieszkańców dzielnic (np. w zakresie komunikacji miejskiej, zagospodarowania przestrzennego dzielnic, ochrony środowiska), współpraca z policją, strażą miejską, strażą pożarną w zakresie utrzymania ładu, porządku publicznego, bezpieczeństwa mieszkańców oraz przeciwdziałania patologiom społecznym na terenie dzielnicy.
Podstawa prawna.
Rada dzielnicy działa na mocy uchwały rady gminy, co wynika z art. 5 ustawy z dnia 8 marca 1990 o samorządzie gminnym (). Zasady tworzenia, łączenia, podziału oraz znoszenia jednostki pomocniczej określa statut gminy.
Nazwa.
Występują różne nazwy jednostek pomocniczych gminy takie jak:

</doc>
<doc id="1171724" url="https://pl.wikipedia.org/wiki?curid=1171724" title="Puchar Chicago 1992">
Puchar Chicago 1992

Puchar Chicago 1992 – turniej towarzyski o Puchar Chicago rozegrano w tym mieście w 1992 roku. Uczestniczyły w nim dwie reprezentacje: Litwy, Stanów Zjednoczonych B i dwa kluby: meksykański Chivas Guadalajara i Lech Poznań.
Mecze.
Finał.
Triumfatorem piłkarskiego turnieju o Puchar Chicago 1992 został Lech Poznań.

</doc>
<doc id="1171725" url="https://pl.wikipedia.org/wiki?curid=1171725" title="Pro Savona Calcio">
Pro Savona Calcio

Società Sportiva Dilettantistica a r.l. Savona Foot Ball Club – włoski klub piłkarski, mający swoją siedzibę w mieście Savona na północy kraju w Ligurii.
Historia.
Chronologia nazw:
Piłkarski klub Fratellanza Ginnastica Savonese został założony w miejscowości Savona w 1907 roku. W sezonie 1909/10 zespół startował w Terza Categoria. Po zajęciu drugiego miejsca w grupie Ligure awansował do Seconda Categoria. W trzech kolejnych sezonach był drugim w grupie Ligure. W 1913 zdobył promocję do Prima Categoria. W debiutowym sezonie zajął 8.miejsce w grupie ligure-piemontese. W 1914 zmienił nazwę na Savona F.B.C.
Po przerwie związanej z I wojną światową w 1919 reaktywował swoją działalność. W sezonie 1919/20 zespół był piątym w grupie ligure Prima Categoria, a w następnym osiągnął swój największy sukces, kończąc rozgrywki na trzecim miejscu Prima Categoria (FIGC). W 1923 jednak spadł do Seconda Divisione Nord. W 1926 zajął piąte miejsce w grupie A Seconda Divisione Nord, a po reorganizacji systemu ligi i wprowadzeniu najwyższej klasy, zwanej Divisione Nazionale klub pozostał w II lidze, która do 1935 nazywała się Prima Divisione. W sezonie 1926/27 zajął 6.miejsce w grupie A Prima Divisione Nord, ale po zakończeniu sezonu do klubu został przyłączony Speranza FBC, w wyniku czego został utworzony AC Savona.
Od 1927 do 1935 klub występował w Prima Divisione, a w 1935 po zmianie nazwy ligi kontynuował grę w Serie C. W sezonie 1939/40 zespół najpierw zajął pierwsze miejsce w grupie D Serie C, potem był drugim w grupie finałowej A i zdobył promocję do Serie B. W latach 1943-1945 klub nie grał z powodu II wojny światowej.
W 1945 komisja Federazione Italiana Giuoco Calcio anulowała wszystkie fuzje reżimu faszystowskiego. Wskutek decyzji klub w 1945 został odrodzony jako Savona F.B.C. W sezonie 1945/46 startował w grupie A Serie Mista B-C dell'Alta Italia. W następnym sezonie zajął przedostatnie 21.miejsce w grupie A Serie B i spadł do Serie C. W 1952 został zdeklasowany do IV Serie, a w 1953 do regionalnych rozgrywek Promozione Ligure. W 1959 powrócił do Serie C, a w sezonie 1965/66 po zajęciu pierwszego miejsca w grupie A Serie C awansował do Serie B. Ale powrót był nieudanym i klub po roku znów spadł do Serie C.
W 1974 klub został zdegradowany do Serie D. W sezonie 1977/78 zajął drugie miejsce w grupie A Serie D, a po reorganizacji systemu lig następny sezon zaczął w nowo utworzonej Serie C2 (IV liga). W 1986 spadł do Campionato Interregionale. W 1987 odbyła się reorganizacja klubu, w wyniku czego przyjął nazwę Savona 1907 Foot-Ball Club. W 1988 z powodów finansowych klub poprosił się do niższej ligi - Promozione ligure. W następnym roku wrócił do Campionato Interregionale. W sezonie 1997/98 zajął 16.miejsce w grupie A Campionato Nazionale Dilettanti i spadł do regionalnej Eccellenza Liguria. W 1965 fuzja rozpadła się i klub zawiesił działalność.
W 2000 po wygraniu grupy awansował do Serie D. W sezonie 2001/02 był pierwszym w grupie A Serie D i otrzymał promocję do Serie C2, ale w 2004 powrócił do Serie D.
W 2006 klub ogłosił o upadłości. Ale wkrótce został założony nowy klub o nazwie Savona 1907 F.B.C., który otrzymał zgodę od FIGC na kontynuację historii i przejęcie tytułów poprzednika. Nadal kontynuował występy w Serie D. W 2010 awansował do Lega Pro Seconda Divisione, a w 2013 do Lega Pro Prima Divisione (III liga). W sezonie 2015/16 zajął 18.miejsce w grupie B Lega Pro i spadł do Serie D. W 2016 zmienił nazwę na SSD Savona Foot Ball Club.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-12-2016).
Stadion.
Klub rozgrywa swoje mecze domowe na stadionie Valerio Bacigalupo w Savonie, który może pomieścić 4000 widzów.

</doc>
<doc id="1171726" url="https://pl.wikipedia.org/wiki?curid=1171726" title="Pieter Pauw">
Pieter Pauw

Pieter Pauw ("Petrus Pawius", ur. 1564 w Amsterdamie, zm. 1617) – niderlandzki lekarz, anatom i botanik. Nauki pobierał podróżując po Francji, Włoszech i Niemczech. W 1589 roku powrócił do Lejdy i objął stanowisko profesora anatomii i botaniki na tamtejszej akademii. Na stanowisku tym pozostał do śmierci w wieku 53 lat. Dokonywał sekcji zmarłych, a po tym gdy założył pierwszy teatr anatomiczny w północnej Europie w 1597 roku, także skazańców. Wyznawał poglądy Wesaliusza na anatomię. Poprawione wydanie dzieła Wesaliusza "De humani corporis fabrica librorum epitome " służyło studentom Pauwa za podręcznik.
Pozostawił jeden z najstarszych opisów siatkówczaka. Był też autorem opisu moczówki prostej wtórnej do guza mózgu.

</doc>
<doc id="1171729" url="https://pl.wikipedia.org/wiki?curid=1171729" title="Savona Calcio">
Savona Calcio



</doc>
<doc id="1171730" url="https://pl.wikipedia.org/wiki?curid=1171730" title="Przedarulania">
Przedarulania



</doc>
<doc id="1171732" url="https://pl.wikipedia.org/wiki?curid=1171732" title="Petrus Pawius">
Petrus Pawius



</doc>
<doc id="1171733" url="https://pl.wikipedia.org/wiki?curid=1171733" title="Okręg wyborczy Bolton West">
Okręg wyborczy Bolton West

Okręg wyborczy Bolton West powstał w 1950 r. i wysyła do brytyjskiej Izby Gmin jednego deputowanego.

</doc>
<doc id="1171735" url="https://pl.wikipedia.org/wiki?curid=1171735" title="Rada osiedla">
Rada osiedla



</doc>
<doc id="1171744" url="https://pl.wikipedia.org/wiki?curid=1171744" title="Pod prąd (album Onara)">
Pod prąd (album Onara)

Pod prąd – drugi solowy album warszawskiego rapera Onara wydany w 2007 roku. Za produkcję w całości odpowiada Kociołek.
Nagrania dotarły do 48. miejsca zestawienia OLiS.
Lista utworów.
Opracowano na podstawie materiału źródłowego.

</doc>
<doc id="1171751" url="https://pl.wikipedia.org/wiki?curid=1171751" title="Tuthalijas IV">
Tuthalijas IV



</doc>
<doc id="1171752" url="https://pl.wikipedia.org/wiki?curid=1171752" title="Polskie Towarzystwo Terapeutyczne">
Polskie Towarzystwo Terapeutyczne

Polskie Towarzystwo Terapeutyczne - ogólnopolska organizacja naukowa, zarejestrowana 3 czerwca 2005 roku przez Sąd Okręgowy w Poznaniu.
Członkami Polskie Towarzystwo Terapeutyczne są specjaliści zajmujący się różnymi formami terapii w zakresie psychologii, medycyny, seksuologii, psychoterapii oraz terapii pedagogicznej i choreoterapii, m.in. Kazimierz Imieliński (członek honorowy), Stanislav Kratochvil (członek honorowy), Christian Imieliński, Bassam Aouil (prezes towarzystwa) Zygmunt Zdrojewicz, Józef Binnebesel, Zbigniew Izdebski, Tomasz Kruszewski i inni.
31 grudnia 2005 roku Towarzystwo zostało afiliowane przy Albert Schweitzer World Academy of Medicine i Polskiej Akademii Medycyny.
W 2006 roku Polskie Towarzystwo Terapeutyczne zostało włączone przez Ministerstwo Pracy i Polityki Społecznej do prac związanych z tworzeniem Izb Psychologicznych.
Polskie Towarzystwo Terapeutyczne prowadzi działalność edukacyjną i szkoleniową oraz naukową. Wydaje własne monografie książkowe (m.in.  "„Sex – Miłość – Związki” – Wspólne oblicza", red. Bassam Aouil i Christian Imieliński, Kraków 2017) oraz czasopismo Przegląd Terapeutyczny pod redakcją Tomasza Kruszewskiego.

</doc>
<doc id="1171754" url="https://pl.wikipedia.org/wiki?curid=1171754" title="Stanisław Bieleń">
Stanisław Bieleń

Stanisław Edward Bieleń (ur. 18 marca 1953 w Nowosielcach) – polski politolog specjalizujący się w problematyce tożsamości w stosunkach międzynarodowych, polityce zagranicznej Rosji, międzynarodowej roli mocarstw, strategiach i stylach w negocjacjach międzynarodowych.
Życiorys.
Kształcił się w II Liceum Ogólnokształcącym w Sanoku, gdzie w 1972 zdał egzamin dojrzałości. Po maturze podjął studia politologiczne na Uniwersytecie Warszawskim. W 1983 uzyskał stopień doktora nauk politycznych. W 2006 obronił na Uniwersytecie Warszawskim pracę habilitacyjną pod tytułem "Tożsamość międzynarodowa Federacji Rosyjskiej". W 2015 otrzymał tytuł naukowy profesora nauk społecznych.
Od 1976 pracował w Instytucie Stosunków Międzynarodowych Uniwersytetu Warszawskiego. W latach 1984–1987 i 2002–2008 był zastępcą dyrektora tego Instytutu. Wypromował ośmioro doktorów, m.in. Alicję Curanović (2009). Następnie w WNPiSM UW. 
W latach 1993–1999 był prodziekanem Wydziału Dziennikarstwa i Nauk Politycznych Uniwersytetu Warszawskiego do spraw współpracy z zagranicą, administracji i inwestycji, a od 2008 do 2012 był prodziekanem do spraw administracji, finansów i rozwoju. W latach 1999–2002 senator Uniwersytetu Warszawskiego. Wykładowca nauk politycznych w Europejskiej Wyższej Szkole Prawa i Administracji.
Pracował też w: Wyższej Szkole Komunikowania Politologii i Stosunków Międzynarodowych (profesor) oraz Wyższej Szkole Stosunków Międzynarodowych i Amerykanistyki.
Od 1999 jest redaktorem naczelnym kwartalnika „Stosunki Międzynarodowe”.
W 2017 został odznaczony Złotym Krzyżem Zasługi "za zasługi w działalności na rzecz rozwoju nauki", a w 2011 Medalem Komisji Edukacji Narodowej.
Publikacje.
Autor wielu publikacji z zakresu stosunków międzynarodowych, m.in.:

</doc>
<doc id="1171757" url="https://pl.wikipedia.org/wiki?curid=1171757" title="Kamienica Saska">
Kamienica Saska



</doc>
<doc id="1171761" url="https://pl.wikipedia.org/wiki?curid=1171761" title="Okręg wyborczy South Shields">
Okręg wyborczy South Shields

Okręg wyborczy South Shields powstał w 1832 r. i wysyła do brytyjskiej Izby Gmin jednego deputowanego. Jest jednym z najstarszych istniejących okręgów wyborczych w Wielkiej Brytanii.

</doc>
<doc id="1171773" url="https://pl.wikipedia.org/wiki?curid=1171773" title="Państwo zakonu krzyżackiego">
Państwo zakonu krzyżackiego

Państwo zakonu krzyżackiego (, albo ), pot. państwo krzyżackie, państwo zakonne'; od 1466 dodawano do nazwy człon w Prusach (niem. ), od tego czasu państwo określane jest jako Prusy Zakonne lub Prusy Krzyżackie – suwerenne państwo niemieckiego zakonu krzyżackiego założone około 1226 roku. Państwo zakonne obejmowało głównie ziemie Prusów, a po przejęciu zakonu kawalerów mieczowych także Inflanty (Łotwę i Estonię). Zostało znacznie ograniczone i podporządkowane Królestwu Polskiemu od 1466 roku (na mocy II pokoju toruńskiego). 
Przez cały okres istnienia państwa zakon krzyżacki podlegał bezpośrednio papiestwu, a jako zbrojne ramię Świętemu Cesarstwu Rzymskiemu. Wielki mistrz uznawał nad sobą władzę cesarzy, będąc zaliczonym w poczet książąt Rzeszy.
Historia.
Prusy przed podbojem krzyżackim.
Terytorium późniejszych Prus przed podbojem krzyżackim zamieszkiwały ludy bałtyjskie, spokrewnione z zamieszkującym dalej na północ Litwinami, Kurami, Zemgalami, Zelami i Łetgalami. Plemiona pruskie dzieliły się na trzy podstawowe grupy: Prusów, zamieszkujących tereny od ujścia Wisły niemal do ujścia Willi, pasem szerokości ok. 100 km, Jaćwięgów, których siedziby leżały na wschód od Prusów opierając się o Niemen oraz Galindów, wciśniętych między dwa powyżej wymienione ludy i Skalwów osiadłych nad ujściem Willi. Prócz tego Prusowie podzieleni byli na szereg plemion: Pomezanów, Pogezanów, Sasinów, Warmów, Bartów, Sambów, Natangów i Nadrowia.
Liczebność plemion pruskich ocenia się na ok. 170 tys., co daje siłę wojskową rzędu 17 tys. wojowników. Aż do podboju Prus przez krzyżaków Prusowie wykształcili jedynie szczątkowe formy państwowości, swą organizację opierając na ustroju wiecowym.
Między innymi to było powodem powtarzających się ze strony sąsiadów – Polski i Rusi – prób podporządkowania Prusów i Jaćwięgów. Ze strony ruskiej wyprawy te przypadają na lata: 1038, 1112. Wcześniej próby takie podejmowała Polska, jako pierwszy z taką inicjatywą wystąpił Bolesław Chrobry (schyłek X w.), następnie Bolesław Krzywousty (początek XII w.), w końcu Kazimierz Sprawiedliwy (schyłek XII w.). Wszystkie wyprawy zakończyły się niepowodzeniem, wiązało się to głównie z niemożnością podjęcia, zarówno przez Polaków, jak i Rusinów, stałego wysiłku kolonizacji i fortyfikacji kraju, co było jedynym sposobem zabezpieczania podbojów.
Przybycie na ziemię chełmińską.
Na początku XIII wieku, w latach 1222–1223 książęta: Władysław Odonic (Wielkopolska), Konrad mazowiecki, Mściwój I (książę gdański), Leszek Biały (książę krakowski) i Henryk Brodaty (książę śląska) prowadzili akcję chrystianizacyjną na terenach Prus. Akcję misyjną prowadził opat zakonu cystersów w Łeknie i zakon rycerski braci dobrzyńskich, powołany w tym celu przez księcia Konrada. Akcje nie przyniosły jednak spodziewanych efektów. Wielkie zaangażowanie w chrystianizację Prus książąt polskich – Konrada mazowieckiego i Henryka Brodatego – inspirowane było przez papieża, który chciał założyć w Prusach państwo kościelne. Cel ten chciał osiągnąć z pomocą cystersów i księcia gdańskiego Świętopełka, popierając go w jego dążeniach uniezależnienia się od Polski.
W 1226 r. książę mazowiecki Konrad zaprosił za namową Jadwigi Śląskiej zakon na swoje ziemie, przyznając mu w 1228 r. w dzierżawę ziemię chełmińską oraz ziemię michałowską. Pomimo tego Konrad zachował całość swoich prerogatyw książęcych. Ziemia chełmińska i michałowska miała stanowić dla zakonu bazę do rozpoczęcia walk z plemionami Prusów, które zagrażały północnym rubieżom Mazowsza. Jednocześnie zakon jako wykrystalizowana już organizacja rycerska niezależna od biskupa pruskiego Chrystiana stanowił dla tego ostatniego poważną konkurencję. Późniejsze porozumienia Chrystiana z Krzyżakami nie oznaczały poddania się tych ostatnich jego woli. Wręcz przeciwnie, zakon z pomocą zwłaszcza legata papieskiego Wilhelma z Modeny podważał stanowisko biskupa pruskiego, aż w końcu udało mu się przejąć kontrolę nad misją w Prusach, Chrystianowi pozostawiając tylko jedno z trzech biskupstw utworzonych na terenie Prus, które miał sobie wybrać (czego nie zdążył już zrobić, gdyż nagle zmarł).
W 1234 r. współpracę Konrada mazowieckiego z Krzyżakami zakłócił poważnie najazd zaproszonego przez nich do walki z Prusami margrabiego Miśni Henryka, który napadł na stolicę księstwa mazowieckiego Płock i spalił tamtejszą katedrę. Postawiło to w bardzo niekorzystnym położeniu zakon, który po wcieleniu braci dobrzyńskich nieopatrznie przejął bez zgody Konrada przekazaną tym ostatnim ziemię dobrzyńską. Zaostrzyło to reakcję Konrada, który odebrał zakonowi wszystkie nadane ziemie. Dlatego Krzyżacy postarali się u cesarza Fryderyka II, aby wydał im w 1235 roku tzw. „Złotą Bullę” (antydatowaną na 1226 r.), która potwierdzała nadanie Krzyżakom ziemi chełmińskiej oraz michałowskiej, jednak nie jako lenna Konrada mazowieckiego, ale jako suwerennych właścicieli dzielnicy. Złota Bulla dostarczyła argumentów legatowi papieskiemu, które pozwoliły na obronę zakonu w sporze z Konradem mazowieckim. Dzięki temu udało się legatowi papieskiemu – Wilhelmowi z Modeny doprowadzić 19 października 1235 r. do zawarcia ugody Konrada z władzami zakonu. Zgodnie z jej treścią Konrad powtórnie przekazał Krzyżakom ziemię chełmińską, michałowską i okręg nieszawski, natomiast zakon zwrócił Konradowi ziemię dobrzyńską.
Sprowadzeni Krzyżacy wygrali rywalizację z cystersami o misję w Prusach, a książęta polscy razem z Krzyżakami w 1242 r. zawarli układ o podziale Pomorza Gdańskiego i rozpoczęli wojnę zwaną piętnastoletnią, która jednak Polsce nie przyniosła odzyskania wpływów na Pomorzu.
Oprócz napływu kolejnych braci zakon uzyskał także wsparcie papieża – wyprawy przeciw Prusom zyskały rangę krucjat, w których brali udział także polscy książęta. W 1235 r. do Krzyżaków przyłączyli się bracia dobrzyńscy, a w 1237 r. zakon kawalerów mieczowych zawarł z nimi sojusz polityczno-militarny, będący unią tych dwóch zakonów.
I etap podboju Prus.
Od 1230 do 1249 r. zakon, dzięki stale napływającemu wsparciu i posiłkom przysyłanym przez Fryderyka II, zdołał całkowicie zająć i spacyfikować dawne tereny Prusów aż do rzeki Pasłęki (Pomezania). System walki Krzyżaków polegał na stopniowym eliminowaniu rozproszonych gniazd oporu Prusów i umacnianiu dopiero co zdobytej władzy terrorem prowadzonym z systemu błyskawicznie budowanych fortyfikacji.
Podbijanie Pomezanii spowodowało wybuch I powstania Prusów, których poparł książę pomorski Świętopełk, wypowiadając wojnę Krzyżakom w 1242 r. W związku z porwaniem przez zakonników jego syna Mściwoja książę Świętopełk podpisał pokój na Kowalowym Ostrowie w 1248 r., na mocy którego m.in. utracił na rzecz Krzyżaków gród Zantyr i Pień oraz prawo pobierania od nich cła. Zdecydowało to o klęsce powstania i zmusiło Prusów do podpisania w 1249 r. układu w Dzierzgoniu. Prusowie uznali władzę zwierzchnią Zakonu i przenieśli się według jego postanowień za Pasłękę. Świeżo zdobyte tereny zakonne zostały skolonizowane przez chłopów sprowadzanych z Mazowsza, Czech i Niemiec.
II etap podboju Prus.
Drugi etap podboju Prusów zaczął się w rok po układzie w Dzierzgoniu, kiedy to zakon podjął jednorazową kampanię zdobycia Dolnych Prus i Sambii, co było możliwe dzięki wsparciu króla Czech Ottokara II. Na cześć tego króla główna siedziba zakonu w Dolnych Prusach została nazwana Królewcem.
W 1260 r. wybuchło dobrze zorganizowane II powstanie Prusów pod wodzą Herkusa Monte, które zakończyło się niemal sukcesem, jednak ponowne, szybkie wsparcie cesarza rzymskiego dla zakonu oraz sprawdzona technika budowania twierdz i stosowanie terroru spowodowała, że w 1283 r. powstanie upadło. Przywódca został pojmany przez Krzyżaków i powieszony, a sami Prusowie wycięci w pień lub zamienieni w niewolników.
W trakcie walk powstała na terenie Prus świetnie zorganizowana sieć zamków i twierdz, wokół których zaczęły powstawać rolniczo-leśne latyfundia zarządzane przez rycerzy zakonnych.
Ekspansja na ziemie litewskie.
Już w trakcie zmagań z Prusami dochodziło do starć wojsk zakonnych i litewskich. Po zdławieniu powstania pruskiego nastąpiła eskalacja konfliktu. W latach 1283–1325 Krzyżacy 75 razy wtargnęli na Żmudź, Litwę i Ruś Czarną. Litwini odpowiedzieli 44 atakami na ziemie Zakonu w Prusach i Inflantach. W wyniku konfliktu pogranicze żmudzkie uległo wyludnieniu, ale Żmudzi nie udało się Krzyżakom zdobyć.
Ekspansja na ziemie polskie.
„Wiadomo, że trzy krzyże są i o trzech barwach.
Różne; tych, co je noszą, też rodzaje trzy:
Jest czerwony, ten słusznie zwie się Jezusowym,
Albowiem tak Jezusa zabarwił się krwią.
Jest biały, odpowiedni zbójcy z prawej strony,
Którego zbrodnie kilka odkupiło słów.
Jest w końcu czarny, zbója ze strony lewej; ten to
Zdradziecki Zakon uznał – jak słusznie! – za swój”.
Andrzej Krzycki – satyra „Na Zakon Krzyżacki” 1520
W 1308 r. książę Władysław Łokietek wezwał na pomoc Krzyżaków w celu odparcia ataku Brandenburczyków na Pomorze Gdańskie. Ci pomocy udzielili, ale Pomorza i Gdańska nie opuścili. Po wymordowaniu polskiej załogi i rzezi w mieście zajęli także kolejne grody pomorskie i odkupili od Brandenburczyków prawa do Pomorza.
W związku z tym książę w 1319 r. interweniował u papieża. Proces w sprawie zagarnięcia Pomorza odbył się w Brześciu oraz Inowrocławiu i zakończył się 10 lutego 1321 wyrokiem, który nakazywał zakonowi krzyżackiemu zwrot Pomorza i zapłatę 30 000 grzywien królowi polskiemu. Krzyżacy złożyli apelację i sprawa uległa zawieszeniu.
Wkrótce zakon sprzymierzył się z księciem Janem Luksemburskim oraz władcą Meklemburgii i w 1327 r. zaatakował Kujawy oraz Wielkopolskę, przeprowadzając wiele łupieżczych najazdów, terroryzując mieszkańców, paląc wsie i mordując ludność. Wtedy stoczono w 1331 r. nierozstrzygniętą bitwę pod Płowcami, która mimo że nie zmusiła zakonu do oddania Pomorza, obaliła mit, o niezwyciężonych Krzyżakach. W trakcie kampanii w 1331 roku atakujące od południa wojska Jana Luksemburskiego nie zdołały zdobyć Poznania i zawróciły z powrotem do Czech. W 1345 r. najechali i złupili katedrę w Poznaniu.
Zakon nadal próbował też atakować Kujawy i Wielkopolskę metodą wojen podjazdowych, jednak działania dyplomatyczne Kazimierza Wielkiego rozbijające w czasie zjazdu w Wyszehradzie w 1335 r. ich sojusz z Czechami (i pozywając ich przed polubowny sąd papieski w Warszawie w 1339 r.), chcąc też zająć tereny Rusi Czerwonej, skłonił zakon do podpisania pokoju w Kaliszu w 1343 r., w którym zakon zwrócił Kujawy i ziemię dobrzyńską, zaś warunkowo jako jałmużnę zatrzymywał Pomorze, ziemię chełmińską i michałowską. Pomimo trzech kolejnych wyroków sądu papieskiego, nakazujących zwrot Pomorza, zakon nie oddał nigdy dobrowolnie zasądzonej ziemi.
Pokój w Kaliszu zmusił zakon do zaprzestania ataków na Polskę. Wtedy zakon skierował siły przeciw Litwie, zajmując częściowo Żmudź. Zmusiło to księcia litewskiego Jagiełłę do przyjęcia chrztu, na którym otrzymał imię Władysław oraz ożenku z córką Ludwika Węgierskiego – Jadwigą Andegaweńską, zapoczątkowując unię polsko-litewską. Jagiełło wskutek ciągłych walk podjazdowych na Kujawach i na Litwie prowadzonych przez zakon, zdecydował się ostatecznie na rozpoczęcie wielkiej wojny (1409–1411), której kulminacyjnym momentem była bitwa pod Grunwaldem, a uwieńczeniem pokój w Toruniu (1411). Pokój ten został mimo zwycięskiej kampanii wojskowej wymuszony na Jagielle ogólną sytuacją polityczną Polski, gdyż w obronie zakonu stanęła koalicja władców z dynastii Luksemburskiej – Jana, ks. zgorzeleckiego, Wacława, króla Czech oraz króla Węgier Zygmunta. Pokój ten nie ponownie nie przyznał Polsce Pomorza Gdańskiego ani ziemi chełmińskiej, zmusił jednak zakon do zaprzestania ataków na Litwę i Polskę. Zakon zaczął od tego czasu tracić na sile, a jego sytuacja ekonomiczna pogorszyła się na skutek blokady wymiany handlowej, którą zastosowała strona polsko-litewska.
6 lutego 1454 wybuchło wewnątrz państwa zakonnego powstanie mieszczan, które wsparł król Kazimierz Jagiellończyk (wojna trzynastoletnia), stosując przeciw zakonowi taktykę wojen podjazdowych, którą prowadził niegdyś sam zakon. Wojna ta przyniosła w efekcie kolejny pokój toruński (1466) – zakon oddał Pomorze Gdańskie, ziemię chełmińską i michałowską, a także część Warmii łącznie ze stolicą zakonu – Malborkiem. Oprócz tego wielki mistrz zgodził się być lennikiem króla Polski i przeniósł swoją stolicę do Królewca.
Prusy Zakonne.
Na mocy postanowień pokoju toruńskiego z 1466 roku zakon krzyżacki oddał Polsce Pomorze Gdańskie, ziemię chełmińską i michałowską, a także Warmię i stolicę Malbork, które nazwano Prusami Królewskimi, a pozostałe pod władzą krzyżacką ziemie określano odtąd jako Prusy Zakonne. Tereny te "na ziemi pruskiej" były lennem króla Polski. Nową stolicą państwa został Królewiec. Władzę zwierzchnią Korony Królestwa Polskiego nad tym terytorium potwierdzała seria hołdów pruskich składanych królom Polski.
Upadek państwa zakonnego w Prusach.
Mimo to zakon co jakiś czas organizował łupieżcze wypady na tereny Warmii i Mazur, jednak już bez większych rezultatów. Od 1501 wielcy mistrzowie krzyżaccy odmawiali składania hołdu lennego władcom Polski, co stało się powodem wojny polsko-krzyżackiej 1519–1521. Po przegranej wojnie, zmuszony przez koneksje rodzinne oraz dla zachowania pokoju wewnętrznego, wielki mistrz zakonu Albrecht Hohenzollern przeszedł na luteranizm, co położyło kres istnieniu państwa zakonnego. Państwo zarządzane przez Albrechta, mimo że wciąż dość silne militarnie, znalazło się w próżni politycznej, co wykorzystał król polski Zygmunt I Stary i zmusił Albrechta do hołdu lennego w 1525, jako wieczystego lennika Królestwa Polskiego.
Hołdy pruskie 1469–1493.
Po sekularyzacji zakonu w 1525 r. zmieniło nazwę na Księstwo Pruskie.

</doc>
<doc id="1171775" url="https://pl.wikipedia.org/wiki?curid=1171775" title="Czas systemowy">
Czas systemowy

Czas systemowy w informatyce i programowaniu komputerów reprezentuje pojęcie upływu czasu w systemie komputerowym. W tym sensie "czas" obejmuje również upływ dni w kalendarzu. Można synchronizować jego działanie z zewnętrznymi serwerami czasu, uzyskując wysoką dokładność wskazań. Czas systemowy odpowiada również za dostarczanie sygnałów synchronizujących działanie podzespołów komputera z dokładnością do tysięcznych części sekundy.
Czas systemowy mierzy się za pomocą zegara systemowego, który zazwyczaj jest zaimplementowany jako prosta liczba "taktowań", które wydarzyły się od jakiejś arbitralnej daty rozpoczęcia, zwanej "epoch". Na przykład systemy zgodne z Uniksem i POSIX kodują czas systemowy ("czas uniksowy") jako liczbę sekund, które upłynęły od 1 stycznia 1970 roku 00:00:00 czasu uniwersalnego (UT), z wyjątkami dla sekund przestępnych. Systemy implementujące 32-bitowe i 64-bitowe wersje Windows API, takie jak Windows 9x i Windows NT, podają czas systemowy jako zarówno SYSTEMTIME, reprezentowane jako wartość roku/miesiąca/dnia/godziny/minuty/sekundy/milisekundy, i FILETIME, reprezentowany jako liczba 100-nanosekundowych taktowań od 1 stycznia 1601 00:00:00 UT, jak liczono w proleptycznym kalendarzu gregoriańskim. 
Czas systemowy można przekształcić w czas kalendarzowy, który jest bardziej zrozumiały przez ludzi. Na przykład czas systemowy Unix "1 000 000 000" sekund od początku epoki przekłada się na czas kalendarzowy "9 września 2001 01:46:40 UT". Podprogramy biblioteczne, które obsługują takie konwersje, mogą również zajmować się korektami stref czasowych, czasu letniego (DST), sekund przestępnych i ustawień regionalnych użytkownika. Dostarczane są również procedury biblioteczne, które konwertują czasy kalendarza na czasy systemowe. 
Inne pomiary czasu.
Ściśle związany z czasem systemowym jest czas "procesu", który jest sumą całkowitego czasu procesora zużywanego przez proces wykonujący. Może być podzielony na czas procesora "użytkownika" i "systemu", reprezentujący odpowiednio czas spędzony na wykonywaniu kodu użytkownika i kodu jądra systemu. Czasy procesowe są sumą instrukcji procesora lub cykli zegara. 
Systemy plików śledzą czas, w którym pliki są tworzone, modyfikowane i / lub otwierane przez przechowywanie znaczników czasu w bloku kontroli plików (lub i-węzłach) każdego pliku i katalogu. 

</doc>
<doc id="1171778" url="https://pl.wikipedia.org/wiki?curid=1171778" title="Zespół MISME">
Zespół MISME



</doc>
<doc id="1171781" url="https://pl.wikipedia.org/wiki?curid=1171781" title="Jezioro Żnińskie Małe">
Jezioro Żnińskie Małe

Jezioro Żnińskie Małe – jezioro w Polsce, w woj. kujawsko-pomorskim, w powiecie żnińskim, na terenie miasta Żnin, leżące na terenie Pojezierza Gnieźnieńskiego.
Jezioro leży w obrębie Obszaru Chronionego Krajobrazu "Jezior Żnińskich". Jest intensywnie wykorzystywane przez uprawiających sport motorowodny. Wielokrotnie odbywały się na tym akwenie mistrzostwa w sportach motorowodnych różnych klas i rang.
Dane morfometryczne.
Powierzchnia zwierciadła wody według różnych źródeł wynosi od 116,0 ha do 135,1 ha.
Zwierciadło wody położone jest na wysokości 77,9 m n.p.m. lub 78,9 m n.p.m. Średnia głębokość jeziora wynosi 2,3 m, natomiast głębokość maksymalna 5,3 m.
W oparciu o badania przeprowadzone w 2004 roku wody jeziora zaliczono wody jeziora zaliczono do wód pozaklasowych i poza kategorią podatności na degradację.
W latach 1988 i 1999 wody jeziora również zaliczono do wód pozaklasowych.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Żnińskie Małe". W różnych publikacjach i na mapach topograficznych jezioro to występuje pod nazwą "Małe Żnińskie".

</doc>
<doc id="1171785" url="https://pl.wikipedia.org/wiki?curid=1171785" title="Columba versicolor">
Columba versicolor



</doc>
<doc id="1171790" url="https://pl.wikipedia.org/wiki?curid=1171790" title="Faroald I">
Faroald I

Faroald I (również Faruald, Farwald) (ur. ? – zm. 591 lub 592) – pierwszy książę Spoleto, które sam ustanowił w czasie dekady interregnum, jaka nastąpiła po śmierci następcy Alboina (574 lub 575). Poprowadził Longobardów do środkowych Włoch, podczas gdy Zotto skierował ich na południe półwyspu.
W 575 zdobył Classis przystań Rawenny w czasie wojny longobardzko-bizantyńskiej . Między 584 a 588 Classis zostało odbite przez Droktulfta, który przeszedł na stronę bizantyńską.
Jego synowie walczyli między sobą o księstwo w 602 i zwycięzcą został Teodelap.

</doc>
<doc id="1171793" url="https://pl.wikipedia.org/wiki?curid=1171793" title="Biblia Makarego">
Biblia Makarego

Biblia Makarego – rosyjskojęzyczny przekład Pisma Świętego dokonany w XIX wieku przez archimandrytę Makarego (Głuchariowa) i Gierasima Pietrowicza Pawskiego. Wydany przez Towarzystwo Strażnica w 1997 roku. Jest wykorzystywany przez Świadków Jehowy posługujących się językiem rosyjskim. Przekład ten dostępny jest w darmowej aplikacji dla urządzeń cyfrowych "JW Library" oraz na jw.org.
Historia wydań.
Przetłumaczenia Starego Testamentu dokonali wspomniani językoznawcy, duchowni Rosyjskiego Kościoła Prawosławnego archimandryta Makary (Głuchariew) oraz Gierasim Pietrowicz Pawski.
Profesor hebraistyki Petersburskiej Akademii Duchownej, Gierasim P. Pawski, w 1821 roku zakończył tłumaczenie Księgi Psalmów. Po zatwierdzeniu przez cara, przekład Księgi Psalmów został wydany w styczniu 1822 roku (wznawiany dwunastokrotnie osiągnął łączny nakład 100 000 egzemplarzy). W roku 1824 metropolita Serafin (Głagolewski) zwrócił się z prośbą do cara o rozwiązanie Rosyjskiego Towarzystwa Biblijnego. W kwietniu 1826 roku pod wpływem środowisk konserwatywnych decyzją cara rozwiązano Rosyjskie Towarzystwo Biblijne, które tłumaczyło fragmenty Biblii z języka cerkiewnosłowiańskiego – używanego wówczas tylko w liturgii na język rosyjski. 
Nie zrażając się tym, profesor Pawski dalej tłumaczył wersety biblijne na rosyjski dla celów pedagogicznych, podczas swoich wykładów ze studentami, oni ręcznie je przepisywali i z czasem zebrali w jedną całość. Trzykrotnie (w 1838, 1840 i 1841) wydrukowali na prasach akademickich 150 egzemplarzy przekładu Pawskiego (tzw. Biblii Pawskiego). Informacja o istnieniu Biblii Pawskiego szybko wyszła poza kręgi akademickie; za pośrednictwem studentów jej kopie pozyskiwali dla siebie duchowni niezwiązani z uczelnią, w tym rektor seminarium duchownego w Tobolsku archimandryta Benedykt oraz biskup tobolski Atanazy.
Po donosie, jaki wysłał do oberprokuratora Świątobliwego Synodu Rządzącego wykładający w Akademii mnich Agatangel (w którego ocenie przekład zawierał błędy i nie powinien być dalej rozpowszechniany), w 1843 roku Synod nakazał skonfiskować i zniszczyć istniejące rękopisy i odbitki litograficzne przekładu. Konsekwencją tego wydarzenia (nazwanego następnie „sprawą Pawskiego”) było zarzucenie planów dokonania pełnego przekładu Biblii na współczesny język rosyjski oraz ograniczenie prowadzenia przez rosyjskich duchownych prawosławnych badań biblistycznych. Cerkiewni cenzorzy, obawiając się zarzutów o działanie wbrew wytycznym Synodu, w kolejnych latach wielokrotnie uniemożliwiali druk tekstów, w których znalazła się choćby parafraza wersetów biblijnych w języku rosyjskim.
Archimandryta Makary był rosyjskim misjonarzem. Już w wieku 7 lat tłumaczył na łacinę krótkie teksty rosyjskie, a mając 20 lat znał m.in. język hebrajski, niemiecki i francuski. Makary w latach 1830–1844 ewangelizował Ałtaj, inicjując działanie rosyjskiej misji w tym regionie. W tym też okresie przetłumaczył na miejscowe języki wszystkie Ewangelie, część Dziejów Apostolskich oraz część Psalmów. Makary chciał zreformować działalność misyjną w Rosji. Jego zdaniem, zanim chrześcijaństwo będzie mogło dotrzeć do rosyjskich muzułmanów czy żydów, Kościół musi zakładać szkoły i rozpowszechniać Biblię po rosyjsku. Do roku 1839 Makary przełożył Księgę Izajasza i Księgę Hioba. W tym też roku Makary nie otrzymał od synodu pozwolenia na tłumaczenie Starego Testamentu na j. rosyjski. 11 kwietnia Makary otrzymał pokutę za tłumaczenie Biblii, którą odprawiał od grudnia 1841 roku do stycznia 1842 roku w domu biskupa w Tomsku. Następnie rozpoczął tłumaczenie reszty Biblii. Zdobył kopię tłumaczenia Pawskiego i porównywał z nim swoje tłumaczenie. Tak jak Pawski, który umieścił w swoim przekładzie Psalmów 35 razy imię Jehowa (Іегова) – Makary w całym swym tłumaczeniu umieścił je ponad 3500 razy.
W 1856 roku synod zaaprobował tłumaczenie Biblii na rosyjski. W latach 1860–1867 na łamach czasopisma religijnego Prawosławnoje obozrienije w serii "Eksperymentalne tłumaczenie na język rosyjski" drukowano kolejne fragmenty Biblii w przekładzie Makarego. Za aprobatą synodu w 1876 roku opublikowano całą Biblię znaną jako „Przekład synodalny”, na podstawie tłumaczeń Pawskiego i Makarego (zachowując imię Jehowa tylko w kilku miejscach).
W 1993 roku odkryto w dziale książek unikatowych Rosyjskiej Biblioteki Narodowej w Sankt Petersburgu stare numery czasopisma „Prawosławnoje obozrienije” z przekładem rosyjskim całego Starego Testamentu. Zarząd owej biblioteki pozwolił Świadkom Jehowy sporządzić jego kopię do druku. W styczniu 1997 roku we Włoszech wydrukowano prawie 300 tysięcy Biblii Makarego w języku rosyjskim. Oprócz większości ksiąg Pism Hebrajskich w przekładzie Makarego wydanie to zawiera Psalmy w tłumaczeniu Pawskiego oraz zatwierdzony przez Kościół prawosławny Nowy Testament z Przekładu synodalnego. W styczniu 1997 roku odbyła się konferencja prasowa w Sankt Petersburgu, gdzie ogłoszono wydanie tej Biblii. Wydanie tej Biblii Świadkowie Jehowy zinterpretowali jako swój znaczący wkład w sferze biblistyki i literatury rosyjskiej.

</doc>
<doc id="1171796" url="https://pl.wikipedia.org/wiki?curid=1171796" title="Gay friendly">
Gay friendly



</doc>
<doc id="1171799" url="https://pl.wikipedia.org/wiki?curid=1171799" title="Arnuwanda III">
Arnuwanda III

Arnuwanda III, Arnuwandas III – król hetycki, syn Tuthaliji IV. Panował w okresie około 1209-1207 p.n.e. Za jego panowania pojawiają się pierwsze wzmianki o migracji tzw. Ludów Morza, jednakże brak wzmianek o ich starciach z Hetytami. Jego następcą został jego brat Suppiluliuma II.

</doc>
<doc id="1171806" url="https://pl.wikipedia.org/wiki?curid=1171806" title="Alpentrail">
Alpentrail

Alpentrail – wyścig psich zaprzęgów rozgrywany od 1996 roku w Niemczech.
Zorganizowany z myślą kontynuacji zlikwidowanego rok wcześniej wyścigu Alpirod. Zazwyczaj składa się z sześciu etapów, o długości od 30 do 55 km i różnicy wzniesień od 1200 do 1600 metrów w każdym etapie. Maszerzy ze swoimi zaprzęgami startują w kategoriach 8 lub 12 psów. W 2005 roku wyścig odbył się w kategoriach 6 i 10 psów, po czym powrócono do wcześniejszych kategorii. Pierwszym zwycięzcą w kategorii 6 psów był pochodzący z Austrii Gerhard Offer, a pierwszym zwycięzcą w kat. 12 psów był Amerykanin Tim White. Najczęściej zwyciężała Heini Winter z Niemiec – 6 razy w kat. 12 psów i 1 raz w kat. 8 psów.

</doc>
<doc id="1171811" url="https://pl.wikipedia.org/wiki?curid=1171811" title="Marjorie Mountain">
Marjorie Mountain

Marjorie Mountain – australijska tenisistka lat dwudziestych XX wieku.
Mountain to jedna z wielu tenisistek Australii, których nazwiska znajdują się na liście triumfatorek wielkoszlemowych mistrzostw Australazji. Mountain to pierwsza kobieta, która wygrała turniej gry podwójnej Australian Open – dokonała tego w 1922 roku w parze z rodaczką Esną Boyd Robertson. W finale pokonały Lornę Utz i Floris St. George 1:6, 6:4, 7:5.

</doc>
<doc id="1171812" url="https://pl.wikipedia.org/wiki?curid=1171812" title="Kapłanki przeklętych dni">
Kapłanki przeklętych dni

 – manga autorstwa Kaishaku opowiadająca o wzajemnych relacjach pomiędzy dwiema głównymi bohaterkami. Na jej podstawie powstał serial anime wyprodukowany przez studio Rondo Robe i wyreżyserowane przez Tetsuya Yanagisawa.
Fabuła.
Himeko Kurusugawa i Chikane Himemiya to dwie licealistki z prestiżowej Akademii Ototachibana w fikcyjnym japońskim mieście Mahoroba. Są one także reinkarnacjami miko Słońca i Księżyca. Kiedy ich odwieczny wróg, Orochi (ośmiogłowy Yamata no Orochi z japońskiego folkloru) ponownie powstaje, od dawna zapieczętowane postacie dziewcząt budzą się, by bronić świata. Orochi budzi się pierwszego dnia października („Kannazuki”, „bezbożny miesiąc” w tradycyjnym japońskim kalendarzu księżycowym), we wspólne urodziny Himeko i Chikane. Pierwszym Orochi, który próbuje zabić jedną z miko, jest Sōma Ōgami, przyjaciel Himeko z dzieciństwa, który jest w niej zakochany. Jednak po oślepiającym błysku światła przywraca mu zmysły, odrzuca swój los i przysięga bronić Himeko przed innymi Orochi. Miko muszą obudzić Miecz Deszczowych Chmur „Ame no Murakumo”, by zwalczyć zagrożenie, podczas gdy Sōma odpiera ataki Orochi, chcący zabić kapłanki.
Wersja polska.
W Polsce seria anime została wydana na DVD przez Anime Gate w wersji z polskim lektorem, którym był Maciej Gudowski.

</doc>
<doc id="1171813" url="https://pl.wikipedia.org/wiki?curid=1171813" title="Ariulf">
Ariulf

Ariulf (ur. ? – zm. 602) – drugi książę Spoleto od 592 (gdy zmarł Faroald I) do śmierci.
W 592 zajął pozycję w Spoleto i kontrolował kluczowe punkty wzdłuż Via Flaminia, głównego szlaku komunikacyjnego między Rawenną a Rzymem. By przeciąć alternatywną umocnioną Via Cassia, zdobył kilka bizantyjskich miast. Przejął kilka twierdz w Lacjum i zagroził Rzymowi, gdzie Grzegorz Wielki, odcięty od egzarchatu, został zmuszony do zawarcia oddzielnego pokoju z nim ku wielkiemu niezadowoleniu egzarchy Romanusa, który uważał się za reprezentanta cesarza w Italii i zwierzchnika papieża. Sukcesy Ariulfa były krótkotrwałe: siły egzarchatu odbiły rzymskie fortyfikacje i miasta Perugii oraz oczyściły na jakiś czas drogi.
Później towarzyszył Arechisowi w zdobywaniu Neapolu, innego ważnego miasta cesarskiej Italii. Odniósł wielkie zwycięstwo pod Camerino, gdzie według Pawła Diakona twierdził, że ujrzał świętego Sabina, męczennika i bohatera Spoleto, który wspierał go, i dlatego przeszedł na katolicyzm.

</doc>
<doc id="1171817" url="https://pl.wikipedia.org/wiki?curid=1171817" title="Teodelap">
Teodelap

Teodelap (lub Theudelapius) – jeden z synów Faroalda I, pierwszego księcia Spoleto. Po śmierci Ariulfa w 601 lub 602, Teodelap i jego brat walczyli o tron i po wielkim zwycięstwie Teodelap został koronowany na księcia. Władał księstwem przez ponad pół stulecia aż do swej śmierci. Jego rządy przebiegały spokojnie i jawiły się jako w dużej mierze lub całkowicie niezależne od królewskiego zwierzchnictwa.
Jego następcą został Atto.

</doc>
<doc id="1171820" url="https://pl.wikipedia.org/wiki?curid=1171820" title="Borys Ten">
Borys Ten

Borys Ten, "ukr. Борис Тен"; właściwie "Mykoła Chomyczewśkyj, ukr. Микола Васильович Хомичевський" (ur. 9 grudnia 1897 w Dermaniu, zm. 13 marca 1983 w Żytomierzu) – kapłan prawosławny, pisarz i tłumacz. 
Oprócz pseudonimu Borys Ten (Borysfen – gr. Dniepr), używał też innych pseudonimów: A. Łepśkyj, W. Tomasziwśkyj i T. Wernyhora. Urodził się w rodzinie kapłana prawosławnego Wasyla Chomyczewskiego i nauczycielki Wiry z Iwanickich w Dermaniu k. Mizocza na Wołyniu. Uczył się w miejscowej szkole podstawowej i Studium Duchownym w Klewaniu. Ukończył Wołyńskie Seminarium Duchowne, a w 1922 wydział humanistyczny Wołyńskiego Instytutu Oświaty Ludowej (obecny Żytomierski Uniwersytet Państwowy). Święcenia kapłańskie przyjął w 1924. 7 sierpnia 1929 aresztowany przez NKWD i w następnym roku skazany na 10 lat obozów stalinowskich na Dalekim Wschodzie. 8 czerwca 1931 ożenił się z Apollinarią Kowalczuk. 2 kwietnia 1933 urodził się syn Wasylko (właśnie tak – a nie Wasyl – dali mu na imię). Zwolniony przed terminem 1 września 1936. Był również więźniem obozów hitlerowskich. Od 1946 mieszkał w Żytomierzu. Zmarł 13 marca 1983 w Żytomierzu. Wujkiem Mykoły Chomyczewskiego był ks. Benedykt Turkiewicz, wieloletni katecheta Szkoły Żeńskiej im. Hr. Błudowej w Ostrogu. 
Działalność duszpasterska.
Jako kapłan prawosławny był pod jurysdykcją Ukraińskiego Autokefalicznego Kościoła Prawosławnego. Organizował ukraińskie parafie prawosławne na Wschodnim Wołyniu. W latach 1924–1926 był proboszczem soboru katedralnego Mądrości Bożej w Kijowie. Był drugim zastępcą przewodniczącego Ogólnoukraińskiej Prawosławnej Rady Cerkiewnej (1924–1926). W latach 1925–1928 jest współpracownikiem prawosławnego czasopisma "Cerkiew i Życie" ("Церква і життя"). W 1928 był protoprezbiterem cerkwi Świętych Piotra i Pawła w Kijowie. Równocześnie prowadził działalność redakcyjno-translatorską w wydawnictwie "Knyhospiłka" (1924–1929). Na łamach wspomnianego czasopisma "Cerkiew i Życie" opublikował artykuły: "Światowy kongres chrześcijaństwa praktycznego" ("Світовий конгрес практичного християнства") – nr 1, s. 118-119; "Historia święta Chrztu Pańskiego w związku ze świętem Bożego Narodzenia" ("Історія свята Водохреща в зв’язку зі святом Різдва Христового") – nr 1, s. 103-112; przegląd "Z czasopism religijnych" ("З релігійних часописів") - nr 2-3, s. 246-247; "Nieco o Renanie" ("Дещо про Ренана") – nr 4, s 329-341; oraz "Starokatolicyzm i prawosławie" ("Старокатолицтво і православіє") – nr 5, s. 446-456. Również w tym czasopiśmie religijnym znajdujemy jego wiersze opublikowane pod pseudonimem "A. Łepśkyj". Chomyczewski jest autorem oryginalnego wiersza pt. "*** (Oj, przy drodze krzyże się chyliły)" ("***(Ой, при дорозі хрести хилилися...") – nr 1, s. 7 – oraz wierszy "*** (Zaścieliłam obrusik czysty...)" ("*** (Застелила я скатерку чисту...") – nr 2-3, s. 195) i "Wielkanoc" ("Великдень") – nr 4, s. 253. Dla ożywienia duszpasterstwa przygotowywał inscenizacje świąt z udziałem dzieci. Jego praca duszpasterska i literacka była przedmiotem ataków ze strony publicysty komunistycznego ukrywający się pod kryptonimem "T. W-ho" ("Т. В-го"), w artykule pod demaskatorskim tytułem "Jak przygotowują się w czarnym obozie" ("Як готуються в чорному таборі") na łamach "Prawdy Proletariackiej" ("Пролетарська правда") z 21 grudnia 1928. W 1929 na fali prześladowań wymierzonych w Ukraiński Autokefaliczny Kościół Prawosławny, który nazwano "odgałęzieniem kontrrewolucyjnej organizacji Spółki Wyzwolenia Ukrainy", został aresztowany przez NKWD. W 1930 został zesłany na Daleki Wschód z wyrokiem 10 lat izolacji.
Działalność literacka.
Jeszcze w latach 20. XX wieku publikował wiersze nie tylko w prasie prawosławnej, ale także świeckiej. W sąsiedztwie rodzinnego domu Chomyczewskich w Dermaniu mieszkali Polacy, nieco dalej Czesi. Matematyki uczył go Niemiec. Wzrastanie w atmosferze wielokulturowości i wielojęzyczności wydało swe owoce w jego dorosłym życiu. Oprócz przekładów z języka starogreckiego, Borys Ten przekładał także z języka łacińskiego, francuskiego, angielskiego, polskiego, czeskiego, słowackiego, niemieckiego, rosyjskiego i białoruskiego. Przekładał utwory Ajschylosa, Homera, Goethe, Mickiewicza, Puszkina, Szekspira, Schillera i innych klasyków literatury światowej. Autor zbioru sonetów „Gwiaździste ogrody” („Зоряні сади”, 1970). Członek Związku Literatów Ukrainy od 1957. Laureat Nagrody im. Maksyma Rylskiego.
Tłumacz literatury polskiej na język ukraiński.
Borys Ten tłumaczył na język ukraiński utwory Adama Mickiewicza. Jeszcze w czasie drugiej wojny światowej – ukazało się jego tłumaczenie pięciu sonetów z cyklu "Sonety krymskie": II "Cisza morska (Тиша на морі)", III "Żegluga" ("Морська подорож"), X "Bajdary" ("Байдарська долина"), XI "Ałuszta w dzień" ("Алушта вдень"), XIV "Pielgrzym" ("Мандрівник"), XVIII "Ajudah" ("Аюдаг") – (Адам Міцкевич, "Вибрані поезії" за ред. Мю Рильського. - Київ 1941, с. 56, 57, 60, 61, 62, 65). 
Tłumaczenia wiersza "Żeglarz" ("Плавець") i bajki "Osioł i pies" ("Осел і собака") zostały wydrukowane w dwutomowym wyborze pism Adama Mickiewicza, który został wydany w Kijowie w 1955 z okazji 100-lecia śmierci polskiego poety (Адам Міцкевич, "Вибрані твори". Київ, 1955, с. 53-54, 208-209). Wcześniej ukazało się także tłumaczenie improwizacji Konrada z III części "Dziadów" ("Імпровізація Конрада з ІІІ частини поеми «Поминки»") – (Адам Міцкевич, "Вибрані поезії" за ред. М. Рильського, Київ 1948, с. 177-186). W 1970 na łamach czasopisma "Wseswit" opublikował przekład wszystkich osiemnastu utworów Adama Mickiewicza z cyklu "Sonety Krymskie". Były to: I "Stepy Akermańskie" ("Степи акерманські"), II "Cisza Morska" ("Тиша на морі"), III "Żegluga" ("Морська подорож"), IV "Burza" ("Буря"), V "Wygląd gór ze stepów Kozłowa" ("Вигляд гір ііз сстепів Козлова"), VI "Bakczysaraj" ("Бахчисарайська руїна"), VII "Bakczysaraj w nocy" ("Бахчисарай вночі"), VIII "Grób Potockiej" ("Гробниця Потоцької"), IX "Mogiły Haremu" ("Могили гарему"), X "Bajdary" ("Байдарська долина"), XI "Ałuszta w dzień" ("Алушта вдень"), XII "Ałuszta w nocy" ("Алушта вночі"), XIII "Czatyrdah" ("Чатир-даг"), XIV "Pielgrzym" ("Мандрівник"), XV "Droga nad przepaścią w Czufut-Kale" ("Дорога над прірвою в Чуфут-Кале"), XVI "Góra Kikenis" ("Гора Кікінеїс"), XVII "Ruiny zamku w Bałakławie" ("Руїна замку в Балаклаві") i XVIII "Ajudah" ("Аюдаг") – ("Всесвіт". – 1970. - № 10. – с. 88-95). Niektóre sonety z cyklu "Sonety Krymskie" weszły w skład jego książki pt. "Gwiaździste ogrody" ("Зоряні сади"). Były to: I "Stepy Akermańskie" ("Степи акерманські"), II "Cisza Morska" ("Тиша на морі"), IV "Burza" ("Буря"), VI "Bakczysaraj" ("Бахчисарайська руїна"), VIII "Grób Potockiej" ("Гробниця Потоцької"), IX "Mogiły Haremu" ("Могили гарему"), X "Bajdary" ("Байдарська долина"), XI "Ałuszta w dzień" ("Алушта вдень"), XII "Ałuszta w nocy" ("Алушта вночі"), XIII "Czatyrdah" ("Чатир-даг"), XIV "Pielgrzym" ("Мандрівник"), XV "Droga nad przepaścią w Czufut-Kale" ("Дорога над прірвою в Чуфут-Кале"), XVI "Góra Kikenis" ("Гора Кікінеїс"), XVII "Ruiny zamku w Bałakławie" ("Руїна замку в Балаклаві") i XVIII "Ajudah" ("Аюдаг") – (Борис Тен. "Зоряні сади". – Київ, 1970, с. 74-88). Borys Ten przetłumaczył także na język ukraiński tragedie Juliusza Słowackiego "Lilja Weneda" ("Лілля Венеда") - (Юліуш Словацький. "Вибрані твори". – Київ, 1955, с. 127-235) i "Balladyna" ("Балладина") – (Юліуш Словацький. "Балладина. Трагедія на 5 дій", Київ 1955; Юліуш Словацький, "Вибрані твори в 2-х томах", Київ, 1959, с. 227-418). W 1977 Borys Ten za owocne popularyzowanie osiągnięć polskich pisarzy i poetów został nagrodzony medalem „Zasłużony działacz kultury polskiej”.
Bibliografia.
Про Б. Тена. – С. 60. 

</doc>
<doc id="1171822" url="https://pl.wikipedia.org/wiki?curid=1171822" title="Szo (litera)">
Szo (litera)

Szo (pisana Ϸϸ) – litera alfabetu greckiego, służąca do zapisu dźwięku [ʃ] w języku baktryjskim.
Wymowa.
Litera szo brzmi jak /ʃ/ (sz).
Kodowanie.
W Unicode litera szo jest zakodowana:

</doc>
<doc id="1171823" url="https://pl.wikipedia.org/wiki?curid=1171823" title="Atto (książę Spoleto)">
Atto (książę Spoleto)

Atto or Hatto (ur. ? – zm. 663) – książę Spoleto w latach 653-663, następca Teodelapa.
Nic nie wiadomo o jego rządach z wyjątkiem tego, że jego następcą został Trazymund I hrabia Kapui.

</doc>
<doc id="1171825" url="https://pl.wikipedia.org/wiki?curid=1171825" title="Rzepień pospolity">
Rzepień pospolity

Rzepień pospolity ("Xanthium strumarium" L.) – gatunek rośliny należący do rodziny astrowatych. Gatunek kosmopolityczny, występujący obecnie na całym niemal świecie. Rodzimy obszar jego występowania obejmował wszystkie kontynenty półkuli północnej, ale został zawleczony i aklimatyzował się także na większości obszarów półkuli południowej. W wielu miejscach świata stał się chwastem. W Polsce jest przypuszczalnie archeofitem znanym od późnej epoki brązu lub nawet gatunkiem rodzimym występującym na stanowiskach synantropijnych (apofitem). Występuje niezbyt licznie, głównie w cieplejszych rejonach kraju.
Biologia i ekologia.
Roślina jednoroczna. Siedliska ruderalne, przydroża, nieużytki, ogrody (chwast). Występuje tylko na słonecznych stanowiskach. W klasyfikacji zbiorowisk roślinnych gatunek charakterystyczny dla Ass. "Xanthietum strumarii". Kwitnie od lipca do października, jest wiatropylny.
Roślina trująca: ziele zawiera alkaloidy, jod, garbniki i jest trujące w okresie tworzenia liści. Zwierzęta nie zjadają tej rośliny.
Zmienność.
Tworzy mieszańce z rzepieniem brzegowym.
Zastosowanie.
Surowiec z rzepienia pospolitego był wykorzystywany w ziołolecznictwie co najmniej od czasów dynastii Tang. W medycynie ludowej rzepień pospolity jest stosowany zewnętrznie m.in. na stany zapalne skóry i wewnętrznie na biegunkę. W badaniu i"n vitro" wykazano, że ekstrakt z kwitnących pędów rzepienia pospolitego jest silnym inhibitorem rozwoju przecinkowca cholery (w języku rumuńskim roślina była nazywana zwyczajowo "hóleră").

</doc>
<doc id="1171826" url="https://pl.wikipedia.org/wiki?curid=1171826" title="Xanthium strumarium">
Xanthium strumarium



</doc>
<doc id="1171829" url="https://pl.wikipedia.org/wiki?curid=1171829" title="Granatnik AGA-40">
Granatnik AGA-40

AGA-40 – rumuński granatnik automatyczny zasilany nietypową opracowaną w Rumunii amunicją 40 × 74,5 mm.
AGA-40 jest bronią automatyczną, samoczynno-samopowtarzalną. Automatyka broni działa na zasadzie odrzutu zamka swobodnego. Granatnik jest zasilany z magazynków bębnowych o pojemności 10 nabojów. Gniazdo magazynka znajduje się po lewej stronie broni. Przyrządy celownicze mechaniczne, składają się z celownika ramkowego i muszki. Broń ma tylec z dwoma chwytami. Do strzelania AGA-40 jest osadzany na podstawie trójnożnej, której konstrukcja bazuje na podstawie 6T2 od ukm-u PK/PKS

</doc>
<doc id="1171833" url="https://pl.wikipedia.org/wiki?curid=1171833" title="Guz brodawkowaty okolicy szyszynki">
Guz brodawkowaty okolicy szyszynki

Guz brodawkowaty okolicy szyszynki (ang. papillary tumor of the pineal region, PTPR) – stosunkowo niedawno wyodrębniony, bardzo rzadki typ guza mózgu. PTPR został uwzględniony w najnowszej (2007) klasyfikacji WHO guzów ośrodkowego układu nerwowego. Opisano mniej niż 50 przypadków tego nowotworu. 
PTPR rozwija się wyłącznie w okolicy szyszynki, najczęściej w wieku dorosłym, chociaż wiek ujawnienia się guza wynosił od 5 do 66 lat (średnio 31,5). Nieco częstszy jest u kobiet. Objawy to ból głowy, wtórny do wodogłowia spowodowanego uciskiem guza na wodociąg mózgu. 
Guzy tego typu zwykle są dobrze odgraniczone, duże (2,5-4,0 cm średnicy), niekiedy zawierają elementy torbielowate. W obrazie CT są hipodensyjne i ulegają wzmocnieniu kontrastowemu. W obrazie MRI odznaczają się hiperdensyjnością w obrazach T2-zależnych i ulegają wzmocnieniu kontrastowemu w obrazach T1 zależnych po podaniu środków kontrastowych zawierających gadolin. 
PTPR mają tendencję do lokalnej wznowy, ale tylko wyjątkowo rozsiewają się do kanału rdzeniowego. Według WHO ich stopień złośliwości to II lub III.

</doc>
<doc id="1171840" url="https://pl.wikipedia.org/wiki?curid=1171840" title="Wołodymyr Sikewycz">
Wołodymyr Sikewycz

Wołodymyr Wasyliowycz Sikewycz, ukr. Володимир Васильович Сікевич (ur. w Taraszczy w guberni kijowskiej, zm. 27 lipca 1952 w Toronto) – ukraiński wojskowy i działacz polityczny. Generał-chorąży armii Ukraińskiej Republiki Ludowej.
Był pułkownikiem Sztabu Generalnego Armii Imperium Rosyjskiego, następnie generałem-chorążym armii Ukraińskiej Republiki Ludowej, przewodniczącym komisji repatriacyjnej przy poselstwach Ukraińskiej Republiki Ludowej na Węgrzech i w Austrii i posłem URL w Budapeszcie.
Od 1924 na emigracji w Kanadzie, był działaczem ukraińskich organizacji kombatanckich.
W latach 1943-1951 wydał swoje wspomnienia pod tytułem "Storinky iz zapysnoji knyżky".
Odznaczony Krzyżem Symona Petlury, Szablą Świętego Jerzego, Orderem Świętego Włodzimierza III i IV klasy, Orderem Świętej Anny II, III i IV klasy, Orderem Świętego Stanisława II i III klasy.

</doc>
<doc id="1171841" url="https://pl.wikipedia.org/wiki?curid=1171841" title="Stefan Skellen">
Stefan Skellen



</doc>
<doc id="1171842" url="https://pl.wikipedia.org/wiki?curid=1171842" title="James Blaut">
James Blaut

James Morris Blaut (ur. 20 października 1927 w Nowym Jorku, zm. 11 listopada 2000 w Chicago) – amerykański profesor antropologii fizycznej i geografii na Uniwersytecie Illinois w Chicago, gdzie pracował na Wydziale Antropologii.
Życiorys.
Jego badania i zainteresowania naukowe dotyczyły mikrogeografii rolnictwa (pionierskie studia nad aktywnością geograficzną mieszkańców wsi oraz wprowadzenie metod analizy systemowej do geografii człowieka), ekologii kulturowej, teorii nacjonalizmu, filozofii nauki i historiografii w odniesieniu do stosunków pomiędzy Pierwszym a Trzecim Światem.
Prowadził studia terenowe oraz prace w charakterze doradcy (przede wszystkim dla wielu agend ONZ), między innymi w Singapurze, Portoryko, Kostaryce, na Jamajce, w Wenezueli, Dominikanie i Stanach Zjednoczonych. Uczył i pracował w wielu ośrodkach badawczych i uczelniach, w tym na Uniwersytecie Yale, Uniwersytecie Cornella oraz w Caribbean Research Institute (gdzie był dyrektorem). Był również aktywistą politycznym zaangażowanym m.in. w ruch na rzecz niepodległości Portoryko i przeciwko wojnie w Wietnamie. James Blaut jest jednym z najbardziej znanych krytyków europocentryzmu oraz teorii europejskiego cudu, które oznaczył za przejaw rasizmu kulturowego.
Dzieła.
James Blaut jest autorem licznych artykułów i pięciu książek.

</doc>
<doc id="1171847" url="https://pl.wikipedia.org/wiki?curid=1171847" title="Bubo virginianus">
Bubo virginianus



</doc>
<doc id="1171853" url="https://pl.wikipedia.org/wiki?curid=1171853" title="Sakartwelo">
Sakartwelo

Sakartwelo – kompleks czterech skoczni narciarskich, położonych w Bakuriani w Gruzji. Są to jedyne obiekty umożliwiające oddawanie skoków narciarskich w kraju.
Z powodu nieużytkowania są bardzo zniszczone, dlatego oddawanie na nich skoków nie jest do końca bezpieczne. Jednak od 2011 roku, najmniejsza skocznia o punkcie K45 jest używana. Rok później rozegrano nawet na niej mistrzostwa Gruzji w skokach narciarskich.

</doc>
<doc id="1171857" url="https://pl.wikipedia.org/wiki?curid=1171857" title="Australasian Championships 1922">
Australasian Championships 1922

The Australasian Chmapionships 1922 – tenisowy turniej znany jako wielkoszlemowy Australian Open, który rozegrano w 1922 roku w dniach 1–9 grudnia, na kortach "White City Tennis Club" w Sydney.
W tej edycji zawodów po raz pierwszy rozegrano konkurencje gry pojedynczej kobiet, gry podwójnej kobiet oraz gry mieszanej. Turniej singlowy pań wygrała Margaret Molesworth, natomiast w rywalizacji panów triumfował James Outram Anderson. Panowie rywalizowali po raz 15–ty.
Margaret Molesworth okazała się najlepsza spośród 15 Australijek, jakie wystartowały w turnieju gry pojedynczej pań. W konkurencji mężczyzn wzięło udział 8 tenisistów, wszyscy byli narodowości australijskiej.

</doc>
<doc id="1171858" url="https://pl.wikipedia.org/wiki?curid=1171858" title="Lathyrus japonicus">
Lathyrus japonicus



</doc>
<doc id="1171862" url="https://pl.wikipedia.org/wiki?curid=1171862" title="Tłoczenie (produkcja oleju)">
Tłoczenie (produkcja oleju)

Tłoczenie – metoda pozyskiwania oleju przez wyciskanie, wygniatanie za pomocą prasy, np. tłoczenie oleju z nasion. Odpadem tłoczenia jest masa stała zwana także wytłokiem.
Etapy produkcji oleju z nasion rzepakowych:

</doc>
<doc id="1171866" url="https://pl.wikipedia.org/wiki?curid=1171866" title="Bohdan Jałowiecki">
Bohdan Jałowiecki

Bohdan Maria Jałowiecki (ur. 26 lutego 1934 w Warszawie, zm. 9 grudnia 2020 tamże) – polski socjolog, specjalizujący się w socjologii miasta, gospodarce miejskiej i zarządzaniu miastami, rozwoju lokalnym oraz polityce regionalnej; nauczyciel akademicki związany z uczelniami w Katowicach i Warszawie.
W latach 60. XX w. przejawiane przez Jałowieckiego zainteresowanie tematyką socjologii wsi odnosiło się do badań nad industrializacją i urbanizacją kraju, w tym wpływu tych procesów na przemiany społeczności wiejskich i ich relacji z otoczeniem (rodzina, społeczności lokalne oraz region). Jałowieckiego interesowały przede wszystkim wiejskie społeczności atypowe: niechłopskie, wsie robotnicze, pegeerowskie, których specyfikę ukazuje, zestawiając je ze wsiami chłopskimi. Do analizy przestrzeni międzyludzkiej Jałowiecki włączył także (prekursorsko) kategorię gender, ówcześnie w kwestii, czy kobieta, zwłaszcza po zamążpójściu, powinna pracować zarobkowo. To zainteresowanie atypowymi zbiorowościami wiejskimi nie jest przypadkowe: było to programowe przeciwstawienie się panującemu w polskiej socjologii wsi chłopocentryzmowi i postrzeganiu wsi jako jednorodnej społecznie, „co czyni ją płaską, jednowymiarową” . 
Życiorys.
Syn Bohdana i Haliny. Studiował etnologię na Uniwersytecie Jagiellońskim i uzyskał w 1956 roku tytuł zawodowy magistra. W 1965 roku otrzymał stopień naukowy doktora nauk humanistycznych na Uniwersytecie Adama Mickiewicza w Poznaniu. W 1975 roku Rada Wydziału Nauk Społecznych Uniwersytetu im. Adama Mickiewicza w Poznaniu nadała mu stopień naukowy doktora habilitowanego nauk humanistycznych w zakresie socjologii. W 1979 roku Rada Państwa PRL nadała mu tytuł profesora nauk humanistycznych.
Zawodowo związany był z uczelniami w Katowicach i Warszawie. W latach 1977–1978 był dziekanem Wydziału Nauk Społecznych Uniwersytetu Śląskiego w Katowicach. Na uczelni tej ponadto w latach 1978–1979 piastował urząd prorektora. W latach 1981-1986 pracownik Instytutu Rozwoju Wsi i Rolnictwa PAN. Wykładał na Uniwersytecie Warszawskim jako profesor zwyczajny na Wydziale Geografii i Studiów Regionalnych (w Instytucie Gospodarki Przestrzennej), a potem od 1991 w Centrum Europejskich Studiów Regionalnych i Lokalnych (EUROREG). Był też kierownikiem Katedry UNESCO Trwałego Rozwoju na UW. Pracował także jako kierownik Katedry Socjologii Społeczności Lokalnych i Regionalnych w Szkole Wyższej Psychologii Społecznej w Warszawie. Był wykładowcą w Katedrze Rozwoju Regionalnego i Lokalnego na Wydziale Gospodarki Przestrzennej w Wyższej Szkole Finansów i Zarządzania w Białymstoku.
Był członkiem Komitetu Przestrzennego Zagospodarowania Kraju oraz Komitetu Naukoznawstwa Polskiej Akademii Nauk, Polskiego Towarzystwa Socjologicznego oraz Sekcji Polskiej Regional Studies Association, redaktorem naczelnym czasopisma „Zagadnienia Naukoznawstwa”. Za osiągnięcia na polu naukowym i dydaktycznym był wielokrotnie nagradzany i odznaczany m.in. Srebrnym Krzyżem Zasługi, Krzyżem Kawalerskim Orderu Odrodzenia Polski (2002). Autor ponad 120 publikacji naukowych.

</doc>
<doc id="1171869" url="https://pl.wikipedia.org/wiki?curid=1171869" title="Mic Geronimo">
Mic Geronimo

Mic Geronimo (Michael McDermon urodzony 14 września 1973 w Queens) – amerykański raper powiązany z Irv Gottim z Murder Inc. Records. Irv i jego brat spotkali go w gimnazjum w Queens na pokazie młodych talentów, znikł on jednak zanim zdążyli zaproponować mu współpracę. Później Irv spotkał go ponownie i młody raper nagrał swój pierwszy singel, „Shit's Real”, co stało się undergroundowym przebojem. Wkrótce Mic podpisał kontrakt z Blunt/TVT Records i zadebiutował w 1995 z albumem "The Natural".
Po pracy z Cash Money Click, Irv zapoznał go z Ja Rulem, który wystąpił zarówno na jego wcześniejszym albumie jak i na późniejszym. Dzięki albumowi z 1997 roku, "Vendetta" Mic stał się jeszcze sławniejszy, zwłaszcza po pracy z takimi gwiazdami jak Ja Rule czy DMX. Album był promowany przez singel „Nothin’ Move but the Money”, na którym wystąpili między innymi DMX, Black Rob i gwiazdą porno, Heather Hunter. Klip miał być wyreżyserowany przez Hype'a Williamsa, jednak zajął się on najpierw teledyskiem Ushera, więc został on zastąpiony Chrisem Robinsonem. W 2003 wydał swój kolejny album "Long Road Back". Po wydaniu trzech albumów, które nie sprzedawały się dość zadowalająco, Mic Geronimo zszedł ze sceny. Jednak prawdopodobnie wkrótce zostanie wydany jego kolejny album, "ALIVE 9/14/73", który powinien wyjść 14 września 2006 roku. Zostało to przełożone na 24 kwietnia 2007.
Dyskografia.
Gościnnie.
Castro
DJ Clue
DMX
Royal Flush

</doc>
<doc id="1171874" url="https://pl.wikipedia.org/wiki?curid=1171874" title="Akcje w wolnym obrocie">
Akcje w wolnym obrocie

Akcje w wolnym obrocie (ang. "free float") – ustala się jako stosunek liczby akcji znajdujących się poza posiadaniem dużych inwestorów, niebędących także akcjami zastrzeżonymi (ang. "restricted stock"), oraz liczby akcji ogółem. Inaczej – wszystkie wolnodostępne akcje znajdujące się w obrocie publicznym.
W szczególności "free float" lub "public float" definiuje się jako wszystkie będące w posiadaniu inwestorów akcje, inne niż:
Za akcje w wolnym obrocie, niezależnie od ich udziału w akcjach ogółem, uznaje się: akcje będące w posiadaniu funduszy inwestycyjnych i emerytalnych oraz instytucji finansowych zarządzających aktywami oraz akcje objęte programami emisji kwitów depozytowych.
"Free float" uważany jest za jedno z najważniejszych kryteriów wyceny akcji na giełdzie. Z kolei terminem „wprowadzać spółkę na giełdę” (ang. "to float a company") określa się tzw. IPO (ang. "initial public offering", inaczej "flotation").

</doc>
<doc id="1171879" url="https://pl.wikipedia.org/wiki?curid=1171879" title="Herrerazaury (rodzina)">
Herrerazaury (rodzina)

Herrerazaury – grupa dinozaurów mięsożernych z infrarzędu herrerazaury.
Opis.
Herrerazaury to średniej wielkości teropody. Dzięki długim kończynom tylnym szybko biegały. Ogon służył im jako przeciwwaga, która zapobiegała przewróceniu się w czasie np. pościgu za zdobyczą.
Pożywienie.
Jak wszystkie teropody były mięsożerne.
Herrerazaury żywiły się zapewne małymi dinozaurami roślinożernymi takimi jak pisanozaur czy technozaur. W zdobyciu pokarmu pomagały im długie nogi dzięki którym szybko biegały i ostre zęby.

</doc>
<doc id="1171881" url="https://pl.wikipedia.org/wiki?curid=1171881" title="Wesley So">
Wesley So

Wesley So (ur. 9 października 1993 w Manili) – filipiński szachista, reprezentant Stanów Zjednoczonych od 2014, arcymistrz od 2008 roku.
Kariera szachowa.
Wielokrotnie reprezentował barwy swojego kraju na mistrzostwach świata juniorów w różnych kategoriach wiekowych, w roku 2005 zajmując IV miejsce w grupie do lat 12. W następnym roku zadebiutował w reprezentacji Filipin na szachowej olimpiadzie w Turynie. Był jednocześnie najmłodszym uczestnikiem tych zawodów.
Inne sukcesy:
Wielokrotnie reprezentował Filipiny w turniejach drużynowych, m.in.:
Jest pierwszym w historii filipińskim szachistą, który przekroczył granicę 2700 punktów rankingowych (a następnie, już jako reprezentant USA, także 2800 pkt.). Najwyższy ranking w karierze (stan na marzec 2020) osiągnął 1 lutego 2017, z wynikiem 2822 punktów zajmował wówczas 2. miejsce na światowej liście FIDE, jednocześnie zajmując 1. miejsce wśród amerykańskich szachistów (01.07.2019).

</doc>
<doc id="1171882" url="https://pl.wikipedia.org/wiki?curid=1171882" title="Herrerasauridae">
Herrerasauridae



</doc>
<doc id="1171885" url="https://pl.wikipedia.org/wiki?curid=1171885" title="Toyota Avalon">
Toyota Avalon

Toyota Avalon – sztandarowy samochód koncernu Toyota produkowany na płycie podłogowej Camry w Stanach Zjednoczonych. Od 1994 do lipca 2005 był również produkowany w Australii. Samochód z napędem na przednią oś i w zabudowie sedan. Pierwszy model zjechał z taśm fabryki Toyota Motor Manufacturing w Georgetown (Kentucky) 21 lutego 1994. Samochody te słyną z komfortu jazdy, trwałości i zadziwiającej bezawaryjności. Ewentualne naprawy ograniczają się do wymiany części eksploatacyjnych typu klocki hamulcowe itp. W modelach z rocznika 1994-99 pod maską pracował 200 konny, 3-litrowy silnik V6 1MZ-FE, stosowany również w późniejszych modelach Avalona. Niezwykle dynamiczny przy relatywnie niskim zużyciu paliwa sięgającym 8-14 l/100 km. W wielu rankingach Toyota Avalon plasuje się na najwyższej pozycji (całokształt) w swojej klasie. W Australii wybierany był trzykrotnie najmniej zawodnym pojazdem na tamtejszym rynku. Obecnie produkowana jest IV generacja tego modelu. W roku 2013 planowana jest prezentacja V generacji modelu Avalon. W Polsce samochód Toyota Avalon jest mało znany i niezbyt popularny, co korzystnie wpływa na cenę rynkową w/w modelu Toyoty.
Przez sympatyków marki Toyota, model Avalon został uznany za najmniej awaryjny w historii koncernu. Jednak 29 lipca 2010 amerykański oddział koncernu wezwał właścicieli ponad czterystu tysięcy egzemplarzy pojazdu do serwisu w celu naprawy elementu blokady układu kierowniczego.

</doc>
<doc id="1171886" url="https://pl.wikipedia.org/wiki?curid=1171886" title="Nowe Kutnowskie">
Nowe Kutnowskie

Nowe Kutnowskie – przystanek kolejowy w Nowym, w województwie łódzkim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="1171895" url="https://pl.wikipedia.org/wiki?curid=1171895" title="Puchar Polski w piłce nożnej (1975/1976)">
Puchar Polski w piłce nożnej (1975/1976)

Puchar Polski w piłce nożnej mężczyzn w sezonie 1975/1976 – 22. edycja rozgrywek, mających na celu wyłonienie zdobywcy Pucharu Polski, który uzyska tym samym prawo gry w Pucharze Zdobywców Pucharów w sezonie 1976/77. Zwycięzcą rozgrywek została Śląsk Wrocław, dla którego był to pierwszy Puchar Polski w historii klubu. 
Mecz finałowy odbył się 1 maja 1976 na Stadionie Wojska Polskiego w Warszawie.
1/16 finału.
Do rywalizacji dołączyły zespoły z I ligi.
Finał.
Spotkanie finałowe odbyło się 1 maja 1976 na Stadionie Wojska Polskiego w Warszawie. Frekwencja na stadionie wyniosła 15 000 widzów. Mecz sędziował Alojzy Jarguz z Olsztyna. Mecz zakończył się zwycięstwem Śląska Wrocław 2:0. Bramki dla Śląska strzelili Jan Erlich w 49. minucie oraz Zygmunt Garłowski w 58. minucie z rzutu karnego. 

</doc>
<doc id="1171896" url="https://pl.wikipedia.org/wiki?curid=1171896" title="Vendetta (album Mica Geronimo)">
Vendetta (album Mica Geronimo)

Vendetta – wydany 4 listopada 1997 album amerykańskiego rapera Mica Geronimo. Jest to jego drugi album. Promuje go singel Nothin Move But The Money.

</doc>
<doc id="1171902" url="https://pl.wikipedia.org/wiki?curid=1171902" title="Zakrzewo (Elbląg)">
Zakrzewo (Elbląg)

Zakrzewo – północna dzielnica Elbląga.
Od zachodu graniczy z osiedlami Zawada i Kępa Północna od północy z osiedlem Nad Jarem od wschodu z osiedlem Truso a od południa z dzielnicą Rakowo oraz z Osiedlem Marynarzy.
Wieś komornictwa zewnętrznego Elbląga w XVII i XVIII wieku. 
Dzielnica w dużym stopniu w jej zachodniej części zabudowana jest przedwojennymi domami mieszkalnymi. W latach 70. jej wschodnią część zabudowano czteropiętrowymi blokami, osiedle przyjęło nazwę Kamionka. 
Elbląskie Towarzystwo Budownictwa Społecznego wybudowało tu osiedle czteropiętrowych bloków.
W dzielnicy mieści się także centrum handlowe Ogrody, otwarte w 2002 roku, w którym znajdują się m.in. sklepy takich sieci jak: Carrefour, Deichmann, Reserved, CroppTown, Komfort, RTV Euro AGD, a także restauracje takich sieci jak np. McDonald’s i kilkadziesiąt sklepów z różnych branż.

</doc>
<doc id="1171909" url="https://pl.wikipedia.org/wiki?curid=1171909" title="Public float">
Public float



</doc>
<doc id="1171910" url="https://pl.wikipedia.org/wiki?curid=1171910" title="Marvel Team-Up">
Marvel Team-Up

Marvel Team-Up to obszerna seria komiksów Marvela, których fabuła koncentruje się na współpracy super bohaterów z różnych serii komiksowych. Podstawowym bohaterem pierwszej serii był Spider-Man (poza 9 zeszytami, w których 6-krotnie wystąpił Johnny Storm, a 3-krotnie Hulk). Seria została zakończona w roku 1985 i zastąpiona Web of Spider-Man. W drugiej serii po 7 zeszytach miejsce głównego bohatera zajął Namor.
Wydania.
Wznowienia oraz inne serie.
"Marvel Team-Up" nie mylić z "Marvel Two-in-One" lub z "Super-Villain Team-Up".

</doc>
<doc id="1171913" url="https://pl.wikipedia.org/wiki?curid=1171913" title="Trazymund I">
Trazymund I

Trazymund I lub Transamund I (ur. ? – zm. 703) – hrabia Kapui a potem książę Spoleto w latach 663 – 703, wierny zwolennik Grimoalda I księcia Benewentu.
Trazymund wspierał Grimoalda w uzurpacji królestwa Longobardów. Z kolei Grimoald dał mu swą córkę za żonę i nadał mu księstwo Spoleto po śmierci Atto. Trazymund rządził wspólnie z bratem Wachilapusem i po czterdziestoletnich rządach został zastąpiony przez syna Faroalda II.

</doc>
<doc id="1171914" url="https://pl.wikipedia.org/wiki?curid=1171914" title="MoDo Hockey">
MoDo Hockey



</doc>
<doc id="1171915" url="https://pl.wikipedia.org/wiki?curid=1171915" title="Port lotniczy Kabul">
Port lotniczy Kabul

Port lotniczy Kabul – międzynarodowy port lotniczy położony 16 km od centrum Kabulu. Jest największym portem lotniczym w Afganistanie. Jest głównym portem przesiadkowym linii lotniczych Ariana Afghan Airlines.
Linie lotnicze i połączenia.
16 sierpnia 2021 loty pasażerskie zostały zawieszone z powodu zajęcia Kabulu przez talibów.

</doc>
<doc id="1171920" url="https://pl.wikipedia.org/wiki?curid=1171920" title="Flotation">
Flotation



</doc>
<doc id="1171921" url="https://pl.wikipedia.org/wiki?curid=1171921" title="Jan Brahms">
Jan Brahms



</doc>
<doc id="1171923" url="https://pl.wikipedia.org/wiki?curid=1171923" title="The Natural">
The Natural

The Natural to debiutancki album undergroundowego amerykańskiego rapera Mica Geronimo wydany 28 listopada 1995 roku. Wystąpili na nim nieznani wtedy DMX, Ja Rule i Jay-Z, również undergroundowe gwiazdy takie jak The Lost Boyz i O.C.
Album nie sprzedał się dość dobrze, jednak zawierał kilka undergroundowych hitów takich jak "Shit's Real" czy "Masta I.C.".

</doc>
<doc id="1171925" url="https://pl.wikipedia.org/wiki?curid=1171925" title="Aleksandr Tasew">
Aleksandr Tasew



</doc>
<doc id="1171943" url="https://pl.wikipedia.org/wiki?curid=1171943" title="Stanislav Ianevski">
Stanislav Ianevski



</doc>
<doc id="1171944" url="https://pl.wikipedia.org/wiki?curid=1171944" title="Lawon Barszczeuski">
Lawon Barszczeuski

Lawon Piatrowicz Barszczeuski (; , "Leonid Pietrowicz Borszczewski"; ur. 4 marca 1958 w Połocku) – białoruski filolog, tłumacz, pisarz, poeta i polityk, w latach 1990–1995 deputowany do Rady Najwyższej Białoruskiej SRR/Rady Najwyższej Republiki Białorusi XII kadencji; członek Opozycji BNF – frakcji parlamentarnej partii Białoruski Front Ludowy ("Biełaruski Narodny Front"), o charakterze antykomunistycznym i niepodległościowym; w latach 2007–2009 przewodniczący Partii BNF, w lutym 2011 roku opuścił to ugrupowanie; kandydat nauk filologicznych (odpowiednik polskiego stopnia doktora).
Życiorys.
Młodość.
Urodził się 4 marca 1958 roku w Połocku, w obwodzie witebskim Białoruskiej SRR, ZSRR. W 1980 roku ukończył Miński Państwowy Pedagogiczny Instytut Języków Obcych. W latach 1984–1987 odbywał tam aspiranturę, a w 1989 roku uzyskał stopień kandydata nauk filologicznych (odpowiednik polskiego stopnia doktora). Temat jego rozprawy kandydackiej brzmiał: "Czasowy aspekt ciągłości krótkiego tekstu literackiego we współczesnym języku niemieckim". Pracował kolejno jako przewodnik-tłumacz w Mińskim Biurze Turystycznym (1980), nauczyciel w Szkole Średniej Nr 10 w Połocku (1980–1981). Wykładał w Nowopołockim Instytucie Politechnicznym w latach 1981–1984. Po aspiranturze pracował jako wykładowca, a następnie starszy wykładowca w Katedrze Języków na tej samej uczelni, w latach 1987–1990. Od 1991 roku był wicedyrektorem ds. naukowo-metodycznych Białoruskiego Humanistycznego Centrum Edukacyjno-Kulturowego przy Ministerstwie Edukacji Narodowej Republiki Białorusi.
Działalność parlamentarna.
W 1990 roku został wybrany na deputowanego ludowego do Rady Najwyższej Białoruskiej SRR z Nowopołockiego-Maładziożnego Okręgu Wyborczego Nr 174 w obwodzie witebskim. Na początku czerwca 1990 roku został jednym z koordynatorów Grupy Deputackiej BNF (od 16 lipca pod nazwą "Opozycja BNF"). Pełnił funkcję zastępcy przewodniczącego Komisji Rady Najwyższej ds. Edukacji, Kultury i Ochrony Dziedzictwa Historycznego. Wchodził w skład Komisji Rady Najwyższej ds. Międzynarodowych i Zewnętrznych Więzi Gospodarczych. Był również członkiem tzw. "Gabinetu Cieni" Opozycji BNF. Kierował w nim Ministerstwem Edukacji.
Brał udział w opracowaniu i przyjęciu Deklaracji o Państwowej Suwerenności Białorusi oraz w przygotowaniu projektów ustaw na nadzwyczajnej sesji Rady Najwyższej 24–25 sierpnia 1991 roku, w czasie której ogłoszono niepodległość Białorusi.
Szef grupy opracowującej projekty ustaw: "O obywatelstwie" (1990), "O referendum" (1991), "O edukacji" (1992), współautor szeregu innych projektów. Uczestnik głodówki deputowanych Opozycji BNF 11–12 kwietnia 1995 roku w Sali Owalnej parlamentu, ogłoszonej na znak protestu przeciwko zainicjowanemu przez prezydenta Łukaszenkę referendum na temat wprowadzenia języka rosyjskiego jako drugiego języka państwowego, zmiany symboli państwowych Białorusi (biało-czerwono-białej flagi i herbu Pogoni) na symbole nawiązujące do radzieckich (obecne godło i flaga Białorusi), integracji ekonomicznej z Federacją Rosyjską i prawa prezydenta do rozwiązywania parlamentu. W nocy z 11 na 12 kwietnia został razem z innymi protestującymi wywleczony siłą z sali parlamentu przez zamaskowanych funkcjonariuszy wojska i służb specjalnych, pobity, wepchnięty do samochodu, wywieziony, a następnie wyrzucony na ulicy w centrum Mińska.
W 2010 roku Zianon Pazniak opisał w swoich wspomnieniach Lawona Barszczeuskiego z początku lat 90. następująco:
Późniejsza działalność polityczna.
W 1995 roku został wiceprzewodniczącym Białoruskiego Frontu Ludowego. Rok później, w związku z udaniem się Zianona Pazniaka na emigrację polityczną do Stanów Zjednoczonych, objął stanowisko p.o. przewodniczącego partii. W 1999 roku stanowisko to przejął Wincuk Wiaczorka. W tym samym roku doszło do rozłamu we Froncie, w wyniku którego powstały dwa ugrupowania: Konserwatywno-Chrześcijańska Partia – BNF pod kierownictwem Pazniaka oraz Partia BNF pod kierownictwem Wincuka Wiaczorki. Barszczeuski poparł Wiaczorkę i został jego doradcą.
9 grudnia 2007 roku, na zjeździe Partii BNF, został wybrany na jej przewodniczącego. Jego kandydatura została wysunięta jako bezalternatywna, ponieważ delegaci w przewidzianym czasie nie byli w stanie wybrać przewodniczącego na drodze głosowania. Stanowisko zachował do 5 września 2009 roku, kiedy to na kolejnym zjeździe Partii BNF przegrał wybory z Alaskiejem Janukiewiczem. Barszczeuski otrzymał wówczas 144 głosy, Janukiewicz – 173. Po przegranej Lawon Barszczeuski wystosował do członków partii list, w którym napisał:
Na 12. zjeździe Partii we wrześniu 2009 roku odmówił dalszego członkostwa w organie kierowniczym – Sejmie Partii BNF, pozostając jednak członkiem partii. Wraz z nim zrezygnowali m.in. dwaj inni członkowie ugrupowania, którzy w przeszłości byli deputowanymi Rady Najwyższej XII kadencji: Walancin Hołubieu i Piotr Sadouski.
11 lutego 2011 roku, wraz z 84 innymi działaczami Partii BNF, opuścił szeregi tego ugrupowania. Tak samo uczyniła m.in. Halina Siamdzianawa. Przyczyną był sprzeciw wobec prowadzonej od 2009 roku polityki kierownictwa partii, która, według podpisanej m.in. przez Barszczeuskiego deklaracji, "nie odpowiada wyzwaniom współczesności, przeczy samego duchowi narodowej demokracji, wolności, moralności i pryncypialności, z jakim utożsamiał się Białoruski Front Ludowy od jego założenia w 1988 roku". Z deklaracji wynika także, że jedną z głównych przyczyn o wystąpieniu z partii były złe wyniki kampanii przed wyborami prezydenckimi w 2010 roku. Barszczeuski wyraził też krytyczną opinię, że Partia BNF prowadzi pojednawczą politykę wobec prezydenta Łukaszenki, oraz że faktycznie kieruje nią lider Ruchu „Za wolność”, Alaksandr Milinkiewicz. Zdaniem Ryhora Kastusioua, wiceprzewodniczącego Partii BNF, odejście m.in. Lawona Barszczeuskiego to "(…) niewielka strata. Tym bardziej, że ci ludzie na partię nie pracują już z dawien dawna, oni pracują nie na korzyść partii, a na jej szkodę".
Poglądy.
W przeprowadzonej przez Radyjo Swaboda w 2010 roku ankiecie Barszczeuski przedstawił swoje poglądy polityczne dotyczące sytuacji na Białorusi. Według niego ustrój polityczny kraju powinien być zgodny z konstytucją. Białoruś winna dążyć do wejścia do Unii Europejskiej, jednak pragmatyzm ekonomiczny Unii nie powinien ograniczać rozwoju państwa.
Obecnie Barszczeuski jest wiceprezesem Stowarzyszenia Białoruś-Izrael. Składa także częste wizyty w Polsce. Wraz z Wincukiem Wiaczorką był m.in. gościem na koncercie „Solidarni z Białorusią” w Warszawie 22 marca 2009 roku.
Działalność literacka.
Lawon Barszczeuski jest pisarzem, poetą, tłumaczem i krytykiem. Pierwsze jego publikacje pojawiły się w druku w 1985 roku na terenie Białoruskiej SRR. Od 1989 roku należy do Związku Pisarzy Białoruskich. Tłumaczy z łaciny, starożytnej greki, języka niemieckiego, angielskiego, francuskiego, polskiego, hiszpańskiego i innych. 3 września 2003 roku został wybrany na przewodniczącego białoruskiego PEN Clubu, na miejsce zmarłego Wasila Bykaua. Pełnił tę funkcję do października 2005 roku, kiedy to zastąpił go na tym stanowisku Uładzimir Niaklajeu.
W 2003 roku Lawon Barszczeuski rozpoczął pracę nad stworzeniem EuroThesaurus – "Słownika europejskiego" ("Еўрапейскі слоўнік"). Wydanie zawiera kilka tysięcy haseł, przełożonych na 28 języków Europy. Pracę zakończył w 2008 roku, promocja odbyła się w mińskiej siedzibie BNF. Jest redaktorem wychodzącej od 2006 roku we Wrocławiu serii wydawniczej "Biblioteka białoruska". W 2008 w opracowaniu Adama Pomorskiego i Lawona Barszczeuskiego ukazała się w Polsce dwujęzyczna antologia pt. "Nie chyliłem czoła przed mocą. Antologia poezji białoruskiej od XV do XX wieku" (Kolegium Europy Wschodniej im. Jana Nowaka-Jeziorańskiego 2008, ).
Publikacje.
Lawon Barszczeuski jest autorem sześciu publikacji, współautorem – dwudziestu, napisał przedmowę do czterech wydań, przetłumaczył na język białoruski trzydzieścia dwa utwory literackie i jeden film. Był redaktorem dwudziestu wydań. W sumie swoim nazwiskiem sygnował ponad siedemdziesiąt publikacji. Do jego dorobku naukowego zaliczają się opracowania z zakresu metodologii literatury i języka, językoznawstwa i literaturoznawstwa. 

</doc>
<doc id="1171945" url="https://pl.wikipedia.org/wiki?curid=1171945" title="Lawon Barszczewski">
Lawon Barszczewski



</doc>
<doc id="1171950" url="https://pl.wikipedia.org/wiki?curid=1171950" title="Floris IV Holenderski">
Floris IV Holenderski

Floris IV (ur. 24 czerwca 1210 w Hadze, zm. 19 lipca 1234 w Corbie) - hrabia Holandii od 1222 do 1234, z dynastii Gerolfingów, syn Wilhelma I i Adelajdy z Geldrii.
Regentem Florisa był Baldwin Bentheim. Floris podbił Altenę. Był rycerzem, osobiście uczestniczył w krucjatach przeciwko Sedingenom (północna Brema), zmarł podczas wyprawy do Francji. Jego następcą był Wilhelm II.

</doc>
<doc id="1171951" url="https://pl.wikipedia.org/wiki?curid=1171951" title="The Spectacular Spider-Man">
The Spectacular Spider-Man

The Spectacular Spider-Man to seria komiksowa Marvela, która jest spin offem powstałym na skutek niezwykłej popularności serii The Amazing Spider-Man. Głównym bohaterem jest Peter Parker. Pierwszy wolumin liczy 263 zeszyty, była ona wydawana w latach 1976–1998. Wolumin drugi składa się z 27 zeszytów i była wydawana od 2003 do 2005 roku.

</doc>
<doc id="1171953" url="https://pl.wikipedia.org/wiki?curid=1171953" title="Rubno Wielkie">
Rubno Wielkie

Rubno Wielkie (niem. "Gross Röbern") – jedna z północnych dzielnic Elbląga.
Położenie.
"Rubno Wielkie" znajduje się w północnej części miasta. Jest to dawna wieś, która na początku lat 90. została włączona w granice administracyjne miasta. Położona jest nieopodal drogi wojewódzkiej nr 503, 7 km. od centrum miasta. Na terenie dzielnicy znajduje się sukcesywnie rozbudowywany elbląski Zakład Utylizacji Odpadów (ZUO) a także oczyszczalnia ścieków. Znajdują się tutaj również tereny podstrefy Warminsko-Mazurskiej Specjalnej Strefy Ekonomicznej. Nieopodal osiedla przebiega także zamknięta w 2006 roku linia kolejowa Elbląg-Tolkmicko-Braniewo oraz znajduje się nieczynny przystanek kolejowy Rubno Wielkie. Czasami na tej linii zdarza się spotkać pociąg specjalny o charakterze turystycznym, jednak z uwagi na postępującą degradację peronów i dworców na całej trasie z Elbląga do Braniewa pociąg ten nie zatrzymuje się.
W okolicy Rubna Wielkiego, w gęstym lesie, znajduje się potężny dąb szypułkowy – Hoggo. Obwód drzewa w 2011 roku wynosił 752 cm, a wysokość – 31–33 m.
Wieś komornictwa zewnętrznego Elbląga w XVII i XVIII wieku. 
Komunikacja.
Do "Rubna Wielkiego" można dojechać:

</doc>
<doc id="1171954" url="https://pl.wikipedia.org/wiki?curid=1171954" title="Droga krajowa B19 (Niemcy)">
Droga krajowa B19 (Niemcy)

Droga krajowa 19 () – niemiecka droga krajowa przebiegająca z północy na południe: z Eisenach przez Meiningen, Würzburg, Schwäbisch Hall, Ulm, Kempten (Allgäu), do Oberstdorfu w Bawarii.
Miejscowości leżące przy B19.
Turyngia.
Eisenach, Wilhelmsthal, Eterwinden, Waldfisch, Moorgrund, Witzelrode, Barchfeld, Breitungen, Wernshausen, Schwallungen, Wasungen, Walldorf, Meiningen.
Bawaria.
Werneck, Eßleben, Opferbaum, Bergtheim, Unterpleichfeld, Kürnach, Würzburg, Giebelstadt, Herchsheim, Euerhausen, Kempten (Allgäu), Waltenhofen, Seifen, Stein, Immenstadt-Süd, Sonthofen, Fischen im Allgäu, Oberstdorf.
Badenia-Wirtembergia.
Bernsfelden, Harthausen, Igersheim, Bad Mergentheim, Stuppach, Rengershausen, Dörzbach, Hohebach, Stachenhausen, Künzelsau, Kupferzell, Untermünkheim, Schwäbisch Hall, Westheim, Gaildorf, Sulzbach-Laufen, Untergröningen, Abtsgmünd, Hüttlingen, Aalen, Oberkochen, Königsbronn, Heidenheim, Herbrechtingen, Ulm.
Historia.
Pierwsze fragmenty utwardzonej drogi powstały w okolicach 1780 i prowadziły z Meiningen do Würzburga. Przez górzyste tereny prowadziła niemalże po linii prostej. Wyznaczona 1932 "Reichsstrasse 19" prowadziła podobnie jak dzisiejsza B19 z Eisenach do Oberstdorfu.

</doc>
<doc id="1171970" url="https://pl.wikipedia.org/wiki?curid=1171970" title="Ryszard Strauss">
Ryszard Strauss



</doc>
<doc id="1171972" url="https://pl.wikipedia.org/wiki?curid=1171972" title="SU-1">
SU-1

SU-1 – radzieckie samobieżne działo piechoty wykorzystujące podwozie czołgu T-26.
W 1932 roku w zakładach "Bolszewik" i "Krasnyj Putiłowiec" w Leningradzie skonstruowano działo samobieżne przeznaczone do współpracy z czołgami T-26. Na pozbawionym wieży podwoziu T-26 umieszczono nadbudówkę w zamocowanym 76,2 mm działem piechoty wz. 27. Dodatkowym uzbrojeniem pojazdu miały być prawdopodobnie dwa karabiny maszynowe DT. Prototypowy pojazd był prezentowany podczas kilku defilad, ale produkcji seryjnej nie rozpoczęto. Prawdopodobnymi przyczynami podjęcie takiej decyzji były wady pojazdu (mały kąt ostrzału działa, nieprzydatność krótkolufowej armaty do zwalczania czołgów) i brak odpowiedniej ilości podwozi czołgów T-26.

</doc>
<doc id="1171977" url="https://pl.wikipedia.org/wiki?curid=1171977" title="Web of Spider-Man">
Web of Spider-Man

Web of Spider-Man to trzecia poboczna seria komiksów Marvela o przygodach Spider-Mana wydana pomiędzy rokiem 1985 a 1995. Seria miała wypełnić lukę po Marvel Team-Up. Akcja komiksu rozpoczyna się zaraz po tym jak Peter powraca na Ziemię wraz z czarnym symbiontem. Seria liczy 129 zeszytów.

</doc>
