<doc id="1174837" url="https://pl.wikipedia.org/wiki?curid=1174837" title="Techniczne Zakłady Naukowe w Częstochowie">
Techniczne Zakłady Naukowe w Częstochowie

Techniczne Zakłady Naukowe im. gen. Władysława Sikorskiego w Częstochowie – szkoła średnia w Częstochowie w województwie śląskim, mieści się przy ul. Jasnogórskiej 84/90.
Historia.
Od 1946 roku rozpoczęła nauczanie Szkoła Przemysłowo-Górnicza w budynku Liceum Ogólnokształcącego dla Dorosłych przy ul. Kościuszki 10. W 1947 roku zmieniono nazwę szkoły na Gimnazjum Przemysłowo-Górnicze. W 1949 roku Zorganizowano I klasę Liceum Górniczego w Liceum Hutniczym na Rakowie. W roku szkolnym 1951/1952 wprowadzono nazwę: Państwowe Technikum Górnictwa Rud Żelaza. 1 września 1954 roku połączono Technikum Górnictwa Rud Żelaza z Technikum Mechaniczno-Elektrycznym. Utworzono następujące wydziały: eksploatacja złóż rudy, mechanika górnicza, przeróbka i wzbogacanie złóż, elektrotechnika górnicza, geologia poszukiwawcza, obróbka metali skrawaniem. W 1954 roku wydano przez PWSZ pierwszy w historii szkolnictwa zawodowego w Polsce podręcznik o tematyce odpowiadającej specjalności szkoły, pt „Górnictwo Rud”. Autorami byli wykładowcy szkoły: Józef Stachura i Antoni Białczewski. W 1958 roku przyłączono Zasadniczą Szkołę Górniczą i Wydział Górniczy Zaoczny. Wśród absolwentów byli obywatele Korei i Kuby. 27 listopada 1965 roku odbyło się XX-lecie szkoły - uroczysta konferencja Rady Pedagogicznej z udziałem Ministra Przemysłu Ciężkiego. Zmieniono nazwę szkoły na Techniczne Zakłady Naukowe Górnictwa Rud. W roku szkolnym 1968/1969 wprowadzono jednolite mundury szkolne, ufundowane przez Zjednoczenie Kopalń Rud Żelaza. 31 sierpnia 1981 roku ustalono przez władze oświatowe nową nazwę szkoły: Techniczne Zakłady Naukowe im. gen. Władysława Sikorskiego w Częstochowie. Uczniowie tej szkoły mają wiele osiągnięć technicznych - również na arenie międzynarodowej - wymykających się z wszelkich kryteriów ustalających rankingi szkół. Mają też możliwości zdobywania dodatkowych uprawnień, np. SEP-owskie czy certyfikaty CISCO.

</doc>
<doc id="1174838" url="https://pl.wikipedia.org/wiki?curid=1174838" title="TUP">
TUP



</doc>
<doc id="1174839" url="https://pl.wikipedia.org/wiki?curid=1174839" title="Immunodyfuzja radialna">
Immunodyfuzja radialna

Immunodyfuzja radialna - jest to technika immunodyfuzji używana w immunologii po to, aby oznaczyć stężenie immunoglobulin lub innych białek ustrojowych przez mierzenie promienia otaczającego próbki antygenu, zaznaczonego granicą pomiędzy nim a przeciwciałem (białkiem). Polega to na tym, iż poszukiwany antygen z badanej surowicy dyfunduje radialnie w agarze zawierającym odpowiednie przeciwciało. W wyniku reakcji immunologicznej powstaje kompleks antygen-przeciwciało uwidaczniający się w postaci pierścienia precypitacyjnego. Stężenie badanego antygenu jest proporcjonalne do średnicy pierścienia (d). Odczytaną wartość d porównujemy z tabelami lub krzywą standardową dla poszczególnych białek o znanym stężeniu.

</doc>
<doc id="1174842" url="https://pl.wikipedia.org/wiki?curid=1174842" title="Jim Beaver">
Jim Beaver

James Norman Beaver, Jr (ur. 12 sierpnia 1950 w Laramie) – amerykański aktor, dramaturg, scenarzysta i historyk filmu
Życie prywatne.
Dwukrotnie żonaty: 
Ma córkę – Madeline Rose (ur. 18.08.2001)

</doc>
<doc id="1174844" url="https://pl.wikipedia.org/wiki?curid=1174844" title="Dewizka">
Dewizka

Dewizka – złoty lub srebrny łańcuszek do zegarka noszony obecnie tylko do żakietu.
Pierwotnie dewizką nazywano pieczęć z herbem rodowym. Nazwa pochodzi od dewizy – hasła na tarczy herbowej. Dewizki powszechnie używane były w XVIII wieku, zwłaszcza za panowania Augusta III. W Szkatule Królewskiej księżnej Izabeli Czartoryskiej przechowywana była złota dewizka Stanisława Augusta Poniatowskiego na jedwabnej taśmie (obecnie przedmiot uchodzi za zaginiony). Oprócz pieczątki do łańcuszka czy taśmy przyczepiano również breloczki i kluczyki.
Od XIX wieku dewizka zaczęła oznaczać łańcuszek, a jedynym elementem do niego doczepianym był zegarek kieszonkowy. Nosili je ludzie majętni, przedstawiciele wolnych zawodów, kupcy, przedsiębiorcy. Mniej zamożni nosili często sam łańcuszek z tombaku jako ozdobę kamizelki. Jeśli mężczyzna nie zakładał kamizelki, przypinał dewizkę specjalnym guzikiem do butonierki, a zegarek wkładał do kieszeni marynarki. Innym rozwiązaniem były dewizki w komplecie z klamrą paska; zegarek noszony był wtedy w kieszeni spodni.
Pojawienie się i rozpowszechnienie zegarków na rękę spowodowało zanik zwyczaju noszenia zegarków kieszonkowych z dewizką.

</doc>
<doc id="1174845" url="https://pl.wikipedia.org/wiki?curid=1174845" title="Gorączka Oropouche">
Gorączka Oropouche

Gorączka Oropouche – druga, po gorączce denga, najczęstsza choroba arbowirusowa obszaru brazylijskiej Amazonii. Dotychczasową liczbę przypadków w historii ocenia się na około 500 tysięcy.
Etiologia.
Gorączka Oropouche wywoływana jest przez buniawirusy OROV z rodzaju "Orthobunyavirus". Opisano kilka genotypów wirusa. Wektorami, przenoszącymi OROV na ludzi, są krwiopijne muchówki "Culicoides paraensis".
Występowanie.
Wirus został po raz pierwszy stwierdzony u gorączkujących robotników leśnych na Trynidadzie w roku 1955. W Brazylii wirus wyizolowany został od leniwca trójpalczastego ("Bradypus tridactylus") w 1960 (później także od marmozet), a w 1961 odnotowano w tym kraju pierwszą epidemię (ok. 11 tys. infekcji). Przez 20 lat gorączka Oropouche występowała jedynie w stanie Pará, głównie w Belém i okolicach. Z czasem wirus był wykrywany w innych stanach brazylijskich: Amazonas, Amapá, Acre, Rondônia, Tocantins i Maranhão. Choroba występuje także w Panamie i Peru.
Objawy i przebieg.
Do objawów gorączki Oropouche zalicza się, poza gorączką, bóle głowy, dreszcze, bóle mięśni i stawów, jadłowstręt, wymioty, czasem cechy zapalenia opon mózgowo-rdzeniowych. Choroba kończy się zwykle pełnym wyzdrowieniem.
Leczenie.
Leczenie objawowe, przyczynowe nie jest znane. Nie opracowano szczepionki.

</doc>
<doc id="1174846" url="https://pl.wikipedia.org/wiki?curid=1174846" title="Elektrometalurgia">
Elektrometalurgia

Elektrometalurgia (gr. elektron "bursztyn" + metallourgein "wydobycie rudy") – dział metalurgii zajmujący się otrzymywaniem i rafinacją (oczyszczaniem) oraz przetwarzaniem metali i ich stopów przy użyciu prądu elektrycznego.
Procesy elektrometalurgii w głównej mierze oparte są na zjawisku elektrolizy stopionych rud metali. Osiągnięcia tej dziedziny są wykorzystywane przede wszystkim przy otrzymywaniu miedzi elektrolitycznej lub glinu charakteryzujących się znacznie lepszym przewodnictwem niż metale otrzymywane tradycyjnymi metodami wytapiania rud metali w hutach.

</doc>
<doc id="1174847" url="https://pl.wikipedia.org/wiki?curid=1174847" title="Plamy café au lait">
Plamy café au lait

Plamy "café au lait" (ang. z fr. "café au lait spot") – wrodzone wykwity skórne o charakterze plam, których nazwa pochodzi z języka francuskiego i oddaje ich jasnobrązową barwę przypominającą kawę z mlekiem (café au lait).
Pojedyncze plamy "café au lait" są częste i nie wiążą się z żadną patologią. Liczne plamy są charakterystyczne dla niektórych chorób genetycznych lub mogą stanowić cechę dziedziczoną autosomalnie dominująco.
Niektóre choroby, w których obrazie klinicznym stwierdza się plamy "café au lait":

</doc>
<doc id="1174848" url="https://pl.wikipedia.org/wiki?curid=1174848" title="Zespół Chediaka i Higashiego">
Zespół Chediaka i Higashiego



</doc>
<doc id="1174850" url="https://pl.wikipedia.org/wiki?curid=1174850" title="Luigi Apolloni">
Luigi Apolloni

Luigi Apolloni (ur. 2 maja 1967 we Frascati), włoski piłkarz, obrońca. Srebrny medalista MŚ 1994. Długoletni zawodnik Parmy.
Karierę rozpoczął w klubie Lodigiani z Rzymu. W 1984 roku przeszedł do AC Pistoiese, a następnie grał w Reggianie. Piłkarzem Parmy został w 1987, gdy ten zespół grał jeszcze w Serie B. Z nim w składzie Parma sukcesywnie awansowała w krajowej hierarchii. W 1993 znalazł się wśród zdobywców Pucharu Zdobywców Pucharów, triumfował także w Pucharze UEFA. Dla Parmy rozegrał 304 spotkania. W 1999 odszedł do Hellas Werona, karierę kończył w 2001.
W reprezentacji Włoch zagrał 15 razy. Debiutował 27 maja 1994 w meczu z Finlandią, ostatni raz zagrał w 1996. Podczas MŚ 94 zagrał w 3 meczach. Brał także udział w ME 96.

</doc>
<doc id="1174851" url="https://pl.wikipedia.org/wiki?curid=1174851" title="Wskaźnik Mizerii">
Wskaźnik Mizerii



</doc>
<doc id="1174854" url="https://pl.wikipedia.org/wiki?curid=1174854" title="Instytut Stosunków Międzynarodowych UW">
Instytut Stosunków Międzynarodowych UW



</doc>
<doc id="1174855" url="https://pl.wikipedia.org/wiki?curid=1174855" title="Lurestan">
Lurestan



</doc>
<doc id="1174856" url="https://pl.wikipedia.org/wiki?curid=1174856" title="Mięsień podkolanowy">
Mięsień podkolanowy

Mięsień podkolanowy () – krótki, spłaszczony, trójkątny mięsień szkieletowy, należący do warstwy głębokiej tylnej grupy mięśni goleni. Położony jest po tylnej stronie kolana pod mięśniem brzuchatym łydki i mięśniem podeszwowym. Unerwiony jest przez nerw piszczelowy, zaś unaczyniony przez bezpośrednie gałęzie od tętnicy podkolanowej.
Przyczepy.
Rozpoczyna się wąskim ścięgnem przyczepiającym się w bruździe podkolanowej między nadkłykciem bocznym kości udowej i chrząstką stawową a poza tym na ścianie tylnej torebki stawu kolanowego. Włókna kierują się rozbieżnie przyśrodkowo i ku dołowi oraz kończą się na powierzchni tylnej kości piszczelowej powyżej kresy mięśnia płaszczkowatego.
Czynność.
Funkcją mięśnia podkolanowego jest inicjowanie zgięcia stawu kolanowego, odblokowując go. Zgina goleń i przy zgiętym kolanie obraca ją do wewnątrz, dodatkowo napina torebkę stawową i chroni ją przed wpukleniem się do stawu.

</doc>
<doc id="1174857" url="https://pl.wikipedia.org/wiki?curid=1174857" title="Musculus popliteus">
Musculus popliteus



</doc>
<doc id="1174859" url="https://pl.wikipedia.org/wiki?curid=1174859" title="Wojciech Tabor">
Wojciech Tabor

Wojciech Tabor herbu Półkozic (ur. ok. 1453 w Taboryszkach, zm. 27 marca 1507 w Krakowie) – biskup wileński, kanonik wileński i administrator diecezji wileńskiej w latach 1491-1492, prepozyt trocki i proboszcz katedry wileńskiej, członek rady hospodarskiej Wielkiego Księstwa Litewskiego w 1492 roku.
Życiorys.
W latach 1469-1474 odbył studia w Krakowie uzyskując już w 1469 stopień bakałarza, a w roku 1474 stopień mistrza. W 1476 był już proboszczem trockim, a następnie w 1484 proboszczem oszmiańskim. Przez kapitułę obrany został biskupem wileńskim (niewątpliwie za postulacją królewską), 1 lutego 1492 pisał się elektem wileńskim i administratorem diecezji wileńskiej. Biskupstwem wileńskim rządził – prekonizowany 11 kwietnia 1492 przez papieża Innocentego VIII – aż do śmierci w 1507.
Po śmierci króla Kazimierza IV poparł wybór królewicza Aleksandra na wielkiego księcia litewskiego. Podpisał dekret elekcyjny Aleksandra Jagiellończyka na króla Polski 3 października 1501 roku. Gdy Aleksander przybył do Wilna, biskup uroczyście koronował go w katedrze. Sprowadził na Litwę Dominikanów. W 1495 udzielił ślubu wielkiemu księciu Aleksandrowi i księżniczce moskiewskiej Helenie. 24 lipca 1499 roku podpisał w Wilnie akt odnawiający unię polsko-litewską. Po śmierci króla Jana Olbrachta w 1501 czynił starania, aby Aleksander został królem Polski. Był sygnatariuszem unii piotrkowsko-mielnickiej 1501 roku. Na sejmie w Radomiu w 1505 wygłosił przemówienie w którym sprzeciwił się decyzji króla, który za namową Michała Glińskiego miał odebrać Krzysztofowi Illiniczowi starostwo lidzkie i przyznać je następnie Andrzejowi Droździe (wbrew zwyczajowemu prawu litewskiemu). Podpisał konstytucję "Nihil novi" na sejmie w Radomiu w 1505 roku. Rok później, gdy król zachorował, miał być obecny w czasie jego choroby, udzielać mu sakramentów, a po śmierci króla pogrzebać go w katedrze wileńskiej 21 sierpnia 1506. Po śmierci Aleksandra Jagiellończyka nałożył koronę wielkiego księcia jego bratu Zygmuntowi I. Według Wincentego Przyałgowskiego zmarł 28 kwietnia 1507.
Pochowany w katedrze Św. Stanisława i Św. Władysława w Wilnie.

</doc>
<doc id="1174860" url="https://pl.wikipedia.org/wiki?curid=1174860" title="Las Arden">
Las Arden



</doc>
<doc id="1174862" url="https://pl.wikipedia.org/wiki?curid=1174862" title="ORP Wicher (niszczyciel 1958)">
ORP Wicher (niszczyciel 1958)



</doc>
<doc id="1174864" url="https://pl.wikipedia.org/wiki?curid=1174864" title="PTP">
PTP



</doc>
<doc id="1174865" url="https://pl.wikipedia.org/wiki?curid=1174865" title="Mike Farrell">
Mike Farrell

Mike Farrell, właśc. Michael Joseph Farrell Jr. (ur. 6 lutego 1939 w Saint Paul) – amerykański aktor i producent filmowy i telewizyjny. Wystąpił w sitcomie "M*A*S*H" (1975–1983) jako kapitan B.J. Hunnicutt i serialu "Powrót do Providence" ("Providence", 1999–2002) jako doktor James Hansen. W serialu "Gotowe na wszystko" (2007–2008) zagrał rolę Miltona Langa, teścia jednej z głównych bohaterek.
Życiorys.
Wczesne lata.
Urodził się w rodzinie rzymskokatolickiej jako jedno z czworga dzieci Agnes Sarah Cosgrove i Michaela Josepha Farrella Sr., który był hollywoodzkim stolarzem w studiu filmowym. Kiedy miał dwa lata, przeniósł się z rodziną do Hollywood. Uczęszczał do Hollywood High School i West Hollywood Grammar School z Natalie Wood i Ricky Nelsonem. Miał 17 lat, gdy zmarł jego ojciec. Służył w United States Marine Corps w Camp Hansen w Prefekturze Okinawie. Studiował w University of California at Los Angeles. Uczył się aktorstwa w Jeff Corey Workshop.
Kariera.
Zadebiutował na kinowym ekranie jako pacjent w komediodramacie "Kapitan Newman" ("Captain Newman, M.D.", 1963) z udziałem Gregory Pecka, Tony’ego Curtisa, Angie Dickinson, Roberta Duvalla, Eddiego Alberta i Bobby’ego Darina. Wystąpił jako Ranger w jednym z odcinków serialu CBS "Lassie" - pt. „Never Look Back” (1967) z Arthurem O’Connellem. Można go było też dostrzec w dramacie Mike’a Nicholsa "Absolwent" ("The Graduate", 1967), filmie fantastycznonaukowym Roberta Altmana "Odliczanie" ("Countdown", 1968) i dreszczowcu Petera Bogdanovicha "Żywe tarcze" ("Targets", 1968).
W latach 1975–83 grał postać kapitana B.J. Hunnicutta w sitcomie CBS "M*A*S*H", za którą w 1980 zdobył nominację do nagrody Emmy. W dramacie telewizyjnym NBC "Posłuchaj głosu serca" ("Choices of the Heart", 1983) w reżyserii Josepha Sargenta z Melissą Gilbert, Helen Hunt i Pamelą Bellwood był ambasadorem Robertem E. White. W telewizyjnym filmie biograficznym "J.F.K.: A One-Man Show" (1984) wcielał się w postać Johna Fitzgeralda Kennedy’ego.
Założył własną spółkę produkującą filmy. Był producentem komediodramatu "Patch Adams" (1998) z Robinem Williamsem. 
W latach 1999–2002 wystąpił w roli weterynarza Jima Hansena, ojca głównej boharki dr Sydney Hansen (w tej roli Melina Kanakaredes) w serialu NBC "Powrót do Providence" ("Providence"). W serialu "Gotowe na wszystko" (2007–2008) zagrał rolę Miltona Langa, ojca Victora (John Slattery).
W 2007 ukazała się jego autobiografia "Just Call Me Mike: A Journey to Actor and Activist".
W 2016 w serialu 20th Century Fox Television "American Crime Story: Zabójstwo Versace" wystąpił jako Lee Miglin, ofiara śmiertelna Andrew Cunanana (Darren Criss).
Życie prywatne.
18 sierpnia 1963 poślubił Judy Farrell, z którą miał dwójkę dzieci: syna Michaela i córkę Erin. 10 lipca 1984 doszło do rozwodu. 31 grudnia tego samego roku ożenił się z Shelley Fabares.

</doc>
<doc id="1174867" url="https://pl.wikipedia.org/wiki?curid=1174867" title="Kazimierz Andrzej Czyżowski">
Kazimierz Andrzej Czyżowski



</doc>
<doc id="1174869" url="https://pl.wikipedia.org/wiki?curid=1174869" title="Windows Media Services">
Windows Media Services

Windows Media Services (WMS) – komponent o charakterze usługi sieciowej, wbudowany w system operacyjny Microsoft Windows, pozwalający na udostępnianie mediów strumieniowych w sieci lokalnej oraz w internecie. Pliki multimedialne mogą być dostarczane w jednym z formatów Windows Media oraz w formatach: MP3 i JPEG. WMS może działać zarówno w trybie "na żądanie" ("on-demand") jak i "na żywo" ("live"). 
Poza samym dostarczaniem treści, WMS może także służyć jako cache/proxy dla danych, nagrywać media strumieniowe, zapewniać uwierzytelnianie, wymuszać określone limity na połączenia klientów, obsługiwać prawa dostępu, wykorzystywać różnorodne protokoły komunikacyjne, generować statystyki użycia oraz zapewniać korekcję błędów. Ponieważ WMS może obsługiwać bardzo wiele równoległych połączeń jest komponentem który może być wykorzystywany przez internetowych nadawców multimediów.
Odbiorcami treści nadawanych przez serwer WMS mogą być:
Możliwości WMS zależą od wersji systemu operacyjnego, w której został on zaimplementowany. Wersja podstawowa wchodzi w skład edycji standardowej systemu Windows Server 2003, a najbardziej rozbudowana dostępna jest w Windows Server 2008, w wersji "Enterprise" oraz "Datacenter".

</doc>
<doc id="1174870" url="https://pl.wikipedia.org/wiki?curid=1174870" title="Jan Nepomucen Alojzy Ficek">
Jan Nepomucen Alojzy Ficek



</doc>
<doc id="1174872" url="https://pl.wikipedia.org/wiki?curid=1174872" title="Felicjan Medard Faleński">
Felicjan Medard Faleński



</doc>
<doc id="1174873" url="https://pl.wikipedia.org/wiki?curid=1174873" title="Alberico Evani">
Alberico Evani

Alberico Evani (ur. 1 stycznia 1963 we Massa), czasem błędnie nazywany Alberigo Evani, włoski piłkarz, pomocnik. Srebrny medalista MŚ 1994. Długoletni zawodnik Milanu.
Wychowywał się młodzieżowych zespołach Milanu. W pierwszym składzie debiutował w 1981. Trzykrotnie zostawał mistrzem Włoch (1988, 1992, 1993), zdobywał Puchar Europy (1989, 1990). Z mediolańskim zespołem rozstał się w 1993 – odszedł do Sampdorii. W Serie A rozegrał 353 spotkania i strzelił 16 goli. W 1997 krótko był graczem Reggiany. Karierę kończył w Carrarese Calcio.
W reprezentacji Włoch zagrał 15 razy. Debiutował 21 grudnia 1991 w meczu z Cyprem, ostatni raz zagrał w 1994. Podczas MŚ 94 zagrał w 2 meczach.
Obecnie jest trenerem jednej z juniorskich drużyn A.C. Milan.

</doc>
<doc id="1174874" url="https://pl.wikipedia.org/wiki?curid=1174874" title="Plac św. Krzyża w Wodzisławiu Śląskim">
Plac św. Krzyża w Wodzisławiu Śląskim

Plac Świętego Krzyża w Wodzisławiu Śląskim – historyczne Raciborskie Przedmieście, leżało w dzielnicy Raciborskiej. W dawnych czasach nazywane Alt Loslau czyli Stary Wodzisław być może w tej okolicy leżała osada przedlokacyjna. W 1810 nosił nazwę Raciborskie Przedmieście. W latach 1525 do 1826 stał tutaj drewniany Kościół pw. św. Krzyża. W okresie międzywojennym plac nosił nazwę "Wolności", w okresie PRL-u nazwano go plac I Brygady Pancernej Armii Czechosłowackiej i umieszczono na nim obelisk, który w latach 90. przeniesiono na plac Gladbeck, a plac nazwano "Świętego Krzyża" dla upamiętnienia dawnego drewnianego kościółka. W roku 2000 postawiono krzyż oraz obelisk upamiętniający kościół pw. św. Krzyża.

</doc>
<doc id="1174875" url="https://pl.wikipedia.org/wiki?curid=1174875" title="Parafia Matki Bożej Różańcowej w Turzy Wielkiej">
Parafia Matki Bożej Różańcowej w Turzy Wielkiej

Parafia Matki Bożej Różańcowej w Turzy Wielkiej – parafia rzymskokatolicka w diecezji toruńskiej, w dekanacie działdowskim, z siedzibą w Turzy Wielkiej. 
Historia.
Parafia administracyjnie podlegała diecezji chełmińskiej, a po reformie z 25 marca 1992 należy do diecezji toruńskiej.
Kościół parafialny.
Kościół parafialny został wybudowany w 1924 staraniem Franciszka Grzeszczyka i z inicjatywy właściciela majątku - Aleksandra Kamińskiego. Jest to budowla murowana, z wieżą, chórem, organami piszczałkowymi, amboną i zakrystią. Mieści około 700 osób. W ołtarzu głównym znajduje się obraz Matki Boskiej Różańcowej ze św. Dominikiem i Klarą.
Inne kaplice i kościoły.
Na terenie parafii znajduje się kościół pod wezwaniem św. Michała Archanioła w Uzdowie (odpust: w niedzielę 29 września).
Grupy parafialne.
Żywy Różaniec, Kółko Ministranckie, Akcja Katolicka, Schola parafialna

</doc>
<doc id="1174876" url="https://pl.wikipedia.org/wiki?curid=1174876" title="Antynomia Burali-Fortiego">
Antynomia Burali-Fortiego



</doc>
<doc id="1174879" url="https://pl.wikipedia.org/wiki?curid=1174879" title="Herb Węgrowa">
Herb Węgrowa

Herb Węgrowa – jeden z symboli miasta Węgrów w postaci herbu.
Wygląd i symbolika.
Herb przedstawia na żółtej tarczy herbowej wizerunek kroczącego brunatnego niedźwiedzia z uniesioną prawą przednią łapą. Niedźwiedź kroczy w prawą (heraldycznie) stronę. Nad niedźwiedziem trzy czarne rogi myśliwskie (trąby) w srebrnych okuciach, w układzie w roztrój (triskelion), połączone ustnikami. Tarcza herbowa posiada czarną obramówkę.
Historia.
Herb pochodzi z nadania Jana Kazimierza z 1651 roku, wymieniony jest w przywilejach Węgrowa przyznanych miastu przez tego władcę. Trzy trąby w układzie w roztrój pochodzą z Trąby, herbu rodowego długoletnich właścicieli Węgrowa – Radziwiłłów. Herb był używany do czasu rozbiorów Polski; w okresie zaborów zastąpiło go godło państwowe, podobnie jak w innych polskich miastach.
Do herbu powrócono w II Rzeczypospolitej. W latach 30. XX wieku magistrat Węgrowa wydał znaczki opłaty skarbowej z błędnym wizerunkiem węgrowskiego herbu – niedźwiedź miał na nim uniesioną lewą łapę, zamiast prawej. Błąd ten powielono również w herbarzach i innych wydawnictwach, między innymi w pracy "Miasta polskie w tysiącleciu".
Wzór herbu Węgrowa, zgodnego z tradycją historyczną, ustaliła Rada Miasta uchwałą nr XVII/118/95 z 15 listopada 1995.

</doc>
<doc id="1174882" url="https://pl.wikipedia.org/wiki?curid=1174882" title="John Henry Twachtman">
John Henry Twachtman

John Henry Twachtman (ur. 4 sierpnia 1853, zm. 8 sierpnia 1902) – amerykański malarz, obecnie kojarzony głównie z impresjonistycznymi pejzażami.
Życiorys.
Urodził się w Cincinnati w stanie Ohio, jego pierwszym nauczycielem malarstwa był Frank Duveneck. W 1875 r., podobnie jak wielu malarzy jego epoki wyjechał do Europy kontynuować naukę. W Monachium zapisał się do Akademii Sztuk Pięknych, odwiedził m.in. Wenecję. Malowane przez niego w owym czasie krajobrazy ukazują, tworzoną luźnymi ruchami pędzla, cienistą technikę, którą posiadł w Monachium.
Po krótkim pobycie w Stanach Zjednoczonych Twachtman wrócił do Europy, by podjąć studia w Paryżu (1883-1885). Kolorystyka jego obrazów dramatycznie przesunęła się w kierunku miękkiej szarości i zieleni. Jego obrazy z tego okresu są obecnie najwyżej ocenione przez ekspertów. W 1886 r. malarz wrócił do Ameryki, by osiąść na stałe na farmie Greenwich w stanie Connecticut. Jego dom i ogród na Round Hill Road w Greenwich, oraz otaczająca sceneria dostarczały mu motywów dla wielu obrazów w tym okresie. Twachman wypracował swój własny wywodzący się z impresjonizmu styl.
Od 1889 do śmierci artysta uczył malarstwa w Art Students League. W 1897 r. razem dziewięcioma przyjaciółmi stworzył The Ten ("Dziesięciu") – grupę amerykańskich artystów niezadowolonych z konserwatywnego nastawienia Society of American Artists. Po czterech latach od założenia grupy The Ten, Twachman niespodziewanie zmarł na tętniaka mózgu.

</doc>
<doc id="1174883" url="https://pl.wikipedia.org/wiki?curid=1174883" title="Dianthus glabriusculus">
Dianthus glabriusculus



</doc>
<doc id="1174884" url="https://pl.wikipedia.org/wiki?curid=1174884" title="Australian Journal of Botany">
Australian Journal of Botany

Australian Journal of Botany (zapis skrócony: "Austral. J. Bot.") – recenzowane, międzynarodowe czasopismo naukowe publikujące artykuły oryginalne, czasem przeglądowe na tematy związane z botaniką, w szczególności prace dotyczące szaty roślinnej Australii. Nie specjalizuje się ani w żadnej szczególnej dziedzinie botanicznej, ani w grupie systematycznej roślin.
Od 1953 roku, kiedy rozpoczęto wydawanie czasopisma, ukazało się 55 roczników. W roku 2006 Impact factor wynosił 0,940. Z kolei według punktacji polskiego Ministerstwa Nauki i Szkolnictwa Wyższego ma 27 punktów. Na stronie internetowej wydawnictwa publikowane są spisy treści wszystkich wydań wraz z abstraktami publikacji. Istnieje możliwość zakupu poszczególnych artykułów.

</doc>
<doc id="1174885" url="https://pl.wikipedia.org/wiki?curid=1174885" title="Herb Płońska">
Herb Płońska

Herb Płońska – jeden z symboli miasta Płońsk w postaci herbu.
Wygląd i symbolika.
Herb przedstawia na czerwonej tarczy dwie wolnostojące blankowane wieże z zaznaczonymi wejściami, ze spiczastymi dachami, które zakończone są małymi kulami. Wieże posiadają charakterystyczne ukośne elementy konstrukcji sugerujące ich drewniany charakter. Pomiędzy wieżami znajduje się duża kula, mniej więcej w połowie wysokości wież. Wieże i kule barwy srebrnej, wejścia do wież i elementy konstrukcji oraz obramowania wież i kul barwy czarnej.
Historia.
Herb i pieczęć nadał Płońskowi około 1400 roku wraz z prawami miejskimi książę mazowiecki Siemowit IV.
22 listopada 2012 rada miejska ustanowiła nowy wzór herbu.
Legenda.
Według legendy, herb pierwotnie przedstawiał jedynie dwie wieże, kulę natomiast dodano później. Podczas oblężenia miasta przez obce wojsko (legenda nie precyzuje o jaką wojnę chodzi), Płońszczanie długo i dzielnie bronili swego miasta. Zdesperowany nieprzyjaciel postanowił użyć działa, by złamać ich opór. Dotąd schowane na tyłach, wytoczył przed swe szeregi. Obrońcy zadrżeli z trwogi, gdy ujrzeli małego chłopca, nieświadomego niebezpieczeństwa, spokojnie bawiącego się na zamkowym dziedzińcu. Wszyscy stanęli jak wryci, usłyszawszy huk działa. Wszyscy z wyjątkiem pewnej kobiety, która rzuciła się między dziecko a nadlatującą kulę. I wtedy stał się cud: kamienna kula najpierw znieruchomiała w powietrzu, a następnie łagodnie osiadła na murze między basztami. Dziecko i matka stali cali i zdrowi, a kamień zamienił się w złoto, i złota już kula zalśniła w słońcu na oczach oblegających i obleganych. Wówczas wróg ustąpił i odszedł. Złotą kulę mieszkańcy posłali królowi, na potrzeby obrony kraju, ten zaś w dowód uznania nakazał umieścić jej wizerunek w miejskim herbie.

</doc>
<doc id="1174891" url="https://pl.wikipedia.org/wiki?curid=1174891" title="Batalion Świętego Patryka">
Batalion Świętego Patryka

Batalion św. Patryka (hiszp. "El Batallón de San Patricio", ang. "Saint Patrick's Battalion") – oddział armii meksykańskiej walczący przeciwko armii USA podczas wojny amerykańsko-meksykańskiej w latach 1846-1848. Większość żołnierzy była amerykańskimi dezerterami, głównie pochodzenia irlandzkiego, stąd często jednostkę nazywano "batalionem irlandzkim".
Geneza Batalionu świętego Patryka.
W latach czterdziestych XIX wieku w Stanach Zjednoczonych nasiliły się nastroje nienawiści wobec katolików. Powszechnej dyskryminacji towarzyszyły „antypapistowskie” pogromy i tumulty. Dochodziło do gwałtownych wystąpień, jak w Filadelfii, gdzie w maju 1845 tłum protestantów ruszył na katolicką dzielnicę, zamieszkaną głównie przez irlandzkich imigrantów; w ciągu jednej nocy spalono wtedy trzy kościoły, dwa klasztory oraz dwieście domów. Terenem prześladowań religijnych stały się również amerykańskie siły zbrojne. W wielu oddziałach protestanccy oficerowie z upodobaniem szykanowali i dręczyli żołnierzy-katolików.
Podczas wojny amerykańsko-meksykańskiej w latach 1846-1848 zdarzało się niszczenie przez wojska amerykańskie katolickich świątyń i obiektów kultu; dopuszczano się też okrucieństw wobec ludności cywilnej. Wśród katolików, walczących w armii amerykańskiej, poddawanych dotąd brutalnym represjom, naturalne były sympatie dla ofiar agresji i potępienie aktów barbarzyństwa. Wielu z nich postanowiło przejść na stronę wojsk Meksyku.
Niedługo potem, głównie z katolickich dezerterów z armii amerykańskiej, sformowano batalion. Tworzyły go dwie kompanie piechoty. Dysponował też własną artylerią. Oddział przyjął nazwę: "El Batallón de San Patricio" – "Batalion świętego Patryka". Dowodził nim John Riley – amerykański oficer, z pochodzenia Irlandczyk.
Udział w wojnie amerykańsko-meksykańskiej.
Batalion św. Patryka wyruszył na front w sile 260 żołnierzy. Uczestniczył we wszystkich większych bitwach wojny meksykańsko-amerykańskiej. Ocenia się, że przez jego szeregi przewinęło się ogółem ponad 500 ochotników. Najliczniejszą grupę stanowili Irlandczycy oraz Amerykanie irlandzkiego pochodzenia, stąd często oddział nazywano batalionem irlandzkim. Wśród 98 żołnierzy wymienianych w źródłach, wraz z ich miejscem urodzenia, było 38 Irlandczyków, 22 Amerykanów, 7 Szkotów, 6 Anglików; 14 ochotników pochodziło z różnych państw niemieckich, 6 z Meksyku, po 1 z Hiszpańskiej Florydy, Kanady, Francji i Włoch. Był i Polak, figurujący w dokumentach pod nazwiskiem Vinet. Batalion był zatem oddziałem wielonarodowym. Wszyscy byli katolikami.
Bitwa pod Churubusco.
20 sierpnia 1847, w bitwie pod Churubusco, meksykańska armia próbowała powstrzymać Amerykanów. Głównym ośrodkiem oporu stał się zespół klasztorny San Mateo. Klasztor otoczony był wysokim murem. Jego narożników strzegły dodatkowo bastiony ziemne. W ścianach wykuto otwory strzelnicze, a stanowiska wzmocniono workami z piaskiem. Załogę stanowiło 1500 żołnierzy, w tym dwustu czterech ochotników z Batalionu św. Patryka.
Meksykańskie wojsko dość szybko zmuszono do odwrotu, ale klasztor San Mateo bronił się nadal, wiążąc znaczne siły nieprzyjaciela. Frontalne ataki Amerykanów załamywały się w ogniu meksykańskich strzelców wyborowych oraz dział, obsługiwanych przez "San Patricios".
Klasztor zaatakowano ze wszystkich stron. Dwie dywizje amerykańskiej piechoty szturmowały bez chwili wytchnienia. Po przeszło trzech godzinach walki artyleria rozbiła klasztorny mur; przez wyłom wdarły się tłumy napastników. Walka przeniosła się na dziedziniec. Oficerowie meksykańscy kilkakrotnie wywieszali już białą flagę, za każdym razem zrywaną przez zdeterminowanych San Patricios.
Meksykanie złożyli wreszcie broń. Batalion św. Patryka uderzył na nieprzyjaciela, próbując przebić się przez wrogie pozycje. Udało się to jedynie części żołnierzy. W klasztorze San Mateo poległo blisko 50 "San Patricios", 85 dostało się do niewoli.
Jeńców poddano brutalnemu śledztwu. Ci, którzy służyli wcześniej w amerykańskich siłach zbrojnych, stanęli przed sądem jako dezerterzy. Zapadło 50 wyroków śmierci.
W następnych dniach Amerykanie powiesili dwudziestu "San Patricios". Pozostałych zachowano do czasu kolejnego zwycięstwa, po którym miano wykonać egzekucje.
Bitwa pod Chapultepec.
13 września 1847 dobiegał końca szturm meksykańskiej twierdzy Chapultepec, będącej ostatnim bastionem oporu Meksykanów na drodze do stolicy – Meksyku.
Obrońcy, pod dowództwem Nicolása Bravo, ulegli, szturmującej bramy fortecy, armii amerykańskiej dowodzonej przez generała Winfielda Scotta. Ostatni żywi obrońcy – sześciu kadetów – owinięci sztandarem narodowym, rzucili się w przepaść ze szczytu zamkowej wieży.
Tuż przed rozpoczęciem szturmu, na sąsiednim wzgórzu, Amerykanie wznieśli długi rząd szubienic, pod którymi zgromadzili trzydziestu skazanych "San Patricios". Oglądali oni szturm z pętlami na szyjach, stojąc na zaprzężonych w muły wózkach. Po zwycięstwie Amerykanów dokonano ich egzekucji.

</doc>
<doc id="1174892" url="https://pl.wikipedia.org/wiki?curid=1174892" title="Herb Ostrzeszowa">
Herb Ostrzeszowa

Herb Ostrzeszowa – jeden z symboli miasta Ostrzeszów i gminy Ostrzeszów w postaci herbu.
Wygląd i symbolika.
Herb przedstawia w czerwonej tarczy wizerunek koronowanej głowy Orła Białego zwróconej w prawo o dziobie złotym bez języka, wokół głowy trzy złote gwiazdy sześcioramienne – dwie u czoła tarczy, jedna w dole.
Historia.
Posiadanie godła państwowego w herbie miejskim było przywilejem miast królewskich. Prawdopodobnie herb został Ostrzeszowowi nadany podczas lokacji przez króla Ludwika Węgierskiego. Kształt herbu zmieniał się w różnych okresach:

</doc>
<doc id="1174893" url="https://pl.wikipedia.org/wiki?curid=1174893" title="Postulaty Kocha">
Postulaty Kocha

Postulaty Kocha – podstawowe reguły diagnostyczne przedstawione przez Roberta Kocha w 1892 roku. Spełnienie tych postulatów jest dowodem na to, że konkretny mikroorganizm może powodować określoną chorobę.
Treść postulatów:

</doc>
<doc id="1174894" url="https://pl.wikipedia.org/wiki?curid=1174894" title="Jaskinia Bystrej">
Jaskinia Bystrej

Jaskinia Bystrej, dawniej także Niżnia Kalacka Jaskinia – jaskinia położona w Tatrach Zachodnich w Dolinie Bystrej, u podnóża Kalackiej Turni. Razem z Jaskinią Kalacką i Jaskinią Dudnicą stanowi część systemu odwadniającego masyw Giewontu.
Opis jaskini.
Przez Jaskinię Bystrej przepływają wody, które wypływają w znajdującym się nieopodal Wywierzysku Bystrej, zaopatrującym część Zakopanego w wodę pitną. Z tego względu Tatrzański Park Narodowy całkowicie uniemożliwił dostęp do niej (poprzez zagrodzenie otworów drewnianymi balami). Jaskinia charakteryzuje się dużą liczbą jeziorek i syfonów.
Jaskinia posiada dwa otwory, z których jeden jest dwunastometrową studnią zakończoną układem syfonów. Zaraz za nimi znajduje się połączenie z korytarzem łączącym się z drugim otworem. W dalszej części korytarz dzieli się na dwie odnogi. Południowo-zachodnia prowadzi do dolnych partii jaskini, w których znajduje się "Wielki Komin" (najwyższy punkt jaskini), "Wielki Syfon" oraz syfon biegnący w stronę Wywierzyska Bystrej, który po kilkudziesięciu metrach prawdopodobnie łączy się z syfonem w dalszych partiach jaskini. Odnoga zachodnia doprowadza do "Sali Pośredniej", gdzie ma miejsce kolejne rozgałęzienie. Główny ciąg jaskini kontynuuje się długim korytarzem rozwijającym się w kierunku południowym. W dalszej części znajduje się sieć skomplikowanych kanałów nazwana "Gąbką", a także "Sala Wodospadów". Kolejne partie to ciąg wielu syfonów (najdłuższy ma długość 180 metrów i głębokość 28,5 m) i jeziorek, z niewielkimi fragmentami niezalanymi wodą. Znane partie jaskini kończą się "VI Syfonem".
Historia poznania.
Jaskinia została odkryta w roku 1923 przez braci Zwolińskich, w czasie systematycznych przeszukiwań okolic Wywierzyska Bystrej. W 1929 r. podjęli oni pierwsze próby odgruzowania korytarza, który okazał się być pionową studnią. Wobec braku środków i pracowników do kolejnych robót przystąpiono dwa lata później, już z czterema wynajętymi kopaczami. Po wydobyciu 7,5 ton gruzu na dnie studni pokazała się woda, co spowodowało ponownie dwuletnią przerwę w pracach odkrywczych. W marcu 1933 r. po poważnych problemach z pompą udało się przedostać przez syfony we wstępnych partiach jaskini, jednak dotarli oni jedynie do "Sali Pośredniej". W 1935 r. i 1949 r. dokonano kolejnych, niewielkich odkryć.
W 1956 r. do Jaskini Bystrej wyruszyła wyprawa Koła Jaskiniowego PTTK w Zakopanem pod kierownictwem Edwarda Winiarskiego. Odkryto wtedy dalsze partie jaskini do "Sali Wodospadów". Dwa lata później przekopano górny, suchy otwór.
W latach 1973–1974 wyeksplorowano 350 m korytarzy z licznymi syfonami. Ostatnich odkryć dokonał Krzysztof Starnawski, pokonując "V Syfon".
Wypadki.
W 1987 r. doszło w Jaskini Bystrej do śmiertelnego wypadku – podczas nurkowania w "V Syfonie" zginął Jugosłowianin Aleksej Petrujkič. Wydobycie zwłok było utrudnione ze względu na znaczne oddalenie od otworu jaskini i konieczność przedostania się przez serię syfonów. Wypadek ten spowodował całkowite wyłączenie jaskini z działalności speleologicznej, a oba otwory zostały decyzją TPN zagrodzone.

</doc>
<doc id="1174895" url="https://pl.wikipedia.org/wiki?curid=1174895" title="Giuseppe Signori">
Giuseppe Signori

Giuseppe „Beppe” Signori (ur. 17 lutego 1968 w Alzano Lombardo) – włoski piłkarz występujący na pozycji napastnika. Srebrny medalista MŚ 1994.
W niższych klasach rozgrywkowych grał w U.C. AlbinoLeffe, Piacenzy Calcio i Trento Calcio. Wybił się w Foggii, z którą grał w Serie B, a w sezonie 1991/1992 debiutował w najwyższej klasie rozgrywkowej. W 1992 odszedł do S.S. Lazio, piłkarzem klubu ze stolicy Italii był do zimy 1998. Krótko grał w Sampdorii, jesienią był już graczem Bologna FC. Grał w tym klubie do 2004. W Serie A strzelił 188 goli w 344 meczach. Trzykrotnie był królem strzelców rozgrywek (1993, 1994, 1996). W 2004 grał w greckim Iraklisie, karierę kończył w węgierskim FC Sopron.
W reprezentacji Włoch zagrał 28 razy i strzelił 7 bramek. Debiutował 31 maja 1992 w meczu z Portugalią, ostatni raz zagrał w 1995. Podczas MŚ 94 zagrał w 6 meczach.

</doc>
<doc id="1174896" url="https://pl.wikipedia.org/wiki?curid=1174896" title="Izaak Boryskowicz">
Izaak Boryskowicz

Izaak Boryskowicz, ukr. "Борискович Ісаак" vel "Ісаакій" (data urodzenia nieznana, zm. 1641) – prawosławny biskup łucki, egzarcha patriarchy carogrodzkiego.
Życiorys.
Organizator i pierwszy igumen monasteru w Dermaniu (1602). Później ihumen monasteru czerczyckiego k. Łucka. Jeden z organizatorów łuckiego Bractwa Podwyższenia Krzyża Świętego. Był wykładowcą szkoły przy tym bractwie. W 1620 r. u patriarchy jerozolimskiego Teofana uzyskał przywilej stauropigii dla bractwa łuckiego. Na prawosławnego biskupa łuckiego i ostrogskiego wyświęcony został przez tego samego hierarchę po jego wyjeździe w eskorcie Kozaków z Kijowa na początku 1621 r. w Białej Cerkwi. Król Zygmunt III Waza nie uznał tych święceń, podobnie jak innych chirotonii biskupich udzielonych przez Teofana w czasie pobytu w Rzeczypospolitej. W 1624 r. prawosławny metropolita kijowski Hiob wyprawił go do cara Michała I Romanowa i patriarchy Filareta z poselstwem w celu skłonienia ich do ujęcia się za prawosławnymi w Rzeczypospolitej. Od tego poselstwa datują się stałe kontakty prawosławnych biskupów ruskich z Moskwą. W 1629 r. jako egzarcha patriarchy carogrodzkiego wyraził sprzeciw wobec zamiaru udziału strony prawosławnej w soborze lwowskim (projekt metropolity Józefa Welamina Rutskiego). Brał udział w soborze kijowskim w 1640 r., zastępując metropolitę Piotra Mohyłę. Zachował godność ordynariusza diecezji aż do śmierci w 1641 r.

</doc>
<doc id="1174897" url="https://pl.wikipedia.org/wiki?curid=1174897" title="Udar napięciowy">
Udar napięciowy

Udar napięciowy - krótki, nieregularny, destrukcyjny impuls napięcia o wartości setek do tysięcy kV, pojawiający się w sieci elektroenergetycznej w postaci fali wędrownej rozchodzącej się w obu kierunkach i powstały w wyniku wyładowania elektrycznego w linię elektryczną. 
Typowy udar przedstawia impuls, w którym "czoło udaru" odpowiada bardzo szybkiemu wzrostowi napięcia do wartości szczytowej, następnie "grzbiet" odpowiada części wolno malejącej impulsu napięciowego. Parametrami charakteryzującymi udar jest wartość szczytowa napięcia, czas trwania czoła oraz czas do półszczytu.
Udar jest zjawiskiem niepożądanym, powstającym wskutek wyładowań elektrycznych wielkiej mocy. Udary przekraczają znacznie wartość znamionową napięć dopuszczalnych dla większości maszyn podłączonych do sieci elektrycznych, a co za tym idzie ich zniszczenie. Dlatego też wytrzymałość udarowa instalacji elektrycznych ma wielkie znaczenie w projektowaniu urządzeń i ich ochrony przed zniszczeniem, czy zapewnieniu im stabilnej pracy podczas burzy.
Nad projektami zabezpieczonych instalacji pracują laboratoria wytrzymałości udarowej. Według międzynarodowych ustaleń przyjęto znormalizowany udar odpowiadający statystycznie najczęściej występującym w rzeczywistości udarom pochodzącym od wyładowań atmosferycznych, którego czas trwania czoła T1 = 1,2 μs ± 30%, a umowny czas do półszczytu T2 = 50 μs ± 20%.

</doc>
<doc id="1174898" url="https://pl.wikipedia.org/wiki?curid=1174898" title="Walerian Protasewicz">
Walerian Protasewicz

Walerian Protasewicz, Walerian Protaszewicz Szuszkowski herbu Drzewica (ur. ok. 1505 w Krajsku koło Mińska, zm. 31 grudnia 1579 w Wilnie) – biskup łucki, następnie wileński, pisarz wielki litewski, założyciel wileńskiego kolegium jezuickiego, przekształconego w 1578 roku w uniwersytet, kanclerz Akademii i Uniwersytetu Wileńskiego Towarzystwa Jezusowego w latach 1579-1580.
Życiorys.
Pochodził z Suszkowa koło Krajska, w województwie mińskim. Jego rodzina miała prawdopodobnie litewski, bojarski rodowód, skoligacona była z książętami Świrskimi i rodem Kieżgajłów. 
Był pisarzem kancelarii administrującej posiadłościami litewskimi królowej Bony. W 1533 roku został kanonikiem żmudzkim, a w 1537 – wileńskim. W 1544 roku został pisarzem Wielkiego Księstwa Litewskiego i sekretarzem Zygmunta Augusta; do 1549 roku kierował kancelarią ruską. W roku 1547 został biskupem łuckim. W r. 1550 r. wydał statut dla członków kapituły katedralnej, kładąc w nim nacisk na obowiązek stałego rezydowania przy katedrze i uczestniczenia w modlitwach chórowych. W roku 1554 zwołał synod diecezjalny, który obradował w dniach 22-24 kwietnia t.r. w kościele św. Jana Chrzciciela w Janowie Podlaskim. Ogłosił wówczas dekret potępiający działających na Podlasiu kaznodziejów protestanckich: Szymona Zacjusza Proszowic, Hieronima Piekarskiego z Białej i Walentyna Duszę, doznających opieki ze strony starosty brzeskiego Mikołaja Radziwiłła “Czarnego”, kanclerza wielkiego litewskiego i wojewody wileńskiego. W 1556 r. został biskupem wileńskim. Na sejmie bielskim 1564 roku był świadkiem wydania przywileju bielskiego przez króla Zygmunta II Augusta. W 1570 roku założył kolegium jezuitów w Wilnie, któremu Stefan Batory nadał w 1578 roku prawa uniwersytetu.

</doc>
<doc id="1174899" url="https://pl.wikipedia.org/wiki?curid=1174899" title="Nabój Raufoss NM140 MP">
Nabój Raufoss NM140 MP

Raufoss NM140 MP – przeciwpancerno-odłamkowo-zapalający nabój kalibru 12,7 × 99 mm NATO, opracowany przez norweską firmę Raufoss z grupy Nammo AS.
Opis.
Konstrukcja.
Pocisk zawiera rdzeń przeciwpancerny wykonany z węgliku wolframu, mieszankę zapalającą i materiał wybuchowy, co umożliwia rażenie za jego pomocą celów lekko opancerzonych oraz ranienie załóg pojazdów po przebiciu pancerza – jest to więc nabój uniwersalny (wielozadaniowy). Może on być z powodzeniem stosowany przeciw śmigłowcom, samolotom, nieopancerzonym oraz lekko opancerzonym pojazdom; posiada również zdolność zapalania paliwa lotniczego. Przeciw tego rodzaju celom NM140 MP ma skuteczność porównywalną ze standardową amunicją kalibru 20 mm.
Oznaczenia.
Czubek pocisku jest malowany na zielono. Rzadsza odmiana smugowa tego pocisku, NM160 MP-T ze smugaczem dającym czerwone światło, spotykana zazwyczaj tylko w zasilanych taśmowo systemach uzbrojenia morskiego, posiada zielony czubek oraz szarosrebrzysty pas.
Dodatkowo na spodzie łuski tłoczone są oznaczenia producenta danego naboju wraz z dwucyfrową datą produkcji, na przykład HXP89, WCC94, FN91.
Użycie.
Stany Zjednoczone.
Produkowany jest na licencji, między innymi przez zakłady Winchester Repeating Arms Company, pod oznaczeniem Raufoss Mk 211 Mod 0. Pociski te są wykorzystywane w amerykańskiej armii i marynarce w stosunku 4:1 z amunicją przeciwpancerno-odłamkowo-zapalająco-smugową M20 APIT (przeciwpancerno-zapalająco-smugową) w taśmach amunicyjnych do zasilania wkm Browning M2 oraz korpusie piechoty morskiej do zasilania wkw Barrett M82 oraz wkm M2 Browning.
Australia.
W Australian Defence Force nabój ten jest używany do strzelania z wkw AW50F (odmiana karabinu Accuracy International Arctic Warfare brytyjskiej firmy Accuracy International).
Kontrowersje.
Kontrowersyjną kwestią jest, czy legalnym jest używanie naboju z tym pociskiem przeciw sile żywej, czy jednak jest to wyłącznie nabój przeciwmateriałowy. Międzynarodowy Komitet Czerwonego Krzyża planował zakazać stosowania tego rodzaju amunicji, głównie w obawie o zawarty w pocisku materiał wybuchowy i jego wpływ na ludzi. Na mocy deklaracji petersburskiej z 1868 roku zabronione jest stosowanie pocisków o masie całkowitej poniżej 400 gramów zawierających materiał wybuchowy.
Testy przeprowadzone przez norweski Instytut Badań nad Obronnością ("Forsvarets Forskningsinstitutt") wykazały, że amunicja ta najprawdopodobniej nie powoduje niezgodnych z prawem efektów w przypadku niezamierzonego użycia przeciw ludziom, gdyż pocisk przejdzie przez ciało wylatując po drugiej stronie zanim zapalnik spowoduje zapłon materiału wybuchowego wraz z mieszanką zapalającą pocisku. Detonacja pocisku następuje w około połowie przypadków trafienia człowieka. Posiadanie przez trafioną osobę kamizelki kuloodpornej zwiększa prawdopodobieństwo detonacji, czego dowiodły testy przeprowadzone na zlecenie Międzynarodowego Komitetu Czerwonego Krzyża w 1999 roku. Wybuch powoduje znaczącą fragmentację pocisku i efekt zapalający w stożku o rozpiętości 30° za trafionym celem i może porazić również inne osoby znajdujące się w pobliżu. Droga, jaką pokonuje pocisk pomiędzy zapłonem a detonacją, wynosi około 30 do 40 cm, więc jeśli trafi on cel pod pewnym kątem, pocisk może wciąż znajdować się wewnątrz celu w momencie wybuchu.
MKCK uznał, że użycie tej amunicji przeciw ludziom jest nielegalne, a problemem jest, jak zapobiec użyciu pocisku do zwalczania siły żywej w czasie wojny. W większości krajów, które mają ten nabój na uzbrojeniu, żołnierze są specjalnie szkoleni, by unikać stosowania go przeciw żołnierzom przeciwnika, ale podczas bitwy łatwo jest o przeoczenie tego rodzaju przepisów. Ponadto w siłach zbrojnych wielu krajów posiadających taką amunicję brak jest takich przepisów.
Oficjalne stanowisko rządu Norwegii głosi, iż amunicja uniwersalna kalibru 12,7 mm nie powinna być stosowana przeciw sile żywej. Jest ona eksportowana wyłącznie jako amunicja przeciwmateriałowa. Stany Zjednoczone natomiast, jako że kraj ten nie podpisał deklaracji petersburskiej, aktualnie uznają tę amunicję za nadającą się do stosowania przeciw celom każdego rodzaju. Podobnie jest w przypadku rządu Australii.
Osiągi.
Dla porównania z danymi amunicji smugowej NM160 MP-T oraz przeciwpancernej o wysokim stopniu penetracji NM173 AP-S.

</doc>
<doc id="1174900" url="https://pl.wikipedia.org/wiki?curid=1174900" title="Księgowy Roku">
Księgowy Roku

Księgowy Roku to ogólnopolski konkurs rozgrywany corocznie od 1998 do 2009 r. Jego celem było wyróżnianie najlepszych finansistów w Polsce oraz promowanie ich jako liczących się partnerów w zarządzaniu przedsiębiorstwami.
W czterech ostatnich edycjach, przy okazji konkursu dla praktyków rozgrywana była także studencka edycja konkursu. To wydarzenie integrujące środowisko księgowych i specjalistów w dziedzinie finansów, realizowane przez grupę wydawniczą Infor, Stowarzyszenie Księgowych w Polsce oraz producentów oprogramowania branżowego (Matrix.pl zastąpiony w 2005 r. przez Sage Symfonia). W związku z rezygnacją głównego sponsora, od 2010 r. konkurs nie jest przeprowadzany.
Celem organizatorów było wyróżnianie najlepszych finansistów w Polsce oraz promowanie ich jako liczących się partnerów w zarządzaniu przedsiębiorstwami. Chcąc także uhonorować księgowych na szczeblu lokalnym jury konkursu Księgowy Roku 2007 przyznało tytuły najlepszych księgowych województw.
Od 2006 roku rozgrywany był także konkurs Księgowy Roku dla studentów. Studenci biorący w nim udział rozwiązywali te same zadania co księgowi praktycy, ale byli osobno klasyfikowani.

</doc>
<doc id="1174902" url="https://pl.wikipedia.org/wiki?curid=1174902" title="Cmentarz żydowski w Lublińcu">
Cmentarz żydowski w Lublińcu

Cmentarz żydowski w Lublińcu – kirkut w Lublińcu położony przy ulicy 11 Listopada.
Kirkut ten został założony w 1845 i funkcjonował do 1939 r. Teren pod cmentarz został nabyty 28 maja 1845 r. za 20 talarów. Początkowe wymiary cmentarza to 15 × 12 prętów, a w 1865 r. został on poszerzony o kolejne 118 prętów kwadratowych. Cmentarz ma powierzchnię 0,15 ha.
Na terenie cmentarza powstał istniejący do dzisiaj budynek, w którym mieściły się kostnica, kaplica, pomieszczenie rytualnych obmywań oraz mieszkanie grabarza.
"Teren cmentarza otoczono murem z czerwonej cegły z dwiema bramami także istniejącymi do dnia dzisiejszego, gdzie jedna przeznaczona była do wprowadzania zwłok do pomieszczeń sakralnych natomiast drugą uczestnicy ceremonii pogrzebowych opuszczali cmentarz. Cmentarz podzielono na trzy parcele, bowiem osobno chowano dzieci, dostojników żydowskich i pozostałych."
"W przeciągu 100 lat istnienia cmentarza pochowano tutaj 1117 zmarłych wyznania Mojżeszowego. Wśród nich spoczywali dziadkowie Edyty Stein: Adelajda Courant z d. Buchard (+ 1883) oraz Salomon Courant (+ 1898), także starsi bracia Edyty: Emst (urodzony w 1890 r. w Gliwicach, zmarły w 1892 r. w Lublińcu) i Richard (zmarły w 1887 r. w wieku 7 dnia)."
Po II wojnie światowej cmentarz został zdewastowany. Od 1970 mieści się na jego terenie ośrodek nauki jazdy Ligi Obrony Kraju. Wydzielono specjalne miejsce na lapidarium z ocalałych macew i obelisku z gwiazdą Dawida.

</doc>
<doc id="1174903" url="https://pl.wikipedia.org/wiki?curid=1174903" title="Walerian Protaszewicz-Szuszkowski">
Walerian Protaszewicz-Szuszkowski



</doc>
<doc id="1174906" url="https://pl.wikipedia.org/wiki?curid=1174906" title="Francis Wheen">
Francis Wheen

Francis Wheen (ur. 22 stycznia 1957 r.) – brytyjski pisarz i publicysta.
Autor biografii Karola Marksa i komentarza do Kapitału. Opublikował również książkę "Jak brednie podbiły świat". Wszystkie te książki ukazały się w języku polskim.
Od kilkudziesięciu lat publikuje swoje felietony na łamach brytyjskiej prasy. Był felietonistą Guardiana i Evening Standard. Zbiór jego artykułów został w 2003 roku nagrodzony Nagrodą Orwella.

</doc>
<doc id="1174908" url="https://pl.wikipedia.org/wiki?curid=1174908" title="Józef Aleksander Gałuszka">
Józef Aleksander Gałuszka



</doc>
<doc id="1174910" url="https://pl.wikipedia.org/wiki?curid=1174910" title="Szkoła sieneńska">
Szkoła sieneńska

Szkoła sieneńska – szkoła włoskiego malarstwa mająca ośrodek w Sienie, rozwijająca się między XIII a XV wiekiem i przez pewien czas dorównująca świetnością szkole florenckiej.
Przejawiała większe przywiązanie do tradycji oraz skłonność do dekoracyjności i elegancji sztuki późnego gotyku. Artyści ci tworzyli zarówno dzieła o tematyce religijnej, jak i, co ważne, świeckiej, ukazującej ludzi, krajobrazy, architekturę, pracę i rozrywki. Trudnili się zarówno malarstwem ściennym, jak i malowaniem przenośnych obrazów na deskach, i w tych właśnie uwidacznia się największy ich talent.
Najważniejsi przedstawiciele to:

</doc>
<doc id="1174912" url="https://pl.wikipedia.org/wiki?curid=1174912" title="Aleksander Własow">
Aleksander Własow

Aleksander Własow, biał. Аляксандр Уласаў, "Alaksandr Ułasau" (ur. 16 sierpnia 1874 w Wilejce, zm. 11 marca 1941 w Nowosybirsku) – białoruski działacz narodowy, polityk, senator II RP, z wykształcenia ekonomista. 
Życiorys.
Uczył się w seminarium duchownym w Pińsku i szkole średniej w Lipawie, później studiował na Politechnice Ryskiej (1899–1905).
W 1904 organizował Białoruską Socjalistyczną Hramadę, trzy lata później stanął na czele redakcji „Naszej Niwy” (1907–1914), wydawał również pisma dla dzieci („Łuczynka”) i rolników („Sacha”). Za działalność narodową w czasach carskich więziony.
W 1918 wszedł w skład Rady BRL, rok później przywrócił do życia Białoruskie Towarzystwo Naukowe „Nasza chatka” w Wilnie. 
Po Traktacie Ryskim pozostał w Polsce. W latach 1922–1927 sprawował mandat senatora I kadencji z listy Bloku Mniejszości Narodowych. 
16 października 1939 aresztowany przez NKWD. Więziony w Wilejce i Mołodecznie. 29 listopada 1940 skazany na 5 lat łagru. Zmarł 11 marca 1941 w Nowosybirsku.

</doc>
<doc id="1174917" url="https://pl.wikipedia.org/wiki?curid=1174917" title="Związek europejskich klubów telegraficznych">
Związek europejskich klubów telegraficznych



</doc>
<doc id="1174923" url="https://pl.wikipedia.org/wiki?curid=1174923" title="Margarita Levieva">
Margarita Levieva

Margarita Levieva (ur. 9 lutego 1980 w Leningradzie) – amerykańska aktorka rosyjskiego pochodzenia.
Życiorys.
Kiedy miała 3 lata rozpoczęła naukę gimnastyki, którą kontynuowała do wyjazdu do USA. Przeprowadziła się do Stanów Zjednoczonych w młodym wieku i rozpoczęła naukę w szkole w Secaucus w New Jersey.
Kiedy miała 11 lat, jej matka przeprowadziła się wraz z nią i jej bratem bliźniakiem do Nowego Jorku. Później studiowała ekonomię na Uniwersytecie Nowego Jorku. Jednak jej pasją zawsze było aktorstwo. Została przyjęta do "Meisner Training Program" w William Esper Studio.
Levieva grała w serii telewizji Fox pod tytułem "Zaginiona". Wcześniej zagrała gościnną rolę w "Prawo i bezprawie" ("Law &amp; Order: Trial by Jury", 2005). Zagrała również w pilotach "N.Y.-70" (2005) i "The Prince" (2006) oraz jedną z głównych ról w serialu Kroniki Times Square emitowanym na kanale HBO (2017). Wystąpiła m.in. w filmach "Billy’s Choice" (2004), "Niewidzialny" ("The Invisible", 2007) i "Hałas" ("Noise", 2007).
W 2005 "New York Magazine" uznał Levievę za jedną z pięćdziesięciu najpiękniejszych ludzi Nowego Jorku.

</doc>
<doc id="1174924" url="https://pl.wikipedia.org/wiki?curid=1174924" title="Gustaw Herman Marcin Gizewiusz">
Gustaw Herman Marcin Gizewiusz



</doc>
<doc id="1174926" url="https://pl.wikipedia.org/wiki?curid=1174926" title="Aleksander Puzyna">
Aleksander Puzyna

Aleksander Atanazy Puzyna (zm. 25 grudnia 1650) – książę, początkowo unita, a później prawosławny. Prawosławny biskup łucki i ostrogski w latach 1633–1647, archimandryta żydyczyński.
Życiorys.
Poseł na sejm zwyczajny 1613 roku, sejm 1616 roku, i sejm 1618 roku z województwa wołyńskiego. Na biskupstwo łuckie i ostrogskie mianowany przez króla Władysława IV 16 marca 1633. Dokonał zamiany gruntów z dominikanami łuckimi. Po jego ustąpieniu z Żydyczyna, archimandrię otrzymał Rafał Korsak. Obrońca prawosławia na terenie Wołynia. 26 września 1638 zwołał synod prowincjonalny, na którym wezwano do obrony wiary prawosławnej. Razem z metropolitą Piotrem Mohyłą protestował na sejmie 1638, gdzie znacząca była reprezentacja prawosławnych. Żądano wówczas oddania katedry łuckiej Atanazemu Puzynie, przerwania procesów przeciw prawosławnym oraz zwrotu świątyń przyznanych im przez komisarzy królewskich. Zwolennik dążeń unijnych lat 30. XVII stulecia. Autor opisu soboru katedralnego w Łucku w "Didaskaliach" Sylwestra Kossowa (1638).

</doc>
<doc id="1174928" url="https://pl.wikipedia.org/wiki?curid=1174928" title="Shelley Fabares">
Shelley Fabares

Michele Ann Marie „Shelley” Fabares (ur. 19 stycznia 1944 w Santa Monica w stanie Kalifornia) – amerykańska aktorka i piosenkarka.
Jej najbardziej znana piosenka "Johnny Angel" w 1962 zajęła szóste miejsce w zestawieniu roku Billboard Hot 100.

</doc>
<doc id="1174929" url="https://pl.wikipedia.org/wiki?curid=1174929" title="Stowarzyszenie W.E.S.Z.">
Stowarzyszenie W.E.S.Z.



</doc>
<doc id="1174935" url="https://pl.wikipedia.org/wiki?curid=1174935" title="Bitwa pod Kałuszynem">
Bitwa pod Kałuszynem

Powstanie listopadowe
Kampania wrześniowa

</doc>
<doc id="1174936" url="https://pl.wikipedia.org/wiki?curid=1174936" title="II bitwa pod Kałuszynem">
II bitwa pod Kałuszynem

Bitwa pod Kałuszynem – bitwa stoczona 2 kwietnia 1831 roku podczas powstania listopadowego.
W czasie polskiej ofensywy prowadzonej wzdłuż drogi siedleckiej przednia straż polska wraz z korpusem jazdy generała Tomasza Łubieńskiego starła się z tylną strażą 6 korpusu generała Grigorija Rosena, który cofał się na Siedlce.
Głównym momentem bitwy była szarża 4 pułku ułanów, którym dowodził szef sztabu 2 korpusu kapitan Władysław Zamoyski. Bitwa zakończyła się całkowitym zwycięstwem Polaków, którzy rozbili kozaków oraz rozproszyli 3 baony rosyjskiej piechoty. Korpus kawalerii wziął do niewoli aż 4000 żołnierzy rosyjskich.

</doc>
<doc id="1174937" url="https://pl.wikipedia.org/wiki?curid=1174937" title="Parmalatka">
Parmalatka

Parmalatka, inaczej kurtka parmalat – rodzaj krótkiej kurtki ze ściągaczami, popularnej w Polsce w latach 80. XX w. 
Wykonana była z materiału przypominającego foliowany papier. 
Na parmalatce umieszczany był nadruk reklamowy.
Nazwa pochodzi od pierwszych tego typu kurtek sprowadzanych do Polski z Włoch przez indywidualnych importerów, które były sprzedawane na bazarach. 
Kurtki te posiadały nadruk „Parmalat” i pochodziły z włoskich mleczarni należących do tej firmy, w których służyły jako ubranie robocze. 
W ówczesnych czasach kurtka taka była w Polsce atrakcyjna jako okrycie wierzchnie z powodu małej różnorodności ubrań na rynku oraz obco brzmiącego nadruku.
O "kurtce parmalat" z nadrukiem „Safari” śpiewał zespół Pabieda. Nazwa pojawia się również w piosence zespołu T Love "Szara młódź"

</doc>
<doc id="1174938" url="https://pl.wikipedia.org/wiki?curid=1174938" title="Kurtka parmalat">
Kurtka parmalat



</doc>
<doc id="1174942" url="https://pl.wikipedia.org/wiki?curid=1174942" title="Pałac w Siedlcach">
Pałac w Siedlcach

Pałac w Siedlcach () – ruiny barokowego pałacu w Siedlcach w Polsce w województwie dolnośląskim, w powiecie lubińskim, w gminie Lubin.
Ruiny pałacu położone są w południowo-zachodniej Polsce w północno-wschodniej części Wysoczyzny Lubińskiej, około 7 km na wschód od Lubina, we wsi Siedlce, na południowy wschód od kościoła.
Opis.
Pałac w stylu barokowym o kształcie typu "entre cour et jardin" zbudowany na planie prostokątnej podkowy, charakteryzujący się przesunięciem kondygnacji reprezentacyjnej z piętra do podwyższonego parteru. Budowla parterowa, kryta dachem mansardowym, mieszczącym dodatkową kondygnację mieszkalną. Boczne skrzydła pałacu zwrócone w kierunku wjazdu traktowane były jako człony niespójne z rdzeniem pałacu. Środkową część pałacu zajął ciąg paradny, złożony z westybulu i klatki schodowej i wielkiej sali balowej. Od zewnątrz odpowiadały mu piętrowe ryzality o ścianach dzielonych pilastrami zwieńczonych attyką, na których ustawiono wazony i rzeźby alegoryczne cztery posągi – personifikacje pór roku. Osie fasad akcentowały portale barokowe i przyczółki. Od frontu ryzalit dzielony ośmioma pilastrami zwieńczony trójkątnym frontonem zawierającym kartusz z herbami: Marii Elisabethy von Lestwitz (1677-1713) po lewej oraz Caspra Otto von Nostitz (1634-1714) po prawej. Od przodu pałac poprzedzał dziedziniec honorowy, do którego wiodła aleja lipowa. Po przeciwnej stronie rozlokowano ogród parkowy.
Historia.
W drugiej połowie XVI wieku powstał renesansowy dwór dla rodziny von Nostitz. Na początku XVIII wieku Caspar Otto von Nostitz członek znanego na Śląsku rodu przebudował renesansowy dwór na barokowy pałac, przy udziale architekta z kręgu Martina Frantza. Przebudowa objęła pałac i otoczenie. Pałac otrzymał nowoczesny w tamtych latach kształt w typie entre cour et jardin charakteryzujący się przesunięciem kondygnacji reprezentacyjnej z piętra do podwyższonego parteru, dostosowując w ten sposób budowlę do zmienionych potrzeb użytkowników. 
W 1751 posiadłość nabył Ludwik Anton von Wechmar zaś jego potomkowie posiadłość utrzymywali do 1945. Nowy właściciel jako oficer armii pruskiej, brał czynny udział w wojnach śląskich. Rany odniesione na polach bitew zmusiły go w 1758 do porzucenia służby. Król Fryderyk Wielki uhonorował go medalem za męstwo, zaś oficerowie dawnego jego regimentu przekazali w darze 25 olejnych obrazów z własnymi wizerunkami. Do 1945 obrazy zdobiły jedną z pałacowych komnat. W XIX wieku w pałacu przeprowadzono niezbędna prace renowacyjne. Ostatnim właścicielem pałacu był Hans Heinrich von Wechmar, który w latach 30. XX wieku zasłynął jako organizator bali karnawałowych z barwnymi pochodami, które przyciągały do Siedlec gości z całego Śląska. Pałac z działań wojennych II wojny światowej wyszedł bez zniszczeń. W latach 1945-47 w pałacu stacjonowali żołnierze radzieccy. Po opuszczeniu pałacu przez wojsko właścicielem pałacem zarządzał miejscowy PGR. W powojennym okresie pałac ogołocono z wyposażenia i dzieł sztuki. W 1960 wykonano prace zabezpieczające, które jednak nie uchroniły zabytku przed zniszczeniem. Pałac w latach 70. XX wieku, niewłaściwie gospodarowany i rozkradany zaczął popadać w ruinę, w 1980 istniał jeszcze dach a obecnie stanowi poważne zagrożenie.
Pałac dzisiaj.
W 1980 pałac pokryty był jeszcze dachem. Do chwili obecnej zachowały się tylko mury z widocznymi portalami barokowymi i kartuszami herbowymi. Całość ruin pałacu porasta samosiew i rośliny ruderalne.
Pałac w Siedlcach wpisany jest do rejestru zabytków pod poz. 270 z 10 maja 1951.

</doc>
<doc id="1174944" url="https://pl.wikipedia.org/wiki?curid=1174944" title="Leonard Duszeńko">
Leonard Duszeńko

Leonard Tadeusz Duszeńko (ur. 5 listopada 1931 w Ożydowie koło Złoczowa, zm. 10 grudnia 2007 w Krzyżówkach) – polski leśniczy, działacz opozycji antykomunistycznej, współpracownik Ruchu Obrony Praw Człowieka i Obywatela, NSZZ ”Solidarność” i NSZZ ”Solidarność” Rolników Indywidualnych.
Uznany przez aparat bezpieczeństwa PRL za wroga systemu, był w czasie stanu wojennego internowany. Od grudnia 1981 r., do kwietnia 1982 r., przebywał w zakładach odosobnienia w Ostrowie Wielkopolskim, Głogowie i od marca 1982 r., ponownie w Ostrowie Wielkopolskim. Uczestnik głodówek w zakładach w Gorzowie i Ostrowie Wielkopolskim. Członek Stowarzyszenia Upamiętnienia Ofiar Zbrodni Ukraińskich Nacjonalistów i założyciel Kaliskiego Klubu Przyjaciół Kresów Wschodnich.
Został pochowany na cmentarzu parafialnym w Liskowie.

</doc>
<doc id="1174945" url="https://pl.wikipedia.org/wiki?curid=1174945" title="Sokół feat. Pono">
Sokół feat. Pono



</doc>
<doc id="1174946" url="https://pl.wikipedia.org/wiki?curid=1174946" title="Modo Hockey Ornskoldsvik">
Modo Hockey Ornskoldsvik



</doc>
<doc id="1174949" url="https://pl.wikipedia.org/wiki?curid=1174949" title="Alma mater">
Alma mater



</doc>
<doc id="1174952" url="https://pl.wikipedia.org/wiki?curid=1174952" title="Szkoła florencka">
Szkoła florencka

Szkoła florencka – szkoła włoskiego malarstwa rozwijająca się od XIII wieku we Florencji.
Protorenesans.
Pierwszym ważnym malarzem we Florencji był Cimabue, który tworzył w jeszcze bizantyjskiej tradycji, aczkolwiek jego twórczość zapowiadała już pewne zmiany. Rzeczywistym założycielem szkoły florenckiej był Giotto. Jego umiejętności przedstawiania trójwymiarowych form i przestrzeni, oddawania ludzkich emocji oraz prostota kompozycji uczyniły jego dzieła rewolucyjnymi. Wpływ tego artysty na florenckich malarzy był ogromny.
Wczesny renesans.
W pierwszej ćwierci XV wieku, u progu quattrocenta malarstwo florenckie doświadczyło wpływu gotyku międzynarodowego, za sprawą sieneńczyka Lorenzo Monaco i Masolina da Panicale, którzy pracowali nad freskami w kaplicy Brancaccich. Styl "ozdobny", który reprezentowali, polegał na upodobaniu do dekoracyjnej linii, czystych barw oraz płytkiej przestrzeni. W opozycji znalazł się surowy, tzw. "prosty", styl Masaccia, przyjaciela i ucznia architekta Brunelleschiego i rzeźbiarza Donatella, wraz z którymi stał się pionierem renesansu. Paolo Uccello zasłynął dzięki swojemu studiowaniu perspektywy. Fra Angelico, dominikanin, rozwinął prosty, wyrazisty styl wykorzystywany przez niego do celów dydaktycznych. Pogoda ducha i jasny koloryt jego prac były kontynuowane w twórczości Domenica Veneziano i Alessio Baldovinetti. Wpływ Donatella uwidocznił się silnie w dziełach Andrei del Castagno. Początkowa inspiracja Masacciem u Fra Filippo Lippiego została zastąpiona wpływem sztuki Donatella i malarstwa niderlandzkiego. Dekoracyjność i niderlandzki realizm splatają się z kolei w twórczości Benozza Gozzoli i Domenica Ghirlandaio.

</doc>
<doc id="1174955" url="https://pl.wikipedia.org/wiki?curid=1174955" title="The Dynamic Gallery of Thoughts">
The Dynamic Gallery of Thoughts

The Dynamic Gallery of Thoughts to pierwszy studyjny album zespołu ...And Oceans, wydany po demach z lat 1995-1997.
Twórcy.
Anzhaar – keyboard
Neptune – gitara
K-2T4-S – wokal
de Monde – gitara
Gaunt – gitara basowa
Grief – perkusja

</doc>
<doc id="1174959" url="https://pl.wikipedia.org/wiki?curid=1174959" title="Sławomir Rawicz">
Sławomir Rawicz

Sławomir Rusiecki-Rawicz (ur. 1 września 1915 w Pińsku, zm. 5 kwietnia 2004 w Nottingham) – plutonowy Polskich Sił Powietrznych w Wielkiej Brytanii.
Długi marsz.
Sławomir Rawicz w książce "Długi marsz" opisał historię ucieczki w 1941 roku z gułagu na Syberii i przedostania się wraz z towarzyszami 6000-kilometrowym marszem przez pustynię Gobi, Chiny i Mongolię do Indii, a później Iranu. Przedostał się do Wielkiej Brytanii i wstąpił do Polskich Sił Powietrznych. Otrzymał numer służbowy RAF 707490.
Fałszerstwo Rawicza.
W 2006 r. BBC opublikowało raport bazujący na danych posiadanych przez Rosję, które także zawierały najprawdopodobniej napisane przez Rawicza dokumenty, stwierdzające że Rawicz został wypuszczony z gułagu w 1942 roku w ramach amnestii dla Polaków w Związku Radzieckim i następnie przetransportowany przez Morze Kaspijskie do Iranu, w związku z czym jego ucieczka nie mogła się odbyć.
Fałszerstwo Rawicza wyszło na jaw, gdy okazało się, że Rawicz nie mógł uciec z obozu, gdyż według sowieckich archiwów wojskowych został ewakuowany wraz z armią Andersa do Persji. Na niekorzyść Rawicza świadczy również wiele innych rozbieżności pomiędzy jego aktami a treścią książki.
Fałszerstwo Glińskiego.
Pięć lat po śmierci Rawicza, Witold Gliński potwierdził autentyczność zaistnienia marszu, jednak oskarżył przy tym Rawicza o przywłaszczenie jego własnej historii. W 2009 r. Gliński ujawnił prawdę, gdyż chciał, aby nie została zapomniana.
Z kolei relacja Glińskiego jest kwestionowana przez zesłańca do "specposiołku Kriesty", Leszka Glinieckiego.
Amerykańska autorka Linda Willis odnotowała relację Glińskiego, który opowiedział jej, że po przybyciu do Indii odbył długą podróż pociągiem (otwarte lory z ławkami) do małego portu nad brzegiem Morza Kaspijskiego, skąd przetransportowano jego i wielu innych statkami do Persji. .
Długi marsz w kulturze.
W roku 2010 australijski reżyser Peter Weir zrealizował (w koprodukcji ze stroną polską) film pt. "Niepokonani" (z Jimem Sturgessem, Colinem Farrellem i Edem Harrisem).

</doc>
<doc id="1174960" url="https://pl.wikipedia.org/wiki?curid=1174960" title="Zofia z Potockich Zamoyska">
Zofia z Potockich Zamoyska

Zofia Zamoyska (ur. 7 listopada 1851 w Krakowie, zm. 29 stycznia 1927 w tamże) – córka Adama Potockiego i Katarzyny z Branickich, żona Stefana Zamoyskiego, którego poślubiła 20 czerwca 1870 roku.
Życiorys.
Działaczka społeczna i charytatywna, założycielka ochronek, fundatorka kościoła pw. świętych Zofii i Szczepana w Laszkach. Dama dworu arcyksiężnej Marii Józefy, w roku 1893 odznaczona Orderem Krzyża Gwiaździstego.
W czasie I wojny światowej dzięki wpływom w Wiedniu doprowadziła do uwolnienia kilkunastu księży uwięzionych przez władze wojskowe i skazanych na karę śmierci.
Odprawione w dwu obrządkach (rzymsko- i greckokatolickim) uroczystości żałobne i pogrzeb Zofii Zamoyskiej, która została pochowana w Laszkach 2 lutego 1927, zgromadziły licznie polską i ruską ludność wiejską.
Zofia Zamoyska w sztuce.
W 1856 niemiecki malarz Franz Xaver Winterhalter, przebywając w Warszawie, wykonał portret Katarzyny Potockiej oraz jej dzieci Róży, Artura i pięcioletniej Zofii. W 1870 roku Winterhalter ponownie sportretował dziewiętnastoletnią już Zofię.
W 1868 roku Marceli Guyski wykonał popiersie Zofii, które zostało zaprezentowane w Pałacu Sztuki w Krakowie na wystawie portretów kobiecych XVIII i XIX wieku. Obecnie popiersie znajduje się w zbiorach krakowskiego Muzeum Narodowego. 
Portrety Zofii z Potockich Zamoyskiej wykonali również Franciszek Tepa i Władysław Bakałowicz

</doc>
<doc id="1174962" url="https://pl.wikipedia.org/wiki?curid=1174962" title="Biblioteka Ossus">
Biblioteka Ossus

Biblioteka Ossus to internetowa encyklopedia "Gwiezdnych wojen" w Polsce, oparta na systemie Wiki. Została uruchomiona 11 sierpnia 2006. Jest całkowicie niezależna od serwisu Wikia. Jest największą polską encyklopedią "Gwiezdnych wojen" i obecnie posiada 23 256 haseł, plasując się na drugim miejscu wśród samodzielnych i na szóstym miejscu wśród wszystkich internetowych encyklopedii "Gwiezdnych wojen" na świecie. Współpracuje także z innymi, polskimi stronami internetowymi oraz organizacjami inspirowanymi "Gwiezdnymi wojnami".
Biblioteka Ossus ma w swoich zbiorach zarówno hasła związane z filmami z serii "Gwiezdne wojny", jak i informacje pochodzące z książek, komiksów, gier oraz innych oficjalnych źródeł.
Prowadzi też słownik mający na celu ujednolicenie polskich nazw w "oficjalnych" publikacjach ze świata "Gwiezdnych wojen" i nieść pomoc tłumaczom, którzy przekładają teksty związane z "Gwiezdnymi wojnami" z języka angielskiego.
Historia.
Projekt Biblioteki Ossus zrodził się w październiku 2005 w wyniku współpracy redaktorów dwóch polskich serwisów o "Gwiezdnych wojnach" – Bastionu Polskich Fanów Star Wars i Imperial City Online. W marcu roku następnego uruchomiono wersję testową serwisu. Projekt był początkowo tajny. Założyciele postanowili, że z dniem otwarcia Biblioteka Ossus powinna posiadać już wypracowane zasady oraz mechanizmy dotyczące tego jak pisać hasła, zasady poprawnej pisowni etc. Oprócz tego wprowadzili do bazy około 600 haseł. Biblioteka Ossus ruszyła oficjalnie 11 sierpnia 2006 na konwencie CorusCon.
Obecnie Biblioteka Ossus cały czas rozwija się. Jest największą internetową encyklopedią "Gwiezdnych wojen" w Polsce. Nowe hasła są dodawane zarówno przez indywidualnych archiwistów, jak i współpracujące organizacje. Od 1 stycznia do 27 czerwca 2020 dodano 576 haseł.
Pochodzenie nazwy.
Nazwa encyklopedii pochodzi od fikcyjnej Wielkiej Biblioteki Jedi, która w świecie "Gwiezdnych wojen" znajdowała się na planecie Ossus i która posiadała zasoby informacji, gromadzone wiekami przez rycerzy Jedi.
Społeczność.
Wszyscy użytkownicy Biblioteki Ossus określani są mianem Archiwistów. Encyklopedia jest zarządzana przez grono administratorów, zwanych Strażnikami Biblioteki. Ze względu na liczne wandalizmy, edycja w Bibliotece Ossus jest ograniczona do zarejestrowanych użytkowników.
Zainteresowanie serwisem.
Według serwisu Google Trends zainteresowanie stroną rosło, zwłaszcza od początku 2007 roku, aby we wrześniu 2009 osiągnąć swój pierwszy szczyt (ok. 90 zapytań dziennie), po czym zaczęło łagodnie opadać (na poziomie ok. 30 zapytań dziennie), następnie w grudniu 2015 znowu osiągnęło następny, jeszcze wyższy pik (ok. 100 zapytań dziennie, prawdopodobnie związany z dużym zainteresowaniem nową siódmą odsłoną serii filmów "Gwiezdne wojny", pt. ""), po czym powróciło do swego średniego poziomu, powyżej 30 zapytań dziennie. Zapytania w całości pochodziły z Polski (100).
"Biblioteka Ossus" zgromadziła także ponad 13 556 fanów w serwisie społecznościowym "Facebook" i ponad 85 400 subskrybentów na "YouTube".
Bibliografia.
Jeśli nie zaznaczono tego inaczej większość informacji pochodzi z tych źródeł: 

</doc>
<doc id="1174967" url="https://pl.wikipedia.org/wiki?curid=1174967" title="Rephlex Records">
Rephlex Records

Rephlex Records – brytyjska, niezależna wytwórnia płytowa, powstała w 1991 r. z inicjatywy Richarda Davida Jamesa oraz Granta Wilsona-Claridgea.
Wydawnictwo skupia wokół siebie artystów z kręgów IDM, acidu oraz innych gatunków muzyki elektronicznej.

</doc>
<doc id="1174968" url="https://pl.wikipedia.org/wiki?curid=1174968" title="Dagmar Krause">
Dagmar Krause

Dagmar Krause (ur. 4 czerwca 1950 w Hamburgu) – niemiecka piosenkarka i śpiewaczka; związana była z wieloma awangardowymi twórcami (m.in. grupy Henry Cow, Art Bears, muzycy tacy jak Fred Frith, Chris Cutler, Lindsay Cooper, Lutz Glandien i inni); wykonawczyni utworów Kurta Weilla i Hannsa Eislera.
Biografia artystyczna.
Wczesne lata.
Urodziła się w Hamburgu. Karierę rozpoczęła jako 14-letnia piosenkarka w klubie nocnym w hamburskiej dzielnicy „czerwonych latarni” Reeperbahn.
W 1968 r. wstąpiła do zaangażowanej politycznie grupy folkowej The City Preachers. W tym samym roku zespół wydał album "Der Kaürbis, Das Transportproblem und Die Traumtänzer" z muzyką do spektaklu telewizyjnego. W 1969 r. grupa ta się rozpadła, jednak jej wokalistki, czyli Inga Rumpf i Dagmar nagrały w 1970 r. album "I.D. Company" Utwory nagrane przez Dagmar wykazują już jej zamiłowanie do niekonwencjonalnego, awangardowego podejścia do muzyki, które będzie się pogłębiać w następnych latach. W 1971 r. ukazał się jeszcze jeden album The City Preachers "Back to the City".
W 1971 r. Krause wstąpiła do grupy Slapp Happy, która powstała w Wumme w Niemczech. Było to międzynarodowe trio; oprócz Niemki Dagmar jego członkami byli Anglik Anthony Moore (instrumenty klawiszowe) i Amerykanin Peter Blegvad (gitara, wokal). Wkrótce Dagmar i Anthony stają się małżeństwem.
Grupa ta dla wzbogacenia swojego brzmienia rozpoczęła współpracę z zespołem Faust, który towarzyszył im na dwóch pierwszych albumach: "Sort of..." z 1972 r. i "Casablanca Moon" z 1973 r. Ta druga płyta została niewydana.
W 1974 r. Slapp Happy przenieśli się do Londynu i ponownie nagrali materiał z niewydanego albumu. Nowe nagrania ukazały się na płycie zatytułowanej "Slapp Happy". Oryginalne niewydane nagrania z grupą Faust zostały ostatecznie wydane dopiero w 1980 r. jako "Acnalbasac Noom", przez firmę Chrisa Cutlera Recommended Records.
Henry Cow.
W 1974 r. Slapp Happy zaczęli współpracę z awangardowym, lewicowym zespołem Henry Cow, a w październiku obie grupy połączyły się i rozpoczął się prawie roczny okres ich ścisłej kooperacji.
Jeszcze w tym samym roku ukazał się ich pierwszy album "Desperate Straights" firmowany przez oba zespoły.
W lutym i marcu 1975 r. muzycy weszli do studia i nagrali album "In Praise of Learning".
Po nagraniu tej płyty Moore i Blegvad odeszli z zespołu, jednak Dagmar zdecydowała się pozostać w bardziej awangardowo nastawionym Henry Cow.
Po nagraniu "In Praise of Learning" grupa udała się na tournée po Francji. Rozpoczęło się ono w Champs Elysees w Paryżu połączonym koncertem z Robertem Wyattem. Zespół otrzymał także natychmiast zaproszenie i propozycje koncertów od Włoskiej Partii Komunistycznej (PCI). Przez następnych 10 miesięcy Henry Cow z Dagmar Krause koncertował w Szwajcarii, Szwecji, Francji, Danii, Norwegii, Finlandii, Belgii, Holandii i Hiszpanii.
W Norwegii wydany został podwójny album "Concerts".
W maju 1976 r. Dagmar musiała ze względu na stan zdrowia zrezygnować z niezwykle intensywnych tras koncertowych grupy i powróciła do Hamburga, obiecując zespołowi, że dołączy do nich podczas nagrywania następnego albumu.
Podczas nagrywania następnego albumu w Szwajcarii na początku 1978 r. doszło w zespole do rozłamu; część muzyków pragnęła aby płyta była całkowicie instrumentalna, a część optowała za płytą wokalną. W rezultacie sporu, nowy i ostatni już album Henry Cow "Western Culture" był prawie całkowicie instrumentalny, a trio: Dagmar Krause, Fred Frith i Chris Cutler założyło nowy zespół Art Bears.
Art Bears.
Grupa ta wydała utwory z wokalem Dagmar na albumie zatytułowanym "Hopes and Fears" w 1978 r. Na płycie gościnnie wystąpili pozostali muzycy z Henry Cow.
W listopadzie trio bez żadnych dodatkowych muzyków nagrało drugi album grupy "Winter Songs".
W 1979 r. zespół odbył swoje jedyne tournée posiłkując się Peterem Blegvadem (gitara, gitara basowa) i Markiem Hollanderem (instrumenty klawiszowe i klarnet).
W tym samym roku Dagmar nagrała album z Kevinem Coyne’em zatytułowany "Babbles".
W sierpniu 1980 r. trio Art Bears nagrało trzeci i ostatni album "The World as It Is Today".
News From Babel.
W 1983 r. Dagmar wstąpiła do grupy News From Babel. Innymi muzykami zespołu byli Chris Cutler, Lindsay Cooper i Zeena Parkins.
Zespół ten wydał dwa albumy: "Work Resumed on the Tower "(1984) i "Letters Home" (1986)
Pozostała współpraca.
Po rozwiązaniu News From Babel Dagmar współpracowała z takimi muzykami i grupami jak Michael Newman Band (album "The Kiss and Other Movements" z 1985 r.), Lindsay Cooper (album " Music for Other Occasions" z 1986 r.).
W 1991 r. Dagmar, Moore i Blegvad odnowili współpracę, tworząc dla BBC operę "Camera" (włos. pokój), powstałą według pomysłu Dagmar, ze słowami Blegvada i muzyką Moore’a. Dagmar grała i wykonywała partie wokalne głównej postaci opery Meluzyny (Melusine). W dwa lata później dzieło to zostało wykonane w studiu telewizji publicznej Channel 4.
Następnie współpracowała z takimi artystami jak Chris Cutler i Lutz Glandien (album "Domestic Stories" z 1992 r.), Tim Hodgkinson (album "Each in Out Own Thoughts" z 1994 r.). Wspólnie z Marie Goyette firmowała album "A Scientific Dream and a French Kiss" (1998)
W 1997 r. reaktywowała się grupa Slapp Happy i wydała w 1998 r. album "Ça Va".
Prace solowe.
Dagmar zawsze fascynowała się kabaretem Republiki Weimarskiej oraz twórczością Bertolda Brechta i jego muzycznych współpracowników Kurta Weilla i Hannsa Eislera. W 1978 r. występowała w londyńskim wystawieniu sztuki Brechta "Rozkwit i upadek miasta Mahogany".
W 1985 r. zaśpiewała „Surabaya Johnny” na albumie "Lost in the Stars: The Music of Kurt Weil", którego producentem był Hal Willner.
W 1986 r. Dagmar wydała dwa albumy: "Supply and Demand. Songs by Brecht/Weil" oraz "Tank Battles: The Songs of Hanns Eisler". Oba albumy ukazały się także w wersji śpiewanej w języku niemieckim. Utwory z tych znakomitych płyt Dagmar wykonywała później na koncertach, z których podkreślić trzeba występ na Festiwalu w Edynburgu.
Głos.
Dagmar dysponuje oryginalnym, niezwykle plastycznym altem, mocnym i głębokim, z dość dużym wibratem. Jego plastyczność powoduje, że Dagmar może znakomicie wyrażać słodycz prostych piosenek, ale i zmienić się diametralnie w dramatycznych, krańcowych utworach. Jej styl wykonawczy cechuje oryginalność i idiosynkrazja. Dodatkowym elementem jest także jej niemiecki akcent, który w piosenkach śpiewanych w języku angielskim podkreślał politycznie zaangażowane utwory Henry Cow.
Repertuar, do którego sięga, rozciąga się od muzyki eksperymentalnej, poprzez progresywny i awangardowy rock, songi Brechta do muzyki Mozarta.

</doc>
<doc id="1174969" url="https://pl.wikipedia.org/wiki?curid=1174969" title="Yuri-1">
Yuri-1

Yuri-1 (jap. ゆり) (pol. "Lilia") – eksperymentalny japoński geostacjonarny satelita telekomunikacyjny, pierwszy z serii BS. Eksperymenty obejmowały badania charakterystyk sygnału TV, osłabienia sygnału o częstotliwości 12 GH spowodowane przez opady deszczu, działanie końcówek satelitarnych/naziemnych, naziemne/satelitarne dzielenie częstotliwości, techniki kontroli satelitarnej, nadawania satelitarnego, i jakości sygnału TV. Planowany czas działania wynosił 3 lata. Jeden z satelitów owej serii BS transmitował dane satelitarne dla dedykowanego podsystemu konsoli do gier Super Famicom, modemu Satellaview w latach 1995-2000.
Eksperymentalne transmisje TV można było odbierać przez anteny naziemne o średnicy powyżej 1-1,5 m. Statek używał aktywnego trójosiowego systemu stabilizacji (z żyroskopami i hydrazynowymi silniczkami korekcyjnymi). Dokładność pozycjonowania była lepsza niż 0,2°. Satelita był opracowany na 3 lata pracy. Jego urządzenia łącznościowe korzystały z częstotliwości: 2,1; 2,3; 12 i 14 GHz.
Budowa.
Wyprodukowany przez zakłady General Electric Astro Space. Statek posiadał dwa ruchome panele ogniw słonecznych o łącznej rozpiętości 8,95 m.
Położenie.
Pierwotnie, w latach 1978-1982, zawieszony nad południkiem 110°E (planowana pozycja 138°E nie została osiągnięta z powodu awarii silnika przy 3. korekcie orbity). 4 września 2001 znajdował się nad południkiem 44,59°E i dryfował w kierunku wschodnim z prędkością 0,116°E/dobę. 11 marca 2007 znajdował się nad południkiem 108,19°E, z dryfem 0,031°E/dobę.

</doc>
<doc id="1174970" url="https://pl.wikipedia.org/wiki?curid=1174970" title="BSE-1">
BSE-1



</doc>
<doc id="1174971" url="https://pl.wikipedia.org/wiki?curid=1174971" title="BS-1">
BS-1



</doc>
<doc id="1174973" url="https://pl.wikipedia.org/wiki?curid=1174973" title="Klub Szachowy Polonia Warszawa">
Klub Szachowy Polonia Warszawa



</doc>
<doc id="1174974" url="https://pl.wikipedia.org/wiki?curid=1174974" title="ERS 9">
ERS 9

Environmental Research Satellites 9 (ang. badawczy satelita środowiskowy) - również: Tetrahedron Research Satellite 9 (ang. czworościenny satelita środowiskowy) – amerykański wojskowy satelita naukowy. Wyniesiony wraz z satelitą MIDAS 9. Bliźniaczy do satelity ERS 10.
Satelita prowadził badania wpływu promieniowania kosmicznego na ogniwa słoneczne.
Trwałość orbity satelity szacowana jest na 5 000 lat.

</doc>
<doc id="1174978" url="https://pl.wikipedia.org/wiki?curid=1174978" title="Program ERS">
Program ERS

Program E"arth "R"esources "S"atellite ERS (również: Tetrahedron Research Satellite" TRS) – seria satelitów naukowych wysłanych przez Siły Powietrzne Stanów Zjednoczonych. Ich producentem była firma TRW.
Satelity serii ERS były małymi statkami wysyłanymi jako ładunki dodatkowe do większych satelitów. Ich masa wahała się od 0,68 do 45 kg. Przenosiły od 1 do 14 eksperymentów naukowych. Stanowiły tanią platformę do specjalistycznych badań naukowych i inżynierskich, głównie do określenia wytrzymałości komponentów satelitów w środowisku kosmicznym.
Statki nie posiadały baterii zasilających. Niemal całą ich powierzchnię zajmowały ogniwa słoneczne.
Między 1962 a 1969 wysłano przynajmniej 23 satelity ERS:

</doc>
<doc id="1174990" url="https://pl.wikipedia.org/wiki?curid=1174990" title="Gianni Morandi">
Gianni Morandi

Gianni Morandi (ur. jako Gian Luigi Morandi 11 grudnia 1944 w Monghidoro) – włoski wokalista, aktor i prezenter telewizyjny, reprezentant Włoch podczas 15. Konkursu Piosenki Eurowizji w 1970 roku z utworem „Occhi di ragazza”.
Gianni Morandi przeszedł wszystkie szczeble kariery – od dołów branży rozrywkowej do jej szczytu. Należy do największych włoskich artystów estradowych wszech czasów. Jako dziecko sprzedawał napoje gazowane i słodycze w lokalnym kinie w swoim rodzinnym mieście pomagając w ten sposób rodzinie. Zadebiutował w wieku 12 lat śpiewając na placu na Nowy Rok 1956. Gdy rodziców dostrzegli jego talent muzyczny, przenieśli się do Bolonii, gdzie ich syn uczył się śpiewu i sztuki estradowej pod kierunkiem Aldy Scaglioni. W 1958 roku miał swój oficjalny debiut; trzy lata później założył zespół i wkrótce zaczął być określany jako włoski Paul Anka. W 1962 roku wygrał lokalny konkurs talentów, po którym zorganizowano mu przesłuchanie w wytwórni fonograficznej RCA. W tym samym roku wydał swój debiutancki singiel „Andavo cento all’ora”. Popularność osiągnął w 1969 roku zwyciężając na festiwalu Canzonissima. W latach 70. przeżył niewielki spadek popularności, ale w kolejnej dekadzie odrodził się wygrywając w 1987 roku Festiwal Piosenki Włoskiej w San Remo. Szacuje się, że w ciągu swojej kariery sprzedał ponad 50 milionów płyt. Do 2007 roku wydał 34 albumy z premierowymi utworami; nagrał 413 piosenek, z których 80 w 4 językach. 59 piosenek zaaranżował i poprowadził Ennio Morricone. Dał 3 350 koncertów we Włoszech i 320 za granicą, w blisko 30 państwach. Uczestniczył 7 razy w Festiwalu Piosenki Włoskiej w San Remo wygrywając raz (1987); wystąpił w 18 filmach kinowych i 7 telewizyjnych. rozegrał 412 meczów w Nazionale Italiana Cantanti w ciągu 26 lat jej działalności. Uczestniczył w 10 maratonach (42 km), między innymi Nowym Jorku, Berlinie, Londynie, Paryżu, Mediolanie i w 41 półmaratonach (21 km).
Życiorys.
Lata 50. Początki kariery.
Gianni Morandi przyszedł na świat w niewielkiej miejscowości w Apeninach toskańskich w niezamożnej rodzinie. Ojciec, Renato Morandi był z zawodu piekarzem, a matka Clara z domu Lorenzi praczką i prasowaczką. Żeby podreperować budżet rodzinny imał się jako nastolatek różnych zajęć w rodzinnej miejscowości, między innymi sprzedawał napoje chłodzące i cukierki w miejscowym kinie. W Nowy Rok 1956 stał się gwiazdką w Monghidoro – podczas festynu na placu miejskim zaśpiewał piosenkę „Buon anno, buona fortuna”; jego chłopięcy głosik wzmocniły megafony ustawione na dachu samochodu Fiat 1400. W tym samym roku porzucił szkołę przysposobienia handlowego i przeniósł się do Bolonii, gdzie uczył się pod kierunkiem Aldy Scaglioni, miejscowej łowczyni talentów. Oficjalny debiut młodego wykonawcy miał miejsce w kwietniu 1958 roku w Casa del Popolo di Alfonsine w prowincji Ravenna. Rozpoczął się twardy okres zmagań edukacyjnych, podczas którego miała miejsce nie tylko nauka gry na gitarze i perkusji, ale także, pod kuratelą ojca, edukacja historyczno-polityczna (między innymi Dwa kroki do przodu, jeden to tyłu Lenina, Kapitał Karola Marksa czy Zapiski więzienne Antonio Gramsciego).
Lata 60. Sukces artystyczny.
1961–1963.
W 1961 roku Gianni Morandi założył swój pierwszy zespół muzyczny, Gianni Morandi e il suo complesso. Został obwołany włoskim Paulem Anką. W 1962 wygrał Festival di Bellaria dla piosenkarzy-amatorów a jeden z jurorów, niejaki Paolo Lionetti, mający kontakty w świecie fonograficznym, zorganizował dla młodego piosenkarza przesłuchania w wytwórni RCA Italiana. Tam artysta poznał kilku ludzi, którzy mieli w najbliższych latach ogromne znaczenie dla jego dalszej kariery. Byli to m.in. Franco Migliacci, wzięty tekściarz, Luis Bacalov, pochodzący z Argentyny kompozytor i aranżer wielu jego piosenek i Ennio Morricone, również kompozytor i aranżer wszystkich piosenek Gianniego Morandiego w początkowym okresie kariery. 16 kwietnia 1962 artysta nagrał swój pierwszy singiel, „Andavo a cento all’ora”, do którego tekst napisał Franco Migliacci (pod pseudonimem. Camuccia), a muzykę – emigrant Tony Dori. 16 września tego samego roku Gianni Morandi zadebiutował w telewizji, w programie Alta pressione, po którym przyszły następne występy. Nagrał kolejne single: „Go kart twist” (z muzyką Ennio Morricone; początkowo grany tylko w jukeboxach, zanim został udostępniony szerszemu audytorium w telewizji, pojawił się też na ścieżce dźwiękowej filmu Diciottenni al sole), „Fatti mandare dalla mamma a prendere il latte” i „Sono contento” (pierwsza piosenka, którą artysta napisał osobiście). Sukces komercyjny nadszedł z trzecim singlem „Fatti mandare dalla mamma a prendere il latte”; Gianni Morandi zaczął być wówczas postrzegany także jako fenomen obyczajowy, a nie tylko muzyczny, a razem z Ritą Pavone stał się personifikacją całego pokolenia włoskiej młodzieży lat 60.
W 1963 roku wydał swój pierwszy album. Znalazło się na nim 12 utworów, w tym wszystkie jego dotychczasowe przeboje: „Andavo a cento all’ora”, „Go kart twist” i „Fatti mandare dalla mamma a prendere il latte”. Soliście towarzyszyła orkiestra pod dyrekcją Ennio Morricone.
1964.
Wiosną 1964 roku Gianni Morandi zaproponował nową piosenkę, „In ginocchio da te” – prostą, melodyjną, w aranżacji Ennio Morricone, napisaną przez spółkę autorsko-kompozytorską Franco Migliacci–Bruno Zambrini. 1 lipca tego samego roku piosenka osiągnęła 1. miejsce na włoskiej liście przebojów Hit Parade Italia, na której przebywała 18 tygodni, zaś artysta wygrał nią wędrowny festiwal piosenkarski Cantagiro i Festival delle rose. Singiel z piosenką sprzedano w ilości ponad 1 000 000 egzemplarzy, a Gianni Morandi otrzymał za nią po raz pierwszy Złotą płytę. Singiel z „In ginocchio da te” stał się najlepiej sprzedawanym singlem roku we Włoszech, i to pomimo pojawienia się na Festiwalu Piosenki Włoskiej w San Remo takich indywidualności jak Gigliola Cinquetti czy Bobby Solo. Zapoczątkował on bardzo udaną trylogię przebojów artysty z zaimkiem „te” w tytule (pozostałe to „Non son degno di te” i „Se pedro anche te”). Został wydany w niemal wszystkich krajach europejskich, a także w Ameryce Południowej i Japonii. Sukces był tak duży, że otworzył młodemu artyście drzwi do kina; nakręcony został film muzyczny pod tym samym tytułem, a na jego planie piosenkarz poznał młodą aktorkę, Laurę Efrikian. Film "In ginocchio da te" okazał się również sukcesem, o czym świadczyły długie kolejki przed kasami kin i dochód, jaki w efekcie przyniósł – ponad osiemset milionów lirów.
W tym samym roku Gianni Morandi wydał swój drugi album, "Ritratto di Gianni", zawierający 12 utworów różnych autorów i kompozytorów, w tym trzy Gianniego Mecci: „Il ragazzo del muro della morte”, „Ti offro da bere” i „La mia ragazza”, ten ostatni z tekstem Franco Migliacciego, który napisał w sumie teksty do 7 piosenek na tym albumie. Na pierwszym miejscu strony A znalazł się utwór „In ginocchio da te”. Soliście towarzyszyła orkiestra pod dyrekcją Ennio Morricone oraz muzycy Cantori Moderni di Alessandroni.
Jesienią 1964 roku artysta nagrał nowy singiel „Non son degno di te” (kolejne dzieło spółki Migliacci-Zambrini), następny melodyjny przebój, który zyskał mu miliony wielbicieli i którym wygrał po raz kolejny Festival delle Rose. 1 listopada tego samego roku singiel z tym nagraniem wszedł na 1. miejsce włoskiej listy przebojów, w 1965 roku zajął 2. pozycję na liście najlepiej sprzedawanych singli we Włoszech. I ten singiel stał się kanwą filmu pod tym samym tytułem, z udziałem tych samych co poprzednio bohaterów: Gianniego Morandiego i Laury Efrikian. Dochód, jaki przyniósł film, wyniósł 870 milionów lirów. Oboje głównych bohaterów połączył wkrótce romans; Laura Efrikian, ciesząca się już sławą, była córką znanego dyrygenta i była cztery lata starsza od Gianniego Morandiego.
1965.
Wiosną 1965 roku artysta nagrał następną piosenkę utrzymaną w tym samym, melodyjnym stylu, „Se non avessi più te” (Migliacci-Zambrini-Enriquez). Wystartował z nią w Cantagiro, zajmując 2. miejsce. I ona stała się motywem filmu pod tym samym tytułem, z udziałem tej samej pary głównych bohaterów, których już połączyło uczucie, ku rozczarowaniu licznych wielbicielek Gianniego Morandiego. W tym samym roku wygrał on piosenką „Non son degno di te” festiwal Canzonissima (noszący wówczas nazwę La prova del nove).
1966.
Gianni Morandi nagrał kolejny singiel, zawierający piosenki „Mi vedrai tornare” i „La fisarmonica”. Ta druga zajęła w 1966 roku 2. miejsce na liście najlepiej sprzedawanych singli we Włoszech. Oba utwory znalazły się na ścieżce dźwiękowej filmu Mi vedrai tornare, zrealizowanym już bez udziału Laury Efrikian, którą zastąpiła egzotyczna Elizabeth Wu, partnerująca Gianniemu Morandiemu. Prasa pisała już o silnym uczuciu łączącym oboje bohaterów poprzednich filmów, ale rodzice Gianniego Morandiego byli przeciwni ewentualnemu ich małżeństwu, zwłaszcza ojciec, który uważał, że jego syn powinien ożenić się z dziewczyną prostą, a nie wyrafinowaną, jak Laura Efrikian.
13 lipca 1966 w Rzymie, w kościele Siedmiu Świętych Założycieli Sług Maryi przy Via Lazzaro Spallanzani 17 Gianni Morandi i Laura Efrikian wzięli potajemnie ślub. Artysta wygrał po raz drugi festiwal Cantagiro piosenką „Notte di Ferragosto”.
Rok 1966 stał się dla niego także momentem pewnego przełomu muzycznego; młody, śpiewający poeta Mauro Lusini umożliwił mu wysłuchanie własnego protest-songu, skierowanego przeciwko wojnie w Wietnamie, zatytułowanego „C’era un ragazzo che come me amava i Beatles e i Rolling Stones”. Gianni Morandi postanowił utwór nagrać, wbrew niechęci swego producenta, i zaprezentować go, w parze z Lusinim, na Festiwalu delle Rose. Przyjęcie publiczności było chłodne, a utwór ponadto nie był promowany w telewizji z powodu ostrej cenzury, która zabraniała jakiejkolwiek choćby polemicznej wzmianki na temat polityki zagranicznej „zaprzyjaźnionego” kraju.
W tym samym roku ukazał się trzeci album artysty, "Gianni tre", na którym znalazły się jego dotychczasowe największe przeboje: „Mi vedrai tornare”, „Non son degno di te”, „Se non avessi più te” i „La fisarmonica”, wszystkie (oprócz drugiej) autorstwa tria Luis Enriquez Bacalov, Franco Migliacci i Bruno Zambrini. Album uzupełniło także kilka kompozycji obcych autorów, w tym „(There’s) Always Something There to Remind Me” Burta Bacharacha i Hala Davida (z włoskim tytułem „Il mondo nel tuoi occhi”) oraz „Dein ist mein ganzes Herz” Franza Lehára (z włoskim tytułem „Tu che m’hai preso il cuor”). Franco Migliacci był producentem albumu, a soliście towarzyszyła orkiestra pod dyrekcją Ennio Morricone oraz muzycy Cantori Moderni di Alessandroni. Album zajął 2 miejsce na liście najlepiej sprzedawanych albumów 1966 roku.
1967.
Na początku 1967 roku przyszła na świat pierwsza córka artysty, Serena; zmarła jednak po kilku godzinach. On sam w tym czasie uczestniczył z piosenką „La fisarmonica” w finale konkursu Canzonissima, w którym przegrał z Claudio Villą. Miesiąc później, 7 lutego rozpoczął służbę wojskową, którą odbywał w różnych miejscach (Taggia, Pawia) i jednostkach. Wszędzie towarzyszyła mu Laura. Przebiegowi jego służby wojskowej towarzyszyło zainteresowanie prasy, publikującej na swych łamach szczegóły utrzymane w konwencji romansu. Podczas przepustek Gianni Morandi nagrał kolejny album, "Gianni quattro: un modo d’amore". Znalazły się na nim między innymi takie przeboje jak: tytułowy utwór „Un modo d’amore” (Franco Migliacci, Sante Maria Romitelli, Bruno Zambrini), „Israel” (Ruggero Cini, Franco Migliacci, Bruno Zambrini), „C’era un ragazzo che come me amava i Beatles e i Rolling Stones” oraz „Se perdo anche te” (w oryginale „Solitary Man” Neila Diamonda. Towarzyszącą soliście orkiestrę prowadzili w poszczególnych utworach Franco Pisano, Ennio Morricone, Ruggero Cini i Luis Enriquez Bacalov, w większości utworów wystąpił też chór Cantori Moderni di Alessandroni. Tytułowy utwór zyskał popularność dzięki programowi telewizyjnemu Giovani. 1 kwietnia doszedł do 1. miejsca na włoskiej liście przebojów, na którym przebywał 4 tygodnie, a na liście w sumie 17 tygodni.
Podczas przerwy w karierze, trwającej od 15 miesięcy, artysta poświęcił się również realizacji projektu równie ambitnemu, co rozczarowującemu: filmu muzycznego, na wpół musicalu, a na wpół baśni o Aladynie, zatytułowanego "Per amore ...per magia"; przedsięwzięcia, które okazało się klapą.
1968.
25 kwietnia 1968 Gianni Morandi zakończył służbę wojskową. Po wyjściu z wojska w nagrał singel „Chimera”, który odniósł sukces zajmując w czerwcu 1968 roku 3. miejsce na włoskiej liście przebojów. Piosenka stała się, wzorem kilku swoich poprzedniczek, kanwą filmu muzycznego pod tym samym tytułem, zdobyła również 2. miejsce na festiwalu Cantagiro;
Gianni Morandi nagrał swój kolejny album, "Gianni 5". Zawierał on obok kompozycji rodzimych twórców („Chimera”, „Il giocattolo”, „La mia ragazza sa”, „La mia chitarra”, „Una sola verità”) kilka kompozycji obcych, w tym: „Smoke Gets in Your Eyes” (tytuł włoski: „Fumo negli occhi”) z repertuaru Ruth Etting i The Platters, „Bend Me, Shape Me” („Prendi, prendi”) z repertuaru The American Breed i Amen Corner) i „Stardust” („Polvere di stelle”) z repertuaru Binga Crosby’ego. "Gianni 5" zajął 2. miejsce na liście najlepiej sprzedawanych albumów we Włoszech w 1969 roku.
1969.
Gianni Morandi wygrał festiwal Canzonissima (edycja 1968/1969) śpiewając piosenkę „Scende la pioggia” (F. Migliacci-Barbata-Kaylan-Nichol-Pons-Volman), pochodzącą z repertuaru The Turtles (oryginalny tytuł: „Eleonore”). W finale padło na nią 1 701 710 głosów, podczas gdy zdobywca 2. miejsca, Claudio Villa, dostał 836 629 głosów. W styczniu 1969 roku piosenka osiągnęła 1. miejsce na włoskiej liście przebojów.
W tym samym roku miał zaśpiewać piosenkę „Zingara”, zaprezentowaną później na Festiwalu Piosenki Włoskiej w San Remo przez Bobby’ego Solo i Ivę Zanicchi. Piosenka wygrała Festiwal i stała się wielkim przebojem. Według wielu napisał ją również Gianni Morandi, który jednak tego nie potwierdził.
14 lutego przyszła na świat jego córka Marianna.
1970.
1970 rok Gianni Morandi rozpoczął od zwycięstwa w festiwalu Canzonissima piosenką „Ma chi se ne importa”.
Wystąpił w filmie Pietra Germiego "Kasztany miłości" (tytuł oryginalny: "Le Castagne sono buone"). Film przyniósł 1,1 miliarda lirów dochodu, a popularność, jaką dzięki niemu zyskał, stała się powodem wystawienia go jako reprezentanta Włoch w Konkursie Piosenki Eurowizji. Podczas finału 15. Konkursu artysta wykonał utwór „Occhi di ragazza” (G. Baldazzi-S. Bardotti-L. Dalla-A.Franceschini), który zdobył 5 punktów zajmując 8. miejsce (na dwunastu uczestników). Piosenka przebywała 4 miesiące na włoskiej liście przebojów dochodząc w maju 1970 roku do 5. miejsca.
W 1970 roku artysta wydał 2 albumy. Pierwszym z nich był "Gianni 6". Znalazło się na nim 12 utworów, w tym obie zwycięskie piosenki z festiwalu Canzonissima edycji 1968/69 i 1969/70, odpowiednio. „Scende la pioggia” i „Ma chi se ne importa” (Claudio Mattone, Franco Migliacci), „Zingara”, zwycięski utwór z Festiwalu Piosenki Włoskiej w San Remo edycji 1969 (wykonany tam przez Ivę Zanicchi i Bobby’ego Solo). Dwie kolejne piosenki były dziełem spółki Migliacci-Zambrini: „Appassionatamente” i „Parlami d’amore” (w tej ostatniej jako współkompozytor pojawił się Ruggero Cini). 6 utworów wyszło spod ręki autorów amerykańskich; oprócz wspomnianego „Scende la pioggia” były to między innymi: „Che cosa dirò” (w oryginale „Suspicious Minds” z repertuaru Elvisa Presleya), „Non voglio innamorarmi più” („I’ll Never Fall in Love Again” Johnniego Raya) i „Belinda” („Pretty Belinda” Chrisa Andrewsa). Orkiestrą dyrygowali: Piero Pintucci (5 utworów), Ruggero Cini (3) oraz Paolo Ormi, Luciano Michelini i Maurizio De Angelis.
Album "Gianni 7" ukazał się w grudniu i zawierał 12 utworów, z których 9 było dziełem autorów włoskich. Wśród nich znalazły się: dwie piosenki Gina Paolego: „Che cosa c'è” i Un po’ di pena”, „Occhi di ragazza”, „Al bar si muore” (Claudio Mattone-Franco Migliacci), „Vagabondo” z repertuaru Nicoli Di Bari i „Un poco di pioggia” naturalizowanego Włocha Shela Shapiro. 3 kompozycje obce to: „Torno sulla terra” („Fly Me To The Earth” zespołu Wallace Collection), „Una che dice sì” („Here, There and Everywhere” zespołu The Beatles) i „Più voce che silenzio” („El Cóndor Pasa” duetu Simon &amp; Garfunkel). Orkiestrą dyrygowali: Piero Pintucci (3 utwory), Paolo Ormi (2) i Mario Capuano. Pozostałe utwory zaaranżowali Guido i Maurizio De Angelis.
Lata 70. Kryzys.
Lata 70. były dla Gianniego Morandiego okresem upadku. Został on przytłoczony ideologicznym klimatem tamtych lat, nowymi tendencjami i stylami, płynącymi z Ameryki, zaczął być postrzegany jako piosenkarz nadmiernie tradycyjny i sentymentalny. Spostrzegł, że świat muzyczny się zmienia. Po wydaniu albumu "Un mondo di donne" (1971) postanowił poświęcić się różnym projektom kinematograficznym i telewizyjnym. Wystąpił w filmach "Il provinciale" (1971, reżyseria Luciano Salce) i "La cosa buffa" (1972, reżyseria Aldo Lado).
W 1972 roku wystąpił w festiwalu Canzonissima zajmując 2. miejsce. W tym samym roku wystartował w Festiwalu Piosenki Włoskiej w San Remo z piosenką „Vado a lavorare” zajmując 4. miejsce.
W 1973 roku wystąpił z Paolą Pitagorą w musicalu "Jacopone", wyreżyserowanym przez Ruggera Mitiego.
12 lutego 1974 przyszedł na świat jego syn Marco.
10 października 1975 roku artysta założył wraz z Mogolem, Paolem Mengolim i Claudiem Baglionim Nazionale Italiana Cantanti (narodową reprezentację włoskich piosenkarzy, zaangażowaną w akcje solidarnościowe, w której wystąpił 337 razy zdobywając 54 bramki.
W 1976 roku odniósł sukces uczestnicząc w programie telewizyjnym Sei forte papà, emitowanym przez Rete Tre, w którym wystąpił w roli tancerza i śpiewającego komika. Singiel z tytułową piosenką z tego programu został sprzedany w ilości około miliona egzemplarzy zajmując 1 listopada 1. miejsce na włoskiej liście przebojów i 8. miejsce na liście najlepiej sprzedających się singli 1976 roku.
Jednak sukces piosenki zamiast dodać mu pewności siebie, wprowadził go w stan przygnębienia i zapoczątkował okres wielkiego kryzysu artystycznego i zawodowego. Gianni Morandi postanowił opuścić scenę muzyczną i poświęcić się rodzinie oraz studiom muzycznym. W 1977 roku rozpoczął studia w Conservatorio Santa Cecilia w Rzymie, w klasie kontrabasu, którą ukończył z dyplomem. Gasnącej karierze artystycznej towarzyszyły niepowodzenia w życiu osobistym. W 1979 roku Gianni Morandi i Laura Efrikian ogłosili separację.
Lata 80. Odrodzenie i powrót sukcesów.
W 1980 roku Gianni Morandi zdecydował się na udział w Festiwalu Piosenki Włoskiej w San Remo z piosenką „Mariù”, napisaną przez Rona i Francesca De Gregori i zaaranżowaną przez Lucio Dallę. Nawiązał też współpracę z Mogolem, której efektem była piosenka „Canzoni stonate”. Jej nagranie oznaczało ożywienie działalności artystycznej Gianniego Morandiego, który zaczął dawać koncerty. W 1983 roku ponownie wystąpił na Festiwalu w San Remo z piosenką „La mia nemica amatissima”, a publiczność festiwalowa odkryła chłopca, zapomnianego od lat, teraz już dojrzałego mężczyznę i ponownie obdarzyła go sympatią. Zaprezentowana na Festiwalu piosenka, skomponowana wspólnie przez Gianniego Morandiego, Gianniego Bellę i Mogola uplasowała się w lutym tego samego roku na 10. miejscu włoskiej listy przebojów, a Gianni Morandi latem odbył udane tournée koncertowe po ówczesnym ZSRR.
W 1984 roku artysta powrócił na listy przebojów śpiewając w duecie z brytyjską piosenkarką Amii Stewart piosenkę „Grazie perché” („We’ve got tonight”), która zajęła 55. miejsce na liście najlepiej sprzedawanych singli we Włoszech. W prasie pojawiły się doniesienia o romansach artysty z Paolą Pitagorą, Amii Stewart i nowo poznaną seksbombą Sereną Grandi. W 1984 roku wydał, we współpracy z Mogolem, album "Immagine italiana", który zapoczątkował jego powrót do sukcesów. Kolejnym etapem na drodze do odzyskania sławy okazał się jego następny album, "Uno su mille" oraz udane programy telewizyjne z jego udziałem, Voglia di volare (1984) i Voglia di cantare (1986). W 1986 roku otrzymał nagrodę Premio Tenco dla najlepszego wykonawcy roku. W 1987 roku wygrał Festiwal Piosenki Włoskiej w San Remo, śpiewając wspólnie z Umbertem Tozzim i Enrikiem Ruggerim piosenkę „Si può dare di più”. Ich sukces obejrzało 19 milionów telewidzów. Piosenka, skomponowana przez Giancarla Bigazziego, Umberta Tozziego i Raffaele Riefoli, w lutym tego samego roku weszła na 1. miejsce włoskiej listy przebojów, znalazła się też na kolejnym albumie Gianniego Morandiego, "Le italiane sono belle", natomiast na liście najlepiej sprzedawanych singli roku 1987 zajęła 6. miejsce. W 1988 roku Gianni Morandi wystąpił w nowym programie Diventerò padre. Wspólnie z przyjacielem Lucio Dallą nagrał album "Dalla/Morandi", zawierający piosenki ich obu i sprzedany w milionowym nakładzie. Na albumie wyróżniały się utwory „Chiedi chi erano i Beatles” i „Che cosa resterà di me”, premierowa piosenka Franca Battiata. Popularność albumu ugruntowała wspólna, udana trasa koncertowa obu artystów we Włoszech i za granicą, zainaugurowana 4 lutego, na którą złożyło się w sumie 110 koncertów i która została udokumentowana albumem koncertowym, również sprzedanym w milionowym nakładzie. Dekadę Gianni Morandi zamknął wydaniem w 1989 roku albumu "Varietà".
Lata 90..
W 1992 roku Gianni Morandi wydał album "Morandi Morandi", po którym nastąpiło długie tournée koncertowe. W 1993 roku wystąpił w serialu telewizyjnym "In fuga per la vita". W październiku tego samego roku dał cztery koncerty w legendarnym Palace Theater na Broadwayu.
W 1994 roku dał koncert charytatywny dla chorych w Lourdes.
W 1995 roku powrócił na Festiwal Piosenki Włoskiej w San Remo w parze z Barbarą Colą. Ich piosenka „In amore e arriva” otarła się o zwycięstwo zajmując ostatecznie drugie miejsce. Kilka miesięcy później artysta wydał nowy album, zatytułowany "Morandi", na którym znalazł się utwór „Fino alla fine del mondo”, znak rozpoznawczy nowego programu telewizyjnego, "La voce del cuore", w którym obok niego wystąpiła Mara Venier; program, transmitowany przez Canale 5, obejrzało 10 milionów telewidzów. W tym samym roku dał z Lucio Dallą koncert w Madison Square Garden w Nowym Jorku, a 19 listopada został dziadkiem – jego córka Marianna i związany z nią piosenkarz Biagio Antonacci dali mu wnuka, imieniem Paolo.
W 1996 roku odbył triumfalne tournée Tour Morandi 1996, które obejrzały tysiące telewidzów na stadionach i halach sportowych całych Włoch. Telewizja RAI na zakończenie tournée przeprowadziła bezpośrednią transmisję ostatniego koncertu z Teatro delle Vittorie w Rzymie, który obejrzało 8 milionów telewidzów i który stał się kolejnym sukcesem artysty.
Najważniejszym wydarzeniem dla niego było jednak spotkanie Anny Dan. Było to pierwsze jego zaangażowanie uczuciowe od czasu separacji z Laurą. Oboje połączyło wkrótce uczucie, którego owocem były narodziny 9 sierpnia 1997 roku ich syna Pietro. Potem ukazał się nowy album artysty, "Celeste, azzurro e blu", któremu po raz pierwszy nie towarzyszyło tournée koncertowe. 12 grudnia telewizja wyemitowała program z udziałem Gianniego Morandiego, "Le mie nuove canzoni d’amore".
W 1998 roku piosenkarz wystąpił w kolejnym programie telewizyjnym, "La forza dell’amore", w którym uczestniczyła również jego córka Marianna. W tym samym roku postanowił wziąć udział w maratonie w Nowym Jorku, gdzie równocześnie zaprezentował swój nowy album, "30 volte Morandi". Był to zbiór jego największych przebojów w nowych wersjach i nowych aranżacjach. Znalazł się wśród nich nowy, wielki przebój artysty, „Canzone libera”, skomponowany przez Erosa Ramazzottiego. Jego syn, Marco, również piosenkarz, uczestniczył w tym samym roku w Festiwalu Piosenki Włoskiej w San Remo z zespołem Percentonetto.
W 1999 roku Gianni Morandi wystąpił z Ornellą Muti w filmie Maria Monicellego, "Panni sporchi". W telewizji poprowadził poświęcony sobie program, "C’era un ragazzo", który obejrzało ponad 10 milionów telewidzów.
W 2000 roku po raz kolejny wystartował w Festiwalu Piosenki Włoskiej w San Remo prezentując skomponowaną przez Erosa Ramazzottiego piosenkę „Innamorato”, powszechnie typowaną na zwycięzcę, ale ostatecznie uplasowaną na 3 miejscu. W lutym ukazał się jego nowy album, "Come fa bene l’amore", skomponowany i wyprodukowany przez Erosa Ramazzottiego. Znalazła się również piosenka „Innamorato”. Album promowało udane tournée koncertowe artysty.
XXI wiek.
W 2001 roku odbył długie tournée po wszystkich głównych miastach Włoch promując album "Come fa bene l’amore". Podpisał nowy kontrakt nagraniowy z wytwórnią Sony Music.
W 2002 roku, po 40 latach kariery, powstał pierwszy jego oficjalny fan club, MorandiMania Fan Club. 13 września wydał album "L’amore ci cambia la vita" (200 000 sprzedanych egzemplarzy)); pierwszy wydany przez Sony Music. Od końca września do 6 stycznia 2003 roku wspólnie z Lorellą Cuccarini i przy współudziale Paoli Cortellesi prowadził w telewizji program "Uno di noi", połączony z loterią.
Od stycznia do maja 2004 roku odbył trasę koncertową promując swój ostatni album, "L’amore ci cambia la vita". 10 listopada w Monghidoro, po rozwodzie z pierwsza żoną, ożenił się z Anną Dan. 26 listopada wydał kolejny album, "A chi si ama veramente". 5 grudnia wystąpił w programie telewizyjnym "Stasera Gianni Morandi", emitowanym przez Canale 5, obejrzanym przez 6 milionów telewidzów; w trakcie programu odbył rozmowę telefoniczną z Adriano Celentano. Następnie udał się w długą trasę koncertową, na którą wszystkie bilety zostały z góry wyprzedane.
Od stycznia do czerwca 2005 roku odbył trasę koncertową, obejmującą główne włoskie miasta, w trakcie której promował swój ostatni album, "A chi si ama veramente".
Od 28 września 2006 roku poprowadził w Rai 1 program muzyczny pod tytułem "Non facciamoci prendere dal panico", doceniony przez krytykę i zauważony przez publiczność. Artysta zaprezentował w nim udaną mieszankę przeszłości, teraźniejszości i przyszłości bawiąc publiczność m.in. „duetami” z artystami dawno nieżyjącymi, jak Anna Magnani, Lucio Battisti, Giorgio Gaber czy Fred Buscaglione. 6 października tego samego roku okazał się kolejny album Gianniego Morandiego, "Il tempo migliore", 34. w jego karierze. 8 listopada ukazała się jego autobiografia, Diario di un ragazzo italiano, w której jego życiorys przeplata się z historią Włoch.
19 października 2007 wydana została kompilacja "Grazie a tutti" zawierająca 50 najbardziej znaczących w karierze artysty piosenek, z premierową, „Stringimi le mani”, skomponowaną przez Pacifico i ze specjalnym duetem z Claudiem Baglionim, opartym na motywach piosenki „Un mondo d’amore”. Nad projektem czuwał Rudy Zerbi, znany od lat dyrektor artystyczny wydawnictw fonograficznych Gianniego Morandiego. Składający się z trzech płyt CD zbiór został sprzedany w ilości ponad 300 tysięcy egzemplarzy.
25 lutego 2008 roku na otwarcie Festiwalu Piosenki Włoskiej w San Remo zaśpiewał piosenkę Domenica Modugna „Nel blu dipinto di blu” (w 50. rocznice jej powstania). W marcu 2008 roku, po trzech latach przerwy, powrócił do koncertów na żywo w formie, z jaką eksperymentował w latach 1990–1991, kiedy występował sam na scenie akompaniując sobie na gitarze. 3 października ukazała się jego potrójna kompilacja "Ancora... grazie a tutti", zawierająca premierową piosenkę „Un altro mondo”, skomponowaną przez Francesco Tricarico. W listopadzie powrócił na trasę koncertową promując swój ostatni album.
W kwietniu 2009 roku uczestniczył w nagraniu piosenki Maura Paganiego „Domani 21/04.2009”, z której dochód został przeznaczony na rzecz ofiar trzęsienia ziemi w Aquila. 8 maja otrzymał w Lamezia Terme Srebrna Wstęgę za najlepszy występ na żywo XXIII edycji przeglądu Fatti di Musica. Do końca maja 2009 roku prezentował spektakl "Grazie a tutti". 25 września ukazał się jego album koncertowy "Grazie a tutti – il concerto", wydany w formie CD i DVD, który po raz pierwszy sam zrealizował. Od 8 listopada prowadził z Alessandrą Amoroso nowy program o tym samym tytule, co album, emitowany przez Rai 1. W tym samym roku zaśpiewał piosenkę „Il ricordo” jako fragment „Questo piccolo grande amore” na ostatnim albumie Claudia Baglioniego "Q.P.G.A."
6 czerwca 2010 był gościem pierwszej edycji gali Arena di Verona, prowadzonej przez Antonellę Clerici.
Poprowadził Festiwal Piosenki Włoskiej San Remo 2011. Asystowały mu Belén Rodríguez, Elisabetta Canalis i duet Luca e Paolo. 2 maja 2011, razem z Robertem Vecchionim, wziął udział w programie muzycznym Due.
W 2012 roku poprowadził, wraz z Rocco Papaleo i Ivaną Mrázovą, kolejny Festiwal Piosenki Włoskiej w San Remo. Razem z Massimem Ranierim wziął udział w programie telewizyjnym "Avevo un cuore che ti amava tanto", nadawanym na Rai 1, poświęconym pamięci nieżyjącego Mino Reitano. 25 czerwca uczestniczył wraz z takim i wykonawcami jak Nomadi, Francesco Guccini, Laura Pausini, Luciano Ligabue, Nek i Modena City Ramblers w koncercie na Stadio Renato Dall’Ara w Bolonii, zorganizowanym w celu zbiórki pieniędzy na pomoc ofiarom trzęsienia ziemi. 8 i 9 października był jedynym gościem programu muzycznego Rock of Economy Adriano Celentano transmitowanego z Arena di Verona przez Canale 5.
4 marca 2013 roku wziął udział w programie poświęconym 70. rocznicy urodzin Lucia Dalli, emitowanym przez Rai 1. W programie wystąpiły takie gwiazdy włoskiej piosenki jak: Andrea Bocelli, Ornella Vanoni, Renato Zero, Fiorella Mannoia i Zucchero. 1 października ukazał się jego nowy solowy album, "Bisogna vivere", który promował singiel „Solo insieme saremo felici”.
7 i 8 października 2013 roku odbyły się dwa koncerty w Arena di Verona, transmitowane na żywo na Canale 5, które obejrzało średnio 6 milionów widzów. Obok Gianniego Morandiego wystąpili w nim tacy artyści jak: Raffaella Carrà, Fiorello, Rita Pavone, Noemi, Riccardo Cocciante, Ennio Morricone, Cher, Amii Stewart, Bianca Atzei, Nina Zilli, Checco Zalone i syn artysty, Marco.
10 czerwca 2014 był jednym z gości imprezy Lo spettacolo dello sport, poświęconej 100. Rocznicy powstania Włoskiego Narodowego Komitetu Olimpijskiego.
Odznaczenia.
24 stycznia 2005 roku Prezydent Republiki Włoskiej Carlo Azeglio Ciampi uhonorował Gianniego Morandiego Orderem Zasługi Republiki Włoskiej.
Dyskografia.
Gianni Morandi nagrał 53 albumy oraz 210 singli i EP-ek.

</doc>
<doc id="1174998" url="https://pl.wikipedia.org/wiki?curid=1174998" title="Ocimum gratissimum">
Ocimum gratissimum



</doc>
<doc id="1175005" url="https://pl.wikipedia.org/wiki?curid=1175005" title="Polityka zagraniczna Izraela">
Polityka zagraniczna Izraela

Polityka zagraniczna Izraela – rozpoczęła się po proklamowaniu niepodległości Izraela w dniu 14 maja 1948 roku.
Izrael nawiązał do chwili obecnej kontakty dyplomatyczne z 158 państwami. Lista państw jest niekompletna, ponieważ znaczna część krajów świata muzułmańskiego nadal nie uznała faktu ustanowienia państwa żydowskiego w Palestynie.
Nawiązywanie kontaktów i rozwój współpracy z państwami arabskimi są priorytetowymi celami w polityce zagranicznej Izraela. W tym celu Izrael nawiązuje więzi dyplomatyczne, kulturowe i handlowe z państwami na całym świecie.
Stosunki dyplomatyczne.
Arabski bojkot żydowskich interesów na świecie został zapoczątkowany już w 1921 roku i trwa nieprzerwanie do chwili obecnej.
Pomimo bojkotu, Stany Zjednoczone oraz Związek Socjalistycznych Republik Radzieckich uznały "de facto" nowe państwo Izrael w dniu jego proklamowania, 14 maja 1948, po południu.
Wielka Brytania uznała oficjalnie państwo Izrael 29 stycznia 1949.
11 maja 1949 państwo Izrael zostało przyjęte w poczet państw członkowskich Organizacji Narodów Zjednoczonych. Kandydaturę Izraela poparł Związek Socjalistycznych Republik Radzieckich.
Według danych z listopada 2006 roku 34 państwa na świecie nie utrzymywały formalnych kontaktów dyplomatycznych z Izraelem. Należały do nich:

</doc>
<doc id="1175007" url="https://pl.wikipedia.org/wiki?curid=1175007" title="Szardik">
Szardik

Szardik (ang. "Shardik") – druga książka Richarda Adamsa, wydana w 1974 roku, gdy autor zdecydował się on na porzucenie dotychczasowej pracy i poświęcenie się pisaniu. Jest to powieść z gatunku fantasy, a jej akcja dzieje się w imperium Beklańskim, podobnie jak akcja utworu pt. "Maia" z 1984 r, która toczy się wcześniej.
Szardik jest olbrzymim niedźwiedziem.
Książka po Polsku ukazała się w 1994 r. w przekładzie Andrzeja Polkowskiego (Poznań, Zysk i S-ka).

</doc>
<doc id="1175017" url="https://pl.wikipedia.org/wiki?curid=1175017" title="Lawrence Shehan">
Lawrence Shehan

Lawrence Joseph Shehan (ur. 18 marca 1898 w Baltimore, zm. 26 sierpnia 1984) – amerykański duchowny katolicki kardynał, arcybiskup Baltimore.
Życiorys.
Urodził się w rodzinie pochodzenia irlandzkiego. W wieku 13 lat wstąpił do seminarium św. Karola w Catonsville, następnie uczęszczał do wyższego seminarium Matki Bożej w Baltimore. W roku 1920 został wysłany do Rzymu, gdzie otrzymał święcenia kapłańskie. Studia z zakresu teologii ukończył na Uniwersytecie Urbanianum. Po powrocie do Stanów Zjednoczonych w latach 1941-1945 powierzono mu obowiązki proboszcza parafii św. Patrycego w Waszyngtonie.
W roku 1945 został mianowany biskupem pomocniczym arcybiskupa Baltimore Michaela Curleya, następnie w roku 1953 mianowany pierwszym ordynariuszem nowej archidiecezji z Bridgeport. Pracy tej poświęcił 8 lat. W roku 1961 powrócił do miasta Baltimore już jako arcybiskup tytularny Nicopoli al Nesto i koadiutor z prawem następstwa. Po śmierci arcybiskupa Curleya przejął po nim obowiązki, natomiast papież Paweł VI wyniósł go do godności kardynalskiej na konsystorzu 22 lutego 1965 z tytułem prezbitera San Clemente. Podczas Soboru Watykańskiego II był członkiem komisji soborowej do spraw dyscypliny kleru i ludu chrześcijańskiego.
W roku 1964 został wybrany na przewodniczącego Komisji Episkopatu Ameryki Północnej do spraw ekumenizmu. Celem tej komisji było informowanie hierarchii o wprowadzaniu w życie na terenie USA postanowień Soboru Watykańskiego II.
Autor głośnego listu pasterskiego z roku 1963, w którym to stanowczo stwierdził, że w Kościele nie ma miejsca na dyskryminację rasową. Zdecydowanie zaprotestował przeciwko orzecznictwu Sądowi Najwyższemu USA, który to w roku 1962 zniósł dobrowolną modlitwę w szkołach publicznych.
W 1973 roku był legatem papieskim na XL Międzynarodowym Kongresie Eucharystycznym w Melbourne.
2 kwietnia 1974 zgodnie z zaleceniami konstytucji Christus Dominus kardynał Shehan złożył rezygnację z rządów nad archidiecezją, wkrótce potem również zrezygnował ze stanowiska członka rady administracyjnej Katolickiego Uniwersytetu Ameryki. W uznaniu zasług w roku 1976 uniwersytet ten przyznał mu odznaczenie „Gibbons Medal”.

</doc>
<doc id="1175021" url="https://pl.wikipedia.org/wiki?curid=1175021" title="Fiat RS.14">
Fiat RS.14

Fiat RS.14 (CMASA RS.14) – włoski wodnosamolot z okresu II wojny światowej
Historia.
Pod koniec lat trzydziestych w wytwórni lotniczej "Costruzioni Meccaniche Aeronautiche S.A. (CMASA)" specjalizującej się w budowie wodnosamolotów, a należącej do koncernu FIAT opracowano nowy wodnosamolot, który miał zastąpić używane w lotnictwie włoskim samoloty CANT Z.501 Gabbiano. Samolot został opracowany przez zespół pod kierunkiem inż. Manlio Stiavelliego.
W maju 1939 roku został oblatany pierwszy prototyp samolotu, który otrzymał oznaczenie "Fiat RS.14" (używana była także nazwa "CMASA RS.14"). W trakcie prób wykazał on dobre osiągi i dowództwo lotnictwa włoskiego samolotu tego typu z przeznaczeniem dla morskich eskadr rozpoznawczych i patrolowych.
W maju 1941 roku rozpoczęto produkcję seryjną pierwszej wersji samolotu oznaczonej jako "RS.14A" przeznaczonej do szkolenia załóg. Następnie w 1942 roku rozpoczęto produkcję kolejnej wersji oznaczonej jako "RS.14B" przeznaczonej głównie do wykrywania i zwalczania okrętów podwodnych. Kolejną wersja oznaczona jako "RS.14C" miała uproszczoną konstrukcję i część z samolotów tej wersji przystosowano do ratownictwa morskiego. Produkcję seryjną samolotu "RS.14" zakończono we wrześniu 1943 roku i łącznie wyprodukowano 185 samolotów wszystkich wersji.
W 1943 roku zbudowano prototyp wersji lądowej samolotu, który otrzymał oznaczenie "AS.14". We wrześniu 1943 roku uległ on katastrofie, po tym zdarzeniu nie prowadzono dalszych badań nad tym samolotem.
Użycie.
Samolot "RS.14" wprowadzono do eskadr lotnictwa morskiego, w grudniu 1941 roku i początkowo służyły one do szkolenia, a od lipca 1942 roku zaczęto je wprowadzać do jednostek bojowych. Wyposażono w nie pułki operujące w rejonie Morza Tyrreńskiego, Morza Jońskiego i w południowej części Adriatyku.
W momencie kapitulacji Włoch we włoskim lotnictwie morskim służyło jeszcze 39 samolotów tego typu. Część znajdująca się na północy Włoch weszła w skład lotnictwa Republiki Salo a samoloty znajdujące się na południu weszły w skład lotnictwa "Aviazione Cobelligerante Italiana", które walczyło po stronie aliantów.
Po zakończeniu II wojny światowej samoloty "Fiat RS.14", które nie zostały zniszczone w trakcie walk pozostały we włoskim lotnictwie morskim, gdzie pełniły służbę głównie jako samoloty łącznikowe. Ostatecznie zostały wycofane z jednostek lotniczych w 1948 roku.
Opis konstrukcji.
Samolot "Fiat RS.14" był średniopłatem o konstrukcji metalowej. Kabiny zakryte. Podwozie pływakowe. Napęd stanowiły dwa silniki gwiazdowe w układzie podwójnej gwiazdy.

</doc>
<doc id="1175022" url="https://pl.wikipedia.org/wiki?curid=1175022" title="Obróbka Elektro-Erozyjna">
Obróbka Elektro-Erozyjna



</doc>
<doc id="1175030" url="https://pl.wikipedia.org/wiki?curid=1175030" title="Napięcie udarowe">
Napięcie udarowe



</doc>
<doc id="1175035" url="https://pl.wikipedia.org/wiki?curid=1175035" title="Coleus blumei">
Coleus blumei



</doc>
<doc id="1175042" url="https://pl.wikipedia.org/wiki?curid=1175042" title="Błędy prognozy ex post">
Błędy prognozy ex post

Błędy prognozy "ex post" – statystyki używane do późniejszej oceny dokładności prognozowania; są one wynikami porównania przeszłych prognoz ze znanymi już prawdziwymi wartościami prognozowanych wielkości.
Błąd bezwzględny.
Bezwzględny błąd prognozy "ex post" w czasie formula_1 wynosi:
gdzie:
Błąd względny.
Względny błąd "ex post" w chwili formula_1 wynosi:
Średni względny błąd prognozy.
Średni względny błąd prognozy ex post w okresie empirycznej weryfikacji:
gdzie okresem czasowym jest podział czasowy formula_13
Średniokwadratowy błąd prognozy.
Średni kwadratowy błąd prognozy "ex post" w okresie empirycznej weryfikacji:
Wskaźnik ten mierzy o ile odchylają się rzeczywiste relacje zmiennej prognozowanej od obliczonych prognoz. Systematyczne obliczenie tego wskaźnika daje cenne informacje o rzędzie dokładności sformułowanych prognoz. Szybki napływ informacji z danych empirycznych, pozwala na podstawie wartości omawianego wskaźnika, określić na ile jest jeszcze aktualny model będący podstawą prognozowania.
Wartość wskaźnika formula_15 jest porównywana z odchyleniem standardowym reszt modelu
Przyjmuje się, że jeśli formula_17, wtedy wektor prognoz można uznać za zadowalający.

</doc>
<doc id="1175047" url="https://pl.wikipedia.org/wiki?curid=1175047" title="Okręg wyborczy nr 1 do Parlamentu Europejskiego w Polsce">
Okręg wyborczy nr 1 do Parlamentu Europejskiego w Polsce

Okręg wyborczy nr 1 do Parlamentu Europejskiego w Polsce – okręg wyborczy obejmujący teren województwa pomorskiego, z siedzibą okręgowej komisji wyborczej w Gdańsku.

</doc>
<doc id="1175048" url="https://pl.wikipedia.org/wiki?curid=1175048" title="Jonizacja udarowa">
Jonizacja udarowa

Jonizacja udarowa - zjawisko jonizacji cząsteczek zanieczyszczeń w dielektrykach pozostających w silnym niejednorodnym polu elektrycznym. W wyniku tej jonizacji powstawać mogą przebicia elektryczne - wyładowania elektryczne, które w pobliżu linii energetycznych mogą owocować impulsem wysokiego napięcia zwanego udarem. 
Wskutek jonizacji udarowej pomiędzy elektrodami zanurzonymi w dielektryku, przy odpowiednio wysokich napięciach powstaje przebicie - dający efekt świetlny kanał plazmowy utworzony z poruszających się przeciwsobnie elektronów (do anody) i jonów (do katody). Cząsteczki zanieczyszczeń dielektryka koncentrują się w miejscach gdzie natężenie pola jest największe. Pomiędzy elektrodami w dielektryku pojawiają się napięcia rzędu setek do tysięcy kV a przez kanał plazmowy przepływa prąd.
Jonizacja udarowa wykorzystywana jest m.in. w przemyśle przy obróbce elektroerozyjnej metali.

</doc>
<doc id="1175051" url="https://pl.wikipedia.org/wiki?curid=1175051" title="Wybory na premiera w Izraelu w 1996 roku">
Wybory na premiera w Izraelu w 1996 roku



</doc>
<doc id="1175053" url="https://pl.wikipedia.org/wiki?curid=1175053" title="Rodoald">
Rodoald



</doc>
<doc id="1175054" url="https://pl.wikipedia.org/wiki?curid=1175054" title="Okręg wyborczy nr 2 do Parlamentu Europejskiego w Polsce">
Okręg wyborczy nr 2 do Parlamentu Europejskiego w Polsce

Okręg wyborczy nr 2 do Parlamentu Europejskiego w Polsce – okręg wyborczy obejmujący teren województwa kujawsko-pomorskiego, z siedzibą okręgowej komisji wyborczej w Bydgoszczy.

</doc>
<doc id="1175060" url="https://pl.wikipedia.org/wiki?curid=1175060" title="Coleus Blumego">
Coleus Blumego



</doc>
<doc id="1175061" url="https://pl.wikipedia.org/wiki?curid=1175061" title="Okręg wyborczy nr 4 do Parlamentu Europejskiego w Polsce">
Okręg wyborczy nr 4 do Parlamentu Europejskiego w Polsce

Okręg wyborczy nr 4 do Parlamentu Europejskiego w Polsce – okręg wyborczy obejmujący teren części województwa mazowieckiego, z siedzibą okręgowej komisji wyborczej w Warszawie. Obejmuje obszar miasta na prawach powiatu Warszawy oraz powiatów grodziskiego, legionowskiego, nowodworskiego, otwockiego, piaseczyńskiego, pruszkowskiego, warszawskiego zachodniego i wołomińskiego. W obwodach zagranicznych okręgu nr 4 oddają swoje głosy obywatele polscy mieszkający lub przebywający podczas wyborów za granicą kraju.

</doc>
<doc id="1175065" url="https://pl.wikipedia.org/wiki?curid=1175065" title="Saint Vitus">
Saint Vitus

Saint Vitus – amerykański zespół grający doom metal, założony w 1979 roku. Uważany jest obok m.in. Candlemass, Pentagram i Trouble za prekursorów tego gatunku.
Muzykę zespołu charakteryzuje przewaga wolnych i średnich temp, depresyjny, pesymistyczny nastrój i psychodeliczny styl wokalny. Podobnie jak pozostali prekursorzy gatunku Saint Vitus nawiązywał w swej twórczości i inspirował się wczesną muzyką zespołu Black Sabbath.

</doc>
<doc id="1175068" url="https://pl.wikipedia.org/wiki?curid=1175068" title="SU-3">
SU-3

SU-3 (SU-76K) – radziecki niszczyciel czołgów wykorzystujący podwozie tankietki T-27 uzbrojony w działo bezodrzutowe K kalibru 76,2 mm.
W grudniu 1931 roku UMM RKKA (Uprawlienije Miechanizacji i Motorizacjii RKKA – Zarząd Mechanizacji i Motoryzacji Armii Czerwonej) ustalił ZTT na lekki niszczyciel czołgów wykorzystujący podwozie tankietki T-27. Miał on być uzbrojony w działo bezodrzutowe K, czyli czołgową wersję działa bezodrzutowego DRP-4 skonstruowanego przez L.W. Kurczewskiego.
Prototypowy pojazd powstał w 1933 roku, prawdopodobnie w Fabryce Artyleryjskiej Nr 7 w Leningradzie. Działo zostało wbudowane w kadłub tankietki sztywno, stąd celowanie odbywało się poprzez skręty całego wozu. Spod pancerza wystawało tylko zakończenie lufy i dysza wylotowa działa. Seryjne pojazdy miały być wyposażone w automat ładujący, ale nie wiadomo czy został on zainstalowany na prototypie, czy był tylko testowany na stanowisku badawczym. Działo było zasilane amunicją z łuskami samospalającymi i pociskami o masie około 4 kg.
Próby wykazały szereg wad zarówno pojazdu, jak i zastosowanego uzbrojenia. Podwozie tankietki okazało się zbyt ciasne i nie pozwalało na umieszczenie w pojeździe wystarczającej jednostki ognia, zbyt mała była też moc silnika. Działo zaś miało niskie właściwości balistyczne. Prędkość początkowa pocisku wynosiła zaledwie 300 m/s co sprawiało, że przebijalność pancerza nawet na niewielkich dystansach nie przekraczała 25-30 mm, a donośność maksymalna wynosiła ok. 4000 m. Dodatkowo duży płomień wylotowy i tumany kurzu wzbijane przy wystrzale demaskowały stanowisko pojazdu. Jeszcze większe problemy sprawiała amunicja, a zwłaszcza samospalające się łuski z nitrotkaniny. Okazały się one podatne na uszkodzenia mechaniczne, a dodatkowo często nie spalały się całkowicie i ich pozostałości zatrzymywały się w przewodzie lufy co doprowadzało do rozerwania jej przewodu przy następnym strzale. Także automat ładowania zawodził czasami podając dwa naboje jednocześnie co także powodowało rozerwanie lufy.
SU-3 przeszedł próby poligonowe, ale został odrzucony przez RKKA po próbach wojskowych. Doświadczenia zdobyte przy konstruowaniu SU-3 zostały wykorzystane podczas projektowania działa samobieżnego SU-4 także uzbrojonego w działo bezodrzutowe K, ale wykorzystującego podwozie samochodu ciężarowego.

</doc>
<doc id="1175073" url="https://pl.wikipedia.org/wiki?curid=1175073" title="Miejskie Przedsiębiorstwo Komunikacyjne">
Miejskie Przedsiębiorstwo Komunikacyjne

Zlikwidowane:

</doc>
<doc id="1175082" url="https://pl.wikipedia.org/wiki?curid=1175082" title="Wybory parlamentarne w Izraelu w 1949 roku">
Wybory parlamentarne w Izraelu w 1949 roku

Wybory parlamentarne w Izraelu do "I Zgromadzenia Ustawodawczego" ("Asefa haMekonenet"), które później przekształciło się w pierwszy Kneset, odbyły się 25 stycznia 1949.
Oddano 506 567 głosów, w tym ważnych: 434 684. Próg wyborczy wynosił 1%, a więc aby uzyskać miejsce w Knesecie, należało otrzymać minimum 4346 głosów. Średnio na jedno miejsce przypadło 3592 głosów.
Posłowie.
Posłowie wybrani w wyborach:

</doc>
<doc id="1175083" url="https://pl.wikipedia.org/wiki?curid=1175083" title="Rot Weiss Ahlen">
Rot Weiss Ahlen

Rot-Weiß Ahlen – niemiecki klub piłkarski, mający siedzibę w mieście Ahlen, leżącym w Nadrenii Północnej-Westfalii
Historia.
Klub ma swoje korzenie w lokalnym zespole utworzonym na początku XX wieku przez górników, którzy grali w piłkę w czasie wolnym od pracy. W 1917 roku założono więc "Freie Sportclub Union (FSCU) Ahlen" i zespół ten stał się jednym z najbardziej znanych w regionie. Utworzenie Trzeciej Rzeszy spowodowało rozwiązanie klubu (3/4 jego członków pochodziło z zagranicy, co stało się sprzeczne z poglądami reżimu). W 1933 roku utworzony nowy klub, "Tus Germania Ahlen", który połączył się z "Wacker Ahlen".
Po II wojnie światowej próbowano odbudować lokalne drużyny i w 1948 roku osiem klubów stworzyło fuzję, w wyniku której utworzono "TuS Ahlen". Nowy zespół przez lata grał w najwyższej klasie rozgrywkowej na szczeblu lokalnym. W 1991 roku zespół został zdegradowany do niższej ligi z powodu kryzysu finansowego. Lokalny biznesmen Helmut Spikker pomógł klubowi, a jego firma kosmetyczna LR International została sponsorem klubu. TuS Ahlen przez kolejne lata awansował do coraz to wyższych lig: w 1992 roku z Berzirksliga Westfalen (VII liga) do Berzirksliga Westfalen (VI), w 1993 - do Verbandsliga Westfalen-Nordost (V liga), w 1994 - do Oberliga Wetsfalen (IV), a w 1995 - do Regionalliga West/Südwest (III).
1 czerwca 1996 utworzono "Leichtathletik Rasensport Ahlen", kiedy TuS Ahlen połączyło się z Blau-Weiß Ahlen. W sezonie 1998/1999 podpisano kontrakty z paroma graczami, mającymi doświadczenie pierwszoligowe. W sezonie 1999/2000 klub wygrał 2:1 z 1. FC Union Berlin w play-off i po raz pierwszy w historii awansował do drugiej ligi. Najlepszym osiągnięciem na tym szczeblu rozgrywek było 6. miejsce w debiutanckim sezonie. W kolejnych klub spisywał się dużo słabiej i ostatecznie w 2006 roku zajął 17. miejsce spadając do Regionalligi. Po spadku Spikker wycofał się z finansowania klubu, który zmienił nazwę na Rot-Weiß Ahlen.
W 2008 roku niemiecki klub wrócił do drugiej ligi, ale po dwóch latach gry spadł i w sezonie 2010/2011 grał w III lidze niemieckiej.

</doc>
<doc id="1175085" url="https://pl.wikipedia.org/wiki?curid=1175085" title="Rot-Weiss Ahlen">
Rot-Weiss Ahlen



</doc>
<doc id="1175087" url="https://pl.wikipedia.org/wiki?curid=1175087" title="LR Ahlen">
LR Ahlen



</doc>
<doc id="1175091" url="https://pl.wikipedia.org/wiki?curid=1175091" title="Kaprekar">
Kaprekar



</doc>
<doc id="1175108" url="https://pl.wikipedia.org/wiki?curid=1175108" title="Jean Marie Roland">
Jean Marie Roland

Jean-Marie Roland, wicehrabia de la Platière (ur. 18 lutego 1734 – zm. 10 listopada 1793) – polityk francuski czasów Wielkiej Rewolucji Francuskiej, żyrondysta, minister spraw wewnętrznych w 1792 roku.
Młodość.
Jean-Marie Roland urodził się w Thizy. Od dziecka wyróżniał się pracowitością i ambicją, jednak z powodu słabego stanu zdrowia musiał zrezygnować z pierwotnych planów dorobienia się za granicą. Przez kilka lat był urzędnikiem w Amiens, następnie dzięki rodzinnym koneksjom znalazł pracę inspektora produkcji w manufakturze, gdzie dał się poznać jako dobry organizator. Zdobył też szeroką wiedzę nt. handlu francuskiego.
W 1781 roku ożenił się z Marie-Jeanne Philipon, która przeszła potem do historii po prostu jako pani Roland. Ich małżeństwo, choć zawarte także na podłożu finansowym, było bardzo szczęśliwe. Łączyła ich też wspólnota zainteresowań – oboje żywo zajmowali się filozofią, polityką i handlem, wspólnie pisząc o nim artykuły do Encyklopedii, choć oczywiście Roland podpisywał je własnym nazwiskiem. Po przeniesieniu się do Lyonu małżeństwo znowu wspólnie redagowało teksty do liberalnej gazety "Kurier lyoński", co uczyniło ich znanymi w oświeconych kręgach francuskich. Korespondowali np. z Jacques'iem Brissotem. W 1791 roku po zlikwidowaniu stanowisk inspektorów manufaktur jako niedemokratycznych przeprowadzili się do Paryża, gdzie wspólnie uczestniczyli w obradach klubu jakobinów, choć rzecz jasna tylko Roland mógł zostać jego oficjalnym członkiem.
Żyrondysta.
Przedsiębiorcza pani Roland bardzo starała się, by jej mąż został prominentnym politykiem. Prowadzony przez nią salon szybko stał się jednym z centrów politycznej dyskusji i miejscem spotkań najważniejszych przedstawicieli umiarkowanych działaczy jakobińskich. 23 marca 1792, gdy żyrondyści oficjalnie formowali gabinet rządowy, Roland otrzymał stanowisko ministra spraw wewnętrznych. Wykazał się po raz kolejny talentem administratora i niezłym piórem, wydawał bowiem liczne deklaracje, ponownie jednak ich współautorką była jego żona. Wspólnie napisali również list do króla Ludwika XVI, w którym domagali się zdjęcia weta królewskiego wobec dekretów przeciwko emigrantom i księżom niekonstytucyjnym. List, czy też raczej ujawnienie jego treści do wiadomości opinii publicznej, stał się przyczyną utraty stanowiska przez Rolanda, jednak przysporzył mu popularności w kręgach rewolucjonistów.
Po obaleniu monarchii 10 sierpnia 1792 roku Roland wszedł do Konwentu jako członek frakcji żyrondystów i właściwie od początku był w ostrym konflikcie z radykalną "Górą". Otwarcie wrogo odnosił się do ludowej Komuny Paryża, zgłosił nawet propozycję przeniesienia siedziby zgromadzenia do prowincjonalnego Blois, gdzie nie byłoby one tak otwarcie poddawane naciskowi sankiulotów. Po odnalezieniu w Tuileries żelaznej szafy zawierającej dokumenty dowodzące kolaboracji Ludwika XVI z Austrią i Prusami, Roland został oskarżony o próbę ukrycia tych dowodów zdrady i zniszczenie dalszych istotnych dokumentów. W procesie króla opowiadał się za rozpisaniem referendum decydującego o jego losie. Wkrótce potem zrezygnował ze wszystkich piastowanych stanowisk.
Upadek i śmierć.
Choć ich popularność należała już do przeszłości, małżeństwo Roland pozostało w Paryżu, stając się obiektem bezustannych ataków ze strony radykalnych gazet. Po obaleniu żyrondystów 2 czerwca 1793 roku Roland uciekł samotnie do Rouen, gdzie na wieść o zgilotynowaniu swojej żony zasztyletował się. Pozostawił list pożegnalny, w którym protestował przeciw eskalowaniu rewolucyjnego terroru.

</doc>
<doc id="1175120" url="https://pl.wikipedia.org/wiki?curid=1175120" title="Christian Gellert">
Christian Gellert



</doc>
<doc id="1175122" url="https://pl.wikipedia.org/wiki?curid=1175122" title="Rexhep Mitrovica">
Rexhep Mitrovica

Rexhep bej Mitrovica, (czyt. "Redżep bej Mitrovica," ur. 1888 w Mitrowicy, zm. 21 maja 1967 w Ankarze) – albański polityk i dziennikarz.
Pochodził z bogatej rodziny muzułmańskiej z Kosowa. Do albańskiego ruchu narodowego przyłączył się w Skopju. W 1908 r. jeden z organizatorów kongresu albańskiego ruchu narodowego w Bitoli. Należał do sygnatariuszy albańskiej Deklaracji Niepodległości, ogłoszonej 28 listopada 1912 r. we Vlorze. W 1914 wyjechał do Wiednia, gdzie studiował pedagogikę. W 1921 r. wybrany deputowanym do parlamentu, przez następne lata obejmował kilkakrotnie tekę ministra edukacji. Po przejęciu władzy przez Ahmeda Zogu w 1924 r. wyjechał na emigrację. Na emigracji był jednym ze współtwórców Bashkimi Kombëtarë (Zjednoczenia Narodowego). Powrócił do kraju po wkroczeniu do Albanii wojsk włoskich w kwietniu 1939 r. Należał do współzałożycieli Frontu Narodowego i Drugiej Ligi Prizreńskiej.
W okresie od 5 listopada 1943 r. do 14 lipca 1944 r. premier Albanii. Po podaniu się do dymisji opuścił kraj, przedostając się do Francji przez Włochy.

</doc>
<doc id="1175123" url="https://pl.wikipedia.org/wiki?curid=1175123" title="Antonio Tàpies">
Antonio Tàpies



</doc>
<doc id="1175126" url="https://pl.wikipedia.org/wiki?curid=1175126" title="Plan klasztoru w Sankt Gallen">
Plan klasztoru w Sankt Gallen

Plan klasztoru w Sankt Gallen – zachowany do dziś plan założenia klasztornego w St. Gallen, datowany na ok. 820 rok (okres karoliński). Plan ma wymiary 112 cm x 77,5 cm, został wykonany na pergaminie, a przechowywany jest obecnie w bibliotece klasztornej w Sankt Gallen. Uważany jest za wzorcowy, idealny plan klasztoru.
Został sporządzony na wyspie Reichenau na podstawie ustaleń synodu opatów w Akwizgranie w 817 roku i prawdopodobnie przesłany w 820 przez biskupa Heito opatowi Sant Gallen Gosbertowi jako wzór. Najprawdopodobniej nigdy nie został jednak zrealizowany.
Jest to jedyny zachowany plan architektoniczny sprzed XIII wieku (z ok. 1250 pochodzi tzw. palimpsest z Reims); także z XIII wieku pochodzą rysunki architektoniczne w szkicowniku Villarda de Honnecourt).
Plan klasztoru został sporządzony z uwzględnieniem reguły św. Benedykta, w oparciu o rozkład rzymsko-brytańskiego obozu wojskowego. Natomiast koncepcję "claustrum", tworzonego przez pomieszczenia zgrupowanego wokół krużganków zainspirowano rzymskim domem z perystylem. Plan przedstawia kościół wraz z otaczającymi go zabudowaniami, dzięki którym klasztor był w dużej mierze samowystarczalny. Obok pomieszczeń dla mnichów i opata, na terenie klasztoru umieszczono budynki gospodarskie, warsztaty, stodoły, obory, spiżarnie, szpital, szkołę, ogrody, cmentarz i inne.
Identyfikacja poszczególnych części i pomieszczeń klasztoru:
A-F. Kościół
1. Wirydarz
2. Dormitorium, pod nim w przyziemiu kalefaktorium
3. Dom opata
4. Refektarz
5. Kuchnia mnichów
6-7. Piekarnia i browar mnichów
8. Spiżarnia, pod nią w przyziemiu piwnica na wino i piwo
9. Rozmównica mnichów
10. Biblioteka, pod nią w przyziemiu skryptorium
11. Pomieszczenie do przechowywania szat liturgicznych, pod nią w przyziemiu zakrystia
12-17. Nowicjat i infirmeria
18. Dom lekarzy
19. Ogród z ziołami
20. Dom służący zabiegom medycznym
21. Szkoła
22-23. Izby
24. Dom dla gości
25. Kuchnia, piekarnia i browar dla gości
26. Dom, kuchnia, piekarnia i browar dla ubogich
27. Prawdopodobnie dom dla świty cesarskiej
28. Cmentarz i sad
Pomieszczenia gospodarskie:
a. dom dla rzemieślników
b. ogród warzywny
c. dom ogrodnika
d. gęsiarnia
e. dom nadzorcy gęsiarni i kurnika
f. kurnik
g. pomieszczenie do przygotowania oliwy i chleba do konsekracji
h. stodoła
i. warsztaty
j. młyn, folusz
m. owczarnia, koziarnia
n. obora
o. prawdopodobnie dom dla żołnierzy cesarskich
p. chlew
q. stajnia
r-s. stajnie

</doc>
<doc id="1175131" url="https://pl.wikipedia.org/wiki?curid=1175131" title="Esende Mylffon">
Esende Mylffon

Esende Mylffon – czwarty album studyjny polskiego rapera Tedego. Wydawnictwo ukazało się 22 czerwca 2006 roku nakładem wytwórni muzycznej Wielkie Joł. Nagrania zostały wyprodukowane przez Matheo, producenta wyłonionego w konkursie zorganizowanym przez wydawcę płyty. Materiał zmiksował Młody Grzech i Matheo. Mastering piosenek wykonali Jacek Smak, Matheo oraz Młody Grzech. Natomiast scartche wykonał DJ Macu. Z kolei dodatkowe partie wokalne zaśpiewała Monika Urlik. Gościnnie w nagraniach wzięli udział: Wall-E, Kołcz, Kiełbasa oraz Psycho Stach.
Album pt. "Esende Mylffon Hałas" był dostępny w formie digital download na oficjalnej stronie wytwórni Wielkie Joł. Jego internetowa premiera odbyła się 14 czerwca, także 2006 roku. Wydawnictwo ukazało się także w tzw. „wersji czystej” bez wulgaryzmów.
Nagrania dotarły do 15. miejsca polskiej listy przebojów – OLiS. Nagrania były promowane teledyskami do utworów „Blask / To jeszcze nie koniec”, „Glokk” i „Air Max Classic”. Wideoklip do piosenki „Glokk” otrzymał w 2008 roku nominację do nagrody Festiwalu Polskich Wideoklipów Yach Film w kategorii „najlepszy teledysk do muzyki hip-hop”. Ponadto, raper odbył dwie trasy koncertowe – Esende Mylffon Kurortour i Esende Mylffon Tour – Król Jest Tylko Jeden podczas których zaprezentował nagrania pochodzące z płyty. Koszt drugiej z nich, 200 tys. zł, pokryli sponsorzy tournée.
Raper wraz z firmą Samsung, promował swoją płytę telefonem Samsung E380, który był zwany jako "Tedefon". Telefon cechował się złotym kolorem obudowy, a na tyle urządzenia i klapce znalazły się motywy nawiązujące do albumu i rapera. Dodatkowo w pamięci urządzenia zainstalowano tapety oraz dzwonki mp3 nawiązujące do płyty. Urządzenie trafiło do sprzedaży w sieci Empik w 250 egzemplarzach.
Płyta otrzymała ponadto nominację do "Polskiej Rap Płyty Roku 2006" w plebiscycie audycji Polskiego Radia Szczecin - WuDoo oraz branżowego portalu Hip-hop.pl. Materiał uplasował się na 2. miejscu ustępując O.S.T.R. z płytą "7". Natomiast pochodzący z albumu utwór pt. „Blask / To jeszcze nie koniec” znalazł się na 3. miejscu listy "Polskiego singla roku 2006" też plebiscytu audycji Polskiego Radia Szczecin - WuDoo oraz branżowego portalu Hip-hop.pl. W 2011 roku w rankingu branżowego serwisu Rapbiznes.com album znalazł się na 3. miejscu „listy najgorszych okładek płytowych”. Niewznawiany od premiery album uplasował się na 26. miejscu listy „33 najdroższych płyt rapowych” w sprzedaży wtórnej, opublikowanej w 2016 roku, także przez serwis Rapbiznes.com.
10 kwietnia 2020 roku wytwórnie Wielkie Joł oraz Polski Rap wydały reedycję albumu w wersji "Hałas" na dwóch płytach CD, do kupienia na stronie Tedego i Asfaltu. Reedycja okazała się ogromnym sukcesem – zadebiutowała na 2. miejscu zestawienia OLiS. Reedycja albumu została także wydana na trzech płytach winylowych oraz kasecie magnetofonowej.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1175136" url="https://pl.wikipedia.org/wiki?curid=1175136" title="Joal">
Joal



</doc>
<doc id="1175137" url="https://pl.wikipedia.org/wiki?curid=1175137" title="Fadiouth">
Fadiouth



</doc>
<doc id="1175138" url="https://pl.wikipedia.org/wiki?curid=1175138" title="Fadiout">
Fadiout



</doc>
<doc id="1175139" url="https://pl.wikipedia.org/wiki?curid=1175139" title="Joal-Fadiout">
Joal-Fadiout



</doc>
<doc id="1175143" url="https://pl.wikipedia.org/wiki?curid=1175143" title="Henryk Dyakowski">
Henryk Dyakowski

Henryk (Arkady) Dyakowski (ur. 16 lutego 1904, zm. 5 lipca 1972 w Gdańsku), kapłan obrządku bizantyjsko-słowiańskiego, później rzymskokatolicki diecezji łuckiej. Kanonik kapituły łuckiej.
W 1929 jako diakon był alumnem Papieskiego Seminarium Wschodniego w Dubnie. Święcenia kapłańskie przyjął w 1929 roku w obrządku bizantyjsko-słowiańskim. Proboszcz parafii obrządku bizantyjsko-słowiańskiego Żabcze w powiecie łuckim (1930-1932). Wybudował tutaj nową cerkiew drewnianą pw. Pokrowy Najświętszej Maryi Panny, którą 14 października 1931 konsekrował bp Mikołaj Czarnecki (beatyfikowany przez Jana Pawła II we Lwowie 27 czerwca 2001). Schematyzm diecezji łuckiej z 1933 podaje go w gronie księży bez przydziału (exspectant applicationem). Powraca do obrządku rzymskokatolickiego. 
Proboszcz parafii Niewirków w dekanacie koreckim (1937). Administrował także parafią Bystrzyce, która została erygowana tuż przed wojną (1939-1944). Dziekan rówieński ks. Ludwik Syrewicz w liście do kurii biskupiej w Łucku z 2 maja 1943 wysunął jego kandydaturę na probostwo w Deraźnem (parafia ta od 10 kwietnia tr. pozbawiona była proboszcza). 
W czasie wojny kilka razy udawał się z podróżami duszpasterskimi do Zwiahla. Przed świętami wielkanocnymi w 1942, podczas kolejnego tam pobytu, władze nakazały mu powrócić do Niewirkowa. 22 grudnia 1942 za zezwoleniem władz świeckich wyjechał na czas świąteczny do Zwiahla – w tym czasie w Niewirkowie zastępował go ks. Jan Pająk proboszcz w Międzyrzeczu Koreckim i dziekan korecki. 
W nocy z 24 na 25 czerwca 1943 przeżył ciężkie oblężenie przez oddziały UPA plebanii i kościoła w Niewirkowie. Wskutek zniszczenia plebanii udał się do Międzyrzecza Koreckiego, gdzie od 29 czerwca tr. zamieszkał czasowo u ks. Kazimierza Gaworskiego. 
W liście z 19 sierpnia 1943 prosił bpa Adolfa Piotra Szelążka o udzielenie urlopu i przesłanie „litterae passus”, gdyż planował czasowo wyjechać do diecezji przemyskiej. W tym czasie pomaga ks. K. Gaworskiemu w obsługiwaniu parafii Międzyrzecz Korecki. Po opuszczeniu Wołynia jesienią 1943 udał się do Polski. 
Pracował w diecezji tarnowskiej i gnieźnieńskiej. Gdy pracował w Powidzu w diecezji gnieźnieńskiej, w 1946 przybył do niego i mieszkał jako emeryt do śmierci w 1953 ks. Jan Pająk (również kapłan diecezji łuckiej, jego dawny dziekan). W 1961 przybył do diecezji warmińskiej. Duże zasługi położył jako proboszcz i dziekan w Morągu. Zmarł w szpitalu w Gdańsku został pochowany w Morągu. 

</doc>
<doc id="1175149" url="https://pl.wikipedia.org/wiki?curid=1175149" title="Udar">
Udar

Udar – uderzenie

</doc>
<doc id="1175154" url="https://pl.wikipedia.org/wiki?curid=1175154" title="Mérite International du Sang">
Mérite International du Sang

Mérite International du Sang – międzynarodowe odznaczenie dla działaczy ruchu honorowego krwiodawstwa, przyznawane przez Międzynarodową Federację Organizacji Dawców Krwi - Światową Organizację Honorowych Krwiodawców (Federation Internationale des Organisations de Donneurs de Sang - FIODS).
Do 1994 miało 5 klas: Krzyż Wielki z Gwiazdą, Krzyż Wielki, Krzyż Komandorski, Krzyż Oficerski i Krzyż Kawalerski.
W roku 1995 zmieniono jego wygląd, lecz zachowano podział na 5 klas. 
Od roku 2000 odznaczenie to ma tylko jedną klasę - Krzyż Kawalerski.
Osoby odznaczone Mérite International du Sang (lista niepełna).
Obywatele Rzeczypospolitej Polskiej.
Krzyż Wielki:
Krzyż Oficerski:
Krzyż Kawalerski:
Cudzoziemcy.
Krzyż Wielki:
Krzyż Kawalerski:
Organizacje i stowarzyszenia (nadania zbiorowe).
Krzyż Kawalerski:

</doc>
<doc id="1175157" url="https://pl.wikipedia.org/wiki?curid=1175157" title="Rubén Cano">
Rubén Cano

Rubén Andrés Cano Martínez (ur. 5 lutego 1951 w San Rafael) - były hiszpański piłkarz pochodzenia argentyńskiego, występujący na pozycji napastnika.
W reprezentacji Hiszpanii w latach w 1977-1979 rozegrał 12 meczów i strzelił 4 gole. Wystąpił na Mistrzostwach Świata 1978.

</doc>
<doc id="1175164" url="https://pl.wikipedia.org/wiki?curid=1175164" title="Balch (prowincja)">
Balch (prowincja)

Balch (perski: بلخ) – jedna z 34 prowincji afgańskich. Jej stolicą jest Mazar-i Szarif.
Warunki przyrodnicze.
Prowincja graniczna z Turkmenistanem oraz z Tadżykistanem (na północy), graniczy ponadto z prowincjami Kunduz na wschodzie, Samangan na południowym wschodzie Sar-e Pol na południowym zachodzie i z Dżozdżan na zachodzie.
Ludność.
Dominującą grupą ludności zamieszkującą w prowincji są Tadżycy. Ponadto zauważalną grupą są Pasztuni oraz Uzbecy. Ponadto istnieją rejony (wsie, okręgi) zamieszkane przez Ajmaków, Turkmenów oraz Hazarów.
Historia.
Region, w którym znajduje się prowincja, jest jednym z najstarszych siedlisk zorganizowanych społeczności ludzkich. Często wskazywany jest jako miejsce narodzin cywilizacji irańskiej. Jest to starożytny rejon "Zariaspa" (staroperski: Złote konie), (grecki: Ζαρίασπα), późniejsza "Baktra" (grecki: Βακτρα) stanowił trzon terytorium Baktrii. Terytorium oparte w północnej części o brzegi Amu-darii obejmowało szlaki handlowe łączące środkową Azję z jej centrami wytwórczymi, brzegi Morza Kaspijskiego z jednej strony kierujące się do przełęczy Chajber z drugiej strony.
Ok 500 r. p.n.e. obszar ten zawojowali Persowie. Z kolei pogromca imperium perskiego – Aleksander Macedoński ustanowił tu satrapię Baktria, osadzając na jej terytorium greckich osadników.
Następnie terytorium Balch kolejno wchodziło w skład imperiów Seleukidów oraz Sasanidów. Po inwazji arabskiej ok. 700 roku n.e. przechodziło różne koleje losu, by na początku XIII wieku doznać najazdu Mongołów pod wodzą Dzyngis-Chana, kiedy to zostało w znacznym stopniu zniszczone i wyludnione.
Powiaty.
Prowincja Balch dzieli się na 14 powiatów:

</doc>
<doc id="1175175" url="https://pl.wikipedia.org/wiki?curid=1175175" title="Agflacja">
Agflacja

Agflacja (ang. "agflation") – rosnące ceny żywności.

</doc>
<doc id="1175183" url="https://pl.wikipedia.org/wiki?curid=1175183" title="Anthony Rapp">
Anthony Rapp

Anthony Dean Rapp (ur. 26 października 1971 w Chicago) – amerykański aktor, działacz na rzecz środowiska LGBT.
Życiorys.
Wczesne lata.
Urodził się w Chicago w stanie Illinois jako syn pielęgniarki Mary Lee (z domu Baird; zm. 1997) i Douglasa Rapp. Jego starszy brat Adam Rapp (ur. 1968) to pisarz, dramaturg, scenarzysta, reżyser i muzyk. Miał też siostrę Anne.
Kariera.
26 grudnia 1981 w Alvin Theatre, w wieku 10 lat na Broadwayu został gwiazdą musicalu "Mały Książę" ("The Little Prince and the Aviator") na podstawie książki Antoine’a de Saint-Exupéry z muzyką Johna Barry obok Michaela Yorka. Jego przyjacielem z dzieciństwa był Andy Dick, z którym wystąpił w szkolnym przedstawieniu "Oliver!".
W 1996 roku stał się znany z roli Marka Cohena w broadwayowskim musicalu "Rent", którą następnie powtórzył w filmowej adaptacji Chrisa Columbusa (2005). Wystąpił także jako tytułowy bohater broadwayowskiego musicalu "You’re a Good Man, Charlie Brown" (1999).
W 2000 roku wydał solowy album "Look Around". W 2006 napisał swoją autobiografię "Without You: A Memoir of Love, Loss, and the Musical Rent".
Pojawił się jako złoczyńca w jednym z odcinków serialu "Świry" ("Psych", 2013).
Życie osobiste.
Sam określa się terminem „queer”. W wieku lat osiemnastu dokonał coming outu jako mężczyzna biseksualny.
W październiku 2017, podczas wywiadu dla portalu BuzzFeed oskarżył aktora Kevina Spacey'a o molestowanie seksualne. Sytuacja miała mieć miejsce w roku 1986, gdy Rapp miał 14 lat. Wtedy grał w sztuce "Precious Sons" z Edem Harrisem, zaproszony do mieszkania aktora, gdzie odbywała się duża impreza. Ze względu na to, że nikogo nie znał, przesiedział większość czasu w sypialni, oglądając telewizję. Po jakimś czasie dołączył do niego Spacey, miał go wówczas wziąć na ręce, „tak, jak pan młody przenosi pannę młodą nad progiem”, a następnie umieścić na łóżku i położyć się na nim. Wtedy Rapp miał okazać, że nie jest zainteresowany, a następnie opuścił pomieszczenie. Jak przyznaje, ta sytuacja powracała do niego latami.

</doc>
<doc id="1175184" url="https://pl.wikipedia.org/wiki?curid=1175184" title="CA 125">
CA 125

CA 125 (ang. "cancer antigen 125") – glikoproteina antygenowa będąca markerem nowotworowym kodowanym przez gen "MUC16" na 19 chromosomie. CA 125 jest wytwarzany w znacznych ilościach przez komórki nabłonkowe wyścielające ściany jam płodu. Zdolność do wytwarzania antygenu zachowują prawidłowe komórki nabłonkowe otrzewnej, opłucnej, osierdzia, endometrium, śluzówki szyjki macicy oraz jajowodów. CA 125 nie jest wytwarzany przez prawidłowe komórki jajnika, a nowotwory jajnika wywodzące się z komórek nie wytwarzających śluz wykazują znaczną ekspresje tego antygenu. Nadmiernej ekspresji CA 125 nie obserwuje się w przypadku nowotworów wytwarzających śluz i nowotworów zarodkowych. Za górną granicę prawidłowego stężenia Ca 125 przyjęto 35 UI/ml. Marker nie jest swoisty dla chorób nowotworowych i jego podwyższone stężenie obserwuje się w licznych chorobach ginekologicznych, przede wszystkim w endometriozie, a także w marskości wątroby i ciąży, co znacznie obniża diagnostyczną skuteczność tego markera.
Poza rakiem jajnika podwyższone stężenie CA 125 obserwuje się także w raku piersi, międzybłoniaku opłucnej, chłoniakach nieziarniczych, raku żołądka i mięśniakomięsaku gładkokomórkowym. Funkcja CA 125 pozostaje słabo poznana, prawdopodobnie bierze udział w odpowiedzi komórkowej poprzez hamowanie funkcji komórek NK, a także tłumiąc lizę komórek zależną od dopełniacza. Marker odkryto w 1981 roku.
Nowotwory jajnika.
CA 125 jest najszerzej stosowanym markerem w diagnostyce raka jajnika. Stężenie powyżej normy jest stwierdzane u 83% chorych z zaawansowanym złośliwym nabłonkowym nowotworze jajnika i tylko u 1–2% zdrowych. Zwiększenie stężenia CA 125 obserwuje się w 85% przypadków raka surowiczego, 65% endometrialnego, 40% jasnokomórkowego, 35% niezróżnicowanego i 12% śluzowego. Z drugiej strony prawidłowe stężenie CA 125 jest stwierdzane w 50% przypadków wczesnego raka jajnika, a także w 20% zaawansowanego raka.
CA 125 znalazł zastosowanie w badaniu przesiewowym raka jajnika, w różnicowaniu złośliwych i niezłośliwych zmian w obrębie miednicy oraz monitorowaniu odpowiedzi na leczenie i obecności nawrotu.
Badania przesiewowe.
Randomizowane badania i zalecenia kliniczne nie rekomendują rutynowego wykonywania badań przesiewowych w kierunku raka jajnika.
W brytyjskim badaniu UKCTOCS stwierdzono, że badania przesiewowe za pomocą USG i CA 125 są bardziej skuteczne niż samodzielna ultrasonografia w wykrywaniu wczesnego raka jajnika. Jednak w dużym badaniu PLCO na 78 000 kobiet badanie przesiewowe za pomocą CA 125 i USG nie spowodowało obniżenia śmiertelności z powodu raka jajnika badanych, co stanowi zasadniczy cel badań przesiewowych. Ponadto w tym badaniu ocena CA 125 nie spowodowała zwiększenia odsetka wykrycia raka w porównaniu do samodzielnego USG.
Algorytm ROCA ("Risk of Ovarian Cancer Algorithm") jest oparty na kolejnych pomiarach stężenia CA 125 w odniesieniu do wieku i menopauzy, a w przypadku nieprawidłowych wyników kobiety są proszone o powtórny pomiar stężenia CA 125 lub wykonanie przezpochowowego USG. Algorytm ROMA jest przydatny w badaniach przesiewowych u kobiet o wysokim ryzyku raka jajnika, jednak nie ma dowodów wspierających stosowanie tej metody u kobiet o niskim ryzyku raka jajnika. 
Test ROMA.
Algorytm ROMA ("Risk of Ovarian Malignancy Algorithm") jest matematycznym algorytmem oceniającym ryzyko obecności nabłonkowego nowotworu złośliwego jajnika opartym ocenie na stężenia CA 125 i HE4 przy uwzględnieniu różnic dla kobiet przed i po menopauzie. Wynik jest przedstawiany w procentach z normami niskiego i wysokiego ryzyka raka jajnika dla kobiet przed i po menopauzie. Za punkt odcięcia dla wysokiego ryzyka raka jajnika u kobiet przed menopauzą wynosi 13,1% i 27,7% u kobiet po menopauzie. Test ROMA jest pomocny w diagnostyce różnicowej nowotworów łagodnych od nowotworów złośliwych. Połączenie CA 125 i HE4 w algorytmie ROMA zwiększa skuteczność wykluczenia nabłonkowych nowotworów jajnika we wczesnym stadium zarówno przed, jak i po menopauzie.
Algorytm ROMA wykazuje 93,8% czułość i 75% swoistość w wykrywaniu złośliwych nowotworów nabłonkowych jajnika. Skuteczność testu ROMA oceniono w kilku metaanalizach, jednak ich wyniki trudno porównywać ze względu na dużą różnorodność ich założeń. W badaniu Li i współpracowników antygen HE4 oceniany samodzielnie wykazał wyższą czułość, ale niższą swoistość w porównaniu z algorytmem ROMA, który w badaniu osiągnął wyższą swoistość niż samodzielnie CA 125. W badaniu Lin i współpracowników test ROMA osiągnął wyższą czułość niż HE4 i CA 125, a HE4 wykazał wyższą swoistość niż test ROMA.
Monitorowanie odpowiedzi na leczenie.
CA 125 jest stosowany w monitorowaniu skuteczności leczenia. Stężenie CA 125 mogą korelować z regresją, stabilizacją lub progresją choroby u 87–94%. Utrzymywanie się stężenia CA 125 powyżej normy po wykonaniu zabiegu operacyjnego sugeruje obecność rezydualnych ognisk choroby nowotworowej. Z kolei u chorych z wyjściowo podwyższonym stężeniem CA 125 jego utrzymywanie się lub narastanie po trzech cyklach chemioterapii sugeruje progresję lub słabą odpowiedź na leczenie. Stężenia markera poniżej 35 UI/ml nie wykluczają wznowy lub progresji.
Inne nowotworowy złośliwe.
Podwyższone stężenie CA 125 może być stwierdzane w raku piersi, międzybłoniaku opłucnej, chłoniakach nieziarniczych, raku żołądka, mięsakomięśniaku gładkokomórkowym, a także w raku wątrobowokomórkowy, raku trzustki, raku płuca.
Choroby nienowotworowe.
Podwyższone stężenie CA 125 jest stwierdzane podczas I trymestru ciąży, miesiączki oraz towarzyszyć niektórym chorobom nienowotworowym: endometriozie, mięśniakom macicy, zapaleniu narządów miednicy mniejszej (zapalenie przydatków, PID), marskości wątroby, zastoinowej niewydolności krążenia.
CA 125 pełni pomocniczą rolę w diagnostyce endometriozy. Czułość i swoistość testu różni się w zależności od stopnia choroby, które są lepsze w bardziej zaawansowanych stadiach choroby (III i IV) niż we wczesnych (I i II). Nie zaleca się rutynowego stosowania CA 125 do wykluczenia endometriozy. Marker pełni rolę w ocenie nawrotu choroby po leczeniu operacyjnym.

</doc>
<doc id="1175185" url="https://pl.wikipedia.org/wiki?curid=1175185" title="Anka">
Anka



</doc>
<doc id="1175189" url="https://pl.wikipedia.org/wiki?curid=1175189" title="The Dynamic Gallery Of Thoughts">
The Dynamic Gallery Of Thoughts



</doc>
<doc id="1175191" url="https://pl.wikipedia.org/wiki?curid=1175191" title="Ben Browder">
Ben Browder

Robert Benedic Browder (ur. 11 grudnia 1962 w Memphis) – amerykański aktor telewizyjny i filmowy, najlepiej znany z telewizyjnych seriali science fiction: "Ucieczka w kosmos" ("Farscape") jako John Crichton i "Gwiezdne wrota" ("Stargate SG-1") jako Cameron Mitchell.
Życiorys.
Wczesne lata.
Urodził się w Memphis w stanie Tennessee. Jego rodzice byli właścicielami samochodów wyścigowych serii NASCAR Busch i operatorami. Wychowywał się z bratem Neilem w Charlotte w stanie Karolina Północna, gdzie uczęszczał do Myers Park High School. W 1984 roku ukończył studia na wydziale psychologii Furman University w Greenville, gdzie grał w drużynie piłki nożnej. Następnie studiował dramat w londyńskiej Central School of Speech and Drama, gdzie poznał swoją przyszłą żonę Francescę Buller.
Kariera.
W wieku szesnastu lat trafił na ekran jako Gates w dramacie "Świat Duncana" ("Duncan's World", 1978). W 1989 roku występował na scenie w spektaklu Davida Mameta "Sexual Perversity in Chicago" oraz jako Leonardo w londyńskim przedstawieniu "Kupiec wenecki" autorstwa Williama Szekspira z Dustinem Hoffmanem, a w 1990 produkcję przeniesiono na Broadway. W latach 1989-90 związał się z nowojorskim Forty-Sixth Street Theatre.
Po występach na scenie, zdobył kilka drobnych ról w filmach fabularnych, w tym niewielką rolę jako rekruta kapitana w dramacie wojennym Michaela Catona-Jonesa "Ślicznotka z Memphis" ("Memphis Belle", 1990) u boku Matthew Modine’a i Erica Stoltza oraz rolę krótko żyjącego chłopaka w dreszczowcu "Pocałunek przed śmiercią" ("A Kiss Before Dying", 1991) z Sean Young i Mattem Dillonem.
Po raz pierwszy stał się rozpoznawalny wśród nie tylko amerykańskich i kanadyjskich widzów w roli Sama Brody'ego z serialu telewizji Fox "Ich pięcioro" ("Party of Five", 1996–97). Wkrótce wraz z rodziną przeprowadził się do Australii, gdzie został obsadzony w roli międzynarodowego aeronautyka komandora Johna Roberta Crichtona Jr. w serialu science fiction "Ucieczka w kosmos" ("Farscape", 1999–2003), produkcji Jima Hensona i SciFi Universal. W 2002 i 2004 roku za rolę Johna Crichtona otrzymał nagrodę Saturna. Zagrał postać aktora Lee Majorsa w dramacie telewizyjnym NBC "Behind the Camera: The Unauthorized Story of Charlie’s Angels" (2004). Sławę zyskał także dzięki roli porucznika pułkownika Camerona Mitchella w serialu science fiction telewizji Showtime "Gwiezdne wrota" ("Stargate SG-1", 2005–2007).
Użyczył także swojego głosu w grach komputerowych: "Farscape: The Game" ("Farscape: War &amp; Peacekeepers", wyd. Simon &amp; SchusterInteractive, 2002) i "" (2015).

</doc>
<doc id="1175194" url="https://pl.wikipedia.org/wiki?curid=1175194" title="Papier stemplowy">
Papier stemplowy

Papier stemplowy (zwany również stemplem) – specjalny arkusz papieru, na którym można było wnosić pisma, którego adresatem były organ administracji publicznej. Papier ten był opatrzony w trakcie produkcji stemplem rządowym. W Polsce został wprowadzony w roku 1775.
Obecnie funkcję papieru stemplowego pełni opłata skarbowa.

</doc>
<doc id="1175199" url="https://pl.wikipedia.org/wiki?curid=1175199" title="Zbigniew Libera (artysta)">
Zbigniew Libera (artysta)

Zbigniew Libera (ur. 7 lipca 1959 w Pabianicach) – polski artysta, autor instalacji i wideoinstalacji, fotografik i performer, twórca obiektów artystycznych. 
Życiorys.
Szkołę podstawową ukończył w Pabianicach. Przez krótki okres był uczniem II Liceum Ogólnokształcącego, ale maturę zdał w jednym z łódzkich liceów.
Od 1979 studiował na Wydziale Pedagogiki Uniwersytetu Mikołaja Kopernika w Toruniu. Studia te przerwał po roku i związał się ze środowiskiem łódzkiego „Strychu”. Na początku lat 80. podjął współpracę z Niezależnym Samorządnym Związkiem Zawodowym „Solidarność”, dla którego drukował ulotki, a w 1981, po wprowadzeniu stanu wojennego, także ulotki i plakaty przeciwko pacyfikacji strajku w kopalni „Wujek”.
Jego pierwsza wystawa ukazała się wiosną 1982 na „Strychu”. W sierpniu po przeszukaniu jego mieszkania, artysta został aresztowany przez Służbę Bezpieczeństwa i oskarżony o drukowanie prasy podziemnej. Stanął przed sądem wojskowym w Łodzi. W więzieniach (w Łodzi i Hrubieszowie) przesiedział półtora roku. Okresowi temu przypisuje się decydujące znaczenie dla kształtowania osobowości twórczej Libery.
Po wyjściu z więzienia (amnestia) Zbigniew Libera podjął współpracę z łódzką Kulturą Zrzuty, współtworzył czasopismo „Tango”. Istotny wpływ na rozwój języka artystycznego Libery mieli Zofia Kulik (dla której w latach 80. pracował jako model), Jan Świdziński, Anastazy Wiśniewski oraz Andrzej Partum.
Od 1991 prowadził wspólnie z artystką malarką Mariolą Przyjemską artystką, partnerką i żoną (ślub 1992)), i Tomaszem Kurzycą legendarny artystyczny klub „Aurora” na warszawskim Powiślu – jedno z najważniejszych miejsc życia artystycznego w Polsce na początku XXI wieku.
W roku akademickim 2008/2009 prowadził gościnnie w Akademii Sztuk Pieknych w Pradze swoją pracownię. Współpracuje z Galerią Raster.
W 2022 tygodnik "Polityka" uznał jego pracę "Lego, obóz koncentracyjny" za jedno z dziesięciu najważniejszych dzieł sztuki ostatniego trzydziestolecia.
Prace jego wystawiane były w wielu galeriach krajowych i zagranicznych.
Twórczość.
Zbigniew Libera jest uznawany za prekursora sztuki krytycznej, tzw. sztuki ciała oraz estetyki queer, którą wprowadził pod koniec lat 80. w swoich fotograficznych autoportretach. W swoich pracach analizuje i krytykuje przyjęte konwencje, kulturę (masową), tradycyjne modele wychowania. Bada relacje między sposobem wychowywania dzieci a ogólnie przyjętym postrzeganiem cielesności, m.in. tworząc makabryczne „zabawki”. Porusza kwestie manipulowania obrazami przez popularne media. Głównym celem jego twórczości pozostaje jednak własne doświadczenie – konfrontacja z rzeczywistością.
Dzieła artysty w zbiorach.
Dzieła Zbigniewa Libery znajdują się w zbiorach następujących muzeów i galerii:

</doc>
<doc id="1175202" url="https://pl.wikipedia.org/wiki?curid=1175202" title="Jezioro Wągiel">
Jezioro Wągiel



</doc>
<doc id="1175203" url="https://pl.wikipedia.org/wiki?curid=1175203" title="Jezioro Mój">
Jezioro Mój



</doc>
<doc id="1175204" url="https://pl.wikipedia.org/wiki?curid=1175204" title="Jezioro Głęboka Kuta">
Jezioro Głęboka Kuta



</doc>
<doc id="1175209" url="https://pl.wikipedia.org/wiki?curid=1175209" title="Jezioro Gołdapiwo">
Jezioro Gołdapiwo



</doc>
<doc id="1175210" url="https://pl.wikipedia.org/wiki?curid=1175210" title="Jezioro Umląg">
Jezioro Umląg



</doc>
<doc id="1175212" url="https://pl.wikipedia.org/wiki?curid=1175212" title="Bruzowice">
Bruzowice

Bruzowice (cz. "Bruzovice") – gmina w Czechach, w kraju morawsko-śląskim, w powiecie Frydek-Mistek, w historycznych granicach Śląska Cieszyńskiego.
Historia.
Miejscowość po raz pierwszy wzmiankowana została w łacińskim dokumencie Liber fundationis episcopatus Vratislaviensis (pol. "Księga uposażeń biskupstwa wrocławskiego"), spisanej za czasów biskupa Henryka z Wierzbna ok. 1305 w szeregu wsi zobowiązanych do płacenia dziesięciny biskupstwu we Wrocławiu, w postaci "item in Bruschowitz". Zapis ten (brak określenia liczby łanów, z których będzie płacony podatek) wskazuje, że wieś była w początkowej fazie powstawania (na tzw. surowym korzeniu), co wiąże się z przeprowadzaną pod koniec XIII wieku na terytorium późniejszego Górnego Śląska wielką akcją osadniczą (tzw. łanowo-czynszową). Nie można wykluczyć, że zasadźcą wioski był rycerz Brusa, który wymieniony został jako świadek umowy granicznej pomiędzy księciem cieszyńskim a biskupem ołomunieckim wystawionym 2 sierpnia 1297 roku w Ostrawie. Wieś politycznie znajdowała się wówczas w granicach utworzonego w 1290 piastowskiego (polskiego) księstwa cieszyńskiego, będącego od 1327 lennem Królestwa Czech, a od 1526 roku w wyniku objęcia tronu czeskiego przez Habsburgów wraz z regionem aż do 1918 roku w monarchii Habsburgów (potocznie Austrii).
W 1434 wieś była jeszcze własnością książąt cieszyńskich, lecz w tym roku została podana w zastaw Arnosztowi z Tworkowa, a w latach 80. XV wieku była z kolei własnością Mikołaja Mleczki. W rękach szlachy wieś pozostawała przez XVI wiek. W 1573 miejscowość wraz 15 innymi wsiami oraz miastem Frydek została sprzedane przez książąt cieszyńskich tworząc frydeckie państwo stanowe.
Znaczny rozrost tej miejscowości nastąpił w drugiej połowie XIV wieku. Miejscową parafię katolicką pw. św. Stanisława Biskupa i Męczennika założono jeszcze w XIV lub w pierwszej połowie XV wieku i po raz pierwszy wzmiankowano w sprawozdaniu z poboru świętopietrza sporządzonym przez archidiakona opolskiego Mikołaja Wolffa w 1447 jako jedną z 51 w archiprezbiteracie cieszyńskim (pod nazwą "Bransowicz").
Według dokumentów wizytacyjnych biskupstwa wrocławskiego z połowy XIX wieku miejscowi parafianie posługiwali się językami morawskim ("concio Moravica") lub czeskim. Według austriackiego spisu ludności z 1900 w 178 budynkach w Bruzowicach na obszarze 1595 hektarów mieszkało 1063 osób, co dawało gęstość zaludnienia równą 66,6 os./km². z tego 1057 (99,4%) mieszkańców było katolikami a 6 (0,6%) ewangelikami, 1041 (97,9%) było czesko-, 15 (1,4%) polsko- a 3 (0,3%) niemieckojęzycznymi. Do 1910 roku liczba mieszkańców spadła do 1039, z czego 1037 zameldowanych było na stałe, 1034 (99,5%) było katolikami, 5 (0,5%) ewangelikami,1014 (97,6%) czesko-, 22 (2,1%) polskojęzycznymi a 1 (0,1%) osoba posługiwała się innym językiem.

</doc>
<doc id="1175213" url="https://pl.wikipedia.org/wiki?curid=1175213" title="Jezioro Stręgiel">
Jezioro Stręgiel



</doc>
<doc id="1175214" url="https://pl.wikipedia.org/wiki?curid=1175214" title="Satureja hortensis">
Satureja hortensis



</doc>
<doc id="1175216" url="https://pl.wikipedia.org/wiki?curid=1175216" title="Frederiksodde">
Frederiksodde



</doc>
<doc id="1175217" url="https://pl.wikipedia.org/wiki?curid=1175217" title="Operacja Magic Carpet (1949)">
Operacja Magic Carpet (1949)

Operacja „Magic Carpet” („Latający dywan”) – powszechnie używana nazwa dużej operacji wojskowej, której oficjalną nazwą była "Operation On Wings of Eagles" (Operacja na Skrzydłach Orłów). W ramach tej operacji pomiędzy czerwcem 1949 a wrześniem 1950 przewieziono do Izraela 49 000 Żydów z Jemenu i Adenu, którzy zostali ewakuowani z powodu nasilających się prześladowań ze strony Arabów.
Wstęp.
Gdy 29 listopada 1947 roku Zgromadzenie Ogólne Organizacji Narodów Zjednoczonych przyjęła Rezolucję nr 181 o podziale Palestyny na państwo żydowskie i arabskie, wywołało to wielkie oburzenie w świecie arabskim. W Adenie w Jemenie doszło do arabskich rozruchów i pogromu, w którym zabito 82 Żydów, a 76 zostało rannych. Zniszczono także liczne żydowskie domy oraz sklepy.
Na początku 1948 oskarżono lokalną społeczność żydowską w Jemenie o zamordowanie arabskiej dziewczyny. Kolejne oskarżenia i prześladowania paraliżowały ekonomicznie i mentalnie Żydów żyjących w Jemenie.
Po powstaniu niepodległego państwa Izrael (14 maja 1948) wielu jemeńskich Żydów pragnęło wyjechać do państwa żydowskiego, jednak władze brytyjskie uniemożliwiały im to, zatrzymując ich w obozie Geula w Adenie. Ogółem na terenie obozu znalazło się ponad 10 000 ludzi.
Operacja.
Na początku czerwca 1949 do Izraela zaczęły docierać pierwsze samoloty z Żydami z Jemenu. Całość operacji trwała do września 1950. W tym czasie umieszczano jemeńskich Żydów na terenie kontrolowanej przez Brytyjczyków bazy w Adenie. Operację przeprowadziły amerykańskie i brytyjskie samoloty transportowe, które wykonały ponad 380 przelotów pomiędzy Izraelem a Jemenem, przewożąc uchodźców do Izraela. Ogółem wykonały one 380 lotów, transportując 47 000 Żydów z Jemenu, 1500 z Adenu oraz 500 z Erytrei i Dżibuti. Całość operacji była utrzymywana w ścisłej tajemnicy, a pierwsze informacje przekazano opinii publicznej dopiero kilka miesięcy po jej ukończeniu.
Krytyka.
Około 850 Żydów zmarło, a śmiertelność wśród przywiezionych dzieci była wysoka.

</doc>
<doc id="1175218" url="https://pl.wikipedia.org/wiki?curid=1175218" title="Okręg wyborczy nr 5 do Parlamentu Europejskiego w Polsce">
Okręg wyborczy nr 5 do Parlamentu Europejskiego w Polsce

Okręg wyborczy nr 5 do Parlamentu Europejskiego w Polsce – okręg wyborczy obejmujący teren części województwa mazowieckiego, z siedzibą okręgowej komisji wyborczej w Warszawie. Obejmuje obszar miast na prawach powiatu Płocka, Radomia, Ostrołęki i Siedlec oraz powiatów ciechanowskiego, gostynińskiego, mławskiego, płockiego, płońskiego, przasnyskiego, sierpeckiego, sochaczewskiego, żuromińskiego, żyrardowskiego, białobrzeskiego, grójeckiego, kozienickiego, lipskiego, przysuskiego, radomskiego, szydłowieckiego, zwoleńskiego, garwolińskiego, łosickiego, makowskiego, mińskiego, ostrołęckiego, ostrowskiego, pułtuskiego, siedleckiego, sokołowskiego, węgrowskiego, wyszkowskiego.

</doc>
<doc id="1175223" url="https://pl.wikipedia.org/wiki?curid=1175223" title="Użwa">
Użwa

Użwa – część uprzęży końskiej. Użwy były to dwie pętle wykonane z mocnego rzemienia, zwykle ze skóry wołowej, przywiązane po obu stronach chomąta.
Przy pomocy duhy (mocny drewniany łuk) przymocowywano użwy do hołobli.

</doc>
<doc id="1175224" url="https://pl.wikipedia.org/wiki?curid=1175224" title="Cyperus flavescens">
Cyperus flavescens



</doc>
<doc id="1175225" url="https://pl.wikipedia.org/wiki?curid=1175225" title="Gary Coleman">
Gary Coleman

Gary Wayne Coleman (ur. 8 lutego 1968 w Zion, zm. 28 maja 2010 w Provo) – amerykański aktor telewizyjny, filmowy i dubbingowy. Jeden z najlepiej zarabiających aktorów dziecięcych późnych lat 70. i wczesnych 80., zajął pierwsze miejsce na liście VH1 „100 największych gwiazd dziecięcych” i otrzymał kilka wyróżnień w całej swojej karierze, w tym dwie nagrody Young Artist Award i cztery People’s Choice Award. 
Występował w roli Arnolda Jacksona w sitcomie NBC "Diff’rent Strokes" (1978–1986). Był gwiazdą serialu animowanego "The Gary Coleman Show" (1982), w którym użyczył głosu Andy’emu LeBeau.
Życiorys.
Urodził się w Zion w stanie Illinois. Został adoptowany przez Edmonię Sue, pielęgniarkę, i W.G. Colemana, operatora wózka widłowego. Ze względu na ogniskowe segmentalne stwardnienie kłębuszków nerkowych, wrodzoną chorobę nerek oraz kortykosteroidy i inne leki stosowane w jej leczeniu, jego wzrost był ograniczony do 142 cm, a jego twarz zachowywała dziecięcy wygląd nawet w wieku dorosłym. Przeszedł dwa nieudane przeszczepy nerek w 1973 i ponownie w 1984, wymagał częstych dializ. 
W 1974 wziął udział w reklamie BMO Harris Bank. Pojawił się jako James w jednym z odcinków piątego sezonu serialu CBS "Centrum medyczne" ("Medical Center", 1974) z Chadem Everettem. Popularność przyniosła mu rola Arnolda Jacksona w sitcomie NBC "Diff’rent Strokes" (1978–1986).
Uczęszczał do Utah Valley Regional Medical Center w Provo w Utah. Wystąpił w teledysku zespołu N Sync „Merry Christmas, Happy Holidays” (1998) jako elf Świętego Mikołaja, wideoklipie Kid Rocka „Cowboy” (1999) i Johna Ceny do piosenki „Bad, Bad Man” (2005). Użyczył swojego głosu w serialu animowanym "Simpsonowie" ("The Simpsons", 1999–2001) i postaci do gry "Postal²" (2003).
26 maja 2010 w wieku 42 lat doznał wstrząsu mózgu po upadku w swoim domu w Provo w Utah. W ciągu jednego dnia zaczął tracić przytomność i ostatecznie zapadał w śpiączkę. Zmarł 28 maja 2010 z powodu wylewu krwi do mózgu. 

</doc>
<doc id="1175226" url="https://pl.wikipedia.org/wiki?curid=1175226" title="Edwin Long">
Edwin Long

Edwin Longsden Long (ur. 1829 w Bath, zm. 1891) – brytyjski malarz akademicki.
Urodził się w Bath, już w dzieciństwie wykazał się talentem do rysowania. Studiował w Royal Academy od 1849, brał lekcje u Johna Phillipa, który zachęcił go do pierwszego wyjazdu do Hiszpanii. Później odwiedzał ten kraj regularnie, aż 1873 roku. W 1874 odwiedził Egipt i Syrię i wtedy całkowicie poświęcił się tematyce orientalnej.
Long był malarzem historycznym, zainteresowanym tematyką biblijną i orientalną, na jego twórczość miały wpływ podróże jakie odbył do Hiszpanii i na Bliski Wschód. Jego prace odznaczały się dbałością o detal i zgodnością z wiedzą historyczną. Jego najbardziej znanym obrazem był "The Babylonian Marriage Market" z 1875 r., w którym prowokacyjnie przedstawił targ kobietami w starożytnym Babilonie, drobiazgowo rekonstruując szczegóły architektury, dekoracji i strojów dawnej cywilizacji.

</doc>
<doc id="1175231" url="https://pl.wikipedia.org/wiki?curid=1175231" title="Edward Blericq">
Edward Blericq

Edward van Blericq (ur. 21 lipca 1895 w Koronowie, zm. 2 lutego 1946 w Gnieźnie) – ksiądz katolicki, prawnik, wikariusz generalny archidiecezji gnieźnieńskiej.
Życiorys.
Pochodził z rodziny o korzeniach niderlandzkich, jego ojciec Karol był kupcem, a matka Janina z Żurawskich. Kształcił się w Collegium Marianum w Pelplinie i w gimnazjum w Brodnicy, gdzie w 1914 uzyskał maturę. Po szkole został wcielony do wojska niemieckiego na cały okres I wojny. Po wojnie w 1919 rozpoczął studia filozoficzno–teologiczne w Pelplinie i Poznaniu.
W 1922 otrzymał święcenia kapłańskie w Gnieźnie. W tym samym roku udał się na studia prawa kanonicznego do Strasburga, uwieńczone w 1924 doktoratem prawa kanonicznego. Przebywał w 1924 w Rzymie i pracował w administracji kościelnej przy Kongregacji Soboru i Trybunale Roty. W roku akademickim 1925/1926 odbył we Lwowie studia specjalistyczne z historii polskiego prawa kościelnego pod kierunkiem prof. Władysława Abrahama. Spędził następne lata w Poznaniu, gdzie był misjonarzem przy kolegiacie i notariuszem w kurii arcybiskupiej. Wkrótce opublikował zbiór prawnych decyzji Stolicy Apostolskiej z lat 1917–1927.
Od 1928 był w Gnieźnie kanclerzem kurii, a od 1933 oficjałem Trybunału Metropolitarnego, mianowany jednocześnie kanonikiem Kapituły Katedralnej Gnieźnieńskiej.
We wrześniu 1939 otrzymał nominację na wikariusza generalnego archidiecezji gnieźnieńskiej.
Po opuszczeniu kraju przez kardynała Augusta Hlonda był zarządcą archidiecezji w czasie okupacji niemieckiej. Na tym stanowisku okazał wiele odwagi i wytrwałości. Wielokrotnie informował Watykan o tragicznym położeniu Kościoła na terenie tzw. Kraju Warty. Organizował pomoc charytatywną dla ukrywających się zagrożonych aresztowaniem. Zdołał uratować kilku księży polskich przed zesłaniem do obozu koncentracyjnego. Hitlerowcy odmawiali uznania jego jurysdykcji, a on nie zgadzał się na jej przekazanie księżom niemieckim. Rezydował początkowo w Gnieźnie, a po wysiedleniu jesienią 1941 przez gestapo – w Inowrocławiu. W 1945 wyczerpany okupacyjnymi przejściami i postępującą chorobą wycofał się z oficjalnej działalności i powrócił do Gniezna.
W dowód uznania zasług położonych w czasie okupacji otrzymał z Rzymu prałaturę domową, a w listopadzie 1945 został mianowany protonotariuszem apostolskim. Zmarł w Gnieźnie 2 lutego 1946. Został pochowany na cmentarzu św. Piotra i Pawła w Gnieźnie.

</doc>
<doc id="1175232" url="https://pl.wikipedia.org/wiki?curid=1175232" title="Tomasz Wachowski">
Tomasz Wachowski

Tomasz Wachowski (ur. 12 września 1899 w Zbąszyniu, zm. 21 października 1939 w Lesznie) – polski żołnierz, powstaniec wielkopolski, kawaler Krzyża Walecznych, pośmiertnie odznaczony Wielkopolskim Krzyżem Powstańczym, prezes Związku Powstańców Wielkopolskich.
Życiorys.
Syn Piotra, maszynisty kolejowego, i Julii z d. Grześko. Pracował w przemyśle mięsnym jako trychinoskopista w leszczyńskiej Rzeźni Miejskiej. W 1919 biorąc udział w powstaniu wielkopolskim został ciężko ranny pod Wolsztynem i był leczony w tamtejszym szpitalu polowym. Jako żołnierz 26 pułku Ułanów Wielkopolskich był uczestnikiem wojny polsko-bolszewickiej w 1920. Działacz Koła Związku Powstańców Wielkopolskich w Lesznie. Inwalida wojenny, członek oddziału leszczyńskiego Zarządu Związku Inwalidów Wojennych.
Żonaty od 1927 z Marią (z d. Zimniak) zmarłą w 1933 (mieli córkę Irenę). Drugi raz ożenił się z Jadwigą (z d. Paczkowską) zmarłą w 1970, z którą miał syna Henryka.
Przed wybuchem II wojny światowej był wytypowany jako jeden ze „szczególnie niebezpiecznych dla Rzeszy” (niem. "Sonderfahndungsbuch Polen") przez V kolumnę miejscowych Niemców. Według odpisu niemieckiego wykazu wydanych kar śmierci Tomasz Wachowski w rubryce zawierającej informacje obciążające wpisane ma: Prezes Związku Powstańców. Rozstrzelany podczas publicznej egzekucji przeprowadzonej w ramach Operacji Tannenberg pod murem więzienia w Lesznie.
Pochowany w nieoznakowanej zbiorowej mogile, poza murem cmentarnym na alei do Borowej Karczmy. 21 października 1945 odsłonięto tablicę upamiętniającą to wydarzenie o treści „Tu spłynęła krew pomordowanych w dniu 21.10.1939 r. przez zwyrodniałego najeźdźcę niemieckiego obywateli miasta Leszna”. W każdą rocznicę egzekucji pod murem więzienia odbywa się uroczysty apel poległych. 21 października 1986 odsłonięto też tablicę z nazwiskami ofiar mordu na zbiorowej mogile.

</doc>
<doc id="1175234" url="https://pl.wikipedia.org/wiki?curid=1175234" title="Ajuga genevensis">
Ajuga genevensis



</doc>
<doc id="1175236" url="https://pl.wikipedia.org/wiki?curid=1175236" title="Dziedziczna mięśniakowatość gładkokomórkowa i rak nerkowokomórkowy">
Dziedziczna mięśniakowatość gładkokomórkowa i rak nerkowokomórkowy

Dziedziczne mięśniaki gładkokomórkowe i rak nerkowokomórkowy (, HLRCC) – rzadki zespół dziedzicznej predyspozycji do nowotworów, spowodowany mutacją w genie "FH" w locus 1q42.1 kodującym hydratazę fumaranową. W obrazie klinicznym zespołu HLRCC stwierdza się liczne mięśniaki gładkokomórkowe ("leiomyomata") skóry i macicy, a także zwiększoną zapadalność na raka brodawkowatego nerki. Dziedziczenie jest autosomalne dominujące.

</doc>
<doc id="1175238" url="https://pl.wikipedia.org/wiki?curid=1175238" title="József Horváth">
József Horváth

József Horváth (ur. 13 sierpnia 1964) – węgierski szachista, sędzia ("International Arbiter" od 1998) i trener szachowy ("FIDE Senior Trainer" od 2011), arcymistrz od 1990.
Kariera szachowa.
W latach 90. XX wieku należał do czołówki węgierskich szachistów. Trzykrotnie (1990, 1992, 1998) wystąpił na szachowych olimpiadach, natomiast w roku 1989 na mistrzostwach Europy (w Hajfie) i świata (w Lucernie, gdzie zdobył brązowy medal za indywidualny wynik na IV szachownicy). Wielokrotnie startował w finałach indywidualnych mistrzostw Węgier, w roku 1992 zdobywając w Budapeszcie brązowy medal.
Pierwsze sukcesy na arenie międzynarodowej zaczął odnosić na początku lat 80. Na przełomie 1983 i 1984 roku wystąpił w Groningen w turnieju o mistrzostwo Europy juniorów do lat 20, dzieląc VI-VIII miejsce. W kolejnych latach odniósł wiele indywidualnych sukcesów, zwyciężając bądź dzieląc I lokaty m.in. w Budapeszcie (1988, 1989, 1993, 1994 oraz 1997), Andorze (1989), Cannes (1992), otwartych mistrzostwach Szwajcarii (1992), Zalakaros (1995, 1996), Velden (1995), Paksie (1996), Bischwiller (1999), Helsinkach (2001), Chambéry (2001), Zalakaros (2002, 2004), Val Thorens (2002, 2006), Paryżu (2003), Weronie (2005), Château de Lacroix-Laval (2005), Feffernitz (2008) oraz w Aschachu (2008).
Najwyższy ranking w dotychczasowej karierze osiągnął 1 lipca 2009 r., z wynikiem 2567 punktów zajmował wówczas 9. miejsce wśród węgierskich szachistów.

</doc>
<doc id="1175239" url="https://pl.wikipedia.org/wiki?curid=1175239" title="Jozsef Horvath">
Jozsef Horvath



</doc>
<doc id="1175243" url="https://pl.wikipedia.org/wiki?curid=1175243" title="Noszowice">
Noszowice

Noszowice (cz. Nošovice, niem. Noschowitz) — wieś gminna na Śląsku Cieszyńskim w Czechach, w kraju morawsko-śląskim (powiat Frydek-Mistek).
Nazwa.
Nazwa miejscowości jest patronimiczna, jednak jej pierwotny zapis, "Potmienossowicze" (1584) — "Podmienoszowice" (?), jest niejasnego pochodzenia. Od XVII wieku występuje już jedynie w formie skróconej, Noszowice.
Geografia.
Miejscowość położona jest nieopodal Beskidu Śląsko-Morawskim, na Pogórzu Morawsko-Śląskim, na prawym brzegu Morawki, której koryto chronione jest tu jako Narodowy pomnik przyrody Skalická Morávka.
Historia.
Pierwsza pisemna wzmianka pochodzi z 1584, z dokumentu wystawionego podczas sprzedaży frydeckiego państwa stanowego przez biskupa ołomunieckiego Stanisława Pawłowskiego Bartłomiejowi z Wierzbna.
Od 1970 r. działa we wsi Browar Radegast (czes. Pivovar Radegast a.s.), produkujący piwo Radegast. Znajduje się tam również jedna z największych w Czechach fabryk motoryzacyjnych – kompleks produkcyjny koreańskiego koncernu Hyundai, w którym produkowane są modele Hyundai i30, Hyundai Tucson i Hyundai ix20.

</doc>
<doc id="1175245" url="https://pl.wikipedia.org/wiki?curid=1175245" title="Widlino">
Widlino

2 miejscowości w Polsce:

</doc>
<doc id="1175246" url="https://pl.wikipedia.org/wiki?curid=1175246" title="Wiedlino">
Wiedlino



</doc>
<doc id="1175249" url="https://pl.wikipedia.org/wiki?curid=1175249" title="Allan Quatermain">
Allan Quatermain

Allan Quatermain – to postać fikcyjna, odkrywca kopalni króla Salomona, bohater kilkunastu książek autorstwa Henry’ego Ridera Haggarda. Postać ta pojawiła się również w kilku filmach oraz komiksie "Liga Niezwykłych Dżentelmenów". Był niewysokim i chudym mężczyzną.
Cykl powieści autorstwa Henry’ego Ridera Haggarda.
W porządku alfabetycznym:

</doc>
<doc id="1175250" url="https://pl.wikipedia.org/wiki?curid=1175250" title="NLL sezon 2008">
NLL sezon 2008

Sezon rozpoczął się 29 grudnia 2007, a ostatni mecz finałowy został rozegrany w 17 maja 2008 roku. Był to dwudziesty drugi sezon zawodowej ligi lacrosse (licząc sezony EPBLL i MILL). Mistrzem sezonu została drużyna Buffalo Bandits. Podczas meczu All-Star Game, który został rozegrany 16 marca 2008 roku zespół wschodu pokonał po dogrywce zachód 17-16.
2 listopada zadecydowano, że dwa zespoły Boston Blazers oraz Arizona Sting nie wystąpią w sezonie 2008 jednak powróca do ligi w sezonie 2009.
Tabele.
"W – Wygrane, P – Przegrane, PRC – Liczba wygranych meczów w procentach, GZ – Gole zdobyte, GS – Gole stracone"

</doc>
<doc id="1175252" url="https://pl.wikipedia.org/wiki?curid=1175252" title="International Sailing Schools Association">
International Sailing Schools Association

ISSA (Międzynarodowe Stowarzyszenie Szkół Żeglarskich, ang. "International Sailing Schools Association") - międzynarodowa organizacja zrzeszająca kilkaset szkół żeglarskich z całego świata, założona w 1969. Stowarzyszenie powstało w wyniku wspólnej inicjatywy środowisk żeglarskich Francji, Polski, Włoch, Szwajcarii i Wielkiej Brytanii.
Certyfikaty żeglarskie ISSA.
ISSA opracowała własny system certyfikatów kompetencji.
Yacht crew (załogant jachtu).
Posiadacz tego certyfikatu otrzymał podstawowe szkolenie w zakresie bezpieczeństwa i eksploatacji jachtu z silnikiem pomocniczym.
Inland skipper (żeglarz jachtowy).
Posiadacz tego certyfikatu ma odpowiednią wiedzę i umiejętności, aby samodzielnie prowadzić jacht żaglowy z silnikiem pomocniczym na wodach śródlądowych w celach rekreacyjnych.
Inshore skipper.
Posiadacz tego certyfikatu ma odpowiednią wiedzę i umiejętności do prowadzenia jachtu z silnikiem pomocniczym do 20 mil morskich od przystani, o długości całkowitej kadłuba do 24 m i pojemności rejestrowej do 20, wyłącznie w celach rekreacyjnych..
Offshore skipper.
Posiadacz tego certyfikatu ma odpowiednią wiedzę i umiejętności do prowadzenia jachtu z silnikiem pomocniczym do 80 mil morskich od przystani, o długości całkowitej kadłuba do 24 m i pojemności rejestrowej do 50, wyłącznie w celach rekreacyjnych.
Master of sailing yacht (stopień skippera zawodowego).
Jest to certyfikat potwierdzający umiejętności żeglarskie na poziomie zawodowym. Osoba taka powinna świetnie radzić sobie między innymi z obsługą jachtu, nawigacją, manewrami, świetnie znać przepisy. Ważnym aspektem są tu również kwestie interpersonalne, radzenie sobie z ludźmi.
Certyfikaty motorowodne ISSA.
Power boat yacht crew.
Posiadacz tego certyfikatu otrzymał podstawowe szkolenie w zakresie bezpieczeństwa i eksploatacji łodzi motorowej.
Inland power yacht skipper (sternik motorowodny).
Od uczestników szkolenia nie jest wymagane żadne wcześniejsze doświadczenie w żegludze. Osoba po tym szkoleniu jest zdolna do samodzielnego prowadzenia łodzi motorowej w żegludze rekreacyjnej po wodach śródlądowych i do 2 Mm od brzegu po wodach morskich oraz do holowania narciarza wodnego i pływających sprzętów rekreacyjnych za w/w jednostkami pływającymi. Jest to szkolenie, którego zakres obejmuje prowadzenie skuterów wodnych bez ograniczenia mocy. Szkolenie obejmuje część teoretyczna i praktyczną prowadzoną na łodzi motorowej mogącej płynąć w ślizgu.
Inshore power yacht skipper (starszy sternik motorowodny).
Szkolenie przeznaczone dla osób, którym żegluga śródlądowa i przybrzeżna nie wystarcza, dla tych którzy są gotowi poświęcić kilka dni na przyswojenie wiedzy dotyczącej żeglugi na morzu – zarówno w teorii jak i w praktyce. Na wstępie do tego szkolenia są wymagane umiejętności z zakresu ISSA Inland Power Yacht Skipper oraz ukończony 18 rok życia.
Po szkoleniu kursant jest zdolny do samodzielnego prowadzenia w żegludze rekreacyjnej jachtów motorowych:
Szkolenie składa się z części teoretycznej i praktycznej. Szkolenie praktyczne odbywa się na jachcie motorowym, na akwenie morskim.
Offshore power yacht skipper (morski sternik motorowodny).
Jest to certyfikat dla osób doświadczonych w żegludze morskiej, które mają na swoim koncie zarówno żeglugę na wodach pływowych jak i samodzielne prowadzenie jachtów morskich. Od uczestników szkolenia wymagane jest ukończenie 18 roku życia, posiadanie certyfikatów: Inshore Power Yacht Skipper (lub odpowiadającego programem wydanego przez inną organizację), SRC, pierwsza pomoc, safety training.
Posiadacz tego certyfikatu jest zdolny do samodzielnego prowadzenia w żegludze rekreacyjnej jachtów motorowych bez ograniczeń. Szkolenie obejmuje wyłącznie część teoretyczną w formie wykładów i warsztatów-ćwiczeń oraz weryfikację stażu.
Master of power yacht.
Jest to certyfikat potwierdzający umiejętności żeglarskie na poziomie zawodowym. Osoba taka powinna świetnie radzić sobie między innymi z obsługą łodzi, nawigacją, manewrami, świetnie znać przepisy.
Uznawanie certyfikatów ISSA.
Dokumenty wydawane przez ISSA nie są patentami dającymi formalne uprawnienia do prowadzenia określonych rodzajów jednostek, ale certyfikatami poświadczającymi posiadanie stosownych umiejętności. W państwach, w których obowiązuje posiadanie patentu, nie zastępują go. Tam, gdzie patenty nie są wymagane, certyfikaty ISSA są uznawane i wymagane przez konkretnych armatorów czarterujących jachty, np. w Grecji. Dokumenty ISSA są wydawane zgodnie z przepisami obowiązującymi w Wielkiej Brytanii, a od 1 stycznia 2021 roku również na terenie UE, zgodnie z przepisami Republiki Cypru. Nie posiadają uznania Maritime Coastguard Agency (MCA), gdyż certyfikuje ona szkolenia zawodowe, a nie rekreacyjne. Zgodnie z koncepcją certyfikatów ISSA, w rozpoznawalny na arenie międzynarodowej sposób poświadczając kwalifikacje ich posiadacza, mają one ułatwiać bezpieczne korzystanie ze sprzętu rekreacyjnego, jednak zawsze przepisy i normy danego kraju, z którymi należy zapoznać się przed podróżą, mają pierwszeństwo przed standardami ISSA.

</doc>
<doc id="1175253" url="https://pl.wikipedia.org/wiki?curid=1175253" title="Locus regit formam actus">
Locus regit formam actus

Locus regit formam actus - zasada prawa prywatnego międzynarodowego, zgodnie z którą miejsce dokonania rządzi formą czynności prawnej ("prawo miejsca dokonania czynności prawnej"). 
Zasada została sformułowana w XIV wieku przez Guillaume'a du Cuna, profesora z Tuluzy i obowiązywała w tzw. dawnej szkole statuowej. 

</doc>
<doc id="1175254" url="https://pl.wikipedia.org/wiki?curid=1175254" title="Kekoskee">
Kekoskee

Kekoskee to wieś w stanie Wisconsin w hrabstwie Dodge w Stanach Zjednoczonych.

</doc>
<doc id="1175256" url="https://pl.wikipedia.org/wiki?curid=1175256" title="Kulików (rejon żółkiewski)">
Kulików (rejon żółkiewski)

Kulików (ukr. Куликів, "Kułykiw") – osiedle typu miejskiego na Ukrainie, w obwodzie lwowskim, w rejonie żółkiewskim, nad Kulikówką, około 50 km od granicy polsko-ukraińskiej.
Historia.
Kościół rzymskokatolicki pw. św. Mikołaja, uposażony w roku 1399 przez Mikołaja Herburta z Felsztyna i Kulikowa. W roku 1469 Mikołaj (Miklasz) Herburt stolnik przemyski nadał osadzie prawa miejskie. Po Mikołaju miasto odziedziczyli jego synowie Mikołaj i Andrzej. W XVII wieku Jan III Sobieski osiedlił w Kulikowie jeńców tatarskich i tureckich, którzy wyrabiali w założonej manufakturze, koce i dywany. W następnych wiekach Kulików był ważnym ośrodkiem sadownictwa oraz szewstwa dla zaopatrywania pobliskiego Lwowa i Żółkwi. Kulików był również gniazdem rodowym rodziny Kulikowskich herbu Drogomir. Dokumenty z roku 1469 wskazują, że dzierżawcami miasta byli Jan i Piotr Kulikowscy (AGZ, t. VI. str. 121). Po Herburtach miasto dzierżawili; Żurawińscy, Sobiescy, Radziwiłłowie i Batowscy. Po płn.-wsch. stronie miasteczka zachowały się ślady zamczyska oraz fortyfikacji ziemnych. W roku 1880 liczył 3226 mieszkańców.
Parafia rzymskokatolicka założona w roku 1546, konsekrowana w 1766 pw. św. Mikołaja Biskupa. Parafia należała do dekanatu żółkiewskiego, archidiecezji lwowskiej, w jej skład wchodziły wsie Artasów, Błaszczywody, Doroszów, Dzibułki, Hrebeńce, Koszelów, Kukizów, Sulimów, Mohylany, Nadycze, Nahorce, Nowesioło, Podliski, Przedrzymiechy Wlk. i Mł., Smereków, Stroniatyn, Sulimów, Udnów (dawniej "Odnowo"), Wierzblany i Zwertów. Obecną murowaną świątynię wystawił w 1538 Mikołaj Herburt Odnowski, kasztelan przemyski. Do roku 1743 w miejscu znajdował się również monastyr bazylianek.
Kulików graniczył z Doroszowem Wielkim, Nowym Siołem i Nadyczem, na płn. z Mohilanami i Przemiwólkami, na zach. z Mierzwicą i Kościejowem.
W II Rzeczypospolitej miasto znajdowało się w powiecie żółkiewskim, w województwie lwowskim. Według spisu powszechnego z 1921 roku w Kulikowie mieszkało 2886 mieszkańców: 2031 Polaków (z czego 1188 deklarowało się jako grekokatolicy, a 489 jako wyznawcy judaizmu), 835 Ukraińców i 20 Żydów. Według Rąkowskiego 70% mieszkańców było narodowości ukraińskiej. W 1931 roku liczba Żydów wyniosła 602.
W czasie okupacji niemieckiej Kulików został pozbawiony praw miejskich, stając się siedzibą wiejskiej gminy Kulików. 1 lipca 1941 w Kulikowie odbył się pogrom Żydów. 25 listopada 1942 część Żydów Niemcy deportowali do obozu zagłady w Bełżcu, pozostałych zapędzono do getta w Żółkwi. 22 lipca 1944 w walkach o Kulików brał udział m.in. Əvəz Verdiyev.
W lipcu 1945 roku Polacy z Kulikowa pod naciskiem władz sowieckich i UPA wyjechali do Polski. Łącznie miejscowość opuściło 600 Polaków.

</doc>
<doc id="1175258" url="https://pl.wikipedia.org/wiki?curid=1175258" title="Harry Groener">
Harry Groener

Harry Groener (ur. 10 września 1951 w Augsburgu, Bawaria, Niemcy), amerykański aktor.

</doc>
<doc id="1175261" url="https://pl.wikipedia.org/wiki?curid=1175261" title="Tadeusz Frąś">
Tadeusz Frąś

Tadeusz Frąś (ur. w 1949 r., zm. 7 września 1983 r.) – nauczyciel i przewodniczący NSZZ „Solidarność” w szkole podstawowej w Zabierzowie Bocheńskim.
W czasie stanu wojennego nie zaprzestał działalności związkowej. 7 września 1983 był umówiony na spotkanie w Krakowie, na które jednak nie dotarł - odnaleziono go martwego na przedmieściach, ze śladami ciężkiego pobicia. Prowadzone w owym czasie śledztwo było tendencyjne, przyjęto wersję samobójstwa. 
Instytut Pamięci Narodowej zalicza Tadeusza Frąsia do "milczących świadków" stanu wojennego.

</doc>
<doc id="1175262" url="https://pl.wikipedia.org/wiki?curid=1175262" title="Kaliszanka">
Kaliszanka

Fabryka Pieczywa Cukierniczego „Kaliszanka” w Kaliszu – byłe przedsiębiorstwo przemysłu spożywczego z siedzibą w Kaliszu, założone w 1892 r., znacjonalizowane w 1948, sprywatyzowane w 1992, od 2005 w grupie kapitałowej Jutrzenka (obecnie Colian Holding); jeden z największych producentów wafli w czekoladzie w Polsce, produkowała m.in. wafle Grześki i herbatniki BeBe.
Historia.
Historia Kaliszanki sięga 1892 r., kiedy to Kazimierz Mystkowski założył w Kaliszu Parową Fabrykę Pierników i Biszkoptów. Jej wyroby po krótkim czasie zyskały uznanie w całej Polsce ze względu na ich wysoką jakość.
Po II wojnie światowej fabryka zmieniła nazwę na Fabrykę Pieczywa Cukierniczego „Kaliszanka”.

</doc>
<doc id="1175265" url="https://pl.wikipedia.org/wiki?curid=1175265" title="Epic and Other Hits">
Epic and Other Hits

Epic and Other Hits – trzecia składanka amerykańskiej grupy muzycznej Faith No More z 2005 roku. 

</doc>
<doc id="1175266" url="https://pl.wikipedia.org/wiki?curid=1175266" title="Ambient dub">
Ambient dub

Ambient Dub – fuzja muzyki ambient i dub, brzmieniem trochę zbliżony do illbientu.
Nurt ten łączy w sobie ambientowe tła i melodie oraz elementy muzyki dub takie, jak np. głęboki bas, pogłosy i bit. Utwory ambient dubowe są o wiele bardziej spokojne i bardziej stonowane, niż oryginalny dub, ale także bardziej taneczne i żywsze niż nagrania stricte ambientowe.

</doc>
<doc id="1175268" url="https://pl.wikipedia.org/wiki?curid=1175268" title="Wauzeka">
Wauzeka

Wauzeka – wieś w stanie Wisconsin w hrabstwie Crawford w Stanach Zjednoczonych.

</doc>
<doc id="1175269" url="https://pl.wikipedia.org/wiki?curid=1175269" title="Vickers Warwick">
Vickers Warwick

Vickers Warwick – brytyjski samolot bombowy, transportowy, rozpoznawczy i pasażerski z okresu II wojny światowej
Historia.
W 1935 roku brytyjskie Ministerstwo Lotnicze opracowało nowe założenia nr B.1/35 dla ciężkiego samolotu bombowego. Na podstawie tych założeń zespół konstruktorów kierowanych przez Rexa K. Pearsona i Barnesa Wallisa z wytwórni lotniczej "Vickers" opracował samolot w wersji dwusilnikowej, który otrzymał oznaczenie "Warwick". Natychmiast też przystąpiono do budowy prototypu, w którym zastosowano silniki "Rolls-Royce Vulture II" o mocy 2000 KM. W dniu 13 sierpnia 1939 roku dokonano oblotu prototypu, a następnie podano go serii badań. Okazało się wtedy, że zastosowane silniki nie spełniały swojej roli. Podjęto również próbę zastosowania w samolocie silników "Bristol Centaurus CEISM" o mocy 2000 KM, co jednak nie poprawiło właściwości samolotu. 
Wobec przeciągania się prób, Ministerstwo Lotnicze sprowadziło amerykańskie silniki "Pratt &amp; Whitney Double Wasp" i w 1941 roku zamówiło w wytwórni "Vickers" 250 samolotów bombowych "Vickers Warwick" z amerykańskimi silnikami; wersja ta otrzymała oznaczenie Mk I i oznaczenie literowe "B" – samoloty bombowe, "C" – samoloty transportowe i "ASR" – samolot rozpoznania i ratownictwa morskiego. W 1942 roku rozpoczęto produkcję seryjną samolotów "Warwick".
W 1944 rozpoczęto produkcję kolejnej wersji oznaczonej jako Mk II, w której zastosowano brytyjskie silniki "Bristol Centaurus VII" o mocy 2500 KM. Wersja ta była przeznaczona do dalekiego rozpoznania i ratownictwa morskiego. 
W tym samym roku budowano również seryjnie samoloty "Warwick" w wersji Mk III, w której zastosowano silniki amerykańskiej firmy "Pratt &amp; Whitney". Była to wersja transportowa oraz pasażerska. Budowano także wersję Mk IV w której zastosowano ulepszone silniki "Pratt &amp; Whitney Double Wasp R-2800-2SBG" oraz Mk V z silnikami brytyjskimi "Bristol Centaurus VII", przystosowaną do rozpoznania morskiego oraz zwalczania okrętów podwodnych. Ostatecznie produkcję seryjną samolotów "Vickers Warwick" zakończono w 1946, po wyprodukowaniu 757 samolotów wszystkich wersji (nie licząc prototypów).
Użycie.
Samolot "Vickers Warwick" od 1942 roku rozpoczęto wprowadzać do dywizjonów obrony wybrzeża (Coastal Command) RAF, gdzie służyły do rozpoznania morskiego oraz ratownictwa. 
Samoloty tego typu otrzymały również dywizjony południowoafrykańskie walczące w Europie, głównie w rejonie Morza Śródziemnego. 
W 1945 roku w samoloty "Vickers Warwick C Mk I" oraz "Vickers Warwick C Mk III"' znalazły się na wyposażeniu polskich dywizjonów lotniczych: 300 Dywizjonie Bombowym (5 w wersji "C Mk I"), 304 Dywizjonie Bombowym (5 w wersji "C Mk I" i 27 w wersji "C Mk III") i 301 Dywizjonie Bombowym (28 w wersji "C Mk III"). Samoloty te służyły głównie do przewozu żywności i lekarstw na terenie Europy, a także do przewozów żołnierzy z Włoch do Wielkiej Brytanii. W polskich dywizjonach samoloty tego typu były użytkowane do marca 1946 roku. 
Samoloty tego typu w wersji transportowej były użytkowane przez brytyjską cywilną linię lotniczą British Overseas Airways Corporation, gdzie użytkowano je w rejonie Morza Śródziemnego.
Opis konstrukcji.
Samolot "Vickers Warwick" był średniopłatem o konstrukcji metalowej geodetycznej. Podwozie klasyczne – wciągane w locie. Napęd stanowiły dwa silniki gwiazdowe. 
W zależności od wersji miał różne wyposażenia oraz uzbrojenie. Wersje transportowe nie posiadały uzbrojenia.

</doc>
<doc id="1175270" url="https://pl.wikipedia.org/wiki?curid=1175270" title="Mickey’s Speedway USA">
Mickey’s Speedway USA

Mickey’s Speedway USA – gra wyścigowa wydana w 2000 roku na konsolę Nintendo 64 przez Nintendo.
Fabuła.
Pies Pluto zostaje porwany przez tajemniczy gang o nazwie „Weasels” i ma diamenty na obroży. Gdy Miki się o tym dowiaduje, mówi o tym swoim przyjaciołom. Niestety, dowiedział się o tym złodziej, Czarny Piotruś. Miki i jego przyjaciele udają się do profesora Ludwiga von Drake’a, który zajmuje się wynalazkami. Po usłyszeniu, że Pluto zaginął, profesor daje Mikiemu i jego przyjaciołom gokarty, mające pomóc w poszukiwaniu psa.

</doc>
<doc id="1175271" url="https://pl.wikipedia.org/wiki?curid=1175271" title="Lotus Cortina">
Lotus Cortina

Lotus Cortina – samochód produkowany przez przedsiębiorstwo Lotus razem z firmą Ford w latach 1960-1970.

</doc>
<doc id="1175275" url="https://pl.wikipedia.org/wiki?curid=1175275" title="Opłata sądowa">
Opłata sądowa

Opłata sądowa – pieniężna danina publiczna uiszczana przez uczestnika postępowania sądowego jako ekwiwalent za czynności sądowe.
Opłaty sądowe w postępowaniu cywilnym i administracyjnosądowym.
W postępowaniu cywilnym opłacie podlega pismo, jeżeli przepis ustawy przewiduje jej pobranie. W szczególności opłacie podlegają następujące pisma:
Ponadto opłacie podlega wniosek o wydanie na podstawie akt: odpisu (w tym odpisu księgi wieczystej), wypisu, zaświadczenia, wyciągu, innego dokumentu oraz kopii – jest to tzw. opłata kancelaryjna.
Podział.
Opłaty są dzielone na następujące kategorie:
Sposoby uiszczania.
Opłaty sądowe uiszcza się w formie:
Opłaty sądowe w postępowaniu administracyjnosądowym.
W postępowaniu administracyjnosądowym opłatami sądowymi są wpis i opłata kancelaryjna. Są one dochodami budżetu państwa. Wpis pobiera się od skargi do wojewódzkiego sądu administracyjnego, sprzeciwu od decyzji i środków zaskarżenia.
Wysokość i sposób uiszczania opłat są uregulowane w art. 211-236 ustawy z dnia 30 sierpnia 2002 r. Prawo o postępowaniu przed sądami administracyjnymi () oraz rozporządzeniach wydanych na jej podstawie.

</doc>
<doc id="1175276" url="https://pl.wikipedia.org/wiki?curid=1175276" title="Znaki opłaty sądowej">
Znaki opłaty sądowej



</doc>
<doc id="1175277" url="https://pl.wikipedia.org/wiki?curid=1175277" title="Timeshare">
Timeshare

Timeshare (potocznie "własność wakacyjna"; ang. "time" – czas, "share" – dzielić) – system posiadania nieruchomości, w którym klient nabywa w pełni umeblowany i wyposażony apartament lub dom wakacyjny za ułamek kosztu posiadania tradycyjnego apartamentu czy domku letniskowego na zawsze lub na określoną liczbę lat, lecz w tym czasie może korzystać z apartamentu tylko jakiś okres w ciągu roku, zwykle 1, 2 lub 3 tygodnie oraz możliwość korzystania z sieci wymiany wakacyjnej. Można jednak swój tydzień wymienić z kimś innym, za pośrednictwem jednej z firm wymiany wakacyjnej. W niektórych krajach timeshare jest zabroniony.
W Polsce instytucja ta została uregulowana ustawą z 16 września 2011 r. Zgodnie z artykułem 2 „"Przez umowę timeshare rozumie się umowę, na podstawie której konsument, odpłatnie, nabywa prawo do korzystania, w okresach wskazanych w umowie, z co najmniej jednego miejsca zakwaterowania, zawartą na okres dłuższy niż rok"”. Odpłatne prawo do korzystania przypomina najem, od którego różni się okresowością uprawnienia.
Statystyka ośrodków.
Na całym świecie jest 5425 ośrodków timesharingowych, z czego ponad 1700 w Ameryce Północnej (głównie USA). W tym 25% znajduje się w Europie, z czego w Hiszpanii (łącznie z Wyspami Kanaryjskimi) ponad 500, a 16% w Ameryce Łacińskiej (najwięcej w Meksyku) i 14% w Azji (najwięcej w Japonii, Tajlandii i Indiach).
Ogólna liczba apartamentów wynosi 325 tysięcy, w tym 41% w USA, gdzie ośrodki timesharingowe są zazwyczaj największe – średnio ponad 80 apartamentów każdy. Na całym świecie przeciętna wielkość ośrodka to 60 apartamentów.
Grupa docelowa.
Typowy nabywca timesharingu ma dochody w drugim lub trzecim progu podatkowym i własny dom, jest w średnim wieku i pozostaje w związku małżeńskim. Wśród nabywców w krajach rozwijających się przeciętne dochody gospodarstwa domowego wynoszą 35 tysięcy dolarów rocznie, natomiast na Karaibach 90 tysięcy. Włochy przyciągają największą liczbę nabywców, którzy nie są parą małżeńską (37%), podczas gdy Ameryka Łacińska przyciąga najwięcej rodzin z dziećmi (58%).
Badanie przeprowadzone w Wielkiej Brytanii przez RCI (Resort Condominiums International) w kwietniu 2004 pokazuje, że:

</doc>
<doc id="1175279" url="https://pl.wikipedia.org/wiki?curid=1175279" title="Opłata kancelaryjna">
Opłata kancelaryjna



</doc>
<doc id="1175281" url="https://pl.wikipedia.org/wiki?curid=1175281" title="Tadeusz Gajda (żołnierz)">
Tadeusz Gajda (żołnierz)

Tadeusz Gajda ps. „Tarzan” (ur. 15 lutego 1924 w Charzewicach, zm. 14 października 1946 w Krakowie) – polski żołnierz podziemia niepodległościowego, żołnierz wyklęty, kapitan, żołnierz Armii Krajowej (NOW-AK). Dowódca oddziału Narodowego Zjednoczenia Wojskowego.
Życiorys.
Syn Józefa i Marii z domu Łuczak. Ukończył szkołę powszechną i cztery klasy w Państwowym Gimnazjum im. Stefana Czarnieckiego w Nisku. Od 1940 roku pracował w firmie drzewnej w Rudniku. W 1941 roku za sprawą swojego ojca wstąpił do Narodowej Organizacji Wojskowej. Po scaleniu NOW z AK znalazł się w plutonie dywersyjnym placówki AK Nisko. Latem 1943 roku rozpoczął konspiracyjny kurs podchorążych, którego nie ukończył z powodu „wsypy”. Otrzymał rozkaz zgłoszenia się do obozu partyzanckiego Franciszka Przysiężniaka, ps. „Ojciec Jan”. Tam ukończył kurs i został awansowany do stopnia plut. pchor.
Brał udział w walkach toczonych w ramach niemieckiej operacji przeciwpartyzanckiej „Sturmwind I”. Prawdopodobnie wówczas odznaczony został sowieckim medalem „Za odwagę”. Od września 1944 roku poszukiwany przez NKWD i Urząd Bezpieczeństwa. Celem uniknięcia aresztowania zgłosił się do służby w LWP. Przydzielono go do 25. Pułku Piechoty 10. DP LWP z zachowaniem stopnia z AK. Zdekonspirowany jako żołnierz NOW był przesłuchiwany przez „Smiersz”. W lutym 1945 roku, po rozpoczęciu aresztowań byłych żołnierzy AK, zdezerterował i powrócił do Niska.
W połowie marca 1945 roku został skierowany do Kuryłówki, gdzie formowały się oddziały leśne NZW. Przydzielono go do dyspozycji ppor. Mariana Szymańskiego, komendanta NOW na powiat Tarnobrzeg. Po śmierci Mariana Szymańskiego (zastrzelonego przez funkcjonariusza Milicji Obywatelskiej) Tadeusz Gajda objął jego stanowisko. Na polecenie „Ojca Jana” sformował oddział partyzancki. W czerwcu 1945 roku nie podporządkował się rozkazom nakazującym mu rozwiązanie oddziału. W lipcu miał pod sobą 55 żołnierzy, na czele których przeprowadził szereg akcji antykomunistycznych. Od lutego 1946 roku był inspektorem PAS inspektoratu NZW „Tatar”.
Według raportów grupy Zrzeszenie Wolność i Niezawisłość, jego grupa była „bandą", w której skład wchodzi „element przestępczy, złodzieje kolejowi, dezerterzy z Wojska Polskiego".
Działalność antykomunistyczna i inne.
Aresztowany 7 sierpnia 1946 roku przez funkcjonariuszy PUBP Tarnów i WUBP Kraków. Wyrokiem WSR w Krakowie z 27 września 1946 roku skazano go na karę śmierci i wyrok wykonano 14 października 1946 roku w więzieniu przy ulicy Montelupich w Krakowie. Sąd Wojewódzki w Tarnowie 8 listopada 1991 roku unieważnił wyrok. Został zrehabilitowany za działalność na rzecz niepodległego bytu państwa polskiego.
Został pochowany na Cmentarzu Rakowickim, jego szczątki zostały odnalezione w wyniku prac ekshumacyjnych w 2017 roku, a o ich identyfikacji poinformowano publicznie 4 października 2018 roku.
W 2019 roku rodzina podjęła decyzję o przeniesieniu jego szczątków do grobu na cmentarzu w Rozwadowie.
5 października 2019 roku odbył się pogrzeb jego szczątków na cmentarzu w Rozwadowie.

</doc>
<doc id="1175291" url="https://pl.wikipedia.org/wiki?curid=1175291" title="Cmentarz Ewangelicki w Górze Kalwarii">
Cmentarz Ewangelicki w Górze Kalwarii



</doc>
<doc id="1175300" url="https://pl.wikipedia.org/wiki?curid=1175300" title="Alcobaca">
Alcobaca



</doc>
<doc id="1175301" url="https://pl.wikipedia.org/wiki?curid=1175301" title="Pieter Claesz. Soutman">
Pieter Claesz. Soutman

Pieter Claesz. Soutman (ur. ok. 1580 w Haarlemie, zm. 16 sierpnia 1657 tamże) – holenderski malarz epoki wczesnego baroku, rytownik i wydawca.
Soutman praktykował w warsztacie Petera Paula Rubensa w Antwerpii, gdzie partycypował wraz z innymi uczniami w wykonywaniu wielu zamówień jakie wykonywała pracownia mistrza. Prawdopodobnie podczas wizyty królewicza Władysława Zygmunta Wazy w Antwerpii w 1624, został polecony przez Rubensa jako znakomity malarz. W tym też roku przybył do Polski, gdzie pełnił funkcję nadwornego malarza. Dla króla Zygmunta III wykonywał głównie portrety np. przypisywane mu wizerunki króla i królowej Konstancji Austriaczki w strojach koronacyjnych przechowywane obecnie w Bayerische Nationalmuseum w Monachium, obraz "Zygmunt III na koniu", czy "Martwa natura ze złotym pucharem", wykonany dla króla w 1624 r. Na dworze w Warszawie przebywał około czterech lat, by w 1628 r. powrócić do rodzinnego Haarlemu.

</doc>
<doc id="1175302" url="https://pl.wikipedia.org/wiki?curid=1175302" title="Ambient industrial">
Ambient industrial

Ambient Industrial – podgatunek muzyki dark ambient mocno czerpiący z muzyki industrial.
Od czystego dark ambientu odróżnia go to, że oprócz mrocznej melodii i atmosfery jest w nim więcej elementów muzyki industrialnej (hałasy z fabryk, szumy, piski i dźwięki maszyn).
Twórcy muzyki ambient industrial to także twórcy dark ambientowi, np. Coil, Zoviet France, Nocturnal Emissions itp. Podgatunkiem ambient industrialu jest muzyka ambient noise, czyli połączenie dark ambientowych przestrzeni z ekstremalnymi hałasami, muzyka pozbawiona jakiejkolwiek melodii i rytmu. Przykład: Merzbow, Daniel Menche, Aube, Arcane Device.

</doc>
<doc id="1175306" url="https://pl.wikipedia.org/wiki?curid=1175306" title="Mnoga gruczolakowatość wewnątrzwydzielnicza typu 2">
Mnoga gruczolakowatość wewnątrzwydzielnicza typu 2

Mnoga gruczolakowatość wewnątrzwydzielnicza typu 2 (zespół gruczolakowatości wewnątrzwydzielniczej typu 2, MEN2, ang. multiple endocrine neoplasia type 2) –
rzadka choroba genetyczna objawiająca się predyspozycją do raka rdzeniastego tarczycy, guza chromochłonnego nadnerczy i nadczynności przytarczyc, a także innych rzadszych guzów i wad wrodzonych. Chorobę wywołują mutacje w protoonkogenie "RET"; podobna nieco w obrazie klinicznym mnoga gruczolakowatość wewnątrzwydzielnicza typu 1 ma inną etiologię.
Etiologia.
MEN2 wywołana jest przez mutacje w protoonkogenie "RET". Dziedziczenie mutacji jest autosomalne dominujące z wysoką penetracją.
Epidemiologia.
Na całym świecie rozpoznano około 500-1000 rodzin z MEN2. Szacuje się, że częstość schorzenia wynosi 1:30 000. 80% przypadków stanowi MEN2A, około 5% MEN2B.
Objawy kliniczne i przebieg.
W zależności od obrazu klinicznego wyróżnia się dwa podtypy MEN2:
W FMTC rdzeniasty rak tarczycy jest jedyną cechą zespołu.
Historia.
Liczne eponimiczne nazwy odmian MEN2B honorują lekarzy, którzy przedstawili pierwsze opisy chorób; jednakowoż, eponimy te są rzadko używane. August Wagenmann opisał nerwiaki języka w 1922 roku, a rok po nim podobnej obserwacji dokonał Curt Froboese. Oba odkrycia przypomnieli Morrison i Nevin w 1996 roku. Inna nazwa MEN2B, zespół Williamsa-Pollocka, przypomina pracę z 1966 roku. W końcu, trzeci eponim upamiętnia genetyka Roberta Jamesa Gorlina i Roberta A. Vickersa, współautorów pracy z 1968 roku. Z kolei związek guza chromochłonnego z rakiem tarczycy zauważył Sipple w 1961 roku, stąd spotykane jest określenie zespołu Sipple’a na MEN2A.
Przypadek Abrahama Lincolna.
W listopadzie 2007 roku amerykański kardiolog John G. Sotos wysunął hipotezę, że Abraham Lincoln chorował na MEN2B. Argumenty przemawiające za tym rozpoznaniem to marfanoidalna budowa ciała 16. prezydenta USA (hipoteza o zespole Marfana u Lincolna została wysunięta wcześniej), wydatna dolna warga, słabe napięcie mięśniowe i wycieńczenie fizyczne pod koniec życia, mogące świadczyć o chorobie nowotworowej.

</doc>
<doc id="1175308" url="https://pl.wikipedia.org/wiki?curid=1175308" title="Międzynarodowy Port Lotniczy im. Heydəra Əliyeva">
Międzynarodowy Port Lotniczy im. Heydəra Əliyeva

Międzynarodowy Port Lotniczy im. Heydəra Əliyeva (IATA: GYD, ICAO: UBBB) – azerbejdżański port lotniczy w Baku, stolicy państwa.
Port jest jednym z sześciu międzynarodowych portów lotniczych Azerbejdżanu. Pracuje całodobowo, może przyjmować wszystkie typy samolotów i śmigłowców. Jest on bazą dla linii lotniczych Azerbaijan Airlines oraz Buta Airways.
Dysponuje dwoma pasami startowymi:
Historia.
10 marca 2004 Międzynarodowemu Portowi Lotniczemu Baku nadano imię Heydəra Əliyeva, prezydenta Azerbejdżanu.
W 2017 port ustanowił rekord przepustowości, obsługując 4 mln pasażerów.
W 2014 port otrzymał 4, a 7 maja 2018 5 gwiazdek (najwyższy status) organizacji audytów portów lotniczych Skytrax World Airport Awards.

</doc>
<doc id="1175311" url="https://pl.wikipedia.org/wiki?curid=1175311" title="Assur">
Assur



</doc>
<doc id="1175314" url="https://pl.wikipedia.org/wiki?curid=1175314" title="Rouben Mamoulian">
Rouben Mamoulian

Rouben Zachary Mamoulian (ur. 8 października 1897 w Tbilisi, zm. 4 grudnia 1987 w Los Angeles) – rosyjsko-amerykański reżyser, scenarzysta, montażysta i producent filmowy.
Życiorys.
Wczesne lata.
Urodzony w Tbilisi w Imperium Rosyjskim, jako syn Virginii (z domu Kalantarian), reżyserki ormiańskiego teatru, i Zachary’ego Mamouliana, dyrektora generalnego banku. Przeniósł się do Anglii, gdzie w 1922 w Londynie zaczął reżyserować sztuki teatralne. W następnym roku wyjechał do Stanów Zjednoczonych. Studiował w Eastman School of Music, a także reżyserował opery i spektakle teatralne.
Kariera.
W 1925 Mamoulian został szefem Szkoły Dramatu, gdzie pracowała również Martha Graham. Spośród wielu przedstawień wspólnie wyprodukowali krótki dwukolorowy film zatytułowany "The Flute of Krishna", z udziałem studentów Eastman School of Music. Mamoulian opuścił Eastman wkrótce po tym, a Graham zdecydowała się również odejść, mimo że został poproszony o pozostanie. W 1930 otrzymał obywatelstwo amerykańskie. Aktor dziecięcy Jackie Cooper twierdził w swojej autobiografii, że Rouben Mamoulian był jego wujkiem, a ten fakt pomógł ustalić wczesną karierę Coopera w filmie.
Jako reżyser zadebiutował na Broadwayu sztuką DuBose Heywarda "Porgy", która miała swoją premierę 10 października 1927. W latach 1928-29 wyreżyserował sztukę "Wings Over Europe". W 1929 wyreżyserował swój debiutancki film pełnometrażowy Paramount Pictures "Aplauz", a także odrodzone widowisko "Porgy" wraz z operą George’a Gershwina "Porgy and Bess", a premiera odbyła się 10 października 1935. Mamoulian był także pierwszą osobą, która wystawiła na Broadwayu takie znane przedstawienia jak "Oklahoma!" (1943), "Carousel" (1945) i "Lost in the Stars" (1949).
Zasiadał w jury konkursu głównego na 16. MFF w Cannes (1963).

</doc>
<doc id="1175318" url="https://pl.wikipedia.org/wiki?curid=1175318" title="Diego Fuser">
Diego Fuser

Diego Fuser (ur. 11 listopada 1968 w Venaria Reale) – piłkarz włoski grający na pozycji prawego pomocnika.
Kariera klubowa.
łFuser pochodzi z Piemontu, z miasta Venaria Reale. Piłkarską karierę rozpoczął w pobliskim Turynie, w tamtejszym klubie Torino Calcio. W 1986 roku został włączony do kadry pierwszej drużyny, a w Serie A zadebiutował 26 kwietnia 1987 roku w zremisowanych 1:1 derbach Turynu z Juventusem. W pierwszym składzie Torino Diego zaczął grać w sezonie 1988/1989 i zdobył w nim 4 bramki, jednak zespół „granata” spadł do Serie B. Fuser po sezonie przeszedł do A.C. Milan, gdzie był rezerwowym i wywalczył wicemistrzostwo Włoch. Na sezon 1990/1991 został wypożyczony do Fiorentiny i obok Massimo Orlando był najlepszym strzelcem zespołu z 8 golami na koncie. Latem 1991 na rok wrócił do Mediolanu, z którym został mistrzem Włoch, ale przegrał rywalizację o miejsce w składzie.
W 1992 roku Fuser znów zmienił barwy klubowe i przeszedł do stołecznego S.S. Lazio. Tam niemal od początku grał w wyjściowej jedenastce i z czasem stał się ulubieńcem fanów ze Stadio Olimpico. W swoim pierwszym sezonie w Lazio zajął 5. miejsce, a rok później - 4. Natomiast w 1995 roku po raz drugi w karierze został wicemistrzem kraju. W 1996 roku zakończył sezon na 3. pozycji w tabeli, ale największe sukcesy osiągnął w sezonie 1997/1998. Zdobył swój pierwszy w karierze Puchar Włoch oraz wystąpił w przegranym 0:3 finale Pucharu UEFA z Interem Mediolan. W Lazio wystąpił w 188 spotkaniach ligowych i zdobył 35 goli.
Latem 1998 Diego odszedł do Parmy. Tam także grał w podstawowym składzie i w 1999 roku zdobył zarówno Puchar UEFA (wystąpił w wygranym 3:0 finałowym meczu z Olympique Marsylia), jak i Puchar Włoch. Latem do tych sukcesów dołożył także Superpuchar Włoch. W Parmie występował przez 4 sezony i za każdym razem zajmował 4. miejsce w Serie A. W 2001 roku odszedł do ówczesnego mistrza kraju, AS Roma. W Romie był tylko rezerwowym i przez dwa sezony zagrał zaledwie w 15 ligowych meczach i przegrał rywalizację na prawej pomocy z Brazylijczykiem Cafu. Miał mały udział w zdobyciu wicemistrzostwa Włoch i Superpucharu w 2002 roku. Na sezon 2003/2004 trafił do drugoligowego wówczas Torino, a po sezonie zasilił szeregi ASDC Canelli, w którym spotkał byłego gracza Milanu, Gianluigiego Lentiniego. W sezonie 2005/2006 wywalczył z nim awans z ligi Eccellenza do Serie D. Od 2008 do 2009 roku grał w amatorskim Saviglianese.
Kariera reprezentacyjna.
W reprezentacji Włoch Fuser zadebiutował 24 lutego 1993 roku w wygranym 3:1 meczu z Portugalią. W 1996 roku został powołany przez selekcjonera Arrigo Sacchiego do kadry na Euro 96 w Anglii. Tam wystąpił we wszystkich trzech meczach grupowych: wygranym 2:1 z Rosją, przegranym 1:2 z Czechami i zremisowanym 0:0 z Niemcami. Włosi nie wyszli z grupy na tym turnieju. W „Squadra Azzurra” wystąpił łącznie w 25 spotkaniach i zdobył w nich 3 gole.

</doc>
<doc id="1175328" url="https://pl.wikipedia.org/wiki?curid=1175328" title="Uniwersytet Acadia">
Uniwersytet Acadia

Uniwersytet Acadia - założony w 1838 roku, publiczny uniwersytet, położony w Wolfville, w Nowej Szkocji, w Kanadzie. Kanclerzem uczelni jest Arthur Irving, natomiast prezydentem Gail Dinter-Gottlieb. 76 studentów uczelni zdobyło pierwszy stopień akademicki. Kolory uczelni to granatowy i niebieski.

</doc>
<doc id="1175330" url="https://pl.wikipedia.org/wiki?curid=1175330" title="Air Comores International">
Air Comores International

Air Comores International – komorskie narodowe linie lotnicze z siedzibą w Moroni. Obsługują połączenia do Francji, na Bliski Wschód i do Afryki. Głównym hubem jest Port lotniczy Moroni.

</doc>
<doc id="1175337" url="https://pl.wikipedia.org/wiki?curid=1175337" title="Herophilos">
Herophilos



</doc>
<doc id="1175341" url="https://pl.wikipedia.org/wiki?curid=1175341" title="Kościół romański w Wysocicach">
Kościół romański w Wysocicach



</doc>
<doc id="1175346" url="https://pl.wikipedia.org/wiki?curid=1175346" title="Richard Rodgers">
Richard Rodgers

Richard Charles Rodgers (ur. 28 czerwca 1902 w Nowym Jorku, zm. 30 grudnia 1979 tamże) – amerykański kompozytor pochodzenia żydowskiego.
Znany ze współpracy z Lorenzem Hartem i Oscarem Hammersteinem II. Autor ponad 900 piosenek i 40 broadwayowskich musicali. W 1946 roku otrzymał Oscara w kategorii najlepsza piosenka za „It Might as Well Be Spring”.
Życiorys.
Urodził się w żydowskiej rodzinie. W wieku sześciu lat zaczął grać na pianinie. Uczęszczał do Townsend Harris Hall i DeWitt Clinton High School. Studiował na Columbia University.
Od 1919 roku współpracował z Lorenzem Hartem. Debiutowali piosenką "Any Old Place with You". Wśród stworzonych przez nich musicali znajdują się "Poor Little Ritz Girs" (1920), "The Girl Friend" (1926) i "Connecticut Yankee" (1927). W latach 30. XX wieku pisali muzykę filmową (m.in. "Love Me Tonight" 1932).
W 1935 roku powrócił na Broadway, komponując muzykę m.in. do "Babes in Arms" (1937), "Pal Joey" (1940). W 1943 zmarł wieloletni współpracownik Rodgersa – Hart, w ostatnich latach borykający się z problemami alkoholowymi.
W 1943 roku miał premierę musical "Oklahoma!", który zapoczątkował wieloletnią współpracę Rodgersa z Oscarem Hammersteinem II. Później stworzyli m.in. "Carousel" (1945), "South Pacific" (1949, nagroda Pulitzera za najlepszy tekst dramatyczny), "Król i ja" (1951) i "Dźwięki muzyki" (1959). Musicale Rodgersa i Hammersteina II zdobyły w sumie 35 nagród Tony Awards, 15 Oscarów, 2 nagrody Pulitzera, 2 nagrody Grammy i 2 nagrody Emmy. Ich współpracę przerwała śmierć Hammersteina w 1960 roku.

</doc>
<doc id="1175347" url="https://pl.wikipedia.org/wiki?curid=1175347" title="Dyskografia Elvisa Presleya">
Dyskografia Elvisa Presleya

Dyskografia zawiera utwory wydane zarówno za życia Elvisa Presleya, jak i po jego śmierci.
Oficjalne longplaye wydane za życia artysty.
"From Memphis To Vegas”,"ELVIS IN PERSON AT THE INTERNATIONAL HOTEL”
"From Vegas To Memphis”,"BACK IN MEMPHIS”

</doc>
<doc id="1175351" url="https://pl.wikipedia.org/wiki?curid=1175351" title="Antoni Kukliński">
Antoni Kukliński

Antoni Rafał Kukliński (ur. 2 czerwca 1927 w Bydgoszczy, zm. 8 sierpnia 2015 w Warszawie) – profesor nauk ekonomicznych, geograf ekonomiczny o specjalizacji gospodarka przestrzenna i polityka naukowa.
Życiorys.
Syn Rafała (dyrektora i współwłaściciela firmy „Zjednoczone Cegielnie”) i Eugenii z Biegajów Kuklińskich. W latach 1934–1939 uczęszczał do Szkoły Ćwiczeń przy Państwowym Liceum Pedagogicznym w Bydgoszczy. W sierpniu 1944 z ojcem wysłany na przymusowe roboty ziemne na terytorium ówczesnych Prus Wschodnich. Maturę uzyskał w czerwcu 1947 w I Państwowym Gimnazjum i Liceum Męskim w Bydgoszczy. W latach 1947–1951 studiował na Wydziale Prawno-Ekonomicznym Uniwersytetu Poznańskiego, uzyskując tytuł magistra nauk ekonomiczno-politycznych w 1950 i dyplom magistra praw (specjalizacja w zakresie prawa międzynarodowego) w 1951. Od 1950 zatrudniony w Zakładzie Geografii Ekonomicznej Wydziału Geografii Uniwersytetu Warszawskiego, następnie w innych jego jednostkach, z przerwami aż do 1991. Doktorat z geografii ekonomicznej na Uniwersytecie Warszawskim w 1958, habilitacja w 1962 w Instytucie Geografii Polskiej Akademii Nauk. Przedmiotem jego rozprawy doktorskiej była „Struktura przestrzenna przemysłu cegielnianego”, przedmiotem rozprawy habilitacyjnej „Problemy przestrzenne rozwoju przemysłu cementowego”. W roku akademickim 1958/59 przebywał na stypendium Ford Foundation na Clark University, Uniwersytecie Harvarda oraz w państwowym think tanku „Resources for the Future” w Waszyngtonie. Na Harvardzie uczestniczył m.in. w seminariach Johna Kenneth Galbraitha, Edgara Hoovera i Wassylia Leontiefa. W 1963 wygłaszał wykłady ma University of Washington w Seattle oraz na University of Minnesota. W latach 1954–1967 był sekretarzem naukowym redakcji Przeglądu Geograficznego współpracując blisko z jego redaktorem naczelnym Stanisławem Leszczyckim.
W latach 1965–1966 konsultant Europejskiej Komisji Gospodarczej ONZ w Genewie. Od 1967 do 1971 dyrektor programu badań regionalnych w UNRISD (Instytut Badań Rozwoju Społecznego ONZ). W latach 1971–1974 zatrudniony na stanowisku konsultanta w Ministerstwie Pracy. Od 1974 ponownie na Uniwersytecie Warszawskim, początkowo w Instytucie Afrykanistycznym. W 1977 obejmuje kierownictwo Zakładu Gospodarki Przestrzennej na Wydziale Geografii. Przebywał jako "visiting profesor" w Carleton University (1974) i Uniwersytecie Tampere (1977). Aktywnie działał w Komitecie Przestrzennego Zagospodarowania Kraju (KPZK) PAN, w szczególności był sekretarzem naukowym tego komitetu w jego pionierskim okresie lat 1958–67. W 1975 nastąpiło wznowienie jego współpracy z KPZK, objął funkcję wiceprzewodniczącego Komitetu oraz redaktora naczelnego wydawnictw Komitetu. W 1980 Komisja Planowania powierzyła Komitetowi zadanie przygotowania diagnozy stanu gospodarki przestrzennej Polski którą opracował w 1983 zespół diagnostyczny pod kierownictwem Antoniego Kuklińskiego. W latach 1985–1990 kierował Centralnym Programem Badań Podstawowych (CPBP 09.8) „Rozwój regionalny – rozwój lokalny – samorząd terytorialny”.
Tytuł profesora nadzwyczajnego w 1977, profesora zwyczajnego w 1982. Członek Senatu Uniwersytetu Warszawskiego w okresie 1978–1986. Od 1997 emerytowany profesor Uniwersytetu Warszawskiego.
Od 1 września 1990 Podsekretarz stanu w MSZ w gabinecie ministerialnym Krzysztofa Skubiszewskiego, a następnie od połowy 1991 wiceprzewodniczący KBN do 30 lipca 1992 w gabinecie Witolda Karczewskiego.
Założyciel Centrum Europejskich Studiów Regionalnych i Lokalnych (EUROREG) Uniwersytetu Warszawskiego (1991) i jego pierwszy dyrektor do 1996. Przewodniczący rady naukowej wydawanego przez EUROREG pisma Studia Regionalne i Lokalne od początku jego istnienia (2000) do 2015. W latach 1999–2011 prezes Polskiego Towarzystwa Współpracy z Klubem Rzymskim. Dyrektor Ośrodka Badań Regionów Europejskich ("Research Centre for European Regions") RECiFER w Wyższej Szkole Biznesu – National-Louis University w Nowym Sączu. Członek honorowy „Akademie für Raumforschung und Landesplanung” w Hanowerze, członek „International Academy of Regional Development and Cooperation” w Moskwie oraz przewodniczący zespołu V „Europa 2050” Komitetu Prognoz „Polska 2000 Plus”.
Został członkiem honorowego komitetu poparcia Bronisława Komorowskiego przed przyspieszonymi wyborami prezydenckimi 2010 oraz przed wyborami prezydenckimi w Polsce w 2015.
Odznaczony w 2001 Krzyżem Komandorskim Orderu Odrodzenia Polski.
Życie prywatne.
Żonaty z Anna Czekanowską-Kuklińską, profesorem Uniwersytetu Warszawskiego z którą miał syna Jana Rafała.

</doc>
<doc id="1175357" url="https://pl.wikipedia.org/wiki?curid=1175357" title="Autonomia układowa">
Autonomia układowa

Autonomia układowa – swoboda regulowania warunków pracy za pomocą układów zbiorowych. Zakres autonomii układowej jest różny w poszczególnych krajach, np. bardzo szeroki w Niemczech, gdzie przykłada się dużą wagę do wolnych od interwencji państwa stosunków zbiorowych pracy, ograniczony w Polsce czy we Francji.

</doc>
<doc id="1175360" url="https://pl.wikipedia.org/wiki?curid=1175360" title="Edward Asner">
Edward Asner

Edward Asner, także Ed Asner (ur. 15 listopada 1929 w Kansas City w stanie Missouri, zm. 29 sierpnia 2021 w Los Angeles) – amerykański aktor filmowy, telewizyjny i głosowy pochodzenia żydowskiego.
Miał 170 cm wzrostu. Popularność przyniosły mu role w produkcjach telewizyjnych, m.in. w sitcomie "The Mary Tyler Moore Show" (1970–1977) i w serialu telewizyjnym "Lou Grant" (1977–1982). Był laureatem siedmiu nagród Emmy (zdobył 17 nominacji) i pięciu Złotych Globów.
Zmarł 29 sierpnia 2021 w wieku 91 lat.

</doc>
<doc id="1175361" url="https://pl.wikipedia.org/wiki?curid=1175361" title="Amos Bronson Alcott">
Amos Bronson Alcott

Amos Bronson Alcott właściwe nazwisko: Alcox (ur. 29 listopada 1799 w Wolcott, zm. 4 marca 1888 w Bostonie) – amerykański pisarz i nauczyciel.
Życiorys.
Urodził się jako Amos Bronson Alcox w Wolcott (Connecticut), jako syn Josepha Chatfielda Alcoxa i Anny Bronson, rolników. Rolnictwo na skalistej glebie Connecticut nie było dochodowe, a sam Alcott ciężko pracował z rodzicami, aby pomóc siedmiorgu młodszemu rodzeństwu, ograniczając w ten sposób swoje możliwości formalnej edukacji. Uczęszczał do lokalnej szkoły okręgowej do 10. roku życia, ale później jego rozwój intelektualny w dużej mierze zależał od własnej lektury i rozmów z przyjaciółmi o podobnych skłonnościach naukowych, z których pierwszym był jego kuzyn William Andrus Alcott. William później uczęszczał do Yale College i rozpoczął karierę jako lekarz i popularny autor podręczników dotyczących zdrowia, ale ciągłe ubóstwo uniemożliwiło mu uzyskanie wykształcenia uniwersyteckiego. W wieku 15 lat, podobnie jak wielu jego młodych rówieśników z Connecticut, zaczął sprzedawać drobne towary przemysłowe, najpierw w Massachusetts i Nowym Jorku, potem w Wirginii i Karolinie.
Niegdyś bardzo popularny amerykański powieściopisarz i poeta o idealistycznych tendencjach, który swe zmienne poglądy pragnął w pełni urzeczywistnić. Był zapalonym wegetarianinem. Ożenił się w 1830 r. Doczekał się licznego potomstwa. Jego córką była Louisa May Alcott. 
Jedną z pierwszych jego biografii napisał Franklin Benjamin Sanborn.

</doc>
<doc id="1175366" url="https://pl.wikipedia.org/wiki?curid=1175366" title="Agnes de Mille">
Agnes de Mille

Agnes de Mille (ur. 18 września 1905 w Nowym Jorku, zm. 7 października 1993 tamże) – amerykańska tancerka i choreografka. Odznaczona Narodowym Medalem Sztuki.
Karierę zaczynała jako tancerka. Jako choreografka wykazywała się nowatorskim podejściem do baletu w musicalu, co było widoczne już w scenie snu w spektaklu "Oklahoma!" (1943). Wśród późniejszych musicali, do których układała choreografię, znajdują się: "Carousel" (1945) i "Paint Your Wagon" (1951).

</doc>
<doc id="1175373" url="https://pl.wikipedia.org/wiki?curid=1175373" title="Wymiana Hamburgera">
Wymiana Hamburgera

Wymiana Hamburgera, inaczej przesunięcie chlorkowe – wymiana jonów zachodząca między osoczem, a krwinką czerwoną. Do wnętrza krwinki czerwonej wnika anion chlorkowy (Cl-) natomiast do osocza anion wodorowęglanowy (HCO3-) powstały w procesie oddychania komórkowego. Proces nazywany jest przesunięciem chlorkowym ze względu na rolę anionu chlorkowego w całym procesie.

</doc>
<doc id="1175381" url="https://pl.wikipedia.org/wiki?curid=1175381" title="Terry Hollands">
Terry Hollands

Terry Hollands (ur. 6 czerwca 1979 w Dartford) – angielski judoka, rugbysta, profesjonalny strongman i kulturysta.
Obecnie najlepszy brytyjski siłacz. Zdobywca tytułów w 2005 r. i w 2007 r. Drugi Wicemistrz Świata Strongman 2007.
Życiorys.
Terry Hollands urodził się z wagą ciała prawie 6 kg. Od siódmego do osiemnastego roku życia trenował judo. Od dziesiątego roku życia trenował rugby. Dopiero w wieku dwudziestu dwóch lat, w 2001 r., rozpoczął regularne treningi siłowe. Rok 2004 zmuszony był spędzić w domu, lecząc infekcję nogi. Od 2005 r. trenuje jako strongman.
Rok 2008, w wyniku osobistych problemów oraz kontuzji, nie był dla Hollandsa udany.
W 2011 wziął udział w elitarnych zawodach siłaczy Arnold Strongman Classic, rozgrywanych w Columbus (USA).
Jest zrzeszony w federacji WSMC.
Jest kawalerem i mieszka w Dartford (hrabstwo Kent).
Mistrzostwa Świata Strongman.
Wziął dotychczas udział sześciokrotnie w indywidualnych Mistrzostwach Świata Strongman, w latach 2005, 2006, 2007, 2008, 2009 i 2010. W swym debiucie na Mistrzostwach Świata Strongman 2005 jedyny raz nie zakwalifikował się do finału. Najwyższą lokatą, którą zdobył dotychczas, jest trzecie miejsce na Mistrzostwach Świata Strongman 2007 w USA. Jest pierwszym Brytyjczykiem, który stanął na podium Mistrzostw Świata Strongman po czternastoletniej przerwie, od Mistrzostw Świata Strongman 1993.
Uczestniczył w Drużynowych Mistrzostwach Świata Strongman 2008, jednak nie zakwalifikował się do finału.
Terry Hollands jest całkowicie zdeterminowany, aby zdobyć tytuł Mistrza Świata Strongman. Oświadczył: "Chcę być Najsilniejszym Człowiekiem Świata i nie spocznę, dopóki nim nie zostanę".
Wymiary:
Rekordy życiowe:

</doc>
<doc id="1175382" url="https://pl.wikipedia.org/wiki?curid=1175382" title="Transmisja równoległa">
Transmisja równoległa

Transmisja równoległa – rodzaj cyfrowej transmisji danych, w której dane są przesyłane jednocześnie kilkoma przewodami, z których każdy przenosi jeden bit informacji. Typowym przykładem jest port LPT, powszechnie używany do niedawna do podłączania drukarki.

</doc>
<doc id="1175389" url="https://pl.wikipedia.org/wiki?curid=1175389" title="Ajuga pyramidalis">
Ajuga pyramidalis



</doc>
<doc id="1175394" url="https://pl.wikipedia.org/wiki?curid=1175394" title="Jerome Robbins">
Jerome Robbins

Jerome Robbins, właśc. Jerome Wilson Rabinowitz (ur. 11 października 1918, zm. 29 lipca 1998) – amerykański choreograf, reżyser, tancerz i producent teatralny, który pracował w balecie klasycznym, na scenie, w filmie i telewizji. Znany z pracy przy musicalach: "On the Town", "Piotruś Pan", "West Side Story", "High Button Shoes", "Wonderful Town", "Bells Are Ringing" i "Skrzypek na dachu". Jako reżyser filmowy, w 1956 przeniósł na ekran musical "Król i ja". Pięciokrotny laureat Tony Award, odznaczony Kennedy Center Honors. W 1961 wspólnie z Robertem Wise zdobył Oscara za najlepszą reżyserię filmowej wersji "West Side Story".
Był osobą biseksualną. 

</doc>
<doc id="1175399" url="https://pl.wikipedia.org/wiki?curid=1175399" title="Colin Cunningham">
Colin Cunningham

Colin Alexander Cunningham (ur. 20 sierpnia 1966 w Los Angeles) – amerykański aktor i reżyser telewizyjny i filmowy. 
Życiorys.
Wychowywał się w Los Angeles w stanie Kalifornia ze starszą siostrą i młodszym bratem. Zaczął występować po tym, jak ośmielił go jego przyjaciel. Był członkiem założycielem The Open Fist Theatre Company. Nauczył się grać na saksofonie tenorowym. Studiował w Kanadzie w Vancouver Film School.
Napisał, wyreżyserował i zagrał główną rolę w nagrodzonym Kick Start Award w 2007 roku filmie krótkometrażowym "Cigrade". Zrealizował też kilka teledysków.
Popularność przyniosła mu rola Johna Pope w serialu TNT "Wrogie niebo" ("Falling Skies") oraz postać majora Paula Davisa w serialu Metro-Goldwyn-Mayer "Gwiezdne wrota" ("Stargate SG-1"). Pojawił się także w serialu Showtime "Słowo na L" ("The L Word").
Był nominowany do nie mniej niż 12 nagród Leo, gali dla przemysłu filmowego i telewizyjnego w Kolumbii Brytyjskiej; nominowany do dwóch nagród Gemini w 2011 roku.

</doc>
<doc id="1175405" url="https://pl.wikipedia.org/wiki?curid=1175405" title="Laurette Taylor">
Laurette Taylor

Laurette Taylor (ur. 1 kwietnia 1884, zm. 7 grudnia 1946) - amerykańska aktorka, głównie teatralna, znana z tytułowej roli w "Oeg o'My Heart" i Amandy Wingfield w "Szklanej menażerii".

</doc>
<doc id="1175407" url="https://pl.wikipedia.org/wiki?curid=1175407" title="Yul Bryner">
Yul Bryner



</doc>
<doc id="1175411" url="https://pl.wikipedia.org/wiki?curid=1175411" title="Natalja Gorbaniewska">
Natalja Gorbaniewska

Natalja Gorbaniewska (ur. 26 maja 1936 w Moskwie, zm. 29 listopada 2013 w Paryżu) – rosyjska poetka, dysydentka, dziennikarka, tłumaczka literatury polskiej posiadająca obywatelstwo polskie (od 2005).
Życiorys.
Studia filologiczne podjęła w 1953 na Uniwersytecie Moskiewskim, ukończyła je w 1963 na Uniwersytecie Leningradzkim. Już w czasie studiów związała się z ruchem demokratycznym, co spowodowało stopniowo nasilające się szykany. W latach 60. XX wieku współtworzyła “Kronikę bieżących wydarzeń”. 25 sierpnia 1968 jako współorganizatorka „demonstracji siedmiorga” w Moskwie przeciwko wejściu armii Układu Warszawskiego do Czechosłowacji została na krótko aresztowana, w następnych miesiącach toczyło się śledztwo, zakończone w kwietniu 1970 represyjnym uznaniem za psychicznie chorą i uwięzieniem do 22 lutego 1972, najpierw w szpitalu psychiatrycznym w Kazaniu, a potem w więzieniu na Butyrkach w Moskwie. W grudniu 1975 została zmuszona do opuszczenia kraju. Osiedliła się w Paryżu, gdzie pracowała jako dziennikarka w kilku rosyjskich pismach emigracyjnych (współredagowała kwartalnik “Kontynent” i tygodnik “Russkaja Mysl”), a także dla Radia Swoboda. Współpracowała z “Zapisem”.
Joan Baez dedykowała jej w 1973 piosenkę "Natalia" do tekstu Shushy Guppy (album "From Every Stage", 1976).
Za przekłady literatury polskiej nagrodzona przez Polski PEN Club (1992). Laureatka Nagrody im. Jerzego Giedroycia przyznawanej przez dziennik „Rzeczpospolita” za działałalność na rzecz polskiej racji stanu (2005). Do 8. edycji (2013) była przewodniczącą jury Literackiej Nagrody Europy Środkowej „Angelus”. Od kwietnia 2005 obywatelka Polski.
W październiku 2008 Gorbaniewska otrzymała tytuł doktora honoris causa lubelskiego Uniwersytetu Marii Curie-Skłodowskiej.
Natalia Gorbaniewska zmarła 29 listopada 2013 i została pochowana na paryskim cmentarzu Père Lachaise. Za wybitne zasługi w działalności na rzecz przełamywania historycznych stereotypów między narodem polskim i rosyjskim, za osiągnięcia w popularyzowaniu polskiej kultury, za wspieranie przemian demokratycznych w Polsce została pośmiertnie odznaczona Krzyżem Komandorskim Orderu Odrodzenia Polski. W 2014 roku w związku z pierwszą rocznicą śmierci wybitnej rosyjskiej poetki odbyły się „Dni pamięci Natalii Gorbaniewskiej” przy wsparciu finansowym: Miasta Wrocław i Ministerstwa kultury i dziedzictwa narodowego RP, Instytutu Książki. Od 2014 roku na gali Literackiej Nagrody Europy Środkowej „Angelus” wręczana jest Nagroda Czytelników im. Natalii Gorbaniewskiej.
Publikacje.
Poetka jest autorką kilkunastu zbiorów poetyckich, m.in.:

</doc>
<doc id="1175412" url="https://pl.wikipedia.org/wiki?curid=1175412" title="Ambient noise">
Ambient noise

Ambient Noise (lub Noizbient) – podgatunek muzyki ambient industrial. Połączenie dark ambientowych przestrzeni z ekstremalnymi hałasami, muzyka pozbawiona jakiejkolwiek melodii i rytmu. Przykład: Merzbow, Daniel Menche, Aube, Arcane Device.

</doc>
<doc id="1175415" url="https://pl.wikipedia.org/wiki?curid=1175415" title="Honda SFX">
Honda SFX

Honda SFX – skuter produkcji japońskiej. Produkowany był w wariantach kolorystycznych: granatowym (R209R), srebrnym (YR125M), czerwonym (110R), czarnym (NH186R), Niebieskim. Występują dwie wersje skutera: z lampą na przedniej owiewce i z lampą na kierownicy.

</doc>
<doc id="1175416" url="https://pl.wikipedia.org/wiki?curid=1175416" title="Ajuga reptans">
Ajuga reptans



</doc>
<doc id="1175418" url="https://pl.wikipedia.org/wiki?curid=1175418" title="Zespół Bardeta-Biedla">
Zespół Bardeta-Biedla

Zespół Bardeta-Biedla (, BBS) – uwarunkowany genetycznie zespół wad wrodzonych, charakteryzujący się otyłością, retinopatią barwnikową, polidaktylią, opóźnieniem umysłowym, hipogonadyzmem i niekiedy także niewydolnością nerek. Nazwa zespołu upamiętnia Georges’a Bardeta i Arthura Biedla. Niegdyś opisywano zespół Laurence’a-Moona-Bardeta-Biedla; obecnie zespół Laurence'a-Moona oraz BBS traktowane są jako odrębne jednostki chorobowe.
Rozpoznanie.
Zaproponowano kryteria rozpoznawcze zespołu:
"Objawy duże:"
"Objawy małe:"
Do rozpoznania wystarczają ≥4 objawy duże lub 3 objawy duże i ≥2 z objawów małych.

</doc>
<doc id="1175420" url="https://pl.wikipedia.org/wiki?curid=1175420" title="Związek gmin Dreisamtal">
Związek gmin Dreisamtal

Związek gmin Dreisamtal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miejscowości Kirchzarten, przewodniczącym jego jest Georg-Wilhelm von Oppen.
Związek zrzesza cztery gminy wiejskie:

</doc>
<doc id="1175422" url="https://pl.wikipedia.org/wiki?curid=1175422" title="Daryl Sabara">
Daryl Sabara

Daryl Christopher Sabara (ur. 14 czerwca 1992 w Torrance w stanie Kalifornia, USA) – amerykański aktor. Znany z roli Juniego Corteza w filmie "Mali agenci". Zagrał również rolę gościnną T.J.'a Taylora w serialu "Czarodzieje z Waverly Place", a także w filmie "John Carter" jako Edgar Rice Burroughs.
Ma brata bliźniaka, Evana. Jest mężem Meghan Trainor.

</doc>
<doc id="1175423" url="https://pl.wikipedia.org/wiki?curid=1175423" title="Gazy pochwowe">
Gazy pochwowe

Gazy pochwowe – zjawisko polegające na przechodzeniu powietrza przez pochwę lub (zwykle mimowolnym) wypuszczaniu powietrza nagromadzonego w pochwie, czemu mogą towarzyszyć słyszalne dźwięki. Według jednej z definicji (brak jest naukowego konsensusu) gazy pochwowe to bąble powietrza o średnicy co najmniej 2 centymetrów, widoczne na co najmniej jednym przekroju (tomogramie).
Gazy te są zazwyczaj bezbarwne i nieszkodliwe. Częstość występowania to od wielu razy dziennie do kilku zdarzeń tygodniowo. W niektórych przypadkach kobiety doświadczające przypadków gazów pochwowych skarżyły się na zasysanie wody do pochwy podczas kąpieli, która to woda następnie wydostawała się na zewnątrz.
Występują zazwyczaj w trakcie lub zaraz po stosunku płciowym albo wskutek aktywności fizycznej, joggingu, przysiadów, przy zmianie położenia ciała, podczas stymulacji palcami i przy cunnilingusie oraz podczas innych ruchów.
W niektórych przypadkach mogą być powiązane z bardziej poważnymi przypadłościami medycznymi.
Mechanizm powstawania.
Dokładny mechanizm nie został określony. Jednym z proponowanych mechanizmów są będące wynikiem osłabionego krocza poluzowanie się oraz otwieranie pochwy, co kreuje rzeczywistą pustkę w jej przestrzeni. Wtedy, przy określonym położeniu ciała, gdy mięśnie przepony miednicy są rozkurczone, do pochwy może dostać się powietrze, które przy zmianie ułożenia ciała może być następnie wypychane. Innym podłożem może być sztywność pochwy i utrata jej elastyczności, na przykład przy zapaleniu narządów miednicy mniejszej, po radioterapii tych regionów, naciekaniu nowotworów, obrzękach czy zwłóknieniach wynikających z operacji chirurgicznych. Jednak dokładny mechanizm, na drodze którego sztywność pochwy i utrata jej elastyczności miałyby prowadzić do gazów pochwowych, nie został określony. Także zmiany w anatomii pochwy dotyczące jej punktu Bp (najniżej położony punkt na tylnej ścianie pochwy) mogą prowadzić do powstawania gazów pochwowych, gdyż w takich sytuacjach pochwa nie zamyka się przy zmianie pozycji. Także niski (choć nie określono, jaki dokładnie) wskaźnik masy ciała, przy którym ściany pochwy nie mają wystarczającego oparcia, może powodować, że jej tylna i przednia ściana fałdują się na siebie, co może powodować gazy pochwowe, którym towarzyszą dźwięki.
Częstotliwość występowania.
Częstotliwość występowania nie jest precyzyjnie określona i waha się od 1 do 20% u kobiet ogólnie oraz w zakresie 27% do 73% u kobiet, które jednocześnie chorują na inkontynencję stresową czy z zaburzeniami statyki narządu rodnego.
Czynniki ryzyka.
Zwiększenie ryzyka występowania gazów pochwowych jest powiązane z wieloma czynnikami. Należą do nich: jeden lub więcej porodów waginalnych, cięcie cesarskie, wypadanie pochwy czy osłabienie krocza. Także zabiegi, takie jak histerektomia czy rekonstrukcja przepony miednicy, mogą wpływać na podwyższenie tego ryzyka. Zaburzenia statyki narządu rodnego nie są jednoznacznie powiązane z ryzykiem występowania gazów pochwowych. Wskazuje się, że wiek przed-reprodukcyjny oraz stosunkowo niski wskaźnik masy ciała, także należą do czynników ryzyka.
Wpływ na jakość życia.
Dla kobiet występowanie gazów pochwowych może być krępujące, niepokojące czy zawstydzające oraz prowadzić do obniżenia pewności siebie. Większość doniesień wskazuje, że gazy waginalne prowadzą do obniżenia jakości życia i możliwości seksualnych u kobiet, ale pozostają bez większego wpływu na seksualność mężczyzn. Większość kobiet nie szuka w związku z gazami pochwowymi pomocy medycznej.
Zapobieganie i eliminowanie.
W celu zapobiegania czy eliminacji gazów pochwowych proponowanych jest wiele sposobów, do których należą: fizjoterapia skupiająca się na wzmocnieniu mięśni miednicy, stosowanie pessarium, czy używanie tamponów higienicznych. Dla gazów pochwowych będących wynikiem zmian anatomicznych czy urazów i innych schorzeń, sugeruje się interwencje chirurgiczne celem ich wyeliminowania.
Terminologia.
Inne nazwy tego zjawiska w języku angielskim to "vaginal noise", "vaginal gas", "vaginal flatus", "colpophony", "garrulitas vulvae", "vaginal laxity" czy "vaginal air", "vaginal wind", "noisy vagina". Funkcjonują także takie terminy, jak: "vaginal flatulence", "vaginal fart", "queefing", "queef", "varting", "vart", "garrulitas gravita", "chattering vulva", "fanny fart" lub "incontinentia vulvae", choć te nie są powiązane z literaturą medyczną, dotyczą umyślnego wypychania powietrza z pochwy czy ruchów gazu związanych z innymi przypadłościami, takimi jak przetoki pochwy czy zatory gazowe.
W języku polskim spotyka się także nawiązujące do gazów jelitowych określenia „puszczanie bąków pochwą” czy „pierdzenie pochwą”.

</doc>
<doc id="1175429" url="https://pl.wikipedia.org/wiki?curid=1175429" title="Carrefour Pleyel">
Carrefour Pleyel

Carrefour Pleyel – stacja linii nr 13 metra w Paryżu. Stacja znajduje się w gminie Saint-Denis. Została otwarta 30 czerwca 1952 roku.

</doc>
<doc id="1175431" url="https://pl.wikipedia.org/wiki?curid=1175431" title="Związek gmin Kaiserstuhl-Tuniberg">
Związek gmin Kaiserstuhl-Tuniberg

Związek gmin Kaiserstuhl-Tuniberg – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miejscowości Bötzingen, przewodniczącym jego jest Dieter Schneckenburger.
Związek zrzesza trzy gminy wiejskie:

</doc>
<doc id="1175433" url="https://pl.wikipedia.org/wiki?curid=1175433" title="Mairie de Saint-Ouen">
Mairie de Saint-Ouen

Mairie de Saint-Ouen ("Région Île-de-France") – stacja przesiadkowa między trzynastą i czternastą linią paryskiego metra położona w miejscowości Saint-Ouen-sur-Seine. Przystanek znajduje pod placem Jeana Jaurèsa. W najbliższej okolicy znajduje się budynek merostwa gminy (od którego wziął się pierwszy człon nazwy) oraz siedziba rady regionalnej regionu Île-de-France (od której zaczerpnięto drugi człon nazwy). Stację otwarto 30 czerwca 1952 roku na linii błękitnej i 14 grudnia 2020 roku na linii fioletowej. W 2021 roku ze stacji skorzystało 4 830 810 pasażerów, co dało jej trzydzieste dziewiąte (na trzysta pięć) miejsce w całym systemie względem popularności.

</doc>
<doc id="1175434" url="https://pl.wikipedia.org/wiki?curid=1175434" title="Garibaldi (stacja metra w Paryżu)">
Garibaldi (stacja metra w Paryżu)

Garibaldi – stacja linii nr 13 metra w Paryżu. Stacja znajduje się w gminie Saint-Ouen. Została otwarta 30 czerwca 1952.

</doc>
<doc id="1175436" url="https://pl.wikipedia.org/wiki?curid=1175436" title="Jekatierina Jurjewa">
Jekatierina Jurjewa

Jekatierina Walerjewna Jurjewa (ros. Екатерина Валерьевна Юрьева, ur. 11 czerwca 1983 r. w Czajkowskim) – rosyjska biathlonistka, trzykrotna medalistka mistrzostw świata.
Kariera.
Pierwszy sukces w karierze osiągnęła w 2004 roku, kiedy na mistrzostwach świata juniorów w Haute Maurienne razem z koleżankami z reprezentacji zdobyła srebrny medal w sztafecie. W zawodach Pucharu Świata zadebiutowała 20 stycznia 2007 roku w Anterselvie, zajmując 43. miejsce w biegu indywidualnym. Pierwsze punkty zdobyła 19 lutego 2007 roku w Pokljuce, gdzie zajęła 18. miejsce w biegu pościgowym. Na podium zawodów pucharowych pierwszy raz stanęła 2 marca 2007 roku w Lahti, kończąc rywalizację w sprincie na trzeciej pozycji. W zawodach tych wyprzedziły ją jedynie dwie Niemki: Martina Glagow i Kati Wilhelm. W kolejnych startach jeszcze osiem razy stawała na podium, odnosząc przy tym dwa zwycięstwa: 13 grudnia 2007 roku w Pokljuce i 14 lutego 2008 roku w Östersund wygrywała biegi indywidualne. Najlepsze wyniki osiągnęła w sezonie 2007/2008, kiedy zajęła szóste miejsce w klasyfikacji generalnej i trzecie w klasyfikacji biegu indywidualnego. Jej średnia strzelecka w sezonie 2007/2008 wynosiła 87,9%. Ponadto w sezonie 2006/2007 zajęła trzecie miejsce w klasyfikacji biegu masowego.
W 2007 roku wystartowała na mistrzostwach świata w Anterselvie, zajmując siódme miejsce w biegu indywidualnym i sztafecie oraz piąte w biegu masowym. Brała też udział w mistrzostwach świata w Östersund rok później, gdzie zdobyła trzy medale. Najpierw zdobyła srebrny medal w biegu pościgowym, rozdzielając Niemkę Andreę Henkel i swą rodaczkę - Albinę Achatową. Cztery dni później zwyciężyła w biegu indywidualnym, wyprzedzając Martinę Glagow i Oksanę Chwostenko z Ukrainy. Ponadto wywalczyła tam brązowy medal w biegu masowym, plasując się za Niemką Magdaleną Neuner i Torą Berger z Norwegii.
Jest także złotą medalistką Uniwersjady 2005. Nigdy nie wystąpiła na igrzyskach olimpijskich.
Oprócz biathlonu trenowała także kajakarstwo oraz lekką atletykę.
Doping.
W listopadzie 2009 roku Jurjewa została zdyskwalifikowana na 2 lata, po tym jak w próbce jej krwi, pobranej podczas zawodów w Östersund w grudniu 2008 roku wykryto EPO. Pozbawiło ją to prawa startu na mistrzostwach świata w Pjongczang (2009), igrzyskach olimpijskich w Vancouver (2010), a także, zgodnie z przepisami Międzynarodowego Komitetu Olimpijskiego, na igrzyskach olimpijskich w Soczi (2014).
W lutym 2014 r., w swoim blogu Jurjewa ogłosił swoją emeryturę. W dniu 14 lipca 2014 została oficjalnie zdyskwalifikowana na osiem lat i wszystkie jej wyniki po 23 grudnia 2013, zostały unieważnione.

</doc>
<doc id="1175439" url="https://pl.wikipedia.org/wiki?curid=1175439" title="Ubiel">
Ubiel

Ubiel (biał. "Убель") – wyludniona wieś na Białorusi, nad Wołmą, w obwodzie mińskim, w rejonie czerwieńskim. Dawniej część klucza Śmiłowicze – dobra Sapiehów, Zawiszów, Ogińskich, Moniuszków i Wańkowiczów.
5 maja 1819 roku w Ubielu urodził się Stanisław Moniuszko. W sąsiadującym posiołku Aziorny znajduje się Muzeum Stanisława Moniuszki.
Historia.
Od końca XVIII wieku cały klucz Śmiłowszczyzna stał się własnością sędziego wojskowego Wielkiego Księstwa Litewskiego Stanisława Moniuszki i Ewy Wojniłowiczówny, którzy ufundowali tu kaplicę. Ich synem był Czesław Moniuszko, który ze związku z Elżbietą Madżarską miał syna, późniejszego kompozytora. Ubiel po Moniuszkach była własnością Dzikowskich, a po nich Oziębłowskich. Po Rewolucji październikowej w miejscu folwarku powstało gospodarstwo rybne (rybchoz). Latem 1966 roku w miejscu nieistniejącego dworku, w którym urodził się Stanisław Moniuszko, ustanowiono staraniem Mariana Fuksa obelisk pamiątkowy z napisem w językach polskim i rosyjskim: "Tu w folwarku Ubiel 5 maja 1819 roku urodził się wielki kompozytor polski Stanisław Moniuszko".

</doc>
<doc id="1175440" url="https://pl.wikipedia.org/wiki?curid=1175440" title="Opportunity Nox">
Opportunity Nox

Opportunity Nox – singel szwedzkiego duetu Roxette. Został wydany w lutym 2003 r. jako promujący album "The Pop Hits".

</doc>
<doc id="1175442" url="https://pl.wikipedia.org/wiki?curid=1175442" title="Porte de Saint-Ouen">
Porte de Saint-Ouen

Porte de Saint-Ouen - stacja linii nr 13 metra w Paryżu. Stacja znajduje się pomiędzy 17. a 18. dzielnicą Paryża. Została otwarta 26 lutego 1911.

</doc>
<doc id="1175443" url="https://pl.wikipedia.org/wiki?curid=1175443" title="Związek gmin March-Umkirch">
Związek gmin March-Umkirch

Związek gmin March-Umkirch – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miejscowości March, przewodniczącym jego jest Walter Laub.
Związek zrzesza dwie gminy wiejskie:

</doc>
<doc id="1175444" url="https://pl.wikipedia.org/wiki?curid=1175444" title="IV koalicja antyfrancuska">
IV koalicja antyfrancuska

Czwartą koalicję w roku 1806 zorganizowało Zjednoczone Królestwo, a uczestniczyły w niej nakłonione przez Anglików Imperium Rosyjskie i Prusy. Jednak po zwycięskich bitwach pod Jeną i Auerstädt, Napoleon zajął Berlin, a w kolejnych starciach pod Iławą Pruską i Frydlandem wojska napoleońskie pokonały armię rosyjską, spychając ją za Niemen.
Na mocy traktatu pokojowego podpisanego przez Napoleona i cara Aleksandra I w Tylży 7 lipca 1807 r., z ziem zabranych Prusom utworzone zostały Księstwo Warszawskie, Królestwo Westfalii oraz Wolne Miasto Gdańsk. Rosja, w zamian za przystąpienie do blokady kontynentalnej, otrzymała okręg białostocki.
Przyczyny wybuchu wojny.
Prusacy byli przekonani, że Napoleon doceni ich neutralność w czasie wojny z III koalicją w 1805 r. i zgodzi się na aneksję Hanoweru. Tymczasem cesarz nie zamierzał ułatwiać Berlinowi zadania, co zaowocowało utworzeniem Związku Reńskiego. By osłodzić Fryderykowi Wilhelmowi gorycz porażki, rozwinął przed nim wizję drogi do korony cesarskiej poprzez utworzenie konfederacji północnogermańskiej z państw nie należących do Związku Reńskiego. Król wahał się jednak, wciąż spoglądając na Rosję.
Car Aleksander szykował się właśnie do wojny z Turcją i nie miał zamiaru wplątywać w nową wojnę przeciw Napoleonowi. W Petersburgu istniała jednak silna partia antynapoleońska, która roztoczyła przez carem wizję Rosji wypartej z Europy Środkowej, jeśli zaakceptuje zdobycze Francji.
Również w Wielkiej Brytanii dominowało stronnictwo prowojenne, prące do utworzenia nowej koalicji antyfrancuskiej. Aby sprowokować Prusy, rząd angielski poinformował Berlin, że rząd francuski zaproponował mu Hanower, jako zapłatę za pokój. Reakcja Fryderyka Wilhelma była łatwa do przewidzenia. Poczuł się oszukany. Hanower wydał mu się kartą przetargową w ręku Napoleona chcącego za wszelką cenę kupić pokój. Uznał, że czas na wojnę i dowiedzenie, że armia pruska, to nadal armia Fryderyka Wielkiego. I tak było w istocie: była to armia sprzed wielu dziesięcioleci. Wojskowi pruscy hołdowali doktrynie fryderycjańskiej. Artyleria pruska była zacofana technicznie, w piechocie obowiązywał przestarzały szyk linearny, do natarcia wojsko ruszało głębokimi kolumnami batalionowymi. Nie znano jeszcze powszechnej w armii francuskiej tyraliery. Dopiero Napoleon miał obnażyć w całej rozciągłości te niedostatki.
Kampania pruska.
1 października 1806 Fryderyk Wilhelm wystosował do Napoleona ultimatum z żądaniem wycofania armii francuskiej za linię Renu i zapowiadające utworzenie konfederacji państw północnoniemieckich pod protektoratem Prus. Dla sztabu francuskiego ten akt wypowiedzenia wojny nie był zaskoczeniem. Napoleon od jakiegoś już czasu planował rozbicie armii pruskiej, nim nadejdzie ewentualna rosyjska odsiecz. Teraz skierował swoje korpusy na północny wschód, przenosząc błyskawicznie wojnę do Turyngii. Wybrał tę drogę, ponieważ był to najkrótszy szlak do Berlina. Upadek stolicy miał przyspieszyć klęskę Prusaków oszołomionych szybkością i gwałtownością manewrów. Chciał przebić się na tyły pruskiej armii, odciąć ją od stolicy i zmusić do przyjęcia bitwy z odwróconym frontem. Chodziło mu o to, aby żołnierz pruski stracił pewność siebie przekonany, że jest odcięty od reszty kraju i stolicy.
Armia pruska przekroczyła w dniu 2 października Łabę pod Dreznem i Magdeburgiem, i ruszyła na południowy zachód trzema kolumnami, oddalonymi od siebie o około 50 kilometrów. 75-tysięczna armia główna księcia Karola Wilhelma szła na Naumburg (Saale) i Erfurt. Towarzyszyli jej król i królowa Luiza. 50-tysięczna armia gen. kierowała się ku Eisenach, a 55-tysięczna armia księcia Hohenlohe w stronę Zwickau. W awangardzie szły dwa korpusy – pruski Ludwika Ferdynanda i saski Bogislava Tauentziena. Pod Halle, stał w odwodzie 20-tysięczny korpus księcia wirtemberskiego.
Napoleon skoncentrował w Bawarii 166 000 ludzi, w tym 128 tysięcy piechoty, 28 tysięcy konnicy i 256 armat. Siły te miały być wzmocnione rekrutami z nowych zaciągów. Dalsze 70 tys. żołnierzy stacjonowało we Włoszech i około 150 tys. w innych krajach podległych Napoleonowi. 2 października Napoleon przybył do Würzburga, a 6 października objął komendę nad armią w Bambergu. Dwa dni później armia napoleońska wkroczyła do sprzymierzonej z Prusami Saksonii idąc na północny wschód. Podzielona była na korpusy armijne. W centrum, od Bambergu przez Kronach, szły I Korpus marszałka Bernadotte’a, III Korpus marsz. Davouta, korpus konny marsz. Murata i Gwardia Cesarska dowodzona przez marsz. Bessières’a. Miały one przekroczyć rzekę Saale pod Saalburgiem.
V Korpus marsz. Lannesa i VII Korpus marsz. Augereau maszerowały z Bambergu przez Koburg na Saalfeld/Saale. IV korpus marsz. Soulta i VI Korpus marsz. Neya miały dotrzeć do Plauen. Tempo marszu było imponujące – 25–30 kilometrów dziennie.
9 października doszło do pierwszej potyczki pod Schleiz. Korpus Murata rozbił 9-tysięczną ariergardę korpusu Tauentziena. Następnego dnia Francuzi ponownie starli się z Prusakami. Korpus księcia Ludwika rozpaczliwe bronił się przez dwie godziny, w końcu jednak ustąpił, zostawiając 1000 poległych i 2000 jeńców. Książę poległ.
Teraz armia francuska skręciła na zachód. Napoleon prowadził korpusy Neya, Lannesa i Augereau oraz gwardię cesarską. Tymczasem resztki rozbitego pod Saalfeld/Saale korpusu księcia Ludwika połączyły się z armią księcia Hohenlohe, stojącą pod Jeną. W krótkiej bitwie 56-tysięczna armia Napoleona rozbiła 72-tysięczną armię księcia. Ponad 12 tysięcy Prusaków poległo lub zostało rannych, a przeszło 15 tysięcy zostało wziętych do niewoli. Zdobycz wojenna to 200 armat i 30 sztandarów. Zaraz potem, pod Auerstädt, nastąpiło drugie starcie. 28 tysięcy napoleońskich żołnierzy pokonało i zmusiło do odwrotu 60 tysięcy żołnierzy pruskich – ponad 13 tysięcy zabitych i rannych oraz przeszło 3 tysiące jeńców i 115 armat. Bitwa pod Jeną-Auerstädt przesądziła o przebiegu kampanii i całej wojny, ale jej nie kończyła.
Trwał jeszcze pościg za uchodzącymi armiami pruskimi, w szeregach których nastąpił gwałtowny upadek ducha. Po zajęciu Berlina całe dywizje i korpusy poddawały się niemal bez walki. W ciągu 39 dni kampanii błyskawicznej armia pruska przestała istnieć. Do francuskiej niewoli trafiło ponad 140 tysięcy pruskich żołnierzy, a około 60 tysięcy poległo lub zostało rannych (w tym 25 tysięcy pod Jeną i Auerstädt). 250 pruskich sztandarów zostało zawiezionych do Paryża jako zdobycz wojenna. Wszystkie pruskie twierdze na zachód od Wisły, poza Gdańskiem, skapitulowały, ocalały jedynie nieliczne załogi miast na Śląsku i w Prusach Wschodnich. Uniknął pogromu – jako jedyny z całej armii – kilkunastotysięczny korpus gen. Lestocqa, ale tylko dlatego, że stacjonował w znacznym oddaleniu od właściwego teatru działań.
I wojna polska.
21 listopada 1806 roku Napoleon wydał w Berlinie dekret o blokadzie kontynentalnej. Odtąd wszelkie kontakty handlowe z Anglią były surowo zabronione, zaś angielskie towary i statki ulegały konfiskacie.
Blokada kontynentalna mogła być skuteczna tylko wówczas, gdyby uczestniczyła w niej cała Europa. Nielojalność choćby jednego państwa czyniła napoleoński dekret bezwartościowym świstkiem papieru. A jeśli ścisłe przestrzeganie blokady przez kraje europejskie od Cieśnin Duńskich po Hellespont miało rzucić Anglię na kolana, należało poddać kontroli Paryża całą Europę. Tymczasem na odsiecz pokonanym Prusom spieszyła Rosja. Napoleona czekała więc kolejna kampania, tym razem na terytorium nieistniejącego od 12 lat państwa polskiego.
Cara rosyjskiego niepokoiło, że armia napoleońska niebezpiecznie blisko podeszła do zachodnich granic imperium. Na dodatek pojawiła się, tak dla Petersburga delikatna, sprawa polska. Napoleon, wydając rozkaz przekroczenia linii Odry, sporo ryzykował. Wprawdzie pobił Rosjan w 1805 roku pod Austerlitz, ale było to daleko od rosyjskich granic, na Morawach. Ziemie polskie, a raczej ta ich część, która przypadła w wyników rozbiorów Prusom, leżały bezpośrednio na rubieżach państwa Romanowów. Ponadto oswobodzenie Wielkopolski obudziłoby nadzieje buntowniczych Polaków – poddanych cara.
Napoleon wobec IV koalicji wiedział, że wojna nie może się zakończyć, dopóki Rosja nie została pokonana. Planował wskrzesić państwo polskie, uważając, że silna Polska będzie potrzebna Francji i Europie, jako wschodni bastion obronny przeciw Rosjanom. 5 października 1806 r. cesarz wezwał z Włoch generała Dąbrowskiego, który dotarł do Napoleona 23 października i otrzymał rozkaz wszczęcia powstania w Wielkopolsce. Za Dąbrowskim przyjechał Wybicki, który napisał odezwę do Polaków, by stanęli po stronie Napoleona. Teraz wypadki potoczyły się szybko. 1 listopada 1806 roku około 150-tysięczna armia francuska przekroczyła granicę Wielkopolski, a korpus Davouta dokonał uroczystego wjazdu do Poznania, gdzie został przyjęty z ogromnym entuzjazmem. Przybyły z nim Dąbrowski 16 listopada wydał dekret obwieszczający pobór do armii polskiej.
Tymczasem od wschodu zbliżała się licząca 140 000 ludzi armia 75-letniego gen. Aleksandra Kamieńskiego. Pod koniec listopada Napoleon otrzymał wiadomość, że czołówki dywizji Bennigsena wkroczyły do Warszawy. Natychmiast rzucił tam korpusy Davouta i Murata. 27 listopada konnica Murata weszła – przepędzając Rosjan – do polskiej stolicy, gdzie rankiem 19 grudnia wjechał uroczyście Napoleon. Nieco wcześniej armia Bennigsena wyszła nad środkową Wisłę, między Toruniem a Warszawą, nawiązując kontakt z ostatnim istniejącym korpusem pruskim gen. Lestocqa. 17 listopada pod miasto podszedł korpus Lannesa, jednak pozbawiony artylerii nie ryzykował szturmu, odchodząc pod Bydgoszcz. 6 grudnia pod Toruniem pojawił się korpus Neya. Lestocq nie czekał na szturm; ogołocił miejski arsenał i uszedł w stronę Królewca. Bennigsen oceniając, że w pojedynkę nie jest wystarczająco silny, odszedł znad Wisły i schronił się za Narwią.
Przez Toruń, Płock i Zakroczym przeprawiły się na prawy brzeg Wisły korpusy Neya, Augereau, Soulta i Bernadotte’a. Miały one uderzyć na lewe skrzydło armii Bennigsena. Korpus Davouta wyruszył z Warszawy na północ i w pobliżu ujścia Wkry do Narwi, w nocy z 23 na 24 grudnia dopadł pod Czarnowem rosyjski korpus gen. Aleksandra Ostermana-Tołstoja. Piechota Moranda zajęła wyspę na Wkrze, a następnie, po silnym przygotowaniu artyleryjskim, przeprawiła się na lewy brzeg rzeki. Utraciwszy nadrzeczne wzgórza Osterman-Tołstoj pozostawił na placu boju 1700 poległych i rannych i wycofał się w kierunku Nasielska. Ten sukces Davout opłacił stratą 700 ludzi.
Po tej pierwszej porażce Bennigsen ustąpił z armią pod Pułtusk i Gołymin. Napoleon sądząc, że Rosjanie ustępują na północny wschód, za pruskim korpusem gen. Lestocqa, skierował korpusy Davouta i Murata w stronę Nasielska, gdzie w wigilię Bożego Narodzenia doszło do zaciętej, lecz nierozstrzygniętej potyczki z korpusem Ostermana-Tołstoja.
Tymczasem 40-tysięczna armia Bennigsena stanęła na przedpolach Pułtuska. Rankiem 26 grudnia doszło tu do pierwszej poważnej bitwy. Marszałek Lannes, chciał przechwycić strategicznie ważne mosty na Narwi, uderzył więc na Bennigsena, mimo że miał siły dwukrotnie mniejsze. Bitwie towarzyszyła śnieżyca, a rozmiękły grunt uniemożliwiał użycie kawalerii. Rosjanie bronili się z uporem. Korpus Lannesa przez cały dzień szturmował pozycje rosyjskie i dopiero po południu otrzymał wsparcie dywizji z korpusu Davouta. Bennigsen nie wykorzystał tego, że dysponując dwukrotną przewagą liczebną mógłby pokusić się o przeprowadzenie kontrataku. Stał w miejscu biernie przyjmując francuskie ciosy. Pod koniec dnia dał rozkaz do generalnego odwrotu w kierunku Ostrołęki. W bitwie tej Rosjanie stracili około 5000 ludzi. Straty francuskie były niewiele mniejsze.
Tego samego dnia 18-tysięczny korpus księcia Golicyna zatrzymał się wśród lasów i bagien pod Gołyminem, na północny zachód od Pułtuska. Doszło tu do równie zaciętej, choć już nie tak krwawej bitwy. Napoleon skierował przez Gołymin korpusy Augereau i Murata, a po południu także Davouta. Chciał wyjść na lewe skrzydło Bennigsena i doprowadzić do generalnej rozprawy, która mogłaby zakończyć wojnę jeszcze w 1806 roku. Cesarz był pewien wygranej. Jego marszałkowie mieli ponad dwukrotną przewagę nad Rosjanami. Nie docenił jednak uporu przeciwnika, warunków atmosferycznych i przemęczenia własnych żołnierzy trwającą od października kampanią. Mimo przewagi bitwa była nierozstrzygnięta i dobiegła końca z nastaniem zmroku. Golicyn odszedł w stronę Makowa zostawiając pod Gołyminem około tysiąca poległych i rannych. Straty francuskie nie przekroczyły 600 ludzi.
Bitwy pod Pułtuskiem i Gołyminem zakończyły kampanię zimową 1806 roku. Przekonały one Napoleona, że musi przerwać kampanię z uwagi na przemęczenie armii i fatalny stan polskich dróg. 1 stycznia 1807 roku cesarz wydał rozkaz o przejściu armii na kwatery zimowe pod Warszawą. Bennigsen ustąpił z armią do Prus Wschodnich, gdzie połączył się z pruskim korpusem Lestocqa. Na nowy rok otrzymał zadanie odepchnięcia Napoleona za Wisłę, niedopuszczenia do zajęcia Królewca i przyjścia z pomocą oblężonemu Gdańskowi.
Kampania rosyjska.
Kampania iławska.
Napoleon po bitwie pod Pułtuskiem (26 grudnia) rozlokował swoje wojska na leżach zimowych, jednak zwiadowcy donieśli mu o reorganizacji armii rosyjskiej i jej przygotowaniach do ofensywy, co stało się bezpośrednią przyczyną kolejnych walk w fatalnych warunkach klimatycznych.
Wojska rosyjsko-pruskie posuwały się w kierunku Wielkiej Armii starając się odciąć jej części rozlokowane w różnych miejscowościach i rozbić je pojedynczo. Taką próbą była bitwa pod Morągiem (25 stycznia). Jednak plan ten nie udał się, gdyż ofensywa ta została w porę wykryta i doszło do mobilizacji wojsk francuskich. W ręce rosyjskie dostał się francuski łącznik, który miał ze sobą dane dotyczące rozlokowania i wielkości wojsk napoleońskich. Generał Bennigsen zdał sobie w tym momencie sprawę, że ma przed sobą połączone i o ponad ¼ większe siły niż te, które sam miał do dyspozycji.
3 lutego Napoleon przybył do Olsztyna i tam planował konfrontację. Bitwa pod Olsztynem (3 lutego) jednak nie spełniła tego celu wobec zarządzonego przez Bennigsena generalnego odwrotu. Nastąpił marsz Rosjan dniami i nocami, który jednak nie doprowadził do zgubienia pościgu. Jego wojsko stanęło przed widmem zupełnego wyczerpania, dlatego postanowił przyjąć bitwę pod Pruską Iławą, co dawało mu czas na zorganizowanie obrony oraz połączenie wszystkich swoich sił.
Bitwa ta stoczona została w dniach 7–8 lutego 1807 r. Toczyła się w zawiejach śnieżnych i kilkustopniowym mrozie, a podczas jej trwania miały miejsce jedne z największych szarż kawaleryjskich w historii wojen. Była to jedna z najkrwawszych bitew epoki napoleońskiej. Zakończyła się taktycznym nierozstrzygnięciem, ale i odwrotem wojsk rosyjsko-pruskich. Po jej zakończeniu żołnierze francuscy nie krzyczeli, jak to normalnie mieli w zwyczaju, "„Vive l’Empereur”" (Niech żyje Cesarz), lecz "„Vive le Paix”" (Niech żyje Pokój).
Kampania frydlandzka.
Wiosną doszło do wznowienia działań wojennych. Po uderzeniu na Dobre Miasto i nierozstrzygniętej oraz okupionej dużymi stratami bitwie pod Lidzbarkiem Warmińskim Napoleon postanowił się wycofać i zagrozić lewemu skrzydłu Rosjan. Bennigsen cofnął się w kierunku Frydlandu, swej wysuniętej bazy zaopatrzeniowej i rzeki Łyny. Przechodząc na prawy brzeg Łyny Rosjanie odsłonili drogę na Królewiec, gdzie stacjonował korpus pruskiego generała Lestocqa (2 dywizje pruskie i 1 dywizja rosyjska – łącznie 25 000 żołnierzy). Napoleon wysłał przeciwko Lestocqowi korpusy Soulta i Davouta oraz jazdę Murata, podczas gdy w kierunku Frydlandu skierował jedynie korpus Lannesa. Sam z resztą sił zatrzymał się w Iławie Pruskiej. Decyzje Napoleona wynikały z błędnego mniemania, że główne siły Bennigsena wycofały się na Królewiec. Tymczasem 13 czerwca 1807 r., gdy jazda Lannesa została wyparta z Frydlandu, Napoleon dowiedział się, że właśnie wokół tego miasta Bennigsen skoncentrował swoje siły.
W dniu 14 czerwca 1807 roku doszło do starcia pod Frydlandem. Była to jedna z najważniejszych bitew wojen napoleońskich, która bezpośrednio doprowadziła do zakończenia wojny z IV Koalicją. Po prawie 23 godzinach walki, francuskie oddziały zdołały odnieść decydujące zwycięstwo nad armią rosyjską dowodzoną przez Bennigsena. Pod koniec bitwy wojska francuskie miały całkowitą kontrolę nad polem bitwy a rosyjska armia uciekła chaotycznie przez rzekę Łynę, gdzie wielu jej żołnierzy utonęło. Po klęsce w tej bitwie car Aleksander I został zmuszony do poproszenia o pokój.
Pokój w Tylży.
Pierwszy traktat pokoju w Tylży podpisany został 7 lipca 1807 roku. Do jego postanowień należało między innymi uznanie istnienia Księstwa Warszawskiego przez Rosję, Wolnego Miasta Gdańska oraz francuskich zdobyczy w Prusach. Mocą tego traktatu imperium rosyjskie przystąpiło do blokady kontynentalnej skierowanej przeciwko Wielkiej Brytanii. Aleksander I uznał też królewskie tytuły braci Napoleona. W zamian Napoleon zgadzał się na aneksję przez Rosję departamentu białostockiego, który miał być jej przekazany przez Prusy jako obwód białostocki. Rozmowy między Napoleonem a Aleksandrem prowadzono na tratwie ustawionej pośrodku Niemna.
Drugi traktat został zawarty przez Napoleona dwa dni później, 9 lipca, z Królestwem Prus. Prusy rezygnowały w nim z posiadłości w zachodnich Niemczech, na terytorium których utworzono Królestwo Westfalii. Utworzono Wolne Miasto Gdańsk, pozostające pod protektoratem Królestwa Saksonii i Prus. Prusy zrzekały się ziem drugiego oraz części ziem pierwszego i trzeciego rozbioru Polski, czego skutkiem było utworzenie Księstwa Warszawskiego na mocy "Artykułu XV" tego traktatu.
Postanowienia pokoju ukształtowały porządek polityczny i terytorialny, który przetrwał w ogólnym zarysie do roku 1813.

</doc>
<doc id="1175448" url="https://pl.wikipedia.org/wiki?curid=1175448" title="Danny Strong">
Danny Strong

Daniel W. Strong (ur. 6 czerwca 1974 w Manhattan Beach w stanie Kalifornia, USA) – amerykański aktor i scenarzysta.

</doc>
<doc id="1175449" url="https://pl.wikipedia.org/wiki?curid=1175449" title="Welser Autobahn">
Welser Autobahn

Welser Autobahn – autostrada nr A 25 w Austrii w ciągu tras europejskich E56 i E552.
Budowę autostrady rozpoczęto w 1971 roku a ukończono w latach 80. Autostrada A25 pełni rolę łącznika pomiędzy autostradą A 1 i autostradą A 8.

</doc>
<doc id="1175455" url="https://pl.wikipedia.org/wiki?curid=1175455" title="Trzeba zabić tę miłość">
Trzeba zabić tę miłość

Trzeba zabić tę miłość – polski film psychologiczny z 1972 w reżyserii Janusza Morgensterna, według scenariusza Janusza Głowackiego. Z pozoru film młodzieżowy, w rzeczywistości prześmiewczy dramat. Film wyświetlano tylko w kinach studyjnych.
Fabuła.
Film opowiada o losach dwojga młodych ludzi, Magdy i Andrzeja. Obydwoje chcieliby rozpocząć wspólne życie, nie dostali się jednak na studia. Magda zamierza spróbować ponownie za rok, aby zwiększyć swe szanse podejmuje pracę salowej, za co otrzymuje się dodatkowe punkty. Andrzej zamieszkuje z kolegą, Magda wraca do ojca, gdzie nie czuje się dobrze, gdyż nie akceptuje jego związku z o wiele młodszą od niego kobietą. On z kolei nie chce zaakceptować Andrzeja, który nie uczy się i nie pracuje. Po pewnym czasie Andrzej znajduje pracę, jednakże otrzymuje ją dzięki romansowi z żoną szefa, o czym nie wie Magda. Andrzej wynajmuje mieszkanie, gdzie wprowadza się też Magda. Nie zdaje sobie jednak sprawy, że pieniądze na ten cel pochodzą ze sprzedaży ikony, którą ukradł kochance. Wie o tym natomiast szef Andrzeja, który szantażuje go, domagając się zwrotu pieniędzy lub ikony. W międzyczasie Magda nakrywa Andrzeja z kochanką; zdruzgotana decyduje się na spotkanie ze znajomym lekarzem, który od dawna interesował się jej osobą, a co ona do tej pory ignorowała. Andrzej wraca do Magdy, przeprasza ją i uzyskuje od dziewczyny przebaczenie, lecz po chwili okazuje się, że głównym celem jego wizyty było zabranie pieniędzy ze wspólnych oszczędności, by zaspokoić żądania swojego szefa. Magda widzi to i gdy Andrzej ponownie do niej przychodzi, ta nie chce z nim rozmawiać. Po kłótni Andrzej wychodzi z mieszkania, czym definitywnie zostaje zakończony ich związek.
Pobocznym wątkiem filmu jest życie na budowie (w roli stróża wystąpił Jan Himilsbach). Stróż sprzedaje „na lewo” materiały budowlane, ma układ z paserami. Wokół budowy kręci się bezpański pies. Początkowo nieufny, daje się jednak w końcu obłaskawić i towarzyszy stróżowi pilnując z nim budowy. Pies jednak poważnie traktuje swoje obowiązki i na widok obcych szczeka. Po pewnym czasie zaczyna to przeszkadzać odbiorcom nielegalnego towaru, domagają się oni usunięcia psa, bojąc się wpadki. Stróż próbuje psa odgonić, ale raz pozyskane psie uczucie nie wygasa – pies wraca. Stróż decyduje się więc na radykalne rozwiązanie: obwiązuje psu wokół brzucha wiązkę lasek trotylu, przywiązuje go do drzewa i podpala lont, sam zaś ucieka do szopy. Pies zerwawszy sznur wbiega za swym panem do baraku, który po chwili eksploduje. Scena ta, będąca nawiązaniem do tytułu filmu, kończy go.
Obsada.
"Źródło: Filmpolski.pl"
Odbiór.
Film został wyróżniony na I Międzynarodowych Spotkaniach Filmowych „Młodzież na ekranie” w 1973 roku, gdzie dodatkowo nagrodą za rolę kobiecą została uhonorowana Jadwiga Jankowska-Cieślak. Ponadto aktorka za rolę Magdy otrzymała nagrodę im. Zbyszka Cybulskiego oraz nagrodę za pierwszoplanową rolę kobiecą na Lubuskim Lecie Filmowym; na tym samym festiwalu nagrodę za drugoplanową rolę kobiecą otrzymała Barbara Wrzesińska.
Film został uznany przez amerykańskiego reżysera Martina Scorsese za jedno z arcydzieł polskiej kinematografii i w 2014 roku został wytypowany przez niego do prezentacji w Stanach Zjednoczonych oraz Kanadzie w ramach festiwalu polskich filmów .

</doc>
<doc id="1175457" url="https://pl.wikipedia.org/wiki?curid=1175457" title="V koalicja antyfrancuska">
V koalicja antyfrancuska

Zjednoczone Królestwo Wielkiej Brytanii i Irlandii i Cesarstwo Austriackie wykorzystały powstanie hiszpańskie do utworzenia kolejnej koalicji.
W 1809 roku Austriacy zaatakowali z trzech stron: we Włoszech, w Niemczech i w Polsce. Napoleon jednak zajął Wiedeń, a pod Wagram zadał decydującą klęskę wojskom austriackim, zmuszając Franciszka I do podpisania pokoju w Schönbrunn. Francja uzyskała kolejne terytoria nad Morzem Adriatyckim. Rosja zaś, jako sojusznik Francji, otrzymała przejściowo okręg tarnopolski.
Przyczyny.
17 października 1807 roku 24 000 żołnierzy generała Junota przekroczyło Pireneje, by, w porozumieniu z dworem hiszpańskim, wkroczyć do Portugalii celem zaprowadzenia napoleońskiej blokady kontynentalnej. Był to pierwszy krok na drodze do 6-letniego konfliktu znanego jako Wojny napoleońskie w Hiszpanii i Portugalii, zmagań, które mocno nadwyrężyły siły Cesarstwa Francuskiego. W ciągu zimy 1807/1808 wywiad francuski coraz jawniej wywierał wpływ na wewnętrzne sprawy Hiszpanii, dążąc do wywołania waśni w rodzinie królewskiej. 16 lutego tajne działania doprowadziły do interwencji Napoleona, który zapowiedział swój osobisty udział w negocjacjach między poszczególnymi frakcjami w hiszpańskiej rodzinie panującej. Marszałek Murat wkroczył na czele 120 000 wojsk do Hiszpanii i zajął 24 marca Madryt. W kilka tygodni później wybuchło w stolicy powstanie Dos de Mayo, które błyskawicznie przekształciło się w ogólnonarodową rewolucję antyfrancuską. Lipcowa klęska niezwyciężonych dotąd wojsk francuskich w bitwie pod Bailén dodała otuchy przeciwnikom Napoleona, a samego cesarza zmusiła do osobistej interwencji. Nowa armia, pod osobistym dowództwem Napoleona przekroczyła na jesieni Ebro, zadając klęskę za klęską źle dowodzonym i źle wyekwipowanym wojskom hiszpańskim. Napoleon wkroczył do Madrytu 4 grudnia na czele 80 000 wojska, po czym rzucił swe korpusy przeciwko brytyjskiemu korpusowi generała Moore’a. Brytyjczycy zostali błyskawicznie zepchnięci na wybrzeże i - po krótkiej choć krwawej bitwie pod La Coruñą – w styczniu 1809 zmuszeni do wycofania się całkowicie z Półwyspu Iberyjskiego.
Austria osamotniona.
Upokorzona niedawnymi klęskami Austria szukała okazji do odwetu, a rozwój wypadków w Hiszpanii wyraźnie ją do tego zachęcał. Wiedeń nie mógł liczyć tym razem na pomoc Petersburga, bowiem car nie tak dawno zawarł z Napoleonem traktat pokojowy w Tylży, a ponadto Imperium zaangażowane było w wojny z Anglią (1807-1812), Szwecją i Imperium Osmańskim (1806–1812). Władca Prus Fryderyk Wilhelm III najpierw obiecał wesprzeć Austrię, ale wycofał się nim wojna się rozpoczęła. Wielka Brytania była w konflikcie z Cesarstwem Francuskim od sześciu lat bez przerwy, ale nie miała wystarczającej ilości wojsk, by móc zaangażować się na kontynencie. Sprawozdanie austriackiego ministerstwa finansów sugerowało, że w połowie roku 1809 w kasie państwowej zabraknie pieniędzy jeśli armia, sformowana na potrzeby trzeciej koalicji, nie zostanie rozwiązana. Jednakże arcyksiążę Karol Ludwik, mimo ostrzeżeń, że Austria nie jest przygotowana na kolejne starcie z Napoleonem, zdecydował, że armia zostanie pod bronią. 8 lutego jego zwolennicy odnieśli zwycięstwo: rząd cesarski, korzystając z finansowej obietnicy pomocy z Londynu, podjął tajną uchwałę o wojnie z Francją.
Reformy austriackie.
Po Austerlitz stało się jasne, że armia musi zostać zreformowana. Napoleon po Austerlitz oferował Karolowi tron Austrii, co obudziło czujność brata arcyksięcia, cesarza Franciszka II. I choć Karol uzyskał zgodę na przebudowę armii, cesarska Rada Dworu ("Hofkriegsrat"), wojskowe ciało doradcze, bacznie śledziła poczynania Karola jako głównodowodzącego.
W roku 1806 arcyksiążę wprowadził nowe regulaminy taktyczne. Główną innowacją była zasada „zmasowania”, polegająca na ścieśnianiu szeregów piechoty wobec ataku kawalerii. Tymczasem austriaccy dowódcy sięgali po to nowe rozwiązanie taktyczne tylko wtedy, gdy byli bezpośrednio nadzorowani przez arcyksięcia, bowiem generalnie obawiali się wszelkich nowinek. Po klęskach pod Ulm i Austerlitz wrócili do starego systemu sześciokompanijnych batalionów (zamiast wprowadzonego przez Macka w 1805 systemu czwórkompanijnego). W austriackiej piechocie brakowało kompanii woltyżerów, a oddziały kawalerii były rozpraszane między pułkami piechoty, w miejsce stosowanego przez Francuzów klina uderzeniowego.
Arcyksiążę skopiował wprawdzie napoleońską zasadę niezależności korpusów, ale generalicja obawiała się podejmować samodzielne decyzje, czekając na rozkazy na piśmie i szczegółowe plany dowództwa.
Po ostatniej wojnie Austria boleśnie odczuła stratę wielu oficerów, weteranów i żołnierzy z elitarnych jednostek. Szykując się do nowego starcia zdecydowano się więc zastosować metodę masowego poboru, tak często wykorzystywaną w przeszłości przez francuskiego przeciwnika. Jednak Napoleon dawno odstąpił od tej zasady stawiając na armię profesjonalną, na bieżąco tylko uzupełnianą nowymi zaciągami. Obecnie austriaccy rekruci, bez doświadczenia i właściwego wyszkolenia, mieli zetknąć się ze znakomicie wyszkoloną, zaprawioną w boju i dobrze wyekwipowaną francuską Grande Armée.
Przygotowania.
Karol i Rada Dworu nie byli zgodni co do strategii, jaką należy przyjąć w nadchodzącej wojnie. Karol proponował główne uderzenie z terytorium Czech, celem odizolowania sił francuskich w północnych Niemczech. Większość austriackiej armii była już tam skoncentrowana, byłoby to więc niejako oczywiste działanie. Rada Dworu sprzeciwiła się argumentując, że w tej sytuacji rzeka Dunaj rozdzieli siły Karola i jego brata, arcyksięcia Jana. Jej członkowie sugerowali, by główne uderzenie nastąpiło na południe od linii Dunaju, co zapewni lepszą łączność armii z Wiedniem. Ostatecznie plan został uzgodniony po ich myśli, ale stracono wiele bezcennego czasu. Zgodnie z tym planem utworzono dwa „czeskie” korpusy: I pod dowództwem hr. Bellegarde'a (38 000 wojska) i II (20 000) pod wodzą gen. Kollowrata, z zadaniem uderzenia od strony Masywu Czeskiego przez Powiat Cham na Ratyzbonę. Austriackie centrum i rezerwa, razem 66 000 ludzi w korpusach „Hohenzollern” (III), „Rosenburg” (IV) i „Lichtenstein” (I Rezerwowy), miało posuwać się w tym samym kierunku przez Scharding, a skrzydło lewe, składające się z V Korpusu arcyksięcia Ludwika, VI Korpusu gen. Hillera i II Korpusu Rezerwowego gen. Kienmayera (w sumie 61 000 ludzi), skierować się na Landshut celem osłony flanki atakującej armii.
Napoleon nie był do końca pewien Austriackich zamiarów. Przekazał więc jedynie z Paryża dowodzącemu w południowych Niemczech marsz. Berthierowi ostrzeżenia i zalecenia koncentracji. Według jego pierwszej koncepcji głównym teatrem operacji, tak jak w roku 1805, powinna być dolina Dunaju, zaś ewentualne próby wtargnięcia przeciwnika do północnych Włoch miałyby powstrzymać siły dowodzone przez Beauharnaisa i Marmonta. Opierając się na niedokładnych danych wywiadowczych miał wrażenie, że główne uderzenie austriackie zostanie skierowane na północ od Dunaju. 30 marca napisał do Berthiera, że ma zamiar zmasować około 140 000 wojska w okolicach Ratyzbony, ale na lewym brzegu Dunaju, dość daleko od miejsca, gdzie Austriacy postanowili uderzyć. Ta pomyłka miała spowodować, że w chwili rozpoczęcia działań armia francuska znalazła się w prawdziwym niebezpieczeństwie.
Wojna.
Wojna rzuciła zreformowaną austriacką armię przeciwko francuskiej, w której większość stanowili weterani. Główne starcia trwały od kwietnia do lipca 1809, w którym to czasie Napoleon uzyskał szybkie zwycięstwo, w stylu swych poprzednich kampanii.
Uderzenie austriackie.
Wczesnym rankiem 10 kwietnia czołowe oddziały armii austriackiej sforsowały rzekę Inn wkraczając do Bawarii. Fatalne drogi i marznący deszcz spowalniały postępy Austriaków w pierwszym tygodniu kampanii, ale niezbyt liczne oddziały armii bawarskiej cofały się na całej linii. Austriacki atak nastąpił na tydzień przed terminem przewidywanym przez Napoleona, a więc cały ciężar obrony spadł na barki Berthiera. Berthier dowiódł, że jest dobrym dowódcą, szczególnie w sytuacji, gdy depesze z Paryża przychodziły z opóźnieniem lub były niepoprawnie rozszyfrowywane. I chociaż Napoleon pisał do niego, że dla przyjęcia austriackiej ofensywy generałowie francuscy powinni koncentrować swe siły w okolicach Donauwörth i Augsburga, Berthier wezwał Davouta do rozmieszczenia III Korpusu wokół Ratyzbony.
Wielka Armia znalazła się w trudnej sytuacji, gdyż jej oba skrzydła rozdzielała 75-kilometrowa przerwa utrzymywana jedynie przez cienki kordon Bawarczyków. O północy 16 kwietnia Berthier pisał do Napoleona: "„W obecnej sytuacji proszę Waszą Cesarską Mość o pilne przybycie dla uniknięcia nieporozumień i zorientowania się w sytuacji, która wymaga bezpośrednich instrukcji i rozkazów Waszej Cesarskiej Mości”". Tego samego dnia Austriacy przełamali obronę Bawarczyków pod Landshut, a do wieczora zabezpieczyli brody na Isarze. Napoleon przybył do Donauwörth 17 kwietnia, po błyskawicznej podróży z Paryża. Karol mógł pogratulować sobie świetnego rozpoczęcia kampanii i planował już zniszczenie - za pomocą podwójnego cęgowego uderzenia - odizolowanych korpusów Davouta i Lefebvre’a. Kiedy Napoleon zorientował się, że znaczne siły austriackie przekroczyły Isarę i maszerują w kierunku Dunaju, zażądał, by cała francuska armia sformowała w ciągu 48 godzin obronne czworoboki batalionowe poza linią rzeki Ilm; miał nadzieję, że w ten sposób ustrzeże Berthiera przed popełnieniem jakiegoś błędu i jednocześnie przeprowadzi udaną koncentrację sił. Rozkazy były nierealistyczne, bowiem Napoleon źle ocenił liczebność wojsk idących na Davouta; był przekonany, że Karol ma po tej stronie Isary tylko jeden korpus, w rzeczywistości na Ratyzbonę szło 5 korpusów liczących ponad 80 000 ludzi. Cesarz musiał zrobić coś szybko i zdecydowanie by uratować swoje skrzydło.
Manewr landshucki.
Davout przewidział rozwój wypadków i wycofał swój korpus z Ratyzbony, pozostawiając dla obrony miasta jedynie 2000 ludzi. Północna kolumna austriacka natknęła się wczesnym rankiem 19 kwietnia w rejonie Kelheim-Abbach na cztery kolumny francuskie maszerujące na zachód, w kierunku Neustadt. Austriacy przypuścili atak, ale był on tak wolny i nieskoordynowany, że doświadczeni żołnierze francuskiego III Korpusu odparli go z łatwością. Napoleon wiedział, że w sektorze Davouta toczą się walki, więc natychmiast dokonał zmiany planu w nadziei pokonania Austriaków: podczas gdy ci ostatni uderzali na północ korpus Massény, później wsparty przez siły Oudinota, miał ruszyć na południowy wschód, w stronę miejscowości Freising i Landshut, przełamać linie wojsk przeciwnika i odciążyć tym samym Davouta. Napoleon był przekonany, że połączone korpusy Davouta i Lefebvre’a zatrzymają Austriaków na tyle, by jego pozostałe siły mogły zmieść tyły przeciwnika.
Atak rozpoczął się na dobre, gdy austriacki V Korpus osłaniający Abensberg ustąpił Francuzom z drogi. Ale Napoleon nadal bazował na nieprawdziwych danych wywiadowczych, co miało utrudnić zwycięstwo. Marsz Masseny na Landshut trwał dłużej niż przewidywał cesarz, co pozwoliło Hillerowi uciec na drugi brzeg Isary. Most na Dunaju, który dawał łatwy dostęp do Ratyzbony i wschodniego brzegu, nie został zniszczony, a to pozwoliło Austriakom przedostać się na drugi brzeg rzeki i uniknąć całkowitego zniszczenia ich armii. Do 20 kwietnia Austriacy stracili ponad 10 000 ludzi, 30 dział, 600 jaszczy i 7000 innych pojazdów, ale wciąż byli liczącą się siłą militarną. Wieczorem Napoleon zorientował się, że w całodniowych walkach wzięły udział tylko dwa korpusy nieprzyjaciela. Karol wciąż mógł wycofać się na wschód przez miasto Straubing.
21 kwietnia cesarz otrzymał depeszę od Davouta informującą o poważnych walkach pod Teugen-Hausen. Davout utrzymał pozycję, ale nawet z przysłanymi przez Napoleona posiłkami około 36 000 Francuzów musiało odpierać 75 000 Austriaków. Kiedy cesarz ostatecznie zrozumiał, że Karol nie wycofuje się na wschód, przeformował skrzydła swojej armii do operacji, która przeszła do historii jako „Manewr Landshucki”. Wszystkie siły francuskie, z wyjątkiem 20 000 Bessieres'a, który ścigał Hillera, zostały rzucone na Eckmühl w kolejnej próbie pokonania przeciwnika i odciążenia otoczonych ludzi Davouta. 22 kwietnia Karol zostawił 40 000 wojska pod dowództwem Rosenburga i Hohenzollerna celem atakowania Davouta i Lefebvre’a, podczas gdy dwa korpusy Kollowrata i Lichtensteina miały ruszyć na Abbach i obsadzić brzeg rzeki. Jednak o godz. 13.30 dał się słyszeć odgłos dział z południa - to Napoleon nadciągał. Davout natychmiast wydał rozkaz do ataku na całej linii mimo przewagi przeciwnika; 10. lekki pułk piechoty zdobył wioskę Leuchling i zajął las pod Unter-Leuchling, a napoleońskie posiłki błyskawicznie pokonały austriackie lewe skrzydło. Bitwa pod Eckmühl zakończyła się zdecydowanym zwycięstwem Francuzów, a Karol musiał wycofać się na drugi brzeg Dunaju. Napoleon rzucił teraz Massenę w celu przechwycenia miejscowości Straubing na wschodzie, podczas gdy reszta armii ścigała główne siły Austriaków. Francuzi wygrali bitwę o Ratyzbonę po heroicznej szarży prowadzonej przez marszałka Lannesa, ale większość armii austriackiej zdołała ujść do Czech. Teraz cesarz zwrócił się w stronę Wiednia, staczając szereg bitew z siłami Hillera (np. Bitwa pod Ebersbergiem w dniu 3 maja). W dziesięć dni później stolica Austrii, po raz drugi w ciągu czterech lat, wpadła w ręce Napoleona.
Aspern-Essling.
W dniach 16-17 maja główne siły austriackie pod wodzą arcyksięcia Karola pojawiły się na Marchfeld, otwartej przestrzeni na północny wschód od Wiednia, służącej zwykle armii cesarskiej za poligon. Karol zatrzymał główną część swych sił kilka kilometrów od brzegów Dunaju w nadziei skoncentrowania ich naprzeciw miejsca, które Napoleon uzna za dogodne do forsowania. 20 maja Karol uzyskał informację od swych obserwatorów na wzgórzu Bissam, że Francuzi budują most pod Kaiser-Ebersdorf, na południowo-zachodnim krańcy wyspy Lobau, co wyprowadzało ich wprost na Marchfeld. Rano następnego dnia arcyksiążę wiedział już, że Napoleon przerzucił na wyspę Lobau 98 000 wojska z 292 działami, łącznie w pięciu kolumnach marszowych. Teraz Francuzi zaczęli umacniać swój przyczółek na Marchfeld: opierał się on o wioskę Aspern na zachodzie i Essling na wschodzie. Napoleon nie spodziewał się tu oporu, więc mosty łączące przyczółek z Lobau nie zostały zabezpieczone palisadami, co uczyniło je łatwym celem dla austriackich branderów.
Bitwa pod Aspern rozpoczęła się o 14.30 21 maja. Pierwsze, źle skoordynowane ataki Austriaków na Aspern i zalesiony obszar gminy Au załamały się, ale Karol nie ustępował. W końcu Austriakom udało się zdobyć wioskę, ale zaraz ponownie utracili jej wschodnią część. Do godziny 18 Austriacy nie atakowali Essling, ponieważ wyznaczone do tego kolumny miały długą drogę do przebycia. Do wieczora Francuzi odparli wszystkie ataki na Essling. Ponowny bój rozpoczął się 22 maja o 3 nad ranem i po czterech godzinach Francuzi zajęli Aspern ponownie. Napoleon miał teraz 71 000 ludzi i 152 działa po drugiej stronie rzeki, ale na Marchfeld Francuzów było wciąż niebezpiecznie mało. Teraz Napoleon przypuścił zmasowany atak na austriackie centrum, co miało dać czas III Korpusowi na sforsowanie rzeki i uderzyć dla zapewnienia pełnego zwycięstwa. Lannes ruszył naprzód na czele trzech dywizji piechoty spychając przeciwnika półtora kilometra w tył, nim wreszcie Austriacy, poderwani do boju przez samego arcyksięcia, zdołali zmusić Francuzów do odwrotu. O godz. 9 francuski most został zerwany. W godzinę później Karol przypuścił frontalny atak na przyczółek i ostatecznie odebrał Aspern, ale obrońcy Essling nie dali się jeszcze. Po kilku następnych godzinach Austriacy uderzyli ponownie zajmując całą wioskę oprócz uparcie bronionego spichrza. Napoleon w odpowiedzi rzucił część Gwardii Cesarskiej pod wodzą Rappa, który z nieznanych przyczyn nie wykonał napoleońskiego rozkazu wzięcia Essling i wyparcia sił austriackich. Tymczasem Karol rozpoczął ciężki ostrzał pozycji francuskich, co kosztowało śmierć wielu żołnierzy, a wśród nich marszałka Lannesa. Wkrótce potem walki ustały, a Francuzi wycofali się na Lobau. Arcyksiążę Karol zadał Napoleonowi pierwszą klęskę w karierze cesarza.
Wagram.
Po przegranej pod Aspern Napoleon spędził ponad sześć tygodni planując i przygotowując następną operację, nim w końcu podjął próbę forsowania Dunaju. Francuzi zgromadzili więcej wojska, więcej dział i podjęli lepsze kroki zabezpieczające, by mieć pewność, że kolejne forsowanie rzeki się powiedzie. Od 30 czerwca do pierwszych dni lipca Francuska armia przekraczała Dunaj w sile nie mniejszej niż 188 000 ludzi i posuwając się przez Marchfeld w stronę Austriaków. W pierwszej chwili opór stawiły jedynie wysunięte dywizje Nordmanna i Klenaua; główne siły armii Habsburgów rozlokowane było 8 km dalej, wokół wioski Wagram. Szczęśliwie sforsowawszy rzekę Napoleon nakazał atak na całej linii, by umiemożliwić Austriakom ucieczkę pod osłoną nocy. Gwałtowne uderzenie 57. pułku piechoty i elitarnego 10. pułku piechoty lekkiej na wioskę Baumersdorf mogło dać Francuzom niemal natychmiastowe zwycięstwo, ale Austriacy zdołali się utrzymać, a nawet kontratakować, zmuszając oba pułki do odstąpienia. Nie powiodły się zupełnie ataki formacji Eugeniusza i Macdonalda. Siły Bernadotte'a atakowały z podobnym rezultatem, a na prawym skrzydle Davout zaprzestał walki ze względu na ciemności nocy. Pierwszy dzień zakończył się dla Francuzów opanowaniem Marchfeld, ale bitwa daleka jeszcze była od rozstrzygnięcia.
Na 6 lipca Karol zaplanował oskrzydlenie sił francuskich, w którym to celu skierował wojska dowodzone przez swego brata, arcyksięcia Jana, do obejścia pola bitwy głębokim łukiem od wschodu. Był to plan niemal identyczny jak Napoleona, który zamierzał oskrzydlić austriackie lewe skrzydło siłami III Korpusu Davouta, podczas gdy reszta armii miała spychać centrum przeciwnika. Tymczasem w ciągu nocy doszło do nieprzewidzianych wypadków. Bernadotte - usprawiedliwiając swój czyn ciężkim ostrzałem artyleryjskim - samowolnie opuścił kluczową dla centrum francuskiej pozycji wioskę Aderklaa, co mocno osłabiło armię tuż przed rozstrzygającym starciem. Rozwścieczony Napoleon rzucił dwie dywizje Masseny z osłoną kawalerii by odebrały tę wioskę. Po trudnych bojach na początku, Massena posłał w bój rezerwową dywizję Molitora, która pomogła wreszcie odzyskać Aderklaa. By zyskać czas na przygotowanie uderzenia przez Davouta, Napoleon rzucił 4000 kirasjerów pod dowództwem Nansouty'ego przeciw liniom austriackim, ale była to tylko demonstracja siły. Teraz Napoleon kazał sformować wielką, liczącą 112 dział, baterię w centrum, której ogień zaczął masakrować austriacką piechotę.
Pod osłoną tego ognia - gdy ludzie Davouta podążali poza austriackie lewe skrzydło - trzy dywizje MacDonalda uformowane zostały w wielki czworobok, który ruszył w kierunku austriackiego centrum. Czworobok przełamał linie przeciwnika, a reszty dokonała kawaleria. W końcowej fazie natarcia dużą rolę odegrali polscy Szwoleżerowie Gwardii, atakując austriackich ułanów, pochodzących w większości z ziem zabranych Polsce. Szwoleżerowie odebrali ułanom ich lance i tak dobrze radzili sobie z nimi w dalszym ciągu bitwy, że po Wagram cesarz przydzielił im lance na stałe i zmienił nazwę formacji na szwoleżerów-lansjerów.
Gdy Karol pojął wreszcie, że bitwa jest przegrana, cała jego armia była w panicznym odwrocie w kierunku granicy czeskiej. Arcyksiążę Jan przybył na pole bitwy około godz. 16 tylko po to, by również nakazać swym ludziom pospieszny odwrót na wschód.
Francuzi ruszyli w pościg po dwóch dniach odpoczynku. Dopadli Austriaków pod Znaim w połowie lipca. Karol został zmuszony do podpisania zawieszenia broni i zaprzestania oporu.
Na innych teatrach działań.
We Włoszech arcyksiążę Jan podjął działania przeciwko Eugeniuszowi de Beauharnais. Austriacy odparli kilka francuskich uderzeń podczas bitwy pod Sacile w kwietniu, zmuszając Eugeniusza do odwrotu do Werony i na linię rzeki Adygi, ale wkrótce Eugeniusz przegrupował swe siły i w krótkiej kampanii wyparł Austriaków z północnych Włoch. Przed bitwą pod Wagram Eugeniusz dołączył do głównych sił Napoleona. W Dalmacji Marmont, pod formalnym dowództwem Eugeniusza, walczył z generałem Stoichewichem. Marmont przypuścił 30 kwietnia atak w górach. Podobnie jak Eugeniusz pokonał przeciwnika i dołączył do Napoleona pod Wagram.
W Księstwie Warszawskim książę Poniatowski powstrzymał Austriaków 19 kwietnia w bitwie pod Raszynem, pozwalając im zająć Warszawę, ale nie dając sforsować linii Wisły. Następnie - wykorzystując fakt, że siły austriackie posunęły się daleko na północ, zaatakował ich garnizony w Galicji i odebrał większość okupowanego polskiego terytorium. Armia rosyjska, działając jako „sojusznik” Francji, zagarnęła dla siebie większość Galicji Wschodniej z Tarnopolem i Lwowem.
W Tyrolu Andreas Hofer rozpoczął powstanie przeciwko Francuzom, ale po Wagram powstanie upadło. Hofer został rozstrzelany w roku 1810.
W Saksonii połączone siły austriackie i brunszwickie pod dowództwem generała Kienmayer pokonały korpus Junota w bitwie pod Gefrees. Po zdobyciu Drezna i wyparciu armii brata Napoleona, Hieronima, Austriacy praktycznie zajęli całą Saksonię, ale było to już po bitwie pod Wagram i po układzie rozjemczym w Znaim.
W Holandii Brytyjczycy podjęli całkowicie nieudaną ekspedycję na Walcheren. Siły brytyjskie, liczące ponad 39 000 ludzi, a więc większe od tych zaangażowanych w Portugalii wylądowały na wyspie Walcheren 30 lipca, czyli wtedy, gdy Austriacy przegrali już swoją wojnę. Cała kampania sprowadziła się do niewielu starć, natomiast straty, spowodowane głównie chorobami, wyniosły ponad 4000 Brytyjczyków; reszta wycofała się w grudniu 1809 roku.
Rezultaty.
Po podpisaniu 14 października 1809 roku Traktatu w Schönbrunn Francja otrzymała Karyntię i Karniolę oraz porty adriatyckie, Nowa Galicja (zachodnia) przypadła Księstwu Warszawskiemu, a rejon Salzburga w Tyrolu dostał się Bawarii. Austria straciła terytoria zamieszkane przez około 20% swojej populacji sprzed wojny. Ponadto cesarz Franciszek zobowiązał się do wypłacenia reparacji w wysokości 85 milionów franków, uznania tytułu napoleońskiego brata Józefa do tronu Hiszpanii i wprowadzenia zakazu obrotu towarami brytyjskimi na wszystkich podległych terytoriach. Austriacka armia nie miała liczyć więcej niż 150 000 żołnierzy. Zabezpieczeniem warunków pokojowych miało być małżeństwo Napoleona z córką cesarza Franciszka, Marią Ludwiką, jednak Habsburgowie do powiązań rodzinnych przywiązywali mniejszą wagę, niż się Napoleonowi zdawało.
Wpływy konfliktu na sytuację międzynarodową nie były najszczęśliwsze dla Francji. Rewolty w Tyrolu i Westfalii były widomą oznaką rosnącego w społeczeństwie niemieckim niezadowolenia z francuskich rządów. Zaledwie kilka dni po zawarciu pokoju w Schönbrunn 18-letni Niemiec nazwiskiem Stapps podbiegł do Napoleona podczas przeglądu wojsk z zamiarem zasztyletowania cesarza; w ostatniej chwili powstrzymał go generał Rapp. Wśród Niemców rodził się nacjonalizm i w roku 1813, kiedy zawiązała się VI koalicja antyfrancuska z zadaniem odebrania Francuzom kontroli nad Europą Środkową, społeczeństwo Niemiec zdecydowanie wspierało wojska koalicji.
Wojna na dodatek zachwiała przekonaniem o francuskiej supremacji militarnej, a także wizerunkiem samego Napoleona. Bitwa pod Aspern była pierwszą przegraną w karierze Napoleona, co wywołało istny entuzjazm w Anglii. Austriacy dowiedli, że strategiczny geniusz i taktyczne zdolności nie są na stałe przypisane Francuzom. W szeregach Grande Armée coraz więcej było świeżych rekrutów, a coraz mniej weteranów spod Austerlitz i Jeny, co nie wpływało dobrze na taktyczną giętkość oddziałów. Na koniec wreszcie armia Napoleona zawierała coraz więcej komponentów nie-francuskich, coraz częściej skorych do zdrady, co z pewnością nie wpływało dodatnio na morale wojska. Chociaż Napoleon pozostał geniuszem manewru, nowe, coraz większe armie i coraz trudniejsze wojny, przerastały nawet jego, o czym miał się boleśnie przekonać w roku 1812 w Rosji.

</doc>
<doc id="1175458" url="https://pl.wikipedia.org/wiki?curid=1175458" title="Dąbrówka (Warszawa)">
Dąbrówka (Warszawa)

Dąbrówka – dawna wieś oraz obszar MSI w warszawskiej dzielnicy Ursynów.
Historia.
Pierwsza wzmianka o wsi "Dambrowka" pochodzi z 1422. W 1580 wieś szlachecka w powiecie warszawskim ziemi warszawskiej województwa mazowieckiego.
Dąbrówka jest częścią miasta o identyfikatorze SIMC 0918198.

</doc>
<doc id="1175461" url="https://pl.wikipedia.org/wiki?curid=1175461" title="Związek gmin Müllheim-Badenweiler">
Związek gmin Müllheim-Badenweiler

Związek gmin Müllheim-Badenweiler – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miejscowości Müllheim, przewodniczącym jego Rene Aleksander Lohs.
Związek zrzesza dwa miasta i trzy gminy wiejskie:

</doc>
<doc id="1175463" url="https://pl.wikipedia.org/wiki?curid=1175463" title="One Wish (singel Roxette)">
One Wish (singel Roxette)

One Wish – singel szwedzkiego duetu Roxette. Został wydany w październiku 2006 r. jako pierwszy promujący album "A Collection of Roxette Hits – Their 20 Greatest Songs!".

</doc>
<doc id="1175470" url="https://pl.wikipedia.org/wiki?curid=1175470" title="Reveal (singel)">
Reveal (singel)

Reveal – singel szwedzkiego duetu Roxette. Został wydany w lutym 2007 jako drugi promujący album "A Collection of Roxette Hits – Their 20 Greatest Songs!".

</doc>
<doc id="1175472" url="https://pl.wikipedia.org/wiki?curid=1175472" title="Kevin Connolly">
Kevin Connolly

Kevin Thomas Connolly (ur. 5 marca 1974 w Nowym Jorku) – amerykański aktor i reżyser telewizyjny i filmowy.
Życiorys.
Urodził się w Nowym Jorku jako syn Eileen J. (z domu McMahon) i Johna Connolly. W 1992 ukończył Patchogue-Medford High School.
W wieku sześciu lat pojawił się w reklamach telewizyjnych, w tym w „Betcha Bite a Chip” popularnej kampanii Chips Ahoy!. W 1990 wystąpił jako Chickie w dramacie sportowym Johna G. Avildsena "Rocky V" u boku Sylvestra Stallone. Dwa lata potem znalazł się w obsadzie jako Shaun Kelly w dramacie "Alan i Naomi" ("Alan &amp; Naomi", 1992) z Lukasem Haas. Za rolę Larry'ego O'Donnella w sitcomie Fox "Wielki Scott!" ("Great Scott!", 1992) z Tobeyem Maguire był nominowany do Young Artist Award. W komedii "Bogate biedaki" ("The Beverly Hillbillies", 1993) grał postać Morgana, syna Milburna Drysdale (Dabney Coleman).
Po gościnnym występie w serialu NBC "Skrzydła" ("Wings", 1993), w latach 1995–1999 grał postać Ryana Malloya w sitcomie The WB "Unhappily Ever After", gdzie także wyreżyserował wiele odcinków. Jednak największą popularność zdobył jako Eric Murphy w serialu HBO "Ekipa" ("Entourage", 2004–2011) i komedii kinowej "Ekipa" ("Entourage", 2015). Reżyserował film krótkometrażowy "Nie ważne" ("Whatever We Do", 2003) na podstawie scenariusza Nicka Cassavetesa z udziałem Roberta Downeya Jr., Amandy Peet i Tima Roth.
Spotykał się z Nicky Hilton i Haylie Duff.

</doc>
<doc id="1175476" url="https://pl.wikipedia.org/wiki?curid=1175476" title="Oscar Hammerstein II">
Oscar Hammerstein II

Oscar Hammerstein II, właściwie Oscar Greeley Clendenning Hammerstein (ur. 12 lipca 1895 w Nowym Jorku, zm. 23 sierpnia 1960 w Doylestown) – amerykański tekściarz, librecista i twórca musicali. Dwukrotny zdobywca Oscara w kategorii najlepsza oryginalna piosenka.
Jego dziadek pochodzenia niemiecko-żydowskiego, Oscar Hammerstein I był teatralnym impresario. Syn Williama i Alice z domu Nimmo, córki szkockiego emigranta. Oscar II rozpoczął kurs przygotowawczy do studiów prawniczych na Columbia University. Po śmierci ojca w 1914 roku rozpoczął karierę artystyczną.
Współpracował z Ottonem Harbachem i Jeromem Kernem. Najbardziej znanym wspólnym musicalem Kerna i Hammersteina był "Show Boat" (1927). W 1943 roku rozpoczął wieloletnią współpracę z Richardem Rodgersem. Ich pierwszym wspólnym musicalem była "Oklahoma!".
Zmarł na raka żołądka w 1960 roku.

</doc>
<doc id="1175482" url="https://pl.wikipedia.org/wiki?curid=1175482" title="Związek gmin St. Peter">
Związek gmin St. Peter

Związek gmin St. Peter, związek gmin Sankt Peter – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miejscowości St. Peter, przewodniczącym jego jest Rottfried Rohrer.
Związek zrzesza trzy gminy wiejskie:

</doc>
<doc id="1175485" url="https://pl.wikipedia.org/wiki?curid=1175485" title="PzKpfw I Ausf. A/B">
PzKpfw I Ausf. A/B



</doc>
<doc id="1175494" url="https://pl.wikipedia.org/wiki?curid=1175494" title="Związek gmin Staufen-Münstertal">
Związek gmin Staufen-Münstertal

Związek gmin Dreisamtal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Breisgau-Hochschwarzwald. Siedziba związku znajduje się w miasto Staufen im Breisgau, przewodniczącym jego jest Michael Benitz.
Związek zrzesza jedno miasto i jedną gminę wiejską:

</doc>
<doc id="1175501" url="https://pl.wikipedia.org/wiki?curid=1175501" title="Dan Butler">
Dan Butler

Daniel Eugene Butler (ur. 2 grudnia 1954 w Fort Wayne w stanie Indiana) - amerykański aktor telewizyjny, filmowy i teatralny. Wystąpił w roli Boba „Bulldoga” Briscoe w sitcomie NBC "Frasier". 

</doc>
<doc id="1175512" url="https://pl.wikipedia.org/wiki?curid=1175512" title="Elton (jezioro)">
Elton (jezioro)

Elton ("Эльтoн") – bezodpływowe, słone jezioro położone na Nizinie Nadkaspijskiej, w rosyjskim obwodzie wołgogradzkim, niedaleko granicy z Kazachstanem.
Powierzchnia jeziora wynosi 152 km², a jego maksymalna głębokość – w zależności od pory roku – waha się od 0,2 do 1 metra.
Zasolenie wynosi 265‰. Wykorzystywane do wydobywania soli (chlorku sodu, chlorku potasu), a także do balneologicznego leczenia sanatoryjnego.

</doc>
<doc id="1175513" url="https://pl.wikipedia.org/wiki?curid=1175513" title="Stefan Lochner">
Stefan Lochner

Stefan Lochner, też mistrz Stefan () (ur. ok. 1400 w Meersburgu, zm. przed 24 grudnia 1451 w Kolonii) – niemiecki malarz, jeden z czołowych przedstawicieli malarstwa tablicowego doby późnego gotyku.
Życiorys.
Data urodzenia artysty nie jest sprecyzowana. Przyszedł na świat w Meersburgu nad Jeziorem Bodeńskim. W młodości zapoznał się z twórczością gotyckich realistów Lucasa Mosera i Konrada Witza. W 1430 roku przybył do Kolonii – odtąd aż do śmierci związał się z tym miastem, jednym z przodujących wówczas ośrodków artystycznych. Gros swoich dzieł wykonał w tym mieście, gdzie tradycje stylu międzynarodowego zaczęły ustępować nowym tendencjom artystycznym (głównie realizmowi, rozpowszechnionemu w Niderlandach przez takie postacie jak Jan van Eyck czy Robert Campin). 
Twórczość.
Obrazy Lochnera cechuje z jednej strony charakterystyczny dla stylu międzynarodowego sposób modelowania twarzy, daleko idąca idealizacja postaci, „dworska” reprezentacyjność oraz bogactwo dekoracji; gama barw oscyluje wokół intensywnych kolorów – twórca preferował tradycyjne gotyckie złote tło. Z drugiej strony pojawiają się wpływy realizmu niderlandzkiego, czego kwintesencją jest obraz „Sąd Ostateczny”.

</doc>
<doc id="1175517" url="https://pl.wikipedia.org/wiki?curid=1175517" title="Stach z Warty">
Stach z Warty



</doc>
<doc id="1175539" url="https://pl.wikipedia.org/wiki?curid=1175539" title="Joseph Merrick">
Joseph Merrick

Joseph Carey Merrick (ur. 5 sierpnia 1862 w Leicesterze, zm. 11 kwietnia 1890 w Londynie), znany jako człowiek-słoń, słynny w epoce wiktoriańskiej z powodu niezwykłego zniekształcenia ciała spowodowanego nieznaną wówczas chorobą. Przyczyna choroby Merricka do dziś budzi kontrowersje. Z powodu błędu popełnionego przez Sir Fredericka Trevesa w książce "The Elephant Man and Other Reminiscences" (1923), niekiedy jest określany jako "John Merrick". Z tą wersją imienia losy Merricka zostały zobrazowane w filmie Davida Lyncha "Człowiek Słoń" z 1980 roku.
Życiorys.
Joseph Merrick urodził się w 1862 roku w Leicester, jako syn Mary Jane (z domu Potterton) i Josepha Rockleya Merricka. Najstarszy z trójki, miał młodszego brata i siostrę. W autobiograficznej notatce Merrick wspomina, że pierwsze deformacje zaczęły się, gdy miał 3 lata. Były to małe wypukłe guzki po lewej stronie ciała. Jego matka zmarła, gdy miał 12 lat. W rodzinnych zapiskach księgowych istnieją notatki, że ona również była w jakiś sposób zdeformowana fizycznie. Ojciec ponownie się ożenił, lecz macocha nie chciała młodego Josepha w domu. Został on więc zmuszony do utrzymywania się na własną rękę ze sprzedaży ulicznej. Cały czas prześladowany przez macochę i miejscowe dzieci, w końcu opuścił dom rodzinny.
Dwa razy zamieszkał w domu dla robotników Leicester Union, lecz przez większość swojego życia nie był w stanie wykonywać jakichkolwiek prac fizycznych. 29 sierpnia 1884 roku rozpoczęły się jego występy w cyrku objazdowym. W czasie trasy jeden z występów miał miejsce na tyłach pustego sklepu na Mile End Road, gdzie zauważył go medyk Frederick Treves. Od niego Merrick otrzymał wizytówkę i zaproszenie do szpitala w celu przeprowadzenia badań medycznych. W roku 1886 wyruszył do Belgii w poszukiwaniu pracy, co było skutkiem zakazu występów cyrków objazdowych w Wielkiej Brytanii. W Belgii został obrabowany i porzucony przez swojego opiekuna.
W czasie powrotu do Londynu doszło do niemiłego incydentu na stacji kolejowej Liverpool Street, gdzie Merrick został rozpoznany i okrzyknięty jako „potwór”. W tym stadium choroby nie był w stanie mówić z powodu kilkakrotnego zapalenia oskrzeli i dalszych deformacji twarzy. W końcu trafił pod opiekę szpitala w Londynie, gdzie doktor Frederick Treves postarał się dla niego o stałą kwaterę. Merrick dobrze się tam czuł i bardzo dobrze rozwijał. Za sprawą Księżnej Walii Aleksandry wyższe klasy wykazały zainteresowanie osobą Merricka. Potem pieczę nad jego losem objęła Królowa Wiktoria. Doktor Treves wypowiadał się, że Merrick zawsze chciał znaleźć się w szpitalu dla niewidomych, gdzie miałby szansę odnaleźć kobietę, która chciałaby związać się z nim, nie zwracając uwagi na jego wygląd. W ostatnich latach życia Merrick odzyskał spokój ducha w pisaniu i spacerach.
Latem 1887 roku wakacje spędził na obszarze Fawsley Hall, Northamptonshire. Na tę wycieczkę wybrał się powozem z zasłoniętymi żaluzjami, by nie zwracać niczyjej uwagi. Odwiedził te rejony jeszcze dwa razy, w roku 1888 i 1889. Mógł tam wypocząć od zgiełku londyńskich ulic, zawarł kilka przyjaźni, zbierał dzikie rośliny, by je potem zabrać do domu. Mieszkał w szpitalu w Londynie aż do śmierci 11 kwietnia 1890 roku (ukończył 27 lat). Przyczynę śmierci uznano za naturalną (przemieszczenie w karku w czasie snu, spowodowane dużym ciężarem jego głowy). Jego szkielet jeszcze niedawno można było zobaczyć w Royal London Hospital. Obecnie istnieje muzeum ku jego pamięci.
Choroba i rodzina.
Początkowo uznano, że Joseph Carey Merrick cierpiał na słoniowaciznę, czyli obrzęk na skutek utrudnionego odpływu chłonki. W 1971 roku Ashley Montagu rozpoznał chorobę Merricka jako chorobę genetyczną – nerwiakowłókniakowatość typu 1 (dawniej choroba von Recklinghausena). W roku 1986 schorzenie Merricka zdiagnozowano jako zespół Proteusza. Doktor Charis Eng ogłosił w roku 2003, że test DNA uzyskanego z próbek włosów i kości Merricka nie dowiódł mutacji genu, obserwowanej w zespole Proteusza. Zbadano również linię genetyczną Merricka. Odnaleziono wnuczkę wujka Merricka, Pat Selby i pobrano próbki jej DNA w celu rozwiązania zagadki. Odkryto również, że siostra Merricka, Merion Eliza cierpiała na zapalenie szpiku kości/rdzenia, zmarła w wieku 23 lat na skutek zatrucia pokarmowego.

</doc>
<doc id="1175544" url="https://pl.wikipedia.org/wiki?curid=1175544" title="Paulo Bento">
Paulo Bento

Paulo Jorge Gomes Bento (wym. [], uproszczona polska /pałlu bętu/; ur. 20 czerwca 1969 w Lizbonie) – portugalski trener i piłkarz, który występował na pozycji pomocnika.
Kariera piłkarska.
Swoją karierę rozpoczynał w podlizbońskim klubie Estrela Amadora, w którym występował od 1988 do 1991 roku. W wieku 22 lat przeniósł się do Vitórii Guimarães i rozegrał tam 3 sezony począwszy od 1991 i skończywszy na 1994 roku, kiedy został zakupiony przez Benficę Lizbona. Reprezentował barwy stołecznego klubu 2 sezony, po czym został sprzedany do hiszpańskiego Realu Oviedo przeżywającego w latach 90. najlepszy okres w historii klubu. W Hiszpanii Bento spędził 4 sezony, po których wrócił do Lizbony, lecz nie z powrotem do Benfiki, ale do lokalnego rywala – Sportingu. Barw tego klubu bronił do 2004 roku. Paulo Bento reprezentował także barwy reprezentacji Portugalii, w której wystąpił w 35 spotkaniach ani razu nie wpisując się na listę strzelców. Jego reprezentacyjny debiut przypadł na zremisowany 0:0 mecz z Hiszpanią 15 stycznia 1992 roku. Ostatni mecz w reprezentacyjnej karierze rozegrał na Mistrzostwach Świata w Korei i Japonii. Było to przegrane spotkanie 0:1 z Koreą Południową 14 czerwca 2002 roku. Wystąpił także na Euro 2000, podczas którego został zdyskwalifikowany na 5 miesięcy za swoje zachowanie podczas półfinałowego spotkania z Francją.
Kariera trenerska.
W 2004, w wieku 35 lat Bento rozpoczął karierę szkoleniową. Na początku został trenerem młodzieżowej kategorii Sportingu. Prowadząc młodzieżową sekcję do mistrzostwa w sezonie 2004/2005 i dostarczając Sportingowi wiele młodych talentów, zyskał uznanie w oczach zarządu. Po zwolnieniu José Peseiro ze stanowiska trenera Sportingu, Bento został mianowany nowym trenerem. Pod jego wodzą Sporting zarówno w sezonie 2005/2006 jak i 2006/2007 zajmował 2 pozycję w lidze. Wygrał Puchar Portugalii oraz Superpuchar Candido de Oliveria. Po sezonie 2006/2007 przedłużył swój kontrakt ze Sportingiem o kolejne dwa lata. Korzystając z doświadczenia nabytego podczas prowadzenia młodzieżówki Sportingu, Bento wprowadził do pierwszej drużyny kilku młodych zawodników. W listopadzie 2009 Bento zrezygnował ze swojej funkcji i został zastąpiony przez Carlosa Carvalhalego. Na Euro 2012 jego drużyna wygrała dwa mecze grupowe grupy B, gdzie pokonali Danię 3:2 z Holandią 2:1 i przegrana z Niemcami 0:1. W ćwierćfinale Portugalczycy spotkali się z Czechami, gdzie po strzale główką Cristiano Ronaldo wygrali 1:0. W kolejnym meczu w półfinale z Hiszpanią Portugalia przegrała w rzutach karnych 4:2. 11 września 2014 Bento przestał być selekcjonerem reprezentacji Portugalii. Został zwolniony po porażce w eliminacjach do Mistrzostw Europy 2016 z Albanią 0:1. Przez dwa lata pozostawał bezrobotny. 13 maja 2016 roku Bento został ogłoszony nowym szkoleniowiec występującego w brazylijskiej Série A Cruzeiro Esporte Clube. W sierpniu 2016 został trenerem greckiego Olympiakosu.
W 2023 był jednym z kandydatów do objęcia stanowiska selekcjonera reprezentacji Polski.
Trofea.
Jako piłkarz:
Jako trener:

</doc>
<doc id="1175551" url="https://pl.wikipedia.org/wiki?curid=1175551" title="Leszno (jurydyka Warszawy)">
Leszno (jurydyka Warszawy)



</doc>
<doc id="1175554" url="https://pl.wikipedia.org/wiki?curid=1175554" title="Roscoe Orman">
Roscoe Orman

Roscoe Hunter Orman (ur. 11 czerwca 1944 w Bronx, Nowy Jork, USA), amerykański aktor, odtwórca roli Gordona Robinsona w programie telewizyjnym Ulica Sezamkowa.

</doc>
<doc id="1175556" url="https://pl.wikipedia.org/wiki?curid=1175556" title="Pistolet SIG-Sauer">
Pistolet SIG-Sauer



</doc>
<doc id="1175560" url="https://pl.wikipedia.org/wiki?curid=1175560" title="Rada Praw Człowieka Organizacji Narodów Zjednoczonych">
Rada Praw Człowieka Organizacji Narodów Zjednoczonych

Rada Praw Człowieka Organizacji Narodów Zjednoczonych () – organ pomocniczy Zgromadzenia Ogólnego ONZ działający od 2006 roku, na podstawie rezolucji nr 60/251 Zgromadzenia Ogólnego ONZ z 15 marca 2006. Zastąpiła Komisję Praw Człowieka ONZ, przejmując większość jej funkcji. Miało to służyć głównie poprawie efektywności działania tego organu. Jej siedziba znajduje się w Genewie. Sekretariatem Rady jest biuro wysokiego komisarza Narodów Zjednoczonych do spraw praw człowieka.
Kompetencje i zadania.
Jej głównym celem, podobnie jak poprzedniczki, jest promowanie poszanowania praw człowieka oraz podstawowych wolności. Jest to swoiste forum dialogu i współpracy.
Organ ten koncentruje się na pomocy państwom członkowskim w wywiązywaniu się z zobowiązań ochrony praw człowieka, poprzez dialog, budowę struktur instytucjonalnych i pomoc techniczną. Zadania te realizuje we współpracy z rządami państw, organizacjami regionalnymi, instytucjami państwowymi i organizacjami pozarządowymi zajmującymi się prawami człowieka. W ramach swych kompetencji Rada przedkłada również rekomendacje na forum Zgromadzenia Ogólnego ONZ, dotyczące dalszego rozwoju prawa międzynarodowego w zakresie praw człowieka.
Jednym z głównych zadań Rady jest reagowanie na pojawiające się na świecie naruszenia praw człowieka. W takich sytuacjach może ona kierować pytania i zalecenia do państw łamiących prawo. Rada przejęła w tym zakresie także mechanizmy ochronne Komisji Praw Człowieka, takie jak procedury specjalne (tzw. mandaty krajowe i tematyczne) czy poufna procedura skargowa (ang. "Complaint Procedure"). Prace w ramach poszczególnych procedur i innych kompetencji Rady opierają się na tzw. grupach roboczych (ang. "Working Groups") zajmujących się wybranymi, przekazanymi im zagadnieniami. Nowym mechanizmem ochronnym jest tzw. powszechny przegląd okresowy (ang. "Universal Periodic Review") służący kontroli przestrzegania praw człowieka w poszczególnych krajach. Mechanizmowi temu podlegają wszystkie państwa członkowskie ONZ. Ponadto, raz do roku, Rada składa sprawozdanie ze swej działalności Zgromadzeniu Ogólnemu ONZ.
W ramach Rady powołano także do życia Komitet Doradców (ang. "Advisory Committee") – grupę 18 ekspertów stanowiących jej swoiste zaplecze intelektualne, której celem jest badanie wybranych przez Radę zagadnień z zakresu praw człowieka i proponowanie odpowiednich rozwiązań. Swoją misję Komitet realizuje we współpracy z rządami państw, instytucjami krajowymi i organizacjami pozarządowymi.
Skład.
Członkostwo w Radzie otwarte jest dla wszystkich państw – członków ONZ. Organ ten składa się z 47 członków, wybieranych w głosowaniu tajnym, bezwzględną większością głosów Zgromadzenia Ogólnego ONZ. Członkowie ci powinni wykazywać się osiągnięciami w dziedzinie promocji i ochrony praw człowieka, utrzymywać w tym zakresie najwyższe standardy, w pełni współpracować z Radą oraz poddać się w czasie kadencji okresowemu przeglądowi praw człowieka. Dotychczas nie stworzono wiążącej procedury weryfikacji spełniania tych kryteriów przez kandydatów, co jest przedmiotem krytyki ze strony niektórych państw. Podział mandatów jest oparty na kluczu geograficznym, według którego z poszczególnych regionów świata musi pochodzić określona liczba państw. Podział ten wygląda następująco: z rejonu Afryki – 13 państw, Azji – 13 państw, Ameryki Łacińskiej i Karaibów – 8 państw, Europy Wschodniej – 6 państw oraz Europy Zachodniej i reszty świata – 7 państw. Osoby zasiadające w Radzie działają w imieniu swoich państw, formalnie nie są więc to osoby bezstronne i niezawisłe (co także bywa przedmiotem krytyki sugerującej upolitycznienie tego organu).
W przypadku poważnych i regularnych naruszeń praw człowieka możliwe jest zawieszenie państwa – członka Rady w jego prawach większością 2/3 głosów Zgromadzenia Ogólnego ONZ. Decyzję taką podjęto wobec Rosji, która została zawieszona w prawach członka 7 kwietnia 2022.
Kadencja.
Kadencja Rady trwa 3 lata, przy czym każdego roku odnawiana jest 1/3 jej składu. Państwo może zasiadać w Radzie maksymalnie przez dwie bezpośrednio po sobie następujące kadencje. Rada powinna w ciągu roku odbywać nie mniej niż 3 sesje (sesje zwyczajne), których łączna długość powinna wynosić nie mniej niż 10 tygodni. Na prośbę członka Rady, przy poparciu 1/3 jej składu, możliwe jest też zwołanie tzw. sesji nadzwyczajnej.
Pierwsze wybory do tego organu odbyły się w maju 2006 roku, a pierwsze posiedzenie – miesiąc później, w czerwcu. Początkowo udziału w pracach Rady odmówiły Stany Zjednoczone, które były przeciwne jej powołaniu, wskazując, że organ ten będzie równie upolityczniony i nieskuteczny, co wcześniejsza Komisja Praw Człowieka. Jednak po dojściu do władzy Baracka Obamy także USA wyraziły chęć członkostwa i zgłosiły swą kandydaturę.
Polska po raz pierwszy była członkiem tego organu w 2007 roku. W roku 2010 Polskę ponownie wybrano do składu Rady – na kadencję w latach 2011–2013. W 2013 funkcję przewodniczącego tego organu pełnił Polak – Remigiusz Henczel.

</doc>
<doc id="1175563" url="https://pl.wikipedia.org/wiki?curid=1175563" title="Solidarność, Solidarność...">
Solidarność, Solidarność...

Solidarność, Solidarność... – film nowelowy z 2005 roku powstały z okazji 25 rocznicy powstania „Solidarności”. Składa się z 13 etiud 10-minutowych. Są tu różne formy: minifabuła, teledysk, dokument, animacja, wywiad.
Nowele.
Sushi.
Występują:
Treść:
Nowela Juliusza Machulskiego. Producent filmowy Marek otrzymuje propozycję zrealizowania krótkiego filmu o „Solidarności”. Do pomocy angażuje przyjaciół, specjalistów działających głównie w reklamie. Wspólnie zastanawiają się, co im dała „Solidarność”.
Torba.
Występują:
Treść:
Nowela Andrzeja Jakimowskiego. Dwaj menele kradną torbę młodemu chłopakowi. Tam zamiast cennych rzeczy znajdują ulotki. Mimo ich braku, student zostaje zatrzymany przez tajniaków. Wówczas jeden ze złodziei rozrzuca ulotki z okna pociągu.
Tablice.
Występują:
Treść:
Nowela Jerzego Domaradzkiego utrzymana w konwencji fabularyzowanego dokumentu. Głównymi bohaterami jest dwóch studentów, którzy stworzyli tablice z 21 postulatami Solidarności. Kiedy wybuchł stan wojenny, tablice zostały skradzione przez SB z Muzeum Morskiego. Nie wiedzieli jednak, że zabrali kopie.
Wielki wóz.
Występują:
Treść:
Nowela Jana Jakuba Kolskiego. Alpy, lato 1980 roku. Trzej młodzi grotołazi Janek, Rudy i Staszek podczas eksplorowania jaskini zostają uwięzieni pod ziemią. Oczekując na pomoc, dowiadują się o podpisaniu porozumień sierpniowych. Staje się to przyczyną dyskusji o sytuacji politycznej i ich planach oraz marzeniach. Jeden z nich, Janek, to Jan Jakub Kolski.
Długopis.
Występują:
Treść:
Nowela Piotra Trzaskalskiego. Janusz próbuje zarobić na dużych długopisach z wizerunkiem papieża, ale nikt nie chce ich kupić. Wydaje się, że to koniec, ale kiedy Lech Wałęsa podpisuje takim długopisem porozumienia sierpniowe, następuje przełom.
Benzyna.
Występują:
Treść:
Nowela Filipa Bajona. Sierpień 1980 r. Pociągiem jadącym na Wybrzeże podróżuje dwóch pasażerów: Tomek i Filip. Filip jedzie z kanistrem benzyny i czyta "Małą Apokalipsę" Tadeusza Konwickiego. Tomek przekonany, że Filip chce podpalić się żywcem, próbuje go przekonać, by wyrzucił kanister, co mu się udaje. Na dworcu czeka żona Filipa z samochodem bez paliwa.
Czołgi.
Występują:
Treść:
Nowela Krzysztofa Zanussiego. Reżyser opowiada o kulisach zdjęć do filmu "Z dalekiego kraju" realizowanych w Krakowie zimą 1981 r., gdy obawiano się wkroczenia wojsk radzieckich do Polski.
Krajobraz.
Treść:
Nowela Roberta Glińskiego ukazującą wycieczkę po Stoczni Gdańskiej.
Co się stało z naszą Solidarnością.
Występują:
Treść:
Nowela Ryszarda Bugajskiego utrzymana w konwencji teledysku. Grzegorz Markowski wraz z wokalistami grupy WU-HAE opowiadają o najnowszej historii Polski.
I wie pan co?
Występują:
Treść:
Nowela Jacka Bromskiego. Roman, były opozycjonista udaje się do banku, żeby otrzymać kredyt. Prezes, były prokurator, skazał w przeszłości wielu opozycjonistów, w tym Romana. Teraz też ma zdecydować o jego przyszłości.
Krótka historia jednej tablicy.
Występuje:
Treść:
Nowela animowana w reżyserii Feliksa Falka. Główną „bohaterką” filmu jest czarno-biała tablica z napisem „Solidarność”. Po upadku komunizmu odchodzi w zapomnienie. Zostaje wystawiona na sprzedaż i po kupieniu ląduje w rekwizytorni.
Człowiek z nadziei.
Występują:
Treść:
Nowela jest zapisem spotkania Lecha Wałęsy, Andrzeja Wajdy i odtwórców głównych ról w "Człowieku z żelaza" Krystyny Jandy i Jerzego Radziwiłowicza w kinie Neptun. W 1980 r., gratulując Wajdzie dzieła o sierpniowym zrywie, Wałęsa zachęcał go jednocześnie do nakręcenia kolejnego – „Człowieka z nadziei”.
Ojciec.
Twórcy:
Występują:
Treść:
Nowela Małgorzaty Szumowskiej. 30-letnia kobieta Maja opowiada, jak „Solidarność” zmieniła życie jej rodziny, a zwłaszcza ojca, który był jej członkiem. Po upadku systemu nie zajął żadnego stanowiska, ale ona może żyć w wolnym kraju.

</doc>
<doc id="1175581" url="https://pl.wikipedia.org/wiki?curid=1175581" title="Laduskin">
Laduskin



</doc>
<doc id="1175590" url="https://pl.wikipedia.org/wiki?curid=1175590" title="J. August Richards">
J. August Richards

Jaime Augusto Richards III (ur. 28 sierpnia 1973 w Waszyngtonie, USA), amerykański aktor.

</doc>
<doc id="1175594" url="https://pl.wikipedia.org/wiki?curid=1175594" title="Buhurt">
Buhurt

Buhurt (łac. bagordia, fr. behourt) - zaczerpnięta z języka niemieckiego nazwa oznaczająca popis kawaleryjski. Niekiedy ograniczał się on wyłącznie do konnej parady rycerzy, choć chętnie uzupełniano go o starcia na tępą broń. Zawodnicy walczyli indywidualnie, parami lub w grupach, godzili w przeciwników kopiami zaopatrzonymi w tępe groty, zadawali ciosy stępionymi lub drewnianymi mieczami lub maczugami. Buhurty rozgrywano od XIII do XVI wieku.
Buhurt współcześnie.
We współczesnym znaczeniu buhurt (inaczej bohurt lub behurt) skupia się na starciach formacji złożonych z osób należących do bractw rycerskich lub rycerskich klubów sportowych. Głównym celem jest nieudawana, siłowa walka, służąca nie tyle celom inscenizacyjnym czy pokazowym, co jak najskuteczniejszej i najszybszej eliminacji przeciwnika. Walka kończy się w momencie gdy wszyscy zawodnicy przeciwnej drużyny zostaną obaleni. 
Do buhurtu dopuszcza się wszelkiego rodzaju broń, która istniała w datowaniu odtwarzanej imprezy. Są pewne wyjątki, związane z bezpieczeństwem walczących. Nie dopuszcza się nadziaków, korbaczy lub kiścieni, broń musi być tępa. Dodatkowo ważny jest sam sposób użycia broni, niedozwolone są pchnięcia (w przypadku mieczy), chwyt ostrzem za kark przeciwnika, itd. Opancerzenie musi zagwarantować uczestnikowi bezpieczeństwo na polu walki. W zależności od rodzaju i rangi turnieju, sędziowie zobligowani są do sprawdzenia poprawności historycznej zestawu opancerzenia zawodników oraz jego zgodności z wymogami bezpieczeństwa. Wynika z tego tendencja do unifikacji oraz upraszczania uzbrojenia - szybkie zużywanie się zbroi zniechęca do używania wiernych, a co za tym idzie drogich replik wysokiej jakości. Jeżeli w trakcie walki dojdzie do obluzowania lub utraty części opancerzenia, zawodnik zostaje wyeliminowany.

</doc>
<doc id="1175595" url="https://pl.wikipedia.org/wiki?curid=1175595" title="Zespół Elektrociepłowni Wrocławskich KOGENERACJA S.A.">
Zespół Elektrociepłowni Wrocławskich KOGENERACJA S.A.



</doc>
<doc id="1175597" url="https://pl.wikipedia.org/wiki?curid=1175597" title="Udział własny">
Udział własny

Udział własny - w ubezpieczeniach: ustalona w umowie ubezpieczenia procentowa lub kwotowa wartość szkody, która w przypadku zaistnienia zdarzenia będzie pokryta przez ubezpieczającego (osobę fizyczną, prawną lub jednostkę organizacyjną nie posiadającą osobowości prawnej), który zawarł umowę ubezpieczenia i zobowiązał się do uiszczania składki ubezpieczeniowej. Skutkiem tej klauzuli jest możliwe pomniejszenie wysokości składki ubezpieczeniowej. Można ją wykreślić z umowy, kosztem zwiększenia wysokości składki ubezpieczeniowej.
Przykład.
Wysokość szkody: 2000 zł.
Udział własny: 10% (0,10).
Wypłacone odszkodowanie: 2000*(1-0,10)= 1800 zł.
Udział własny ubezpieczającego w szkodzie wyniósł: 2000 zł - 1800 zł = 200 zł.

</doc>
<doc id="1175598" url="https://pl.wikipedia.org/wiki?curid=1175598" title="Postępowanie egzekucyjne w administracji">
Postępowanie egzekucyjne w administracji



</doc>
<doc id="1175603" url="https://pl.wikipedia.org/wiki?curid=1175603" title="Bohurt">
Bohurt



</doc>
<doc id="1175605" url="https://pl.wikipedia.org/wiki?curid=1175605" title="The Platinum Collection (album Faith No More)">
The Platinum Collection (album Faith No More)

Epic and Other Hits – czwarta składanka amerykańskiej grupy muzycznej Faith No More z 2005 roku.

</doc>
<doc id="1175606" url="https://pl.wikipedia.org/wiki?curid=1175606" title="Lituanizacja">
Lituanizacja

Lituanizacja (litwinizacja) – proces przyswajania lub celowego stopniowego narzucania przez państwo litewskie litewskiego języka, obyczajów, kultury i wzorców w sztuce.
Lituanizacja była skierowana m.in. w okresie międzywojennym przeciwko mniejszości polskiej na Litwie. Jednym z głównych argumentów lituanizacji było w stosunku do Kowieńszczyzny (i jest w stosunku do Wileńszczyzny), że Polacy na Litwie to spolonizowani Litwini, którym trzeba przywrócić świadomość narodową (zob. lituanizacja Kowieńszczyzny).
Lituanizacja 1918-1940.
zob. Lituanizacja na Litwie Kowieńskiej
Lituanizacja w okresie sowieckim.
W czasach Litwy Sowieckiej uznano, że na Kowieńszczyźnie nie ma już Polaków i nie dopuszczano żadnych form szkolnictwa polskiego i organizacji polskich. Natomiast na wcielonej do republiki części Wileńszczyzny władze sowieckie na zasadzie dziel i rządź, by przeciwstawić Polaków napływowym Litwinom, zezwoliły na szkolnictwo w języku polskim, ale w sowieckim duchu, pewne formy życia kulturalnego i polskojęzyczną prasę (gazeta „Czerwony Sztandar”). Pomimo tego istniejące warunki w państwie totalitarnym sprzyjały asymilacji, przykładem są liczne przesiedlenia wewnątrz republiki. Na mocy decyzji Rady Ministrów Litewskiej SRR w latach 1951–1953 zostało wywiezionych do kołchozów w głąb LSRR 16 tys. osób z Wileńszczyzny.
W związku z tym, że szkoły na Wileńszczyźnie były rosyjskojęzyczne, życie publiczne odbywało się w języku rosyjskim, bez potrzeby znajomości języka litewskiego, a wszelki awans społeczny wymagał znajomości języka rosyjskiego postępowała rusyfikacja Polaków. Rusyfikacji sprzyjał zupełny brak polskiej inteligencji, która została wysiedlona z Wilna – wielkiego ośrodka polskiej kultury i nauki (Uniwersytet Stefana Batorego), a pozostała ludność polska, według statystyk, w okresie sowieckim była najgorzej wykształconą grupą narodową, z wyjątkiem Cyganów. W okresie Litwy Sowieckiej procesom lituanizacyjnym podlegała nadal Kowieńszczyzna, a na Wileńszczyźnie postępowała rusyfikacja, która wyhamowała po uzyskaniu niepodległości, ale nie została zatrzymana, w związku z obecnością popularnej kultury rosyjskiej w życiu publicznym, w tym młodzieżowej, tytułów prasowych, wielu kanałów telewizyjnych, przy niemal nieobecności kultury, mediów i prasy polskiej.
Rusyfikacja nie oznaczała jednak akceptacji systemu komunistycznego, bowiem pozostali Polacy, jako w większości ludność wiejska, tradycjonalistyczna i przywiązana do kościoła, proporcjonalnie w mniejszym stopniu niż etniczni Litwini i Rosjanie przynależeli do KPZR. W 1989 r. spośród Polaków w KPZR było 3,6% osób, Litwinów 5,1%, Rosjan 10,1%, Białorusinów 10,2% i Żydów 14,3%. Przejawem oporu przeciw sowietyzacji był także znacznie słabszy na Wileńszczyźnie niż w pozostałej części republiki postęp kolektywizacji. Mimo to na początku lat dziewięćdziesiątych w mediach w Polsce przeciwstawiano demokratyczny Sąjūdis (chętnie porównywany do Solidarności) i „polskich komunistów” spod Wilna.
Lituanizacja po 1991 r..
W dzisiejszej Litwie lituanizacja jest popularyzowana przez organizację litewskich nacjonalistów – Vilniję, która jest finansowana jako organizacja pożytku publicznego z budżetu państwa, a jej przedstawiciele zajmują wysokie stanowiska urzędnicze, doradcze lub naukowe. Na przykład prezes Vilniji dr Kazimieras Garšva, wielokrotnie wyróżniany za swoją działalność odznaczeniami państwowymi, jest doradcą społecznym w Ministerstwie Oświaty.
Jednym ze zwolenników lituanizacji Wileńszczyzny, na której nadal przeważają liczebnie Polacy jest między innymi „ojciec niepodległości litewskiej” Vytautas Landsbergis wspierający inicjatywy zmierzające do depolonizacji tzw. „Wschodniej Litwy” (Wileńszczyzny), co nie jest zauważane przez media i polityków z Polski. Między innymi przed wyborami parlamentarnymi wzywał Litwinów do meldowania się na Wileńszczyźnie w celu "odniesienia historycznego zwycięstwa nad Polakami z AWPL".
Przed wyborami samorządowymi w 2011 r. Landsbergis wzywał natomiast rządzących w Republice Litewskiej konserwatystów, aby doprowadzili do ograniczenia wpływów Polaków na Wileńszczyźnie "poprzez ograniczenie ich praw wyborczych". W rezultacie żaden z przedstawicieli Akcji Wyborczej Polaków na Litwie nie otrzymał stanowiska przewodniczącego w którejkolwiek z rejonowych komisji wyborczych, nawet na terenach, na których Polacy stanowią zdecydowaną większość. Ponadto granice okręgów wyborczych są ukształtowane tak by zniwelować przewagę liczebną Polaków poprzez tworzenie okręgów z przewagą etnicznych Litwinów. Polacy, jako mniejszość, w wyborach nie są zwolnieni też z wymogu osiągnięcia progu wyborczego obowiązującego partie polityczne, co ma zastosowanie w Polsce wobec mniejszości. O ile w ostatniej Radzie Najwyższej LSRR Polacy mieli 8 przedstawicieli, to w kadencji 2008-2012 w Sejmie RL zasiadało już tylko 3 polskich posłów (obecnie ponownie 8). Przed kilkoma laty stowarzyszenie Vilnija proponowało podnieść jeszcze próg z 5 do 7%, tak by uniemożliwić Polakom wejście do Sejmu RL.
Reprywatyzacja ziemi.
W ciągu ostatnich 20 lat w ramach reprywatyzacji przeprowadzono faktyczną kolonizację Wileńszczyzny, bowiem prawo litewskie zezwalało na zwrot ziemi upaństwowionej przez ZSRR w dowolnej części Litwy, a zatem wielu etnicznych Litwinów ziemię utraconą na przykład na Żmudzi "odzyskało" pod Wilnem (znacznie większej wartości). Ponadto w 1996 r. rozszerzono granice administracyjne Wilna wyłączając z reprywatyzacji dodatkowe 10,5 tys. ha ziemi polskich właścicieli. Ziemię „zwracano” według kryterium klasy rolnej gruntu, a zatem za lepszej klasy ziemię pod Poniewieżem przekazywano przeliczony większy obszar gorszej, ale znacznie droższej, ponieważ położonej w pobliżu dużego miasta – Wilna. Za 5 ha otrzymywano nawet 30 ha, które sprzedawano następnie developerom budującym osiedla, a w nich osiedlali się przybysze z innych części tego państwa zmieniając strukturę etniczną na niekorzyść Polaków (udział Polaków tylko w rejonie wileńskim spadł z 80% do 60%). Wśród tych, którzy uzyskali ziemię na Wileńszczyźnie i w Wilnie kosztem polskich właścicieli i spadkobierców są przedstawiciele litewskiego establishmentu, w tym Vytautas Landsbergis ("przeniósł ziemię" spod Kowna pod Niemenczyn na Wileńszczyźnie, podobnie jak jego żona, która otrzymała ziemię kosztem polskich właścicieli).
Do końca 2010 r. w zamieszkanym w większości przez Polaków rejonie wileńskim zwrócono ziemię dla 80% ubiegających się, w tym prawie połowa to „ziemia przeniesiona” z innych części Republiki Litewskiej. W rezultacie brakuje ziemi dla 50–60% miejscowych, niemal wyłącznie polskich właścicieli i spadkobierców (przed wojną etniczni Litwini stanowili w mieście niespełna 2% mieszkańców, a podmiejskie wioski były wyłącznie polskie). Tymczasem wskaźnik zwrotu ziemi w innych częściach tego państwa wyniósł 98–99%. Ponadto roszczenia realizowane są tylko w części i w praktyce pełny zwrot nieruchomości upaństwowionych dokonano w przypadku kilkunastu polskich właścicieli. Mnożone również były przeszkody formalne, gdy np. w rejonach litewskich zezwalano, by zebranie mieszkańców zaświadczało o dawnej własności, to w rejonach polskich wymagano dokumentów, z których zachowało się ledwie 17% i tylko po polsku, co również bywa nie uwzględniane przez litewską administrację.
Polityka historyczna i kultura.
Od odzyskania niepodległości ślady kultury polskiej są zacierane poprzez np. zastępowanie historycznych inskrypcji w języku polskim na nowe w języku litewskim z nazwiskami uczonych, duchownych, ludzi kultury w litewskiej wersji nazwiska.
Republika Litewska podkreśla, że Wilno i Wileńszczyzna były siłą zabrane przez Polskę po wojnie z bolszewikami, następnie przez nią okupowane, prowadzona była kolonizacja polska i prześladowania Litwinów, w okresie II wojny wskazuje się zbrodnie Armii Krajowej wobec Litwinów. Dziedzicem wszystkiego, co w przeszłości określano mianem „litewskie” jest wyłącznie Republika Litewska (zob. Litwini w znaczeniu historycznym). Rola Polski w dziejach i w historii związków dwustronnych jest przedstawiana negatywnie. Również wszystkie czołowe media i kultura popularna przedstawiają negatywny obraz Polaka (np. fabularny film w wersji kinowej i jako serial telewizyjny o autentycznej postaci, ale „luźno” osadzony – według schematu podli Polacy w carskich mundurach przeciwstawieni zostają szlachetnemu Litwinowi – w realiach lat sześćdziesiątych i siedemdziesiątych XIX w., po powstaniu styczniowym: „Tadas Blinda. Pradžia” 2011, reż. Donatas Ulvydas).
W rezultacie blisko stuletnich działań w kulturze masowej Republiki Litewskiej dominuje, a właściwie powrócił na nowo od początku lat dziewięćdziesiątych XX w., negatywny obraz Polski i Polaka, oraz przytłumiona za czasów okupacji sowieckiej międzywojenna antypolskość, odżyła na nowo, a za sprawą dominujących środowisk, szczególnie konserwatywnych (Vytautas Landsbergis), narasta. Z drugiej strony Polska bądź na skutek ignorancji, bądź naiwnej mickiewiczowsko-giedroycowskiej wizji nowego społeczeństwa i państwa litewskiego kompletnie oddała pole kultury masowej. Dotyczy to nie tylko mediów i kultury adresowanej do miejscowych Polaków, ale także Litwinów. Wystarczy wskazać, że brakuje w Republice Litewskiej obecnie radia i telewizji polskiej (jedyne Radio „Znad Wilii” znaczną część programu nadaje po białorusku na Białoruś za pieniądze polskiego rządu). Każda sieć telewizyjna ma w ofercie dziesiątki kanałów, poza litewskimi, rosyjskich i z reguły najwyżej polską TVP Polonia. Doprowadziło to m.in. do pogarszania obrazu Polski i Polaka w każdym kolejnym sondażu oraz aktów przemocy wobec osób posługujących się językiem polskim.
Sytuacja szkolnictwa.
Według spisu z 2002 r. Litwinów w Polsce było 5 639, a według spisu z 2001 r. Polaków w Republice Litewskiej było 234 989. Litwini w Polsce mają 17 placówek szkolnych z 730 uczniami a Polacy na Litwie 120 placówek z 16 000 uczniów.
W Polsce zatem przypada 43 litewskich uczniów/szkołę, a w Republice Litewskiej 133 polskich uczniów/szkołę.
Uczniowie litewscy w Polsce stanowią 12,58% populacji mniejszości, a uczniowie polscy w Republice Litewskiej stanowią 6,8% populacji mniejszości. W całej Republice Litewskiej było w 2009 r. 430 000 uczniów, w tym 16 000 w polskich szkołach co stanowi 3,7%. Biorąc pod uwagę, że Polacy stanowią 7% ludności oznacza to, że już obecnie połowa dzieci polskich chodzi do szkół litewskich.
Wejście w życie ustawy oświatowej z 2011 r. prowadzi do zamykania w małych miejscowościach szkół mniejszości narodowych i pozostawienie tam jedynie szkół litewskich a co za tym idzie (wg środowisk polskich) do ograniczenia liczby uczniów w polskich szkołach.
W roku szkolnym 2017/18 ujednolicono ustawowo zakres programowy nauki języka litewskiego w szkołach litewskich i mniejszości narodowych na Litwie, co ma wpłynąć wg strony polskiej w dalszym przebiegu nauki na nierówność szans w postępach w nauce oraz w zdawaniu matury z tego języka. Wszystkie dzieci rozpoczynające naukę w szkole w 1. klasie pracują z tym samym podręcznikiem, niezależnie czy są dziećmi litewskimi, władającymi tym językiem na co dzień, czy dziećmi polskimi, które często w ogóle w domu nie mówią i nie znają litewskiego.
Uczniowie mniejszości narodowych na Litwie (polskiej i rosyjskiej) mają możliwość pisania sprawdzianu wiedzy z języka ojczystego po ukończeniu klasy 10 (II gimnazjalnej) i po klasie 12 (IV gimnazjalnej).
Szkoły polskie są finansowane na poziomie 115% finansowania szkół litewskich, a w Polsce litewskie na poziomie 150% finansowania szkół polskich. Zniesiono także obowiązkowy egzamin maturalny z języka ojczystego (polskiego) a ocena nie jest wliczana do średniej na świadectwie dojrzałości. W Polsce egzamin maturalny z języka ojczystego jest obowiązkowy w szkołach mniejszości i jest wliczany do średniej na świadectwie dojrzałości.
W szkołach litewskich młodzieży przekazywany jest jednostronny obraz stosunków polsko-litewskich (zob. wyżej Polityka historyczna i ochrona dziedzictwa kulturowego). Dla przykładu wśród listy obowiązkowych lektur do egzaminu maturalnego znajdują się takie teksty jak Ignasa Šeiniusa, "Kuprelis" (1913): "...Wiesz, w kim się kochałam? W Polaku... Był niezwykle pięknym chłopcem, ale nie wszystko mi się w nim podobało – przede wszystkim, że był Polakiem. Ja przymuszałam go do mówienia po litewsku, a on mnie – po polsku. Przez to często wybuchały między nami kłótnie... ...Rozstaliśmy się, wygrażając pięściami... Ja miałam około piętnastu lat, on szesnaście. ...Ani śladu tej miłości nie zostało. Jak można kochać Polaka, swojego wroga?..."
Innym przykładem indoktrynacji są konkursy organizowane w państwowych szkołach litewskich Wileńszczyzny np. w 2010 r. konkurs polegający na napisaniu wypracowania nt. "Skutki polskiej okupacji dla Litwy Wschodniej". Zwyciężczyni, 15-letnia uczennica takiej szkoły (Szkoła Tysiąclecia w Solecznikach), w swoim wypracowaniu, które zostało publicznie przedstawione podczas konferencji „naukowej” (z udziałem Vytautasa Landsbergisa, posła na Sejm RL Gintarasa Songaily oraz prezesa Stowarzyszenia „Vilnija”, współpracownika Ministerstwa Oświaty RL dr. Kazimierasa Garšvy) napisała:
"Litwa Wschodnia [Wileńszczyzna] w XX w. była polonizowana, rozpoczęto terror wobec mieszkających tam Litwinów, Rosjan i Żydów. Niepolski język i kultura były pogardzane, utrudniano ich rozwój. [...] Polska zubożyła i wynarodowiła litewskie ziemie. Jednym ze skutków jest zubożenie kultury. Moim zdaniem, kultura litewska bardzo ucierpiała w Litwie Wschodniej, szerzyła się tu polska kultura. [...] Dziś mieszkający w Litwie Wschodniej Litwini z powodu niedbalstwa naszych władz czują się, jakby znów żyli pod okupacją, a to prowadzi do erozji naszej narodowej tożsamości [...] Litwini nie mają takich dobrych warunków do nauki, jakie są stwarzane dla przedstawicieli innych narodowości, a język litewski nie cieszy się szacunkiem, należnym językowi konstytucyjnemu. Potrzebne są starania naszych władz i społeczeństwa, żeby skutki okupacji na etnicznych litewskich ziemiach były usunięte i by Litwini nie czuli się krzywdzeni".
Jeszcze bardziej widoczna jest asymetria, gdy porówna się sytuację Polaków z Kowieńszczyzny, przedwojennych obywateli Republiki Litewskiej i ich potomków, z sytuacją Litwinów na Suwalszczyźnie, przedwojennych obywateli Polski i ich potomków. Polacy na Kowieńszczyźnie nie mają żadnej placówki oświatowej, a tylko msze w języku polskim w dwu kościołach, w Kownie i Wędziagole.
Język mniejszości.
Język mniejszości nie jest lokalnym językiem urzędowym niezależnie od liczebności mniejszości. W Polsce język mniejszości jest lokalnym urzędowym jeśli mniejszość stanowi powyżej 20%. W Republice Litewskiej dopuszczalny jest tylko zapis nazwisk w wersji litewskiej, przy czym sposób zapisu określa urzędnik. Nierzadkie są przypadki, gdy członkowie rodzin mają w różny sposób zapisane nazwisko, co przysparza wielu praktycznych trudności, w tym na przykład sprawach spadkowych. Ścigane jest pod karą grzywny umieszczanie dwujęzycznych napisów z nazwami ulic i miejscowości, niezależnie od liczebności mniejszości, a nawet umieszczanie takich napisów na obiektach prywatnych (np. sklepy, autobusy prywatnego przedsiębiorstwa komunikacyjnego).
Media w języku polskim, takie jak dziennik „Kurier Wileński” (w nakładzie 3000 egz.), „Tygodnik Wileński”, Radio „Znad Wilii” są finansowane ze środków własnych i dotacji z Polski. Tymczasem w Polsce główne pismo mniejszości litewskiej „Aušra” jest finansowane głównie przez MSWiA i wydawane w 1000 egz.

</doc>
<doc id="1175608" url="https://pl.wikipedia.org/wiki?curid=1175608" title="Ramowa konwencja Narodów Zjednoczonych w sprawie zmian klimatu">
Ramowa konwencja Narodów Zjednoczonych w sprawie zmian klimatu

Ramowa konwencja Narodów Zjednoczonych w sprawie zmian klimatu (ang.: "United Nations Framework Convention on Climate Change" – UNFCCC lub FCCC) – umowa międzynarodowa określająca założenia międzynarodowej współpracy dotyczącej ograniczenia emisji gazów cieplarnianych odpowiedzialnych za zjawisko globalnego ocieplenia. Konwencja podpisana została podczas Konferencji Narodów Zjednoczonych na temat Środowiska i Rozwoju popularnie zwanej "Szczytem Ziemi" w 1992 w Rio de Janeiro.
Początkowo konwencja nie zawierała jakichkolwiek wiążących nakazów dotyczących ograniczenia emisji gazów cieplarnianych. Z czasem ustanowiono odpowiednie protokoły wprowadzające limity emisji. Najważniejszym jest protokół z Kioto z 1997 r., obecnie znany bardziej niż sama konwencja.
FCCC została podpisana 9 maja 1992, weszła w życie 21 marca 1994.
Spisana w językach autentycznych angielskim, arabskim, chińskim, francuskim, hiszpańskim i rosyjskim (art. 26), depozytariuszem jest Sekretarz Generalny ONZ (art. 19). Zastrzeżenia są zabronione (art. 24), do rozstrzygania sporów właściwy jest Międzynarodowy Trybunał Sprawiedliwości, chyba że strony rozwiążą spór w inny sposób (art. 14). Stronami jest 197 państw
Konferencje Stron ("Conferences of the Parties").
Konferencja Stron jest najwyższym organem konwencji, uprawnionym do dokonywania przeglądów realizacji postanowień UNFCCC i związanych z konwencją instrumentów prawnych. Sesje zwyczajne Konferencji Stron zwoływane są co roku, w pierwszych dwóch tygodniach grudnia.
1997 – COP 3, Protokół z Kioto, Kioto, Japonia.
Protokół z Kioto to uzupełnienie Ramowej konwencji Narodów Zjednoczonych w sprawie zmian klimatu i jednocześnie międzynarodowe porozumienie dotyczące globalnego ocieplenia. Został wynegocjowany na konferencji w Kioto w grudniu 1997. Traktat wszedł w życie 16 lutego 2005 roku, trzy miesiące po ratyfikowaniu go przez Rosję 18 listopada 2004.
2005 – COP 11/MOP 1, Montreal, Kanada.
COP 11 była także pierwszym spotkaniem stron Protokołu z Kioto ("Meeting of the Parties" – MOP 1) od czasu jego przyjęcia w 1997.
2007 – COP 13/MOP 3, Bali, Indonezja.
Kraje zgodziły się na przygotowanie dokumentu, który będzie podstawą dyskusji w Kopenhadze w 2009 i zastąpi protokół z Kioto po roku 2012.
2008 – COP 14/MOP 4, Poznań, Polska.
Konferencja COP-14 odbyła się w Poznaniu w dniach 1–12 grudnia 2008. Konferencja poprzedzała spotkanie w Kopenhadze w 2009 roku, na którym ma nastąpić podpisanie kolejnego protokołu dotyczącego adaptacji, zapobiegania, technologii i finansowania zmian klimatycznych. Na konferencję w Poznaniu przygotowano szereg propozycji dokumentów proponujących różne rozwiązania, jakie mają być rozważane w Kopenhadze. Dokumenty te były negocjowane w Poznaniu i mają być przygotowane ostatecznie w 2009 na konferencję w Kopenhadze. Istotnym tematem spotkania było poszukiwanie dodatkowych źródeł finansowania, sposobu organizacji adaptacji i zapobiegania zmianom klimatycznym oraz określenie w jaki sposób zobowiązać kraje do realizacji protokołu. Spotkanie w Poznaniu odbywało się podczas recesji gospodarczej w 2008 r., ale też w okresie zwiększonego zainteresowania odnawialnymi źródłami energii. Spotkanie odbywało się po opublikowaniu Czwartego Raportu IPCC w 2007 roku, w którym zawarto naukowe wnioski dotyczące fizycznych przyczyn zmian klimatu.
Konferencja w Poznaniu miała miejsce w sytuacji, w której w okresie od 1990-2006 emisja gazów cieplarnianych zmniejszyła się o 5%, głównie ze względu na recesję w krajach Europy Wschodniej w latach 1990. Mimo to od 2000 roku emisja gazów cieplarnianych w 41 najbardziej uprzemysłowionych krajach na świecie wzrosła o około 2,3%. Emisja w krajach, które ratyfikowały protokół z Kioto, wzrastała w tym okresie podobnie.
2009 – COP-15/MOP 5, Kopenhaga, Dania.
Szczyt w Kopenhadze zakończył się fiaskiem. Nie przyjęto żadnych prawnie wiążących zobowiązań do ograniczenia emisji dwutlenku węgla, jednak podpisano niewiążącą Ugodę z Kopenhagi.
2017 – COP 23 Fiji, Bonn.
Szczyt pod prezydencją Republiki Fidżi przy wsparciu rządu Niemiec.
Sekretariat UNFCCC.
Realizację postanowień konwencji koordynuje Sekretariat UNFCCC, którego siedziba mieści się w Bonn.
Sekretarze wykonawczy UNFCCC od momentu powołania Sekretariatu:

</doc>
<doc id="1175611" url="https://pl.wikipedia.org/wiki?curid=1175611" title="Neumy proste">
Neumy proste

Neumy proste − dwa podstawowe znaki służące do zapisywania utworów muzycznych w okresie średniowiecza, były to punctum i virga. Wskazywały one jedynie dźwięk na pięciolinii. Z biegiem czasu zaczęto je przekształcać i powstały tzw. neumy złożone.

</doc>
<doc id="1175612" url="https://pl.wikipedia.org/wiki?curid=1175612" title="Sahti">
Sahti

Sahti — tradycyjne fińskie piwo. Robione jest głównie z kompozycji zbóż słodowanych i surowych, w skład której wchodzą: jęczmień, żyto, pszenica i owies. Czasami składnikiem jest również chleb, który poddawany jest procesowi fermentacji. Sahti jest o tyle nietypowe, iż nie podlega warzeniu (gotowaniu). Słody po procesie zacierania od razu trafiają do fermentacji z pominięciem warzenia. Formalnie nie jest to więc piwo, w praktyce jednak potocznie tak nazywane z uwagi na bardzo zbliżony proces technologiczny. Tradycyjne sahti przyprawiane jest jagodami oraz gałązkami jałowca, które obecnie są łączone z chmielem. Napój przyrządzony w taki sposób w języku fińskim określany jest jako "kuurna". Sahti jest piwem fermentacji górnej (ale) i ma charakterystyczny bananowy posmak (taki smak napój zawdzięcza estrom drożdżowym i fenolowym, które powstają w wyniku produkcji). W procesie fermentacji istotna jest obecność drożdży piekarskich.
Gotowe sahti to piwo ciemne o średniej zawartości alkoholu. Dawniej sahti było głównie trunkiem wykonywanym w warunkach domowych, co jest praktykowane do dziś. Obecnie produkcją sahti przeznaczonego na rynek zajmują się wykwalifikowane fińskie browary. Marki sahti to między innymi: Lammin Sahti, Joutsan Sahti oraz Finlandia Sahti (marka ta nie ma nic wspólnego z wódką o tej samej nazwie).

</doc>
<doc id="1175613" url="https://pl.wikipedia.org/wiki?curid=1175613" title="UNFCCC">
UNFCCC



</doc>
<doc id="1175615" url="https://pl.wikipedia.org/wiki?curid=1175615" title="United Nations Framework Convention on Climate Change">
United Nations Framework Convention on Climate Change



</doc>
<doc id="1175616" url="https://pl.wikipedia.org/wiki?curid=1175616" title="FCCC">
FCCC



</doc>
<doc id="1175618" url="https://pl.wikipedia.org/wiki?curid=1175618" title="Święta Józefina">
Święta Józefina



</doc>
<doc id="1175622" url="https://pl.wikipedia.org/wiki?curid=1175622" title="Pokrzywka brazylijska">
Pokrzywka brazylijska



</doc>
<doc id="1175632" url="https://pl.wikipedia.org/wiki?curid=1175632" title="Before night falls">
Before night falls



</doc>
<doc id="1175635" url="https://pl.wikipedia.org/wiki?curid=1175635" title="Toto Cup">
Toto Cup

Toto Cup (, Gwia Ha'Toto) – cykliczne piłkarskie rozgrywki pucharowe w Izraelu utworzone w 1984 r. na podobieństwo Pucharu Izraela, w których mogą uczestniczyć wyłącznie izraelskie drużyny, które rywalizują w dwóch osobnych turniejach Toto Cup Al dla klubów Ligi Leumit oraz Toto Cup Leumit dla klubów Ligi Leumit. W latach 1999-2009 prowadzony był również turniej dla klubów trzeciej dywizji, zwany Toto Cup Artzit. Organizatorem zmagań jest Izraelski Związek Piłki Nożnej.
Historia.
W sezonie 1984/85 roku rozpoczęły się pierwsze rozgrywki o Toto Cup. Był to turniej o Puchar Ligi Izraelskiej i nazwany na cześć sponsora przed sezonem 1986/87, kiedy to Izraelska Rada Zakładów Sportowych "Toto" zaczęła sponsorować zawody i gwarantowała nagrody za udział i osiągnięcia w rozgrywkach. Wcześniej już organizowano rozgrywki podobne do Pucharu Ligi, ale były one sporadyczne. W latach: 1958, 1968 i 1973 odbywały się uroczyste puchary ku czci niepodległości Państwa Izrael (Puchar X-lecia, Puchar XX-lecia i Puchar XXV-lecia ku czci obchodów 10, 20 i 25-lecia niepodległości Izraela.) W niektórych z nich wydzielono również turnieje dla ligi najwyższej oraz drugiej lub trzeciej ligi, tak aby mogły w nich wziąć udział najstarsze i najbardziej znane drużyny w Izraelu.
W sezonie 1975/1976 odbył się pierwszy Puchar Ligi, który miał być trzecim najważniejszym pucharem, ale został przerwany zaraz po tym próbnym sezonie.
W 1982 roku Związek Piłki Nożnej zaczął organizować trzeci ważny puchar zwany Pucharem Liliana, ku pamięci zmarłego na początku tego roku skarbnika związku Jehudy Liliana. Po sezonie 1999 rozgrywki zaprzestano.
Od 1984 roku rozgrywki Toto Cup podzielono na dwie grupy - pierwszoligową i drugoligową. W 1999 dodano grupę skupiającą drużyny trzecioligowe, a połączono pierwsze dwie, które w 2002 ponownie rozdzielono i odtąd rozgrywki wyłaniały 3 odrębnych zwycięzców.
W 2006 nagroda za zwycięstwo w turnieju pierwszoligowym wynosiła 1,25 mln szekli, czyli ok. 250 tys. euro.
W sezonie 2007/2008 do finału turnieju pierwszoligowego awansowały drużyny Maccabi Hajfa oraz Bene Sachnin, w której centralną postacią był Polak, Łukasz Surma.
Od sezonu 2009/10 turniej wyłania tylko dwóch zwycięzców, jednego z Toto Cup Al i Toto Cup Leumit.
W sezonie 2013/14 Puchar Toto nie został rozegrany z powodu nieporozumienia między Izraelską Radą Zakładów Sportowych a IFA po opublikowaniu raportu komisji kierowanej przez Jarona Zelecha, która została powołana w celu zbadania sposobu, w jaki piłka nożna w Izraelu jest zarządzana.
Format.
Na przestrzeni lat format turnieju zmieniał się. Do 1999 roku drużyny rywalizowały w dwóch osobnych turniejach - Toto Cup Leumit oraz Toto Cup Artzit (dla klubów pierwszej i drugiej ligi). W 1999 po reorganizacji systemu lig i wprowadzeniu Ligat ha’Al, poziom dywizji Liga Leumit został obniżony do drugiego poziomu. Drużyny z pierwszego i drugiego poziomu rywalizowały w Toto Cup Al, a z trzeciego poziomu w Toto Cup Artzit. Od sezonu 2004/05 drużyny z każdej ligi rywalizowały w trzech osobnych turniejach, ich nazwy to odpowiednio: Toto Cup Al, Toto Cup Leumit oraz Toto Cup Artzit. Sezon 2008/09 był ostatnim dla klubów trzeciej dywizji. W obecnym systemie rozgrywek, od sezonu 2009/10, w każdym z dwóch turniejów drużyny dzielone są na dwie 6-drużynowe grupy, z których awansują po 4 najlepsze tworząc pary ćwierćfinałowe. Następnie turniej odbywa się w tradycyjnym systemie pucharowym. Wszystkie rywalizacje w rundzie grupowej grane są systemem każdy z każdym (mecz i rewanż), a od ćwierćfinałów do finału w jednym meczu. W przypadku remisu po upływie regulaminowego czasu gry przeprowadzana jest dogrywka. Jeżeli i ona nie wyłoni zwycięzcy, to od razu zarządzana jest seria rzutów karnych. Finał jest rozgrywany na narodowym Stadion Ramat Gan.
Zwycięzcy i finaliści.
Toto Cup Al (do 1999 Toto Cup Leumit).
Rozgrywki dla klubów pierwszej dywizji.
Uwagi:
Toto Cup Leumit (do 1999 Toto Cup Artzit).
Rozgrywki dla klubów drugiej dywizji.
Toto Cup Artzit.
Rozgrywki dla klubów trzeciej dywizji.
Statystyka.
Klasyfikacja według klubów.
W dotychczasowej historii finałów o Puchar Ligi Izraelskiej dla klubów najwyższego poziomu na podium oficjalnie stawało w sumie 19 drużyn. Liderami klasyfikacji jest Maccabi Tel Awiw, który zdobył trofeum 7 razy.
Stan na 31.05.2022. 
Klasyfikacja według miast.
Stan na 31.05.2022.

</doc>
<doc id="1175639" url="https://pl.wikipedia.org/wiki?curid=1175639" title="Matelot (taniec)">
Matelot (taniec)

Matelot lub Sailor's Hornpipe – żywy taniec marynarski wykonywany solo albo grupowo. Jego figury nawiązują do zajęć marynarzy takich jak zwijanie lin, wchodzenie na maszt itp. Taniec wymaga specjalnego stroju wzorowanego na marynarskim (np. granatowe spodnie i koszula z białymi paskami). Tańczony jest w twardych butach na metrum 4/4 na typową nutę irlandzką.
Pierwsze wzmianki dotyczące Matelota pochodzą z 1797 roku. Z powodu małej ilości miejsca, jaka jest potrzebna do odtańczenia Matelota, był on uważany za świetne ćwiczenie dla marynarzy. Odnotowano na przykład, że kapitan Cook rozkazał swoim ludziom, aby tańczyli matelota w celu utrzymania ich w dobrej kondycji.
Matelot jest głównym tańcem wykonywanym podczas "Święta Ryby". Tańczony w plenerze w przerwie między kolejnymi posiłkami.
Zobacz też.
Hornpipe
Kroki tańca morskiego matelot

</doc>
<doc id="1175645" url="https://pl.wikipedia.org/wiki?curid=1175645" title="Rob Reiner">
Rob Reiner

Rob Reiner, właśc. Robert Norman Reiner (ur. 6 marca 1947 w Bronksie) – amerykański aktor, reżyser i producent filmowy.
Urodził się w nowojorskim Bronksie w rodzinie żydowskiej jako syn Estelle z domu Lebost (1914–2008), aktorki, i Carla Reinera (1922–2020), znanego komika, aktora, pisarza, producenta i reżysera. Jako dziecko mieszkał przy 48 Bonnie Meadow Road w New Rochelle w Nowym Jorku. Ma młodszą siostrę Sylvię Anne (ur. 11 maja 1949) i młodszego brata Lucasa Josepha (ur. 17 sierpnia 1960). Studiował w szkole filmowej na UCLA.

</doc>
<doc id="1175649" url="https://pl.wikipedia.org/wiki?curid=1175649" title="Mike Bordin">
Mike Bordin

Mike Bordin, właśc. Michael Andrew Bordin (ur. 27 listopada 1962 w San Francisco w Kalifornii) – amerykański perkusista. W latach 1981-1998 występował z Faith No More. Obecnie zespół wznowił działalność. Wystąpił między innymi 4 lipca 2009 na festiwalu "Heineken Music Opener Festival" w Gdyni.

</doc>
<doc id="1175650" url="https://pl.wikipedia.org/wiki?curid=1175650" title="Football Club Lokomotivi Tbilisi">
Football Club Lokomotivi Tbilisi



</doc>
<doc id="1175655" url="https://pl.wikipedia.org/wiki?curid=1175655" title="Kościół św. Mikołaja w Królewcu">
Kościół św. Mikołaja w Królewcu



</doc>
<doc id="1175657" url="https://pl.wikipedia.org/wiki?curid=1175657" title="Lokomotiw Tbilisi">
Lokomotiw Tbilisi



</doc>
<doc id="1175664" url="https://pl.wikipedia.org/wiki?curid=1175664" title="Obieżyświat (program rozrywkowy)">
Obieżyświat (program rozrywkowy)

Obieżyświat (ang. "Globe Trekker") – serial podróżniczo-turystyczny. Program nadawany jest w ponad 40 krajach. Inspiracją do stworzenia serialu były przewodniki Lonely Planet. Gospodarze programu nakręcają sceny w różnych miejscach na świecie.

</doc>
<doc id="1175665" url="https://pl.wikipedia.org/wiki?curid=1175665" title="Konklawe 1314–1316">
Konklawe 1314–1316

Konklawe 1 maja – 24 lipca 1314 / 26 czerwca – 7 sierpnia 1316 – konklawe, które wybrało Jana XXII na następcę Klemensa V. Okazało się drugą pod względem długości papieską elekcją w historii (najdłuższa była Papieska elekcja 1268–1271). Było ono wyjątkowe także dlatego, że przez większą część ponad dwuletniej sediswakancji jego obrady były zawieszone.
Śmierć Klemensa V.
Klemens V, pierwszy papież okresu „niewoli awiniońskiej”, zmarł 20 kwietnia 1314 w Roquemaure w diecezji Carpentras w południowej Francji, nigdy nie odwiedziwszy jako papież Rzymu ani Włoch. Głównymi wydarzeniami jego pontyfikatu były Sobór w Vienne oraz proces i kasata zakonu templariuszy. Drogą znaczących ustępstw zdołał załagodzić konflikt między Stolicą Apostolską a królem Francji Filipem IV Pięknym, sięgający jeszcze pontyfikatu Bonifacego VIII (1294-1303). Zakończył także konflikt z rodem Colonna, przywracając godność kardynalską Pietro Colonnie i Giacomo Colonnie. Będąc uległym wobec króla Francji, mianował kardynałami niemal wyłącznie Francuzów (jedynym wyjątkiem był Anglik Thomas of Jorz). Cechował go przy tym nepotyzm na skalę dotychczas niespotykaną – aż siedmiu swoich krewnych mianował kardynałami, w tym czterech na konsystorzu 15 grudnia 1305, więcej niż którykolwiek z jego poprzedników w ciągu całego pontyfikatu.
Mimo okazywanej królowi Francji uległości, Klemens V odmówił potępienia Bonifacego VIII, czego król się domagał. Kanonizował papieża Celestyna V, poprzednika Bonifacego VIII, którego ten (jeszcze jako kardynał) skłonił do abdykacji, a następnie (już jako papież) uwięził, wbrew życzeniom Filipa IV nie ogłosił go jednak męczennikiem.
Lista uczestników.
W konklawe wzięło udział 23 spośród 24 kardynałów:
Szesnastu elektorów mianował Klemens V, dwóch Bonifacy VIII, dwóch Mikołaj IV, po jednym Mikołaj III, Celestyn V i Benedykt XI. Szesnastu było Francuzami, a siedmiu Włochami.
Nieobecny.
Jeden włoski kardynał mianowany przez Bonifacego VIII.
Konstytucja „Ne Romani”.
W trakcie obrad Soboru w Vienne w 1311 Klemens V ogłosił konstytucję "Ne Romani", która doprecyzowywała pewne reguły dotyczące konklawe. Miało się ono odbywać w tej diecezji, w której zmarł poprzedni papież. Władza kardynałów w trakcie sediswakancji została znacząco ograniczona, z wyjątkiem kardynała kamerlinga oraz penitencjariusza większego. Ponadto stanowiła ona, że w celu uniknięcia groźby schizmy, kardynałowie na których ciążą kary kościelne winni być dopuszczeni do udziału w konklawe. Odnosiło się to do przypadku kardynałów Pietro i Giacomo Colonnów, którzy zostali wykluczeni z dwóch poprzednich konklawe z powodu ekskomuniki nałożonej na nich przez Bonifacego VIII.
Podziały w Kolegium Kardynałów.
Święte Kolegium było podzielone na trzy partie:
Zgromadzenie wyborcze w Carpentras 1314.
Kardynałowie zebrali się na konklawe 1 maja 1314 roku w Carpentras. Przez blisko trzy miesiące trwały zacięte spory o to, czy nowy papież powinien wracać do Rzymu (za czym optowali Włosi), czy też pozostać przez jakiś czas we Francji (czego pragnęli Francuzi z obydwu stronnictw). Szczególnie ostro ścierali się Gaskończycy i Włosi. W lipcu do Carpentras przybyli dwaj bratankowie Klemensa V: wicehrabia Lomagne Bertrand de Got i Rajmund Wilhelm de Budos. Celem ich wizyty było rzekomo zabranie ciała zmarłego papieża, w rzeczywistości jednak chcieli oni wymusić wybór sprzyjającego im kandydata. Groźby kierowane przez nich i gaskońskich kardynałów wobec Włochów doprowadziły do całkowitego fiaska konklawe. W Carpentras wybuchły walki pomiędzy wojskami wicehrabiego Lomagne a zbrojnymi strażami włoskich kardynałów. Kiedy w budynku obrad wybuchł pożar, zgromadzenie wyborcze uległo całkowitemu rozproszeniu. 24 lipca 1314 włoscy kardynałowie pospiesznie opuścili Carpentras, tracąc przy tym znaczną część swoich pieniędzy i klejnotów na rzecz krewnych zmarłego papieża. 10 września 1314 Włosi zebrali się w Valence i wydali manifest obwiniający Gaskończyków za fiasko elekcji i wzywający do przeniesienia konklawe do Rzymu. Krótko potem, 29 listopada 1314, zmarł król Francji Filip IV Piękny.
Konklawe w Lyonie 1316.
Nowy król Francji Ludwik X Kłótliwy po swojej koronacji powierzył swemu bratu Filipowi de Poitiers ponowne zebranie kardynałów i doprowadzenie do wyboru nowego papieża. Filipowi nie udało się jednak to zadanie przez cały rok 1315, zbyt silne były bowiem antagonizmy w Kolegium Kardynalskim. Dopiero kiedy Filip sam wstąpił na tron królewski w 1316 (jako Filip V) za pomocą drastycznych środków zdołał zebrać wszystkich kardynałów (oprócz Fieschiego) i zamknął ich w klasztorze dominikańskim w Lyonie. Tam 26 czerwca 1316 roku wznowiono obrady konklawe. Burzliwe dyskusje trwały jeszcze przez 40 dni. Włosi popierali kandydatury Guillaume’a de Mandagot i Arnauda d’Aux, Gaskończycy głosowali na Arnauda Pellegrue, a Francuzi na biskupa Tusculum Berengara Fredola. Żaden z tych kandydatów nie mógł jednak uzyskać większości. Wobec braku możliwości porozumienia zaczęła zwyciężać opcja pontyfikatu „przejściowego”. Zwrócono uwagę na starego, 72-letniego kardynała d’Euse. Jako przedstawiciel partii „galijskiej” nie należał do żadnego ze skrajnych stronnictw, a jego podeszły wiek i słabe zdrowie zdawały się gwarantować, że będzie panował bardzo krótko. Wszystko to czyniło go idealnym kandydatem kompromisowym. O jego zwycięstwie zadecydowała postawa partii włoskiej.
Wybór Jana XXII.
7 sierpnia 1316, po ponad dwuletniej sediswakancji, kardynał Jacques d’Euse, biskup Porto e Santa Rufina, został wybrany na papieża i przyjął imię Jan XXII. Niepełna miesiąc później, 5 września 1316 został uroczyście koronowany w klasztorze dominikanów w Lyonie przez kardynała Napoleone Orsini Frangipani. Mimo podeszłego wieku i słabego zdrowia jego pontyfikat okazał się najdłuższy w XIV stuleciu i przyczynił się do stabilizacji papiestwa w Awinionie.

</doc>
<doc id="1175667" url="https://pl.wikipedia.org/wiki?curid=1175667" title="Kültepe">
Kültepe



</doc>
<doc id="1175673" url="https://pl.wikipedia.org/wiki?curid=1175673" title="Dodge (Dakota Północna)">
Dodge (Dakota Północna)

 
Dodge – miasto w stanie Dakota Północna w hrabstwie Dunn w Stanach Zjednoczonych.

</doc>
<doc id="1175684" url="https://pl.wikipedia.org/wiki?curid=1175684" title="III bitwa pod Kałuszynem">
III bitwa pod Kałuszynem

Bitwa pod Kałuszynem – bitwa stoczona 10 lipca 1831 roku podczas powstania listopadowego.
Kilka dni przed bojem spotkaniowym pod Mińskiem Mazowieckim przednia straż polskiego korpusu generała Wojciecha Chrzanowskiego stoczyła pod Kałuszynem bój z tylną strażą rosyjskiego korpusu Jewgienija Aleksandrowicza Gołowina. Siłami polskimi liczącymi 5 baonów, 13 szwadronów i 8 dział dowodził generał Bonifacy Jagmin.
Wojska polskie odniosły zdecydowane zwycięstwo biorąc do niewoli 1200 żołnierzy rosyjskich.

</doc>
<doc id="1175685" url="https://pl.wikipedia.org/wiki?curid=1175685" title="Daemonica">
Daemonica

Daemonica – komputerowa gra przygodowa z elementami gier fabularnych.
Opis.
Wydarzenia opisane w grze mają miejsce w głębokim średniowieczu. Do miasteczka Cavorn przybywa na specjalne zaproszenie burmistrza Łowca Bestii, który jako jeden z nielicznych posiada dar porozumiewania się ze zmarłymi. Bohater nazywa się Nicholas Farepoynt i ma przeprowadzić śledztwo dotyczące młodej mieszkanki Cavorn zamordowanej przez jej narzeczonego, na którym został już wykonany wyrok.

</doc>
<doc id="1175687" url="https://pl.wikipedia.org/wiki?curid=1175687" title="Mentallo and the Fixer">
Mentallo and the Fixer

Mentallo and the Fixer – industrialny projekt muzyczny realizowany od 1988 roku przez teksańczyków Gary Dassinga i Dwayne'a Dassinga

</doc>
<doc id="1175690" url="https://pl.wikipedia.org/wiki?curid=1175690" title="Andy Hallett">
Andy Hallett

Andrew Alcott Hallett (ur. 4 sierpnia 1975 w Osterville, zm. 29 marca 2009 w Los Angeles) – amerykański aktor i piosenkarz. Wystąpił w roli Lorne’a w serialu The WB "Anioł ciemności" ("Angel", 2000-2004). Często wykorzystywał swoje talenty wokalne w serialu i wykonał dwie piosenki na albumie ze ścieżką dźwiękową serii "Angel: Live Fast, Die Never" (2005).
Życiorys.
Urodził się w Osterville w stanie Massachusetts jako syn Lori Hallett i Dave’a Halletta. Od dziecka lubił śpiewać, był jednak wyśmiewany przez rówieśników, co spowodowało, że przestał rozwijać swoje pasje. Został odkryty podczas koncertu Patti LaBelle, która zaprosiła na scenę kilka osób z widowni, w tym również Halletta. Zaśpiewał razem z nią „Lady Marmalade”. Występ amatora zaskoczył widownią i samą LaBelle. Po ukończeniu Barnstable High School i Assumption College przeniósł się do Los Angeles, gdzie podjął pracę jako goniec w jednej z agencji. Z czasem został asystentem Kai Cole, żony Jossa Whedona, twórcy serialu "", gdzie wystąpił w jednym z odcinków produkcji pt. "Hush" (1999) jako student. 
Kiedy producent Joss Whedon i jego żona zobaczyli występ Halletta w jednym z klubów karaoke, do scenariusza serialu The WB "Anioł ciemności" ("Angel") dopisali postać demona, który prowadzi bar karaoke. Tak stworzono postać rogatego, zielonoskórego demona imieniem Lorne, który potrafił przewidywać przyszłość klientów biorących udział w karaoke w jego barze. Żeby wcielić się w rolę demona, Hallett musiał przed każdym dniem zdjęciowym dwie godziny spędzić na charakteryzacji. Początkowo miał być to występ gościnny, jednak jego postać szybko stała się ulubieńcem fanów. W 2004 zdobył nominację do Nagrody Satelity w kategorii najlepszy aktor drugoplanowy w serialu dramatycznym. Ostatecznie w latach 2000-2004 zagrał w 76 odcinkach serialu. 
Kilka tygodni po zakończeniu zdjęć do serialu, Hallett doznał ostrej infekcji zębów, która rozprzestrzeniła się przez krwiobieg do jego serca i doprowadziła do kardiomiopatii. Hallett spędził kilka dni w szpitalu, ale już nigdy nie wrócił do pełni zdrowia. Spotykał się z fanami i brał udział w konwentach związanych z serialami "Buffy" i "Anioł ciemności". Jego zdrowie nadal się pogarszało. W ciągu pięciu lat po pierwszej hospitalizacji do szpitala trafiał jeszcze trzy razy. Zmarł 29 marca 2009 w Cedars-Sinai Hospital w Los Angeles w stanie Kalifornia na niewydolność serca w wieku 33 lat.

</doc>
<doc id="1175693" url="https://pl.wikipedia.org/wiki?curid=1175693" title="Pod prasą">
Pod prasą

Pod prasą - program publicystyczny nadawany od listopada 2007 do marca 2010 roku w TVP 1. Prowadzony był przez Tomasza Sakiewicza. 
Tymczasowo nie był emitowany od marca do grudnia 2009.
Program był emitowany w soboty o 8.15 (w ostatnim miesiącu nadawania w niedziele ok. 10.00) i trwał około 25 minut. Gospodarz zapraszał do programu trzech dziennikarzy i publicystów z różnych mediów, aby wspólnie skomentować najważniejsze wydarzenia polityczne mijającego tygodnia.

</doc>
<doc id="1175700" url="https://pl.wikipedia.org/wiki?curid=1175700" title="Herb powiatu mikołowskiego">
Herb powiatu mikołowskiego

Herb powiatu mikołowskiego przedstawia w czerwonym polu herbowym postać rycerza w srebrnej zbroi trzymającego tarczę herbową z górnośląskim godłem - orłem Piastów Śląskich w polu błękitnym. Herb został przyjęty 26 maja 2001.
Symbolika.
Postać rycerza w herbie nawiązuje do osoby księcia opolskiego, a także do istniejącego niegdyś na terenie obecnego powiatu mikołowskiego i potwierdzonego w źródłach historycznych Towarzystwa Białego Rycerza. Postać rycerza znajduje się również w herbie Mikołowa. Barwy błękitna i złota są barwami flagi województwa śląskiego oraz Górnego Śląska, natomiast biel i czerwień nawiązuje do polskich barw narodowych.

</doc>
<doc id="1175706" url="https://pl.wikipedia.org/wiki?curid=1175706" title="Austin Miller">
Austin Miller

John P. Miller (ur. 7 czerwca 1976 w Alvin w stanie Teksas, USA), amerykański aktor.

</doc>
<doc id="1175709" url="https://pl.wikipedia.org/wiki?curid=1175709" title="Agnes Tsao Kouy">
Agnes Tsao Kouy



</doc>
<doc id="1175713" url="https://pl.wikipedia.org/wiki?curid=1175713" title="Zespół Williamsa i Pollocka">
Zespół Williamsa i Pollocka



</doc>
<doc id="1175714" url="https://pl.wikipedia.org/wiki?curid=1175714" title="Zespół Gorlina i Vickersa">
Zespół Gorlina i Vickersa



</doc>
<doc id="1175716" url="https://pl.wikipedia.org/wiki?curid=1175716" title="Zbigniew Cebula">
Zbigniew Cebula

Zbigniew Cebula (ur. w 1961 w Krakowie) – polski malarz, pedagog. 
W 1993 ukończył studia w krakowskiej ASP w pracowni prof. Jana Szancenbacha. Obecnie doktor habilitowany macierzystej uczelni. Jako adiunkt prowadzi Pracownię Malarstwa dla I roku na Wydziale Grafiki.

</doc>
<doc id="1175717" url="https://pl.wikipedia.org/wiki?curid=1175717" title="O co chodzi?">
O co chodzi?

O co chodzi? – program publicystyczny nadawany od października 2007 roku w TVP Info. Prowadzony jest przez Rafała A. Ziemkiewicza. Emitowany był w niedziele o godzinie 10.00, trwał około 25 minut. We wrześniu 2008 program został zastąpiony przez Antysalon Ziemkiewicza.
Początkowo do studia zapraszani byli dziennikarze z różnych mediów, później zdecydowano się na stały zestaw gości: Stanisław Janecki, Zuzanna Dąbrowska i Dominika Wielowieyska. Po opublikowaniu przez Wprost artykułu o kontaktach Jerzego Baczyńskiego, redaktora naczelnego "Polityki", z bezpieką, Wielowieyska zrezygnowała z udziału w programie. Zastąpił ją Aleksander Kaczorowski.

</doc>
<doc id="1175718" url="https://pl.wikipedia.org/wiki?curid=1175718" title="Klub Stypendystów Zagranicznych Fundacji na rzecz Nauki Polskiej">
Klub Stypendystów Zagranicznych Fundacji na rzecz Nauki Polskiej

Klub Stypendystów Zagranicznych Fundacji na rzecz Nauki Polskiej jest stowarzyszeniem naukowym skupiającym laureatów stypendium FNP typu post-doc (obecnie program KOLUMB) Fundacji na rzecz Nauki Polskiej.
Został założony podczas zainicjowanego przez Fundację spotkania w roku 2000. Początkowo miał charakter nieformalnej grupy dyskusyjnej. Klub został zarejestrowany jako stowarzyszenie w roku 2003. Statutowymi celami Klubu są: interdyscyplinarna i międzypokoleniowa integracja stypendystów, działania wspierające naukę i propagujące etos naukowca oraz nauczyciela, krzewienie dobrej praktyki naukowej, podnoszenie kwalifikacji, wspieranie działań promujących naukę. Historia Klubu naznaczona jest bolesnym zdarzeniem - tragiczną śmiercią dr. Artura Rojszczaka, współzałożyciela i animatora Klubu. Dla uczczenia Jego pamięci Klub ustanowił nagrodę Jego imienia, przyznawaną corocznie młodym doktorom wyróżniającym się osobowością, humanizmem, pasją naukową oraz dorobkiem badawczym.

</doc>
<doc id="1175720" url="https://pl.wikipedia.org/wiki?curid=1175720" title="Agnes Takea">
Agnes Takea



</doc>
<doc id="1175724" url="https://pl.wikipedia.org/wiki?curid=1175724" title="Huzzija I">
Huzzija I

Huzzija I, Huzzijas I – król hetycki z czasów istnienia królestwa starohetyckiego, panujący w latach ok. 1530-1525 p.n.e. Zastąpił na tronie Ammunę w wyniku krwawego przewrotu pałacowego. Według "Edyktu Telepinu" chciał on też pozbawić życia swego szwagra Telepinu, ten jednak dowiedział się o spisku, pojmał Huzziję i skazał go i jego braci na wygnanie. 

</doc>
<doc id="1175725" url="https://pl.wikipedia.org/wiki?curid=1175725" title="Agnes Phila">
Agnes Phila



</doc>
<doc id="1175726" url="https://pl.wikipedia.org/wiki?curid=1175726" title="Arzawa">
Arzawa

Arzawa – nazwa regionu lub królestwa w zachodniej Anatolii. W II tysiącleciu p.n.e. zachodni sąsiad państwa Hetytów. Po upadku Hetytów znana jako Lidia.
W regionie Arzawa miały leżeć miasta "Apasas" (utożsamiane czasami z Efezem), "Millawanda" (utożsamiane z Miletem).

</doc>
<doc id="1175727" url="https://pl.wikipedia.org/wiki?curid=1175727" title="Labarna">
Labarna

Labarna – pierwszy znany król hetycki panujący w okresie około 1680–1650 p.n.e.

</doc>
<doc id="1175728" url="https://pl.wikipedia.org/wiki?curid=1175728" title="Rezerwat przyrody Santockie Zakole">
Rezerwat przyrody Santockie Zakole

Santockie Zakole – faunistyczny rezerwat przyrody w województwie lubuskim, w powiecie gorzowskim, w gminie Deszczno. Obszar rezerwatu stanowi płaski teren zalewowy z licznymi zadrzewieniami, starorzeczami i oczkami wodnymi.
Rezerwat zajmuje powierzchnię 455,8482 ha (akt powołujący podawał 340,91 ha). Jego obszar objęty jest ochroną czynną. Leży w granicach dwóch obszarów sieci Natura 2000: obszaru specjalnej ochrony ptaków „Dolina Dolnej Noteci” PLB080002 oraz specjalnego obszaru ochrony siedlisk „Ujście Noteci” PLH080006.
Na terenie rezerwatu stwierdzono obecność 177 gatunków ptactwa (lęgowego i przelotnego) m.in. żuraw, gęgawa, kulik wielki, rybitwa białoskrzydła. Z ssaków występuje tu chroniony bóbr oraz wydra. W kępach rośnie ok. 220 pomnikowych dębów szypułkowych o obwodzie 280–650 cm. Występuje tu ponad 300 gatunków roślin naczyniowych, w tym rzadkich jak fiołek mokradłowy, przetacznik błotny, żabiściek pływający, rzęśl długoszyjkowa, osoka aloesowata, selernica żyłkowana, grążel żółty, grzybienie białe.
Nad Wartą obok przeprawy promowej z Santoka znajduje się wczesnośredniowieczne grodzisko.

</doc>
<doc id="1175729" url="https://pl.wikipedia.org/wiki?curid=1175729" title="Ammuna">
Ammuna

Ammuna, Ammunas – król hetycki z czasów istnienia królestwa starohetyckiego, panujący w latach ok. 1550-1530 p.n.e., syn i zabójca swego poprzednika Zidanty I. Według "Edyktu Telepinu" jego rządy nie zostały pobłogosławione przez bogów i dlatego żadna z jego wypraw wojennych nie zakończyła się zwycięstwem, a podległe mu kraje zbuntowały się przeciw niemu. Zmarł najprawdopodobniej śmiercią naturalną, a na tronie zastąpił go Huzzija I.

</doc>
<doc id="1175731" url="https://pl.wikipedia.org/wiki?curid=1175731" title="Parowóz pospieszny">
Parowóz pospieszny

Parowóz pospieszny – lokomotywa parowa przeznaczona do prowadzenia pociągów pospiesznych i ekspresowych. Charakteryzowały się kołami napędowymi o dużej średnicy - największej spośród parowozów, w celu uzyskiwania dużych prędkości. W Polsce oznaczane pierwszą literą "P" (np. Pm36) w Niemczech numerami serii od 01 do 19 (np. Br 01), w Prusach i Bawarii literą "S" (np. S3, S3/6).
Najbardziej znane parowozy pośpieszne eksploatowane w Polsce na PKP to:

</doc>
<doc id="1175733" url="https://pl.wikipedia.org/wiki?curid=1175733" title="Droga krajowa B455 (Niemcy)">
Droga krajowa B455 (Niemcy)

Droga krajowa 455 () – niemiecka droga krajowa przebiegająca na osi północny wschód - południowy zachód z Schotten przez Bad Homburg, Eppstein do Mainz-Kastel w Hesji.

</doc>
<doc id="1175737" url="https://pl.wikipedia.org/wiki?curid=1175737" title="Bankier.pl">
Bankier.pl

Bankier.pl – polski portal internetowy o tematyce finansowo-biznesowej działający od 2000 roku, należący od stycznia 2015 roku do Bonnier Business Polska.
W latach 2000–2015 serwis należał do Grupy Allegro. W latach 2000–2008 był wskazywany jako najpopularniejsze źródło informacji dla dziennikarzy ekonomicznych w badaniu ARC Rynek i Opinia.
Od 2008 roku Bankier.pl jest serwisem pierwszego wyboru dla inwestorów giełdowych wg Ogólnopolskiego Badania Inwestorów organizowanego przez Stowarzyszenie Emitentów Giełdowych, a w 2015 roku był jednym z największych serwisów tego typu w Polsce – miał blisko 2,1 mln użytkowników.
W 2020 roku serwis został laureatem nagrody Invest Cuffs 2020 w kategorii Media Rynku 2020.
Podział portalu.
Źródło: Bankier.pl.

</doc>
<doc id="1175740" url="https://pl.wikipedia.org/wiki?curid=1175740" title="Aaron Stanford">
Aaron Stanford

Aaron Stanford (ur. 27 grudnia 1976 w Westford) – amerykański aktor filmowy, telewizyjny i głosowy. Wystąpił roli Pyro w "X-Men" i szeregowego Polonsky’ego w "".
Życiorys.
Urodził się w Westford w Massachusetts jako syn Judith (z domu Dupras), profesor języka angielskiego i Dona Stanforda, który pracował w wydawnictwie. Jego rodzina miała pochodzenie francuskie, kanadyjskie, angielskie, niemieckie, irlandzkie i walijskie. Jego brat David jest muzykiem. Uczęszczał do szkoły średniej w Westford Academy i tam poznał swojego pierwszego nauczyciela aktorstwa. Naukę kontynuował na State University of New York (SUNY Purchase), zanim przeniósł się do Mason Gross School of Arts na Uniwersytet Rutgersa. W 2000 ukończył studia z wyróżnieniem.
Jego pierwszą zawodową pracą aktorską po ukończeniu studiów było zagranie martwego syna Davida Lettermana w skeczu w programie CBS "Late Show with David Letterman", ale ku jego rozczarowaniu realizacja nie została wyemitowana. Jednak wkrótce potem, w wieku 23 lat, dostał tytułową rolę w komedii romantycznej "Debiutant" ("Tadpole", 2000), grając rolę przedwcześnie rozwiniętego 15-letniego człowieka renesansu Oscara Grubmana u boku Sigourney Weaver i Bebe Neuwirth, za którą zdobył nominację do Nagrody Satelity. Film, który został nakręcony na cyfrowe wideo w ciągu 14 dni w 2000, odniósł natychmiastowy sukces, kiedy został pokazany na Sundance Film Festival w 2002. Stanford kontynuował pracę na scenie w Nowym Jorku w roli Timmy’ego Maplewooda w sztuce Todda Solondza "Życie z wojną w tle" ("Life During Wartime") dla Inertia Productions, jako Sid Vicious w przedstawieniu "Sid Vicious Does the Dishes" na Love Creek Short Play Festival czy produkcji off-Broadwayowskiej "Gdzie mieszkamy?" ("Where Do We Live?", 2004).
W serialu NBC "Brygada ratunkowa" ("Third Watch", 2001–2002) wystąpił w pięciu odcinkach jako Sergei. Pojawił się też jako aktor w komedii Woody’ego Allena "Koniec z Hollywood" ("Hollywood Ending", 2002) i jako Marcuse w dramacie Spike’a Lee "25. godzina" ("25th Hour", 2002), przed zdobyciem upragnionej roli Pyro w sequelu "X-Men 2" ("X2: X-Men United", 2003) i "" ("X-Men: The Last Stand", 2006).

</doc>
<doc id="1175742" url="https://pl.wikipedia.org/wiki?curid=1175742" title="Szczęśliwy człowiek">
Szczęśliwy człowiek



</doc>
<doc id="1175746" url="https://pl.wikipedia.org/wiki?curid=1175746" title="Strange Frontier">
Strange Frontier

Strange Frontier – drugi solowy album studyjny perkusisty grupy Queen, Rogera Taylora, wydany w czerwcu 1984. W jego nagraniu, obok Taylora, udział wzięli m.in. Freddie Mercury, który napisał wspólnie z nim utwór „Killing Time”, oraz Rick Parfitt ze Status Quo, z którym muzyk skomponował utwór „It’s An Illusion”. Na płycie znalazły się także covery utworów Boba Dylana („Masters of War”) i Bruce’a Springsteena („Racing in the Street”).
Album "Strange Frontier" przeszedł wśród fanów Queen bez echa. Po jego wydaniu Roger zaniechał kariery solowej aż do 1987, kiedy utworzył zespół The Cross.

</doc>
<doc id="1175749" url="https://pl.wikipedia.org/wiki?curid=1175749" title="Konklawe 1316">
Konklawe 1316



</doc>
<doc id="1175760" url="https://pl.wikipedia.org/wiki?curid=1175760" title="Nf1">
Nf1



</doc>
<doc id="1175763" url="https://pl.wikipedia.org/wiki?curid=1175763" title="Torbiel zastoinowa błony śluzowej">
Torbiel zastoinowa błony śluzowej

Torbiel zastoinowa błony śluzowej lub mucocele – miejscowa zmiana na błonie śluzowej zatok obocznych nosa, warg lub jamy ustnej powstała w wyniku obliteracji (zatkania) przewodów wyprowadzających gruczołów. Wewnątrz mukoceli gromadzi się wydzielina zobliterowanego gruczołu. Uważa się, że przyczyną powstania torbiel zastoinowej błony śluzowej może być drobny uraz miejscowy lub też przewlekły stan zapalny. Zmiana ma zabarwienie niebieskawe, prześwitujące i wypełniona jest płynem. 
Miejsca występowania.
Najczęściej spotykana na powierzchni dolnej wargi. Rzadziej dotyczy wewnętrznej powierzchni policzka, języka lub podniebienia. Jeśli mokocela spotykana jest w zatokach obocznych nosa to mówimy wówczas o śluzowiaku (najczęściej występuje w zatoce czołowej i szczękowej, rzadziej w zatoce klinowej) Innym szczególnym przypadkiem torbieli zastoinowej jest żabka.
Diagnostyka różnicowa.
Śluzowiaka z ekspansją poprzez kości czaszki czasami do oczodołu lub jamy czaszki należy różnicować z procesem nowotworowym twarzoczaszki. W drugiej kolejności bierzemy pod uwagę torbiel korzeniową zatoki (dotyczy to zatoki szczękowej) oraz polip zatoki.
Leczenie.
Leczenie mukoceli jest chirurgiczne i polega na wyłuszczeniu z marginesem zdrowych tkanek. Zabieg ten wykonywany jest przez chirurga szczękowo-twarzowego, chirurga stomatologa lub laryngologa. Wycięta zmiana powinna zostać poddana obligatoryjnemu badaniu histopatologicznemu.

</doc>
<doc id="1175765" url="https://pl.wikipedia.org/wiki?curid=1175765" title="Droga krajowa B454 (Niemcy)">
Droga krajowa B454 (Niemcy)

Droga krajowa 454 () – niemiecka droga krajowa przebiegająca na osi wschód - zachód z Niederaula przez Oberaula, Schwalmstadt do Kirchhain w Hesji.

</doc>
<doc id="1175766" url="https://pl.wikipedia.org/wiki?curid=1175766" title="Igrzyska Imperium Brytyjskiego 1930">
Igrzyska Imperium Brytyjskiego 1930

Igrzyska Imperium Brytyjskiego 1930, oficjalnie I Igrzyska Imperium Brytyjskiego – multidyscyplinarne zawody sportowe, które odbyły się w kanadyjskim mieście Hamilton od 16 do 23 sierpnia 1930 roku. Były to pierwsze tego typu zawody rozgrywane w Kanadzie. Oficjalnego otwarcia dokonał król Wielkiej Brytanii i Dominiów Brytyjskich, cesarz Indii Jerzy V Windsor.
W klasyfikacji medalowej zwyciężyła reprezentacja Anglii, zdobywając najwięcej złotych medali (25) i najwięcej medali w ogóle (60).
Tło startu.
Pomysłodawcą był John Astley Cooper, który w swoim artykule w "The Times" zasugerował zorganizowanie: "Pan-brytyjski i pan-anglikański konkurs i festiwal, który organizowany co cztery lata podnosiłby zrozumienie i współpracę w Imperium Brytyjskim". Sam Cooper czerpał inspiracje z idei olimpijskiej, a założony przez niego komitet pomagał baronowi Pierre'owi de Coubertin przy realizacji pierwszych edycji nowożytnych igrzysk olimpijskich. W 1911 roku zorganizowano w Londynie Festiwal Imperium z okazji koronacji Jerzego V. Częścią tego festiwalu były multidyscyplinarne zawody sportowe (boks, zapasy, pływanie i lekkoatletyka) rozegrane pomiędzy reprezentantami Zjednoczonego Królestwa, Kanady, Australii i Związku Południowej Afryki. Imprezę tą uznaje się czasami jako "pierwowzór" rozgrywanych później igrzysk Imperium Brytyjskiego.
W 1928 roku, Kanadyjczyk Melville Marks Robinson zainspirowany wydarzeniami na IX Letnich Igrzyskach Olimpijskich ponownie przywrócił ideę organizacji igrzysk dla Imperium. Dwa lata później, w 1930 roku zorganizowano z jego inicjatywy I Igrzyska Imperium Brytyjskiego w kanadyjskim mieście Hamilton, lecz kobiety wzięły udział jedynie w konkurencjach pływackich i skokach do wody.
Dyscypliny.
Na I Igrzyskach Imperium Brytyjskiego rozegrano zawody w pięćdziesięciu dziewięciu konkurencjach w sześciu dyscyplinach.
Państwa uczestniczące.
I Igrzyska Imperium Brytyjskiego gościły reprezentacje jedenastu krajów, dominiów i kolonii brytyjskich. Według podziału na kontynenty, do Hamilton przyjechały cztery reprezentacje z Europy, cztery reprezentacje z obu Ameryk, jedna reprezentacja z Afryki i dwie reprezentacje z Oceanii.

</doc>
<doc id="1175767" url="https://pl.wikipedia.org/wiki?curid=1175767" title="Igrzyska Imperium Brytyjskiego 1934">
Igrzyska Imperium Brytyjskiego 1934

II Igrzyska Imperium Brytyjskiego w 1934 roku według pierwotnych planów miały odbyć się w Johannesburgu, jednak ze względu na kryzys polityczny w ZPA impreza została przeniesiona i ostatecznie odbyła się w Londynie. W imprezie wzięło udział około 500 sportowców z 16 reprezentacji. Podczas konkurencji pływackich padło 11 rekordów IWB, które są najlepszymi wynikami do chwili obecnej, wszystkie ze względu na fakt, że zostały wyłączone z kalendarza dzisiejszych Igrzysk. 
Podczas Igrzysk Imperium Brytyjskiego w 1934 roku po raz pierwszy złożono przysięgę, która została odczytana przez kapitana angielskich lekkoatletów, R. L. Howlanda.
Uczestnicy igrzysk.
W tej edycji igrzysk zadebiutowało pięć reprezentacji. W igrzyskach po raz ostatni wzięła udział Nowa Fundlandia, która została przyłączona do Kanady w 1947 roku. Po raz ostatni wystąpiła także reprezentacja Irlandii, która wówczas startowała pod nazwą Wolnego Państwa Irlandzkiego.
Dyscypliny i wyniki.
W kalendarzu Igrzysk znalazło się sześć dyscyplin sportowych. Były to: boks, bowls, kolarstwo, lekkoatletyka, sporty wodne oraz zapasy. W tej edycji zawodów, w porównaniu z poprzednią, nie rozgrywano regat wioślarskich.
Klasyfikacja medalowa

</doc>
<doc id="1175771" url="https://pl.wikipedia.org/wiki?curid=1175771" title="Zarządcy Sędziszowa Małopolskiego">
Zarządcy Sędziszowa Małopolskiego



</doc>
<doc id="1175775" url="https://pl.wikipedia.org/wiki?curid=1175775" title="Ulma Construccion Polska">
Ulma Construccion Polska

ULMA Construccion Polska SA — przedsiębiorstwo przemysłu materiałów budowlanych notowane na Giełdzie Papierów Wartościowych w Warszawie.
Firma ULMA należy do największych producentów systemów deskowań i rusztowań na świecie i związana jest z budownictwem od ponad 55 lat. Oprócz zaawansowanych technologicznie rozwiązań oferuje usługi w zakresie projektowania deskowań i rusztowań oraz logistyki, jak również wszechstronne doradztwo podczas montażu i eksploatacji systemów na placu budowy. Firma jest obecna na ponad 50 rynkach, na wszystkich kontynentach.
Polski oddział firmy - ULMA Construccion Polska SA - prowadzi działalność w 11 biurach na terenie całego kraju, ma 4 duże centra logistyczne (w Poznaniu, Jaworznie, Koszajcu i Gdańsku) i dostarcza rozwiązania dla wszystkich sektorów budownictwa. Działa przede wszystkim w Polsce, ma też spółki zależne na Ukrainie, Litwie i w Kazachstanie.
Historia.
Firma rozpoczęła działalność pod nazwą Bauma w roku 1989. Do 1998 zajmowała się produkcją kostki betonowej i dystrybucją systemów szalunkowych. W 1998 zaczęła produkcję deskowań.
Od 21 maja 1997 notowana na Giełdzie Papierów Wartościowych w Warszawie.
W 2004 inwestorem strategicznym spółki została, nabywając 97,39% jej akcji, hiszpańska firma ULMA Construction.
W 2006 Bauma SA zmieniła nazwę na ULMA Construccion Polska S.A.
W dniu 16 czerwca 2016 roku Rada Nadzorcza ULMA Construccion Polska SA wybrała Rodolfo Carlosa Muñiza na stanowisko prezesa zarządu ULMA Construccion Polska S.A. Zastąpił on Andrzeja Kozłowskiego, kierującego firmą przez 27 lat, od momentu jej założenia .

</doc>
<doc id="1175782" url="https://pl.wikipedia.org/wiki?curid=1175782" title="Igrzyska Imperium Brytyjskiego 1938">
Igrzyska Imperium Brytyjskiego 1938

III Igrzyska Imperium Brytyjskiego odbyły się w 1938 roku w Sydney. Ceremonia otwarcia imprezy odbyła się na Sydney Cricket Ground.
Uczestnicy igrzysk.
W Igrzyskach wzięło udział 466 sportowców z 15 reprezentacji.
Dyscypliny i wyniki.
Zawodnicy uczestniczyli w 71 konkurencjach siedmiu dyscyplin sportowych. Po ośmiu latach do programu igrzysk wróciło wioślarstwo.
Klasyfikacja medalowa

</doc>
<doc id="1175785" url="https://pl.wikipedia.org/wiki?curid=1175785" title="Droga krajowa B453 (Niemcy)">
Droga krajowa B453 (Niemcy)

Droga krajowa 453 () – niemiecka droga krajowa przebiegająca na osi północ - południe z Eckelshausen do Gladenbach w Hesji.

</doc>
<doc id="1175788" url="https://pl.wikipedia.org/wiki?curid=1175788" title="Rewir">
Rewir

Rewir – terytoria osobnicze.
Powierzchnia zajmowana jest przez populacje, stale (lub okresowo) bronioną przez nią. Kształt i wielkość rewirów zależy m.in. od ukształtowania powierzchni terenu oraz warunków klimatycznych, właściwości biologicznych gatunku zamieszkującego i wielu innych czynników. Rewiry niekiedy nakładają się na siebie (zależy od środowiska). Sumując powierzchnię rewirów otrzymujemy areał przestrzenny populacji.

</doc>
<doc id="1175794" url="https://pl.wikipedia.org/wiki?curid=1175794" title="Sebastian Konrad">
Sebastian Konrad

Sebastian Konrad (ur. 11 grudnia 1971 w Obornikach) – polski aktor teatralny i filmowy, prezenter telewizyjny.
W 1994 ukończył studia na PWST w Krakowie.
W 2005 był jednym z prowadzących „Pytanie na śniadanie”.

</doc>
<doc id="1175799" url="https://pl.wikipedia.org/wiki?curid=1175799" title="Dekanat ciechanowski zachodni">
Dekanat ciechanowski zachodni

Dekanat ciechanowski zachodni – dekanat diecezji płockiej z siedzibą w Ciechanowie. 
Księża funkcyjni (stan na dzień 23 listopada 2021):
Lista parafii (stan na dzień 21 sierpnia 2018):

</doc>
<doc id="1175801" url="https://pl.wikipedia.org/wiki?curid=1175801" title="Droga krajowa B452 (Niemcy)">
Droga krajowa B452 (Niemcy)

Droga krajowa 452 () – niemiecka droga krajowa przebiegająca na osi północ - południe z Eschwege do Wehretal w północnej Hesji.

</doc>
<doc id="1175802" url="https://pl.wikipedia.org/wiki?curid=1175802" title="Devoll">
Devoll

Devoll – rzeka w południowej Albanii, w zlewisku Morza Adriatyckiego. Długość – 196 km, powierzchnia zlewni – 3130 km², średni przepływ – 49,5 m³/s.
Devoll wypływa w górach Gramós i początkowo płynie wzdłuż granicy albańsko-greckiej. W kotlinie Korczy obszernym łukiem skręca na północ, następnie na zachód. Górny Devoll jest połączony kanałem z jeziorem Mała Prespa, które przy wysokich stanach wody oddaje mu część wód. Na północ od Korczy zasila niewielkie sztuczne jezioro Maliqi. Następnie Devoll skręca na północny zachód i przyjmuje swój największy dopływ Tomoricё. Skręca na południowy zachód, wypływa na nizinę nadbrzeżną i łączy się z rzeką Osum, tworząc Seman.

</doc>
<doc id="1175803" url="https://pl.wikipedia.org/wiki?curid=1175803" title="Agencja Narodów Zjednoczonych dla Pomocy Uchodźcom Palestyńskim na Bliskim Wschodzie">
Agencja Narodów Zjednoczonych dla Pomocy Uchodźcom Palestyńskim na Bliskim Wschodzie

Agencja Narodów Zjednoczonych ds. Pomocy Uchodźcom Palestyńskim na Bliskim Wschodzie (, UNRWA) – jest organizacją powołaną w dniu 8 grudnia 1949 przez Zgromadzenie Ogólne ONZ w celu zapewnienia edukacji, opieki zdrowotnej, opieki społecznej, pomocy w nagłych wypadkach palestyńskim uchodźcom przebywającym na terytorium Libanu, Jordanii, Syrii i Autonomii Palestyńskiej i zapewnienia im pracy pod postacią robót publicznych. Jest jedyną agencją ONZ angażującą się w pomoc dla uchodźców z określonego regionu świata i określonego konfliktu zbrojnego. Jest oddzielona od urzędu Wysokiego Komisarza Narodów Zjednoczonych do spraw Uchodźców, który zajmuje się problematyką uchodźców na całym świecie.
Organizacja została powołana po I wojnie izraelsko-arabskiej (1948-1949) przez rezolucję Zgromadzenia Ogólnego ONZ nr 302, która potwierdzała pkt 11 dotyczący uchodźców z rezolucji Zgromadzenia Ogólnego ONZ nr 194. Agencja musiała określić definicję „palestyńskiego uchodźcy”, aby następnie umożliwić im korzystanie z pomocy humanitarnej. Definicja określa, że palestyńskimi uchodźcami są osoby, które przez co najmniej dwa lata przed ucieczką żyły w brytyjskim Mandacie Palestyny, a ich ucieczka wynikała z ratowania własnego życia i utraty swoich domów podczas I wojny izraelsko-arabskiej, lub być potomkiem tych osób. Definicja służy jedynie do ustalenia osób kwalifikujących się do korzystania ze wsparcia agencji, jednak niektórzy twierdzą, że podtrzymuje ona konflikt izraelsko-arabski. Zgodnie z Rezolucją Zgromadzenia Ogólnego ONZ nr 194 z dnia 11 grudnia 1948, inne osoby nie określone w definicji UNRWA mają także prawo do powrotu do Palestyny lub rekompensaty za utracone mienie. Istnieje rozbieżność w rozumieniu kto jest palestyńskim uchodźcą i kto kwalifikuje się do tej grupy. Wszystkie osoby zakwalifikowane przez UNRWA jako palestyńscy uchodźcy, korzystają z pomocy humanitarnej dostarczanej przez tę agencję. Zgodnie z danymi UNRWA z 30 grudnia 2010, agencja pomagała 4 966 664 palestyńskim uchodźcom. UNRWA opiekuje się 59 obozami palestyńskich uchodźców w Libanie, Syrii, Jordanii i Autonomii Palestyńskiej. Pomagała również osobom wysiedlonym po 1948 w obrębie państwa Izrael, aż rząd Izraela przejął za nich odpowiedzialność w 1952 r.
Pomoc UNRWA jest dostarczana do obozów dla uchodźców na podstawie porozumień zawartych pomiędzy agencją a państwem, na którego terytorium znajduje się dany obóz. UNRWA nie prowadzi żadnych obozów, nie zakłada własnych obozów, nie posiada uprawnień policyjnych i administracyjnych, jedynie niesie pomoc humanitarną dla uchodźców. Większość funduszy UNRWA pochodzi z krajów Unii Europejskiej i Stanów Zjednoczonych.
Tło powstania organizacji.
W dniu 29 listopada 1947 Zgromadzenie Ogólne ONZ przyjęło rezolucję nr 181 w sprawie rozwiązania konfliktu arabsko-żydowskiego w Palestynie, poprzez utworzenie dwóch państw: arabskiego i żydowskiego. Przywódcy społeczności żydowskiej zaakceptowali plan podziału Palestyny, chociaż wyrażali swoje niezadowolenie z umieszczenia Jerozolimy i Betlejem w międzynarodowej strefie pozostającej pod administracją ONZ. Zaproponowany obszar państwa żydowskiego przyjęli jako „niezbędne minimum”, i bez zgłaszania zastrzeżeń rozpoczęli przygotowania do utworzenia własnego państwa. Natomiast społeczność arabska sprzeciwiła się rezolucji 181, twierdząc, że narusza ona prawa większości mieszkańców Palestyny. Arabowie spostrzegali plan podziału Palestyny jako niesprawiedliwy, ponieważ oddawał większość terytorium państwa w ręce stanowiącej mniejszość społeczności żydowskiej. W rezultacie, 30 listopada 1947 doszło do wybuchu wojny domowej w Mandacie Palestyny. Arabowie rozpoczęli kampanię ataków na żydowską komunikację pomiędzy osiedlami żydowskimi. Kolejne zabójstwa, akty rozboju i podpalenia, pociągały za sobą akcje odwetowe żydowskich organizacji paramilitarnych Hagana, Irgun i Lechi. Liczba ofiar po obu stronach konfliktu zaczęła gwałtownie rosnąć. Przebieg wojny domowej w Palestynie skłonił przywódców sąsiednich państw arabskich do podjęcia decyzji o przeprowadzeniu interwencji zbrojnej w Palestynie. Brytyjski Mandat Palestyny miał wygasnąć 15 maja. Aby wyprzedzić ten termin, żydowscy przywódcy z Dawidem Ben Gurionem na czele ogłosili 14 maja 1948 Deklarację Niepodległości Izraela (w dniu 15 maja przypadał szabat). W ciągu kilku godzin od proklamacji niepodległości rozpoczęła się arabska interwencja zbrojna w Palestynie, która rozpoczęła I wojnę izraelsko-arabską. W arabskiej interwencji wzięli udział niemal wszyscy ówcześni członkowie Ligi Arabskiej. W wyniku działań wojennych oraz celowych wysiedleń i wyburzeń cywilnych wiosek arabskich, do sąsiednich państw uciekły tysiące Palestyńczyków. Ich łączną liczbę określa raport UNRWA z 1950 na 711 000 osób.
Problem uchodźców palestyńskich do chwili obecnej budzi wiele emocji na całym świecie. Z punktu widzenia Arabów, pełna odpowiedzialność za kwestię uchodźców spoczywa na Izraelu. Jednak ciekawym jest spojrzenie na ten problem z punktu widzenia byłego premiera Syrii, Chalid al-Azma:"„(...) wezwanie rządów państw arabskich do opuszczenia Palestyny i przeniesienia się do sąsiednich krajów arabskich, skierowane do jej mieszkańców po masakrze we wsi Dir Yasin w 1947 roku, pomogło Żydom, ich sytuacja w Palestynie znacznie się poprawiła bez większego wysiłku. Pomyślmy, co by było, gdyby mieszkańcy Palestyny, których liczba przekroczyła milion, zostali w swoim kraju. Jaką stanowiliby piątą kolumnę, jak rząd izraelski byłby w ciągłym strachu. Od 1948 roku domagamy się, by powrócili do swych domów. Lecz to właśnie my wzywaliśmy ich do opuszczenia kraju, a od naszego żądania od ONZ, aby zadecydowała o ich powrocie, minęło kilka miesięcy. Czy to jest mądra i uzasadniona polityka? Czy jest tu sens? Sami zdecydowaliśmy o ich losie, o losie milionów uchodźców arabskich, wzywając ich do opuszczenia swych domów, ziem, miejsc pracy i fabryk. Zamieniliśmy ludzi, cieszących się ze swej pracy w wysiedleńców pozbawionych pracy w ogóle. Potem przyzwyczailiśmy ich do żebractwa i zadowolenia z tego, co daje im UNRWA (United Nations Relief and Works Agency for Palestine Refuges in the Near East) (...)”"
W 1948 roku 68% uchodźców opuszczając Palestynę nie widziało ani jednego izraelskiego żołnierza. W celu udzielenia uchodźcom pomocy humanitarnej powstała agencja UNRWA, jednak w odróżnieniu od UNHCR nie działała ona w kierunku integracji uchodźców z otaczającym ich światem arabskim. Państwa arabskie odrzuciły możliwość absorpcji uchodźców palestyńskich ze względów politycznych i gospodarczych, wykorzystując ich w celu wywierania ciągłego nacisku na państwo Izrael. W rezultacie obecność palestyńskich uchodźców do tej pory destabilizuje sytuację polityczną, gospodarczą i militarną na Bliskim Wschodzie. Jest to jedna z przyczyn podsycających konflikt izraelsko-arabski i utrudniająca postęp wysiłków pokojowych.
Agencja UNRWA rozpoczęła działalność na Bliskim Wschodzie w dniu 1 maja 1950. Zakładano przy tym, że problem uchodźców palestyńskich zostanie rozwiązany do 1952. Mandat agencji był odnawiany co kolejne trzy lata. Swoją działalność UNRWA prowadziła podczas wszystkich wojen izraelsko-arabskich.
UNRWA obecnie.
Obecny mandat UNRWA trwa do 30 czerwca 2014. Prawie wszystkie fundusze (98%) agencji pochodzą z dobrowolnych składek, głównie od państw-darczyńców, takich jak: Stany Zjednoczone (w 2009 ofiarowały 268 mln USD), Komisja Europejska (w 2009 ofiarowała 232,7 mln USD), Wielka Brytania, Norwegia i Szwecja. Z tego około 5,6% pochodzi od organizacji pozarządowych, sektora prywatnego i osób prywatnych. Dodatkowo UNESCO i WHO finansują średnio dziesięć programów edukacyjnych i zdrowotnych. Pomimo to działalność agencji jest bardzo mocno niedofinansowana. Budżet w 2009 osiągnął jedynie wartość 86% środków koniecznych do sfinansowania wszystkich podstawowych programów. Generalnie finansowanie nie nadąża za rosnącymi potrzebami uchodźców. Powoduje to systematyczne pogarszanie się jakości oferowanej pomocy. Dwuletni budżet UNRWA na lata 2010 i 2011 wynosi 1,23 mld USD.
Agencja realizuje liczne programy z zakresu podstawowej opieki zdrowotnej, edukacji, pomocy społecznej, rozbudowy infrastruktury, rozwoju i reagowania kryzysowego:
Agencja UNRWA zapewnia wsparcie i pomoc dla około 5 mln zarejestrowanych palestyńskich uchodźców w Jordanii, Libanie, Syrii, Strefie Gazy i na Zachodnim Brzegu (poniżej w tabeli dane z 2005).
Jordania.
Według danych z 2010, w Jordanii żyło 1 983 783 zarejestrowanych palestyńskich uchodźców. Wszyscy uchodźcy posiadają pełne obywatelstwo jordańskie, z wyjątkiem prawie 140 tys. uchodźców pochodzących ze Strefy Gazy (zostali w 1967 przekazani przez Egipt). Kwalifikują się oni do otrzymania tymczasowych paszportów. Siedziba UNRWA w Jordanii znajduje się w Ammanie.
Agencja opiekuje się 10 obozami uchodźców. Prowadzi 172 szkoły, w których uczy się 120 tys. uczniów, oraz 2 ośrodki doskonalenia zawodowego. Poza tym prowadzi 24 ośrodki zdrowia, 8 centrów rehabilitacji społecznej i 12 centrów pomocy dla kobiet.
Liban.
Według danych z 2010, w Libanie żyło 425 640 zarejestrowanych palestyńskich uchodźców. Uchodźcy w Libanie borykają się z wieloma specyficznymi problemami. Nie posiadają obywatelstwa libańskiego i nie mogą korzystać ze wszystkich praw społecznych, m.in. nie mogą wykonywać dwudziestu zawodów. Nie mają dostępu do publicznej pomocy społecznej i mają bardzo ograniczony dostęp do publicznej służby zdrowia i państwowych placówek oświatowych. Formalnie oni nie są obywatelami żadnego państwa, wobec tego władze Libanu nie pozwalają im korzystać z praw z jakich korzystają cudzoziemcy. Siedziba UNRWA w Libanie znajduje się w Bejrucie.
Agencja opiekuje się 12 obozami uchodźców. Prowadzi 74 szkoły, w których uczy się 31 tys. uczniów, oraz 2 ośrodki doskonalenia zawodowego. Poza tym prowadzi 29 ośrodki zdrowia, 1 centrum rehabilitacji społecznej i 9 centrów pomocy dla kobiet.
Syria.
Według danych z 2010, w Syrii żyło 472 109 zarejestrowanych palestyńskich uchodźców. Uchodźcy w Syrii nie posiadają obywatelstwa, jednak mogą korzystać z tych samych praw i przywilejów co obywatele Syrii. Siedziba UNRWA w Syrii znajduje się w Damaszku.
Agencja opiekuje się 13 obozami uchodźców. Prowadzi 118 szkół, w których uczy się 66 tys. uczniów, oraz 1 ośrodek doskonalenia zawodowego. Poza tym prowadzi 23 ośrodki zdrowia, 6 centrów rehabilitacji społecznej i 15 centrów pomocy dla kobiet.
Strefa Gazy.
Według danych z 2010, w Strefie Gazy żyło 1 106 195 zarejestrowanych palestyńskich uchodźców. Uchodźcy w Strefie Gazy znajdują się w tej samej sytuacji społeczno gospodarczej co zwykli Palestyńczycy. Przez ostatnich dziesięć lat Strefa Gazy znajdowała się w stanie nieustannego konfliktu z Izraelem, w wyniku czego nasiliło się bezrobocie i pogłębiła się bieda. Na przełomie 2008 i 2009 Izraelczycy przeprowadzili operację Płynny Ołów, podczas której zniszczono lub uszkodzono około 60 tys. domów. Nałożona następnie blokada na Strefę Gazy, uniemożliwiła agencji przeprowadzenie odbudowy zniszczeń. Siedziba UNRWA w Strefie Gazy znajduje się w Gazie.
Agencja opiekuje się 8 obozami uchodźców. Prowadzi 238 szkół, w których uczy się 212 tys. uczniów, oraz 2 ośrodki doskonalenia zawodowego. Poza tym prowadzi 20 ośrodków zdrowia, 6 centrów rehabilitacji społecznej, 10 centrów pomocy dla kobiet i 10 centrów dystrybucji pomocy humanitarnej.
Zachodni Brzeg.
Według danych z 2010, na Zachodnim Brzegu żyło 778 993 zarejestrowanych palestyńskich uchodźców. Mieszkańcy Zachodniego Brzegu zostali dotknięci licznymi niedogodnościami wynikającymi z ograniczeń nałożonych przez izraelskie władze. Blokady terytorium Autonomii Palestyńskiej są szczególnie uciążliwe, ponieważ większość mieszkańców jest zatrudniona w Izraelu. Poziom bezrobocia jest wysoki, a znaczna część infrastruktury została zniszczona podczas intifady Al-Aksa.
Agencja opiekuje się 19 obozami uchodźców. Prowadzi 98 szkół, w których uczy się 54 tys. uczniów, oraz 3 ośrodki doskonalenia zawodowego. Poza tym prowadzi 41 ośrodki zdrowia, 15 centrów rehabilitacji społecznej i 16 centrów pomocy dla kobiet.

</doc>
<doc id="1175805" url="https://pl.wikipedia.org/wiki?curid=1175805" title="FK Ryga">
FK Ryga



</doc>
<doc id="1175809" url="https://pl.wikipedia.org/wiki?curid=1175809" title="Futbola klubs Rīga">
Futbola klubs Rīga



</doc>
<doc id="1175812" url="https://pl.wikipedia.org/wiki?curid=1175812" title="Osumi">
Osumi



</doc>
<doc id="1175814" url="https://pl.wikipedia.org/wiki?curid=1175814" title="Semani">
Semani



</doc>
<doc id="1175815" url="https://pl.wikipedia.org/wiki?curid=1175815" title="Mowa wiązana">
Mowa wiązana



</doc>
<doc id="1175816" url="https://pl.wikipedia.org/wiki?curid=1175816" title="Droga krajowa B451 (Niemcy)">
Droga krajowa B451 (Niemcy)

Droga krajowa 451 () – niemiecka droga krajowa przebiegająca na osi północ - zachód z Witzenhausen do Helsa w północnej Hesji.

</doc>
<doc id="1175817" url="https://pl.wikipedia.org/wiki?curid=1175817" title="Cryptobranchoidea">
Cryptobranchoidea

Cryptobranchoidea – podrząd płazów ogoniastych, do którego zaliczane są najprymitywniejsze współcześnie żyjące płazy ogoniaste.
Formy dorosłe nie posiadają skrzeli. Niektóre gatunki mają jedną szczelinę skrzelową. Szczątki kopalne spotykane są od górnej jury.
Systematyka.
Do podrzędu tego zalicza się dwie rodziny:

</doc>
<doc id="1175826" url="https://pl.wikipedia.org/wiki?curid=1175826" title="Droga wojewódzka nr 982">
Droga wojewódzka nr 982

Droga wojewódzka nr 982 (DW982) – droga wojewódzka w województwach podkarpackim i małopolskim o długości 36 km łącząca Szczucin i Jaślany.

</doc>
<doc id="1175827" url="https://pl.wikipedia.org/wiki?curid=1175827" title="Algorytm Hirvonena">
Algorytm Hirvonena

Algorytm Hirvonena – algorytm służący do transformacji współrzędnych ortokartezjańskich (prostokątnych) x, y, z na współrzędne geodezyjne B, L, h. Jest to proces iteracyjny. W wyniku 3-4-krotnego powtarzania procedury można przeliczyć współrzędne na poziomie dokładności 1 cm.
Obliczenia.
wychodzimy ze wzorów na x,y,z:
Szerokość geodezyjna B.
Ostatecznie:
przy czym:

</doc>
<doc id="1175828" url="https://pl.wikipedia.org/wiki?curid=1175828" title="Ratusz w Piasecznie">
Ratusz w Piasecznie

Ratusz w Piasecznie – zbudowany w 1824 roku w stylu klasycystycznym. Projektantem był Hilary Szpilowski. Pobyt w mieście posła tureckiego w 1777 roku upamiętniono umieszczając na wieży ratuszowej półksiężyc (przed 1914). Obecnie pełni funkcję Urzędu Stanu Cywilnego.

</doc>
<doc id="1175830" url="https://pl.wikipedia.org/wiki?curid=1175830" title="Norbert Aleksiewicz">
Norbert Aleksiewicz

Norbert Antoni Aleksiewicz (ur. 25 listopada 1948 w Klukowie koło Złotowa, zm. 16 listopada 1994) – polski rolnik i polityk, poseł IX kadencji Sejmu PRL z ramienia PZPR, później działacz PSL.
Życiorys.
Z wykształcenia mgr inżynier rolnictwa, absolwent Akademii Rolniczej w Szczecinie (1973); rolnik indywidualny, od 1974 prowadził rodzinne, ponad 35-hektarowe gospodarstwo w Klukowie koło Złotowa. Działał w spółdzielczości rolniczej, był wieloletnim przewodniczącym Spółdzielni Kółek Rolniczych w Złotowie, potem prezesem rady nadzorczej banku spółdzielczego w Złotowie. W latach 1979–1989 był przewodniczącym Rady Głównej Krajowego Związku Rolników, Kółek i Organizacji Rolniczych. Należał też do organizacji młodzieżowych (Związek Młodzieży Wiejskiej, Zrzeszenie Studentów Polskich, Związek Socjalistycznej Młodzieży Wiejskiej, Związek Socjalistycznej Młodzieży Polskiej), był członkiem Rady Krajowej Patriotycznego Ruchu Odrodzenia Narodowego. Wybrany został do Komitetu Wojewódzkiego PZPR w Pile.
Pełnił mandat radnego Gminnej Rady Narodowej w Złotowie. Wchodził w skład Rady Konsultacyjnej – kolegialnego organu doradczego przy Przewodniczącym Rady Państwa Polskiej Rzeczypospolitej Ludowej, Wojciechu Jaruzelskim. Uczestniczył w obradach Okrągłego Stołu po stronie partyjno-rządowej. W Sejmie PRL IX kadencji znalazł się na podstawie tzw. listy krajowej; był członkiem Prezydium Klubu Poselskiego PZPR. Brał udział w pracach Komisji Rolnictwa, Leśnictwa i Gospodarki Żywnościowej. 
Został odznaczony m.in. Brązowym i Złotym Krzyżem Zasługi.
Miał żonę Barbarę oraz dzieci: Piotra, Annę, Karola, Marcina i Marię.

</doc>
<doc id="1175837" url="https://pl.wikipedia.org/wiki?curid=1175837" title="Droga wojewódzka nr 983">
Droga wojewódzka nr 983

Droga wojewódzka nr 983 (DW983) – droga wojewódzka w województwie podkarpackim o długości 15 km, łącząca Sadkową Górę i Wolę Mielecką.

</doc>
<doc id="1175839" url="https://pl.wikipedia.org/wiki?curid=1175839" title="Droga krajowa B450 (Niemcy)">
Droga krajowa B450 (Niemcy)

Droga krajowa 450 () – niemiecka droga krajowa przebiegająca na osi północ - południe z Bad Arolsen do Fritzlar i stanowi połączenie B252 z B 253 w północnej Hesji.

</doc>
<doc id="1175841" url="https://pl.wikipedia.org/wiki?curid=1175841" title="Wzór skróconego mnożenia">
Wzór skróconego mnożenia



</doc>
<doc id="1175843" url="https://pl.wikipedia.org/wiki?curid=1175843" title="Salamandroidea">
Salamandroidea

Salamandroidea - podrząd płazów ogoniastych obejmujący gatunki zaawansowane w rozwoju ewolucyjnym.
Od Cryptobranchoidea różni ich budowa żuchwy, występowanie zapłodnienia wewnętrznego oraz w znacznym stopniu skostniały szkielet. Występują na wszystkich kontynentach, oprócz Antarktydy, Australii i Oceanii. Nie zamieszkują również Afryki na południe od Sahary.
Systematyka.
Salamandroidea dzielą się na 6 rodzin:

</doc>
<doc id="1175847" url="https://pl.wikipedia.org/wiki?curid=1175847" title="Stan wegetatywny">
Stan wegetatywny

Stan wegetatywny (zespół apaliczny) − stan organizmu pacjenta, w którym jest zachowana przytomność, ale występuje brak "świadomości", pełnego kontaktu z otoczeniem. Rdzeń przedłużony funkcjonuje prawidłowo, tzn. zachowane są reakcje odruchowe (np.: reakcje obronne, postawy ciała, regulacja temperatury, krążenie, chory samodzielnie oddycha, trawi podane mu pokarmy). Pacjent nie kontaktuje się jednak ze światem rzeczywistym. Stan ten spowodowany jest uszkodzeniem półkul mózgowych, zapewniających człowiekowi świadomość siebie, otoczenia i kojarzenia. Mózg części osób w tym stanie może reagować na bodźce zewnętrzne w sposób wykrywalny za pomocą funkcjonalnego rezonansu magnetycznego.

</doc>
<doc id="1175848" url="https://pl.wikipedia.org/wiki?curid=1175848" title="Droga krajowa B449 (Niemcy)">
Droga krajowa B449 (Niemcy)

Droga krajowa 449 () – niemiecka droga krajowa przebiegająca na osi północ - południe z Darmstadt do Mühltal i stanowi połączenie Darmstadt z B426 w południowej Hesji.

</doc>
<doc id="1175850" url="https://pl.wikipedia.org/wiki?curid=1175850" title="Bistrica (dopływ jeziora Butrynt)">
Bistrica (dopływ jeziora Butrynt)

Bistrica (t. Bistricë) – rzeka w południowej Albanii, w zlewisku Morza Jońskiego. Długość - 25 km. 
Źródła Bistricy leżą w górach Mali i Gjerë. Rzeka jest zasilana przez źródła krasowe, z których największym jest Syri i Kaltër. Rzeka spływa z gór na zachód, na nizinie nadmorskiej skręca na południe i uchodzi do jeziora Butrynt, połączonego kanałem Vivar z Morzem Jońskim. Sztuczny kanał Çuka na południe od Sarandë łączy Bistricę bezpośrednio z morzem. Wody Bistricy są szeroko wykorzystywane do nawadniania. W górnym biegu rzeki działa elektrownia wodna zbudowana w latach 60. XX wieku. Koryto rzeki jest w dużej części uregulowane. 

</doc>
<doc id="1175857" url="https://pl.wikipedia.org/wiki?curid=1175857" title="Droga wojewódzka nr 984">
Droga wojewódzka nr 984

Droga wojewódzka nr 984 (DW984) – droga wojewódzka w województwach podkarpackim i małopolskim o długości 43 km łącząca Tarnów i Mielec.
DW984 przebiega m.in. przez Lisią Górę oraz Radomyśl Wielki.
Historia.
Uchwałą Rady Ministrów nr 192 z dnia 2 grudnia 1985 roku w dniu 14 lutego 1986 roku droga została zaliczona do kategorii dróg krajowych o numerze 984. 1 stycznia 1999 roku droga zgodnie z rozporządzeniem Rady Ministrów z dnia 15 grudnia 1998 r. w sprawie ustalenia wykazu dróg krajowych i wojewódzkich została zaliczona do kategorii dróg wojewódzkich. 26 lipca 2017 roku Podkarpacki Zarząd Dróg Wojewódzkich podpisał umowę ze spółką Miejskie Przedsiębiorstwo Dróg i Mostów Sp. z o.o. w Rzeszowie na projekt i budowę w ciągu drogi wojewódzkiej nr 984 obwodnicy Radomyśla Wielkiego. Prace budowlane przy budowie obwodnicy rozpoczęły się 14 listopada 2019 roku. 1 grudnia 2020 roku obwodnica Radomyśla Wielkiego została oddana do użytku. 14 grudnia 2020 roku Podkarpacki Zarząd Dróg Wojewódzkich i Przedsiębiorstwa Robót Drogowych z Mielca podpisało umowę na budowę nowego 7 km odcinka drogi wojewódzkiej nr 984 z Rzędzianowic do Piątkowca, który 21 grudnia 2022 roku został oddany do użytku.

</doc>
<doc id="1175858" url="https://pl.wikipedia.org/wiki?curid=1175858" title="Kocher (kuchenka)">
Kocher (kuchenka)

Kocher – kuchenka turystyczna na paliwo ciekłe (spirytus, denaturat), możliwe jest również zastosowanie stałego paliwa turystycznego w postaci kostek lub tabletek ("Esbit"). Niezawodna ze względu na prostotę konstrukcji, wygodna w transporcie, jednak o stosunkowo niewielkiej wydajności cieplnej. Składa się zwykle z mosiężnego palnika i kilku aluminiowych menażek, które służą równocześnie jako opakowanie transportowe. Dodatkowym wyposażeniem są uchwyty do naczyń, sztućce, osłona przeciwwiatrowa, pokrowiec, paski do mocowania.
Frans Wilhelm Lindqvist w 1892 stworzył pierwszy piec z paliwem naftowym i sprężonym powietrzem. Wraz z Johanem Victorem Svenssonem rozpoczęli produkcję przemysłową pieców naftowych własnego pomysłu. W tamtym czasie był to rewolucyjny wynalazek, piec tego typu dawał wysokokaloryczny płomień pozbawiony sadzy. Dzięki pomocy przedsiębiorstwa marketingowego BA Hjorth &amp; Co produkcja i sprzedaż wzrosła do pół miliona produktów rocznie już w 1910 roku. Wynalazek Szweda trafił za granicę. W 1938 przedsiębiorstwo Sievert opracowało własny patent, kuchenkę na gaz LPG. 
W roku 1953 Sir Edmund Hillary i Tenzing Norgay w swoim wyposażeniu mieli kuchenkę Primus podczas pierwszego zdobywania Mount Everestu.

</doc>
<doc id="1175860" url="https://pl.wikipedia.org/wiki?curid=1175860" title="Kocher">
Kocher

Niemcy:
Osoby:
Inne:

</doc>
<doc id="1175865" url="https://pl.wikipedia.org/wiki?curid=1175865" title="Operacja Ezdrasz i Nehemiasz">
Operacja Ezdrasz i Nehemiasz

Operacja Ezdrasz i Nehemiasz – tajna operacja wojskowa, podczas której od 18 maja 1951 do 1952 roku ewakuowano 120 000 Żydów z Iraku do Izraela. Uniknęli oni w ten sposób prześladowań i pogromów ze strony Arabów.
Wstęp.
Położenie żydowskiej społeczności w Iraku było bardzo złe. W czerwcu 1941 doszło do pogromu w Bagdadzie, podczas którego w ciągu 2 dni zginęło około 180 Żydów.
Począwszy od 1945 roku w Iraku dochodziło do regularnych demonstracji przeciwko Żydom i syjonizmowi. Bardzo często dochodziło do demolowania żydowskich sklepów i domów. Gdy w 1948 roku powstało niepodległe państwo Izrael, sytuacja Żydów w Iraku pogorszyła się. Z tego powodu w latach 1949–1952 około 130 000 Żydów emigrowało z Iraku do Izraela.
Operacja.
W marcu 1950 roku Irak przyjął ustawę pozwalającą Żydom emigrować, pod warunkiem zrzeczenia się irackiego obywatelstwa. Władze Iraku spodziewały się, że w ten sposób pozbędą się z kraju niewygodnych syjonistów, a jednocześnie pozostaną bogaci żydowscy przedsiębiorcy, którzy stanowili ważny element narodowej gospodarki. Oceniano, że wielkość żydowskiej emigracji może osiągnąć poziom około 8000 ludzi. Nowe przepisy miały obowiązywać przez rok, począwszy od maja 1951.
Dużym zaskoczeniem dla irackich władz była działalność żydowskich emisariuszy, którzy natychmiast przyjechali do Iraku, rozpoczynając przygotowania do masowej emigracji Żydów. Planowana przez Żydów operacja miała objąć wszystkich Żydów irackich (150 000 osób).
Operacja Ezdrasz i Nehemiasz rozpoczęła się 18 maja 1951 roku. W pierwszym miesiącu przewieziono drogą lotniczą z Iraku do Izraela około 50 000 Żydów. Po kilku miesiącach operację powtórzono przewożąc kolejne 70 000 irackich Żydów. Samoloty leciały z Iraku do Izraela poprzez Cypr lub Iran.

</doc>
<doc id="1175867" url="https://pl.wikipedia.org/wiki?curid=1175867" title="Droga wojewódzka nr 989">
Droga wojewódzka nr 989

Droga wojewódzka nr 989 (DW989) – droga wojewódzka w podkarpackim o długości 12 km łącząca Strzyżów i Lutczę.

</doc>
<doc id="1175869" url="https://pl.wikipedia.org/wiki?curid=1175869" title="Ratusz w Sochaczewie">
Ratusz w Sochaczewie

Ratusz w Sochaczewie – budynek klasycystyczny z lat 1825-1828, wybudowany według planów Bonifacego Witkowskiego. Powstał na miejscu murowanego ratusza powstałego w 1780 roku, rozebranego w 1818 roku. Zniszczony w czasie I wojny światowej został odbudowany w 1918 roku. Od 1973 jest siedzibą Muzeum Ziemi Sochaczewskiej i Pola Bitwy nad Bzurą. Nocą budynek jest iluminowany.
Styl ratusza może przypominać pałac. Fasada została urozmaicona ryzalitem z napisem "Muzeum Pomnik", zwieńczonym naczółkiem. Dach jest czterospadowy, a poddasze doświetlone oknami typu wole oko. W ściany wmurowano tablice poświęcone bitwie nad Bzurą.

</doc>
<doc id="1175871" url="https://pl.wikipedia.org/wiki?curid=1175871" title="Grande Côte">
Grande Côte

Grande Côte - odcinek afrykańskiego wybrzeża Oceanu Atlantyckiego między Półwyspem Zielonego Przylądka a ujściem rzeki Senegal w Senegalu. Na południowym krańcu wybrzeża położone jest miasto Malika, a na północy wybrzeże sięga okolic Saint Louis.
Wzdłuż całego odcinka wybrzeża ciągną się piaszczyste plaże. W odróżnieniu od położonego dalej na południe "Petite Côte" istnieje tu niewiele dużych miast (wyjątek stanowią Kayar i Mboro).
Odcinek wybrzeża Grande Côte jest stosunkowo bogaty w minerały, zwłaszcza cyrkon, którego pokaźne złoża zostały niedawno odryte.

</doc>
<doc id="1175872" url="https://pl.wikipedia.org/wiki?curid=1175872" title="Grand Côte">
Grand Côte



</doc>
<doc id="1175874" url="https://pl.wikipedia.org/wiki?curid=1175874" title="Mujhse Shaadi Karogi">
Mujhse Shaadi Karogi

Mujhse Shaadi Karogi (tłum. „Pobierzmy się”, hindi मुझसे शादी करोगी, urdu مجھ سے شادی کروگی) – bollywoodzka komedia miłosna wyreżyserowana w 2004 przez David Dhawana, autora "Hum Kisi Se Kum Nahin" i "Maine Pyaar Kyun Kiya?"
Film ma motywy z hollywoodzkich filmów "Meet The Parents" i "Anger Management". Tematem komedii jest wymodlona u Boga miłość nie potrafiącego kontrolować swojego gniewu Sameera (Salman Khan) do Rani (Priyanka Chopra), którą bohater wciąż zraża swoim zachowaniem. Sytuację komplikuje uprzedzenie ojca dziewczyny (Amrish Puri) do bohatera i walczący kłamstwem o jej serce Sunny (Akshay Kumar). Film był realizowany w Dubaju, na Mauritiusie i w Fatorda Margao (Goa, Indie). Pułkownik grany przez Amrish Puri wspomina w rozmowach o swoim zaangażowaniu w przyłączanie Goa do Indii. Portugalczycy okupowali tę część wybrzeża Morza Arabskiego od początku XVI wieku. W 1947 roku po uzyskaniu niepodległości od Brytyjczyków Indie zażądały od Portugalczyków włączenia Goa do ich terytorium, ale dopiero 12 grudnia 1961 roku 40 tysięcy indyjskich żołnierzy w ramach "Operacji Vijay" wkroczyło na Goa włączając je w skład Indii.
Fabuła.
Rodzina Malhotra wzywa pandita Chutki Baba prosząc go o nadanie imienia nowo narodzonemu dziecku. Pandit nazywa go Samir, mówiąc, że chłopca czeka w przyszłości wiele problemów z powodu nieumiejętności kontrolowania gniewu. Przepowiednia sprawdza się. W szkole, na podwórku, wszędzie Samir traci panowanie nad sobą, wybucha, rzuca się na rówieśników, wdaje się w bójki. Jedyną osobą, która próbuje go uspokajać, bronić, łagodzić spory jest jego przyjaciel Arjun, ale znika on pewnego dnia z jego życia wyjeżdżając za granicę. Gniew Samira (Salman Khan) niszczy kolejny jego związek. Zraża do niego jego narzeczoną Romę (Amrita Arora). Porzuca go ona wychodząc za innego mężczyznę. Zrozpaczony, niezadowolony z siebie liczy, że nowe miejsce stanie się dla niego szansą na odmianę życia. Wyjeżdża na Goa, gdzie zostaje szefem ratowników na plaży. Pewnego dnia z balkonu pokoju wynajętego u dziwaka Duggala (Kader Khan) spostrzega piękną dziewczynę, na widok której serce mu bije żywiej. Udaje mu się przyciągnąć uwagę Rani (Priyanka Chopra). Niestety nawet w nowym miejscu Samirowi nie udaje się uciec od siebie. Wybucha w starciu z pewnym starszym mężczyzną, traci kontrolę nad sobą, policzkuje go. Mężczyzną tym okazuje się być pułkownik Dugraj Singh (Amrish Puri), ojciec Rani. Samirowi udaje się udobruchać Rani, ale nikt w jej rodzinie, nawet pies go nie lubi. Za to ulubieńcem domu, pułkownika, jego żony Ramy (Supriya Karnik), ale i Rani staje się Sunny (Akshay Kumar). Samir musi z nim od jakiegoś czasu dzielić wynajęty pokój. Na tle pogodnego i z pozoru zawsze w porządku Sunny’ego, Samir traci w oczach Rani. Obydwoje zabiegają o jej względy.
Motywy Bollywoodu.
Samir daremnie czeka na Rani na wzgórzu z widokiem na miasto, bohaterowie mijają się i spotykają nad morzem, w uliczkach miasteczka. Pułkownik brał udział w uwalnianiu Goa od Portugalczyków. Goa ze względu na 500 lat wpływów portugalskich kulturowo związane z chrześcijaństwem jest tłem także innych filmów bollywoodzkich m.in. "Akele Hum Akele Tum", "Bride and Prejudice", "Dhoom", "Dil Chahta Hai", "Namiętność", "Kabhi Haan Kabhi Naa", "My Brother… Nikhil", "Musafir", "Shabd (film)", "King Uncle", "Honeymoon Travels Pvt. Ltd.", czy "Zeher", czy ""

</doc>
<doc id="1175875" url="https://pl.wikipedia.org/wiki?curid=1175875" title="Drino">
Drino

"Drino"' (t. Drin; gr. "Δρίνος" – "Drinos") – rzeka w północno-zachodniej Grecji i w południowej Albanii w zlewisku Morza Adriatyckiego. Długość – 84,6 km (około 20 km w Grecji), powierzchnia zlewni – 1324 km², średni przepływ – 41,6 m³/s.
Źródła Drino znajdują się w górach środkowego Epiru. Na odcinku greckim rzeka nosi nazwę "Fitóki". Rzeka płynie na północny zachód stopniowo poszerzającą się doliną między górami Mali i Gjerë na zachodzie i Lunxhëria na wschodzie. W okolicy Gjirokastër dolina Drino rozszerza się na kilka km i tworzy kotlinę Dropull. U północnego wylotu kotliny dolina Drino znów się zwęża. Na południe od Tepelenë Drino uchodzi do rzeki Vjosë.

</doc>
<doc id="1175876" url="https://pl.wikipedia.org/wiki?curid=1175876" title="Grande Cote">
Grande Cote



</doc>
<doc id="1175877" url="https://pl.wikipedia.org/wiki?curid=1175877" title="Vjosë">
Vjosë



</doc>
<doc id="1175878" url="https://pl.wikipedia.org/wiki?curid=1175878" title="Grande-Cote">
Grande-Cote



</doc>
<doc id="1175879" url="https://pl.wikipedia.org/wiki?curid=1175879" title="Grande-Côte">
Grande-Côte



</doc>
<doc id="1175881" url="https://pl.wikipedia.org/wiki?curid=1175881" title="Grand Cote">
Grand Cote



</doc>
<doc id="1175882" url="https://pl.wikipedia.org/wiki?curid=1175882" title="Bitwa pod Tarczkiem">
Bitwa pod Tarczkiem

Bitwa pod Tarczkiem – stoczona pomiędzy siłami polskimi a wojskami mongolskimi podczas I najazdu mongolskiego na Polskę w XIII wieku. 
W marcu 1241, po styczniowej eskapadzie oraz po lutowych działaniach zaczepnych zakończonych zdobyciem przez Mongołów Sandomierza i zwycięskim starciem pod Turskiem Wielkim, ruszyły na Polskę główne siły armii mongolskiej. Pod Sandomierzem siły tatarskie rozdzieliły się na dwie grupy. Jedna, dowodzona przez Bajdara i Ordu, licząca około 15 tys. ludzi, podążyła na zachód gdzie zwyciężyła siły polskie pod Chmielnikiem. Druga, w sile około 10 tys. dowodzona, jak podaje Jan Długosz przez naczelnika Kajdana skierowała się na północ, w kierunku ziemi łęczyckiej i Kujaw. 19 marca oddział ten starł się z rycerstwem polskim na polach pod wsią Tarczek zadając Polakom kolejną klęskę. 
Istnieją sprzeczne poglądy co do przyczyny pojawienia się sił polskich w rejonie Bodzentyna i Tarczka. Według jednych opinii oddziały polskie były północną grupą przygotowaną do uderzenia na zagony Kajdana. Druga opinia bardziej realna mówi o tym, że rycerstwo krakowskie uchodzące spod Chmielnika zostało jak gdyby wciągnięte przez wycofujące się oddziały mongolskie w rejon działania sił Kajdana i tu w krwawej walce ostatecznie rozbite. 
Jak donoszą podania wieś została później doszczętnie spalona, a szlak przemarszu Mongołów znaczony był krwią i ogniem. Skierowany w stronę ziemi łęczyckiej i Kujaw oddział mongolski 1 kwietnia 1241 przybył do Krakowa i 8 kwietnia do Wrocławia i połączył się z siłami głównymi.

</doc>
<doc id="1175884" url="https://pl.wikipedia.org/wiki?curid=1175884" title="Droga krajowa B448 (Niemcy)">
Droga krajowa B448 (Niemcy)

Droga krajowa 448 () – niemiecka droga krajowa przebiegająca na osi wschód - zachód z Offenbachu do węzła "Obertshausen" na B45 w południowej Hesji.
Planowana była rozbudowa drogi do Frankfurtu, plany te jednak porzucono. Podobny los spotkał plany rozbudowy drogi w kierunku wschodnim do autostrady A45.
Droga jest częściowo czteropasmową drogą ekspresową.

</doc>
<doc id="1175885" url="https://pl.wikipedia.org/wiki?curid=1175885" title="Franciszek Ekiert">
Franciszek Ekiert

Franciszek Ekiert (ur. 23 sierpnia 1921 w Nowym Wiśniczu, zm. 16 czerwca 1987 w Warszawie) – geolog, specjalista geologii kruszców.
Życiorys.
Ukończył szkołę podstawową i gimnazjum w Bochni. W 1939 został przyjęty do liceum matematyczno-fizycznego. Naukę przerwała II wojna światowa. Od czerwca 1940 do końca wojny pracował przymusowo jako jeniec cywilny w Turyngii. Po powrocie do kraju zdał egzamin maturalny przed Komisją Kuratorium Okręgu Szkolnego w Krakowie. W 1946 został przyjęty na studia na Wydziale Geologiczno-Poszukiwawczym Akademii Górniczo-Hutniczej w Krakowie. Studia ukończył w 1951 pracą dyplomową "Geologia i złoże cynkowo-ołowiane w Bolesławiu".
Od grudnia 1947 do ukończenia studiów pracował na AGH pod kierunkiem prof. Stanisława Jaskólskiego. Był pierwszym asystentem profesora przy tworzeniu Zakładu, a następnie Katedry Złóż Rud. Po studiach kontynuował pracę na AGH jako starszy asystent Katedry Geologii Kopalnianej. W 1953 prowadził wykłady z nauki o złożach na Wydziale Geologiczno-Poszukiwawczym, przerwane z powodów administracyjnych. Do zajęć uczelnianych powrócił jeszcze w 1956, wykładając petrografię kruszców na Wydziale Geologii Uniwersytetu Warszawskiego.
W styczniu 1950 podjął na części etatu pracę w Państwowym Instytucie Geologicznym, działającym tymczasowo w Krakowie, w Wydziale Rud prowadzonym przez dr Romana Krajewskiego. Prace kartograficzno-poszukiwawcze rud cynku i ołowiu, wykonywane na obszarze olkuskim, dały podstawę do wspomnianej pracy dyplomowej. Od lipca 1953 Franciszek Ekiert został zatrudniony w zreorganizowanym Instytucie Geologicznym na pełnym etacie, w Zakładzie Kruszców (dawny Wydział Rud), który został przeniesiony do Warszawy. W 1954 został powołany na stanowisko kierownika Sekcji Górnośląskiej Złóż Kruszców, a w 1957 na kierownika Zakładu Złóż Metali Nieżelaznych. Oprócz prowadzenia badań i poszukiwań złóż rud cynku i ołowiu, współpracował przy poszukiwaniu i dokumentowaniu złóż rud miedzi na monoklinie przedsudeckiej. Nadzorował również poszukiwania złóż rud niklu, cyny i boksytów.
Od września 1960 do listopada 1961 poszukiwał złóż rud żelaza w Demokratycznej Republice Wietnamu. Został za to odznaczony przez rząd DRW Złotym Medalem Przyjaźni.
W 1969 uzyskał stopień doktorski za pracę "Budowa geologiczna przedpermskiego podłoża północno-wschodniego obrzeżenia Śląsko-Krakowskiego Zagłębia Węglowego".
W następnym okresie przeszedł do Zakładu Geochemii, w którym prowadził badania genezy złóż rud przy pomocy szczegółowych analiz geochemiczno-mineralogiczno-petrograficznych. W latach 1971–1973 prowadził Ośrodek Informacji Naukowo-Technicznej i Ekonomicznej. Z obowiązków tych zrezygnował przechodząc do zespołu zajmującego się geologią gospodarczą (późniejszego Zakładu Geologii Gospodarczej). Włączył się wówczas do realizacji instytutowych projektów Polsko-Amerykańskiego Funduszu im. Marii Skłodowskiej-Curie, prowadząc studia porównawcze złóż rud cynku i ołowiu oraz złóż rud miedzi w Polsce i w Stanach Zjednoczonych. Był przy tym głównym koordynatorem tych projektów. 
Odznaczenia i nagrody.
Był odznaczony Złotym Krzyżem Zasługi (1959) oraz Krzyżem Kawalerskim Orderu Odrodzenia Polski (1970). Otrzymał również zespołową Nagrodę Państwową (1966) za odkrycie złóż rud miedzi oraz zespołową nagrodę w konkursie Mistrza Techniki za odkrycia złóż rud cynku i ołowiu.

</doc>
<doc id="1175886" url="https://pl.wikipedia.org/wiki?curid=1175886" title="Ratusz w Kłodzku">
Ratusz w Kłodzku

Ratusz w Kłodzku – neorenesansowy, zabytkowy ratusz położony w centralnej części placu Bolesława Chrobrego w Kłodzku, na Starym Mieście. Został zbudowany w latach 1887–1890 według projektu niemieckiego architekta Ewalda Bergera. Pierwotnie mieścił magistrat miasta Kłodzka, następnie oddział PKO. Od 1990 r. jest siedzibą Burmistrza Kłodzka, Rady Miejskiej w Kłodzku, wydziałów Urzędu Miejskiego w Kłodzku i straży miejskiej. Na parterze mieści się Powiatowa i Miejska Biblioteka Publiczna oraz trzy kawiarnie i informacja turystyczna. W ratuszu mieści się również Studio Kłodzko Polskiego Radia Wrocław.
Historia.
Data rozpoczęcia budowy jest nieznana. Pewne jest, że powstał w pierwszej połowie XIV w. Nie wiadomo, jak wyglądała pierwotna budowla, która zlokalizowana była we wschodniej części rynku. Już w 1366 kroniki notują pożar ratusza, którego odbudowę dokończono w 1400 r. Zgodnie ze średniowiecznym zwyczajem parter zajmowały kramy piekarskie, sukiennicze i szewskie, zaś wyższą kondygnację – magistrat miejski. W latach 1549, 1622, 1653, 1654 dokonywano kolejnych przebudów budynku.
W 1744 r. ratusz ponownie spłonął. Odbudowy po tym pożarze były niefortunne. Elewacja zachodnia składała się z trzech niezharmonizowanych ze sobą części. Lewa należała do dobudowanej w XIX w. kordegardy, utrzymanej w pruskim stylu koszarowym z połowy XIX w. Ostatnia przebudowa nastąpiła w końcu XIX wieku po tym, kiedy kolejny raz obiekt spłonął – w nocy z 20 na 21 września 1886 r. Przed spaleniem udało się uratować tylko pochodzącą ze średniowiecza wieżę.
Projektantem nowego ratusza był architekt Ewald Berger, który zatrudniony był wcześniej przy przebudowie pałacu w Bożkowie. Rozwiązania architektoniczne pałacu były inspiracją dla twórcy kłodzkiego ratusza. Budowa nowego gmachu trwała od 1887 do 1890 r., kosztowała miasto 319  tys. marek. Uroczystego otwarcia dokonano 24 września 1890 r. o godz. 17; interesantów przyjmowano już jednak od czerwca.
Przez pewien czas ratusz był siedzibą muzeum założonego w 1906 r., zajmującego dwa pomieszczenia. W grudniu 1950 r. do pomieszczeń parterowych ratusza zostały przeniesione: Powiatowa Biblioteka Publiczna i Miejska Biblioteka Publiczna (połączone ze sobą w 1955 r.).
Architektura.
Najstarszą i najlepiej zachowaną częścią pierwotnego ratusza jest średniowieczna wieża, o przekroju kwadratu, posiadająca na piętrze renesansową galerię. Wyższa część jest ośmiokątna i posiada barokowy hełm z iglicą. Bryła ratusza ma trzy kondygnacje i jest wykonana w stylu neorenesansowym. Dach i elewacje są bogato zdobione detalami architektonicznymi.
Do najokazalszych pomieszczeń należą:
Ratusz obecnie.
Swoją główną siedzibę w kłodzkim ratuszu ma Rada Miejska w Kłodzku i Burmistrz Kłodzka. Sala Rady pełni funkcję sali posiedzeń. Mieści się tu również Urząd Miasta Kłodzka, który składa się z następujących jednostek organizacyjnych:
Ratusz otwarty jest w godzinach pracy Urzędu Miejskiego, czyli od poniedziałku do piątku w godz. 7.30–15.30.
Ponadto w gmachu mieszczą się straż miejska, a na parterze Powiatowa i Miejska Biblioteka Publiczna, restauracja-kawiarnia i informacja turystyczna oraz Studio Kłodzko Polskiego Radia Wrocław.

</doc>
<doc id="1175888" url="https://pl.wikipedia.org/wiki?curid=1175888" title="Jewhen Mirosznyczenko">
Jewhen Mirosznyczenko

Jewhen Mirosznyczenko, ukr. Євген Мірошниченко (ur. 28 grudnia 1978 w Doniecku) – ukraiński szachista, arcymistrz od 2002 roku.
Kariera szachowa.
Pierwsze sukcesy na arenie międzynarodowej zaczął odnosić pod koniec lat 90. XX wieku. W 1999 roku podzielił I miejsce w otwartym turnieju w Budapeszcie. W kolejnych latach odniósł szereg indywidualnych sukcesów, zwyciężając lub dzieląc I miejsca m.in. w:
W roku 2004 osiągnął duży sukces, zajmując V miejsce w mistrzostwach Europy, rozegranych w Antalyi.
Najwyższy wynik rankingowy w dotychczasowej karierze osiągnął 1 lipca 2009; mając 2696 punktów, zajmował wówczas 37. miejsce na światowej liście FIDE.

</doc>
<doc id="1175889" url="https://pl.wikipedia.org/wiki?curid=1175889" title="2 Pułk Artylerii Lekkiej Legionów">
2 Pułk Artylerii Lekkiej Legionów

2 Pułk Artylerii Lekkiej Legionów (2 pal Leg.) – oddział artylerii lekkiej Wojska Polskiego w II Rzeczypospolitej.
Formowanie i walki.
Historia pułku sięga 11 listopada 1918 roku, kiedy kapitan Jan Maciej Bold z ochotnikami opanował Cytadelę w Warszawie. W oparciu o zdobyte konie i sprzęt artyleryjski przystąpił do organizacji 7 pułku artylerii polowej. W końcu grudnia 1918 roku, w Zegrzu, pułkownik Czesław Piotr Bzowski rozpoczął organizację 10 pułku artylerii polowej. W maju 1919 roku oba pułki zostają połączone w 1 pułk artylerii polowej Legionów. 12 czerwca 1919 roku oddział przemianowany został na 2 pułk artylerii polowej Legionów. Jednostka wchodziła w skład 2 Brygady Artylerii Legionów.
We wrześniu 1920 dysponował armatami francuskimi i austriackimi 100 mm haubicami.
Pułk w okresie pokoju.
Do 1939 roku pułk stacjonował w garnizonie Kielce na terenie Okręgu Korpusu Nr X. Był organiczną jednostką artylerii 2 Dywizji Piechoty Legionów. Pod względem wyszkolenia fachowego podporządkowany został dowódcy 10 Grupy Artylerii.
&lt;br&gt;Za zasługi dla miasta, w 1933 pułk otrzymał honorowe obywatelstwo Kielc.
31 grudnia 1931, na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego, 2 pap Leg. został przemianowany na 2 pułk artylerii lekkiej Legionów.
W maju 1939 roku została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
2 pal Leg. w kampanii wrześniowej.
Mobilizacja.
W dniu 27 sierpnia 1939 o godz. 19.00 w koszarach 2 pułku artylerii lekkiej Legionów w Kielcach rozpoczęto mobilizację alarmową w grupie żółtej składu wojennego pułku. W czasie od 30 do 56 godzin zmobilizowano 2 pal Leg. zgodnie z etatami wojennymi. W czasie od 56 do 60 godzin pułk zmobilizował pododdziały dywizyjne:
W II rzucie mobilizacji powszechnej miał zmobilizować:
Z uwagi na zagrożenie Kielc przez atak oddziałów niemieckich, mobilizację pododdziałów II rzutu mobilizacji powszechnej przyspieszono. Rozkazem dowódcy DOK nr X mobilizację obu dywizjonów 55 pułku artylerii lekkiej rozpoczęto 2 września zamiast 10–11 września 1939.
Mobilizacja alarmowa odbyła się częściowo w koszarach pułku w Kielcach, a częściowo w okolicznych wsiach Dyminy, Posłowice i Karczówka. Mobilizacja osobowa odbyła się wzorowo, natomiast problemy i opóźnienia nastąpiły przy mobilizacji koni, uprzęży i wozów konnych. Od wieczora 29 sierpnia rozpoczęto załadunek pododdziałów pułku do transportów kolejowych na stacji Kielce-Herby. Pułk był transportowany w kolejności III dywizjon, dowództwo pułku, I dywizjon i II dywizjon. Ostatnie pododdziały pułku załadowano do transportów kolejowych w nocy 31 sierpnia. W dniach 30 sierpnia – 1 września pułk wyładowano na stacji w Pabianicach i sukcesywnie przemaszerował do czasowych miejsc postoju w miejscowościach Zelówek, Czestków, Buczek i Zelów.
Działania bojowe.
Z uwagi na koncentrację 2 Dywizji Piechoty Legionów w odwodzie Armii „Łódź”, 1 września po południu 2 pal Leg. zajął rejony postoju; I dywizjon miejscowość Buczek-Pieńki, II dywizjon Brodnica, III dywizjon Czarny Las. 2 września dywizjony przydzielono do pułków piechoty w 2 DP Leg.
Walki III/2 pal Leg.
Z uwagi na skierowanie 2 pułku piechoty Legionów na odcinek Borowa Góra-Rozprza, po południu tego dnia wraz z nim pomaszerował III dywizjon haubic. W trakcie marszu, 7 bateria była atakowana przez samolot niemiecki, który obrona przeciwlotnicza baterii zestrzeliła. 7 bateria wspierała batalion I/2 pp Leg. na odcinku Bełchatów, a pozostała część dywizjonu III/2 pal Leg. batalion III/2 pp Leg. na odcinku Borowskie Góry. III dywizjon zajął stanowiska ogniowe w miejscowości Borowa. Zajęto punkty obserwacyjne: dywizjonowy na wzg. 278,5, w pobliżu punkty obserwacyjne 7 i 8 baterii. Bateria 9 została przydzielona jako bezpośrednie wsparcie III/2 pp Leg. Do obrony Jeżowa, gdzie była przeprawa przez Prudkę wydzielono działon z 9 baterii. Przez dzień 3 września dokonano rozpoznania przedmiotów terenowych, nawiązano łączność i urządzono główne i zapasowe stanowiska ogniowe i punkty obserwacyjne. 4 września na przedpolu pozycji Borowskich Gór pojawiła się kolumna samochodów niemieckich, jadąca szosą na odcinku Gałkowice Stare-Parzniewice. Około godz. 12.00 na żądanie dowódcy batalionu III/2 pp Leg. 9 bateria otworzyła nieskuteczny ostrzał w kierunku szosy, z uwagi na zbyt dużą odległość. Po południu baterie 7 i 8 uczestniczyły w odparciu natarcia niemieckiego batalionu piechoty zmotoryzowanej na pozycję Bełchatów bronioną przez batalion I/2 pp Leg. Cały dywizjon ostrzelał zgrupowanie czołgów niemieckich w rejonie Wroników-Laski, które to kierowały się w kierunku Jeżowa. O godz. 13.35 na pozycje III/2 pp leg. wyszło natarcie niemieckiej piechoty z czołgami z rejonu Pawłowa, ostrzał haubic unieruchomił kilka niemieckich czołgów. Legioniści batalionu III/2 pp Leg. odrzucili natarcie niemieckiej piechoty z 4 Dywizji Pancernej. Po stoczonej walce w Jeżowie, działon haubicy wraz z piechotą wycofał się na nowe stanowiska, położone na skraju lasu na północny wschód od Jeżowa. Baterie 7 i 8 wspierały batalion I/2 pp Leg. w odparciu niemieckiego ataku z rejonu Rząsawy, na obronę w Księżym Młynie. O godz. 18.20 oddziały 4 DPanc. wykonały natarcie na odcinek Borowskie Góry, z udziałem 60 czołgów wspartych ogniem artylerii. Dzięki ostrzałowi haubic dywizjonu niemiecki atak odparto. Jednocześnie baterie haubic usiłowały zwalczać artylerię niemiecką.
Nocą 4/5 września 7 bateria osłoniła odwrót kompanii 2 pp leg., która dokonała wypadu na niemiecką broń pancerną w lesie Augustynów. Od rana 5 września na pozycje Borowej Góry, z silnym wsparciem artylerii, natarcie wykonała niemiecka 4 DPanc. W wyniku silnego ostrzału przerwano linie łączności i obezwładniono dywizjonowy punkt obserwacyjny. W wyniku czego, poległ adiutant dywizjonu ppor. rez. Barcz, a mjr Bodek-Mirski doznał szoku nerwowego. Dowództwo dywizjonu objął kpt. Komorowski. Pomimo dezorganizacji dowodzenia, III dywizjon położył ogień zaporowy, na niemieckie czołgi, na lewym skrzydle obrony, na polanie Blizna. Natarcie niemieckie załamano. Około godz. 14.00 niemiecka 4 DPanc. wykonała kolejne natarcie, które wdarło się w obronę 2 pp Leg. i ok. godz. 18.00 dotarło do stanowisk ogniowych III/2 pal Leg. Kontratak legionistów 2 pp częściowo odrzucił oddziały niemieckie. Po północy 5/6 września rozpoczęto wycofywać obsadę obu odcinków, baterie III/2 pal Leg. wycofały się przez Bełchatów, Drużbicę na Dłutów. Podczas dwudniowych walk dywizjon unieruchomił i zniszczył kilkanaście niemieckich pojazdów pancernych i nieznaną bliżej liczbę pojazdów samochodowych. Poniósł jednak znaczne straty osobowe i w koniach. Utracono znaczną ilość uzbrojenia i sprzętu. Od ognia niemieckiego 9 bateria utraciła 3 haubice, a 8 bateria jedną. Większych strat uniknęła 7 bateria, z uwagi na częstą zmianę stanowisk ogniowych. Zrozpaczony dowódca 9 baterii usiłował dokonać samobójstwa, ciężko się raniąc w głowę.
Po dotarciu w rejon Dłutowa, III/2 pal Leg. podporządkowany został 30 Dywizji Piechoty. Przebywający w lesie dywizjon był nieskutecznie bombardowany przez lotnictwo niemieckie. Po zajęciu stanowisk ogniowych na leśnej przesiece, z 7 baterii wysunięto jeden działon jako ubezpieczenie ppanc. Podczas dalszego odwrotu, działon ten już nie dołączył do baterii. Wieczorem 6/7 września dywizjon wraz z 2 pp Leg. pomaszerował trasą Górki Małe, Tuszyn, Poddębice. O świcie 7 września na południowy zachód od Tuszyna w rejonie wzg. 241 kolumna 2 pp Leg. została ostrzelana przez niemiecką broń pancerną. III/2 pal Leg. zajął stanowiska ogniowe i ostrzelał pojawiające się czołgi i piechotę niemiecką. Następnie wsparł natarcie 2 pp Leg. na Tuszyn, który odbito. Następnie dywizjon pomaszerował do lasów Poddębina na północny zachód od Tuszyna. Nocą dywizjon obsadził przeprawę w Rzgowie na rzece Ner, osłaniając dalszy odwrót 30 DP. Nocą 7/8 września III/2 pal Leg. wycofał się na Andrespol i dalej na Brzeziny. O świcie 8 września dywizjon wraz wspieranym 2 pp Leg. pomaszerował z Brzezin do Grzmiącej, tam bez kontaktu z nieprzyjacielem zajmował stanowiska ogniowe do wieczora. Następnie pomaszerował do wsi Dąbrówka Mała, nie zastał tam 2 pp Leg., który odszedł, więc samodzielnie podjął dalszy marsz. Osiągnął most na rzece Mroga w Kołacinie, dalej przez Kołacinek poszedł na Nadolną. 9 września o świcie dołączył do 2 pp Leg. w Lasach Chlebowskich. Po krótkim odpoczynku odmaszerował wraz z piechotą do Bobrowa, gdzie około południa dołączył do macierzystej 2 DP Leg.
Walki 2 pal Leg.
2 września 1939 po wymarszu III dywizjonu, w miejscu postoju pułku prowadzono szkolenie i zgrywanie baterii oraz zaprzęgów. 3 września po godz. 13.00 II dywizjon wymaszerował poprzez Łask, lasy Poręby, Holendry Paprockie, Marcelów do dyspozycji dowódcy 4 pułku piechoty Legionów. Podjęto wspólnie z 4 pp Leg. marsz w rejon Piaski-Zapolice, który osiągnięto późnym wieczorem 3 września. Nocą nowym rozkazem dywizjon przeszedł do Zduńskiej Woli, skąd dalej kolejnym rozkazem dyslokowany został do rejonu Sędziejowic. O godz. 7.30 4 września po osiągnięciu tego celu, przesunięto ostatecznie go do wsi Luciejów, do której dotarł o godz. 16.00. Dywizjon przemaszerował łącznie 70 km i przeszedł na odpoczynek. Został podporządkowany dowódcy artylerii dywizyjnej 28 Dywizji Piechoty. I dywizjon 3 września po południu odmaszerował przez Zelów do Czarnego Lasu. 4 września miejsce postoju I/2 pal Leg. zostało ostrzelane przez dwa niemieckie samoloty, bez większych strat. II dywizjon 5 września rano otrzymał rozkaz marszu do rejonu Strońsko-Bieleń, celem wsparcia kontrataku 4 pp Leg. na oddziały niemieckie. Z uwagi na zmęczenie koni niemożliwe stało się terminowe dołączenie dywizjonu do walki. Niemieckie natarcie z rejonu Strońska powstrzymało dalsze działania 4 pp Leg., pomimo spóźnionego wsparcia walki piechoty przez haubice II dywizjonu. Nieskuteczne działanie zmusiło 4 pp Leg. do odwrotu. 5 września o godz. 7.00, I dywizjon armat wraz z 3 pułkiem piechoty Legionów wyruszył w kierunku Ptaszkowic. Dotarł wieczorem do miejscowości Zygmuntów, gdzie zajął stanowiska ogniowe. W nocy otrzymał rozkaz powrotu do poprzedniego miejsca postoju. W trakcie marszu od dywizjonu odłączyła się grupa łącznościowców z oficerem łączności i sprzętem telefonicznym. Dowództwo pułku z plutonem topograficzno-ogniowym i taborami, stacjonowała w lesie w pobliżu stacji kolejowej w Łasku. Z uwagi na zarządzenie odwrotu 2 DP Leg. na północny wschód od Łaska I i II dywizjony rozpoczęły marsz 6 września bez styczności z nieprzyjacielem do rejonu Wronowice i Kolumna, który osiągnęły po południu 6 września. Oba dywizjony zajęły stanowiska ogniowe, gotowe do wsparcia 3 i 4 pułków piechoty Legionów. O zmroku podjęto dalszy odwrót na pozycję opóźniającą w rejonie Konstantynów-Srebrna, wzdłuż Neru między Mirosławicami a Lublinkiem. 7 września poprzez Łódź, 2 pal Leg. pomaszerował w szykach własnej dywizji 60 km. Do rejonu: I dywizjon do lasu na zachód od Cyrusowej Woli, a II dywizjon do lasu na wschód od Skoszewy.
8 września nad rzeką Mrogą odcinek od Głowna do Kamienia obsadził 4 pp Leg. za nim stanowiska zajął dywizjon II/2 pal Leg., dywizjon I/2 pal Leg. pełnił rolę artylerii ogólnego działania. Stanowiska pułku ostrzeliwane były przez niemiecką artylerie i atakowane przez lotnictwo, nie poniesiono strat. Nocą 8/9 września miejsce postoju dowództwa I dywizjonu i 3 baterii zostało zaatakowane przez niemieckich dywersantów, poległo kilku żołnierzy i zerwana została łączność z dowództwem artylerii 2 DP Leg. Po kilkugodzinnym oblężeniu pozostali żołnierze wyszli z okrążenia i dołączyli do baterii. Tej nocy dowódca dywizji wprowadził zamieszanie wydając rozkaz do odwrotu w kierunku Skierniewic, następnie go odwołał. W godzinach porannych 9 września dywizja rozpoczęła odwrót znad Mrogi po drodze Trzcianka, Bobrowa, Chebów w kierunku Skierniewic. Około godz. 8.00 na opuszczone dopiero pozycje, wyruszyło ze wsparciem artylerii niemieckie natarcie 10 Dywizji Piechoty. Pozostająca na stanowiskach 5 bateria haubic, bez osłony piechoty, do której nie dotarł rozkaz odwrotu, ostrzelała 50 pociskami niemiecką piechotę, skutecznie opóźniła pościg niemiecki. Bateria dołączyła do macierzystego dywizjonu. Pod Bobrową dołączył do dywizji III/2 pal Leg. Nocą 9/10 września dywizjony maszerowały przez Maków i Lewą Mokrą omijając zatłoczone Skierniewice. III dywizjon maszerował w straży tylnej dywizji. 10 września przed południem dywizja przekroczyła rzekę Rawkę pod miejscowością Rud i objęła obronę od Rudy do Kamiona. W godzinach popołudniowych w rejonie Rudy pojawiły się niemieckie oddziały rozpoznawcze, które haubice II i III dywizjonów skutecznie ostrzelały. Nocą 10/11 września 2 DP Leg. podjęła dalszy marsz, jako straż przednia maszerował z 2 pp Leg. dywizjon II/2 pal Leg. Jako straż tylna 3 pp Leg. z dywizjonem III/2 pal Leg. Przemieszczano się po trasie Franciszków, Wiskitki w kierunku Gole, Baranów na zachód od Błonia. Późnym popołudniem 11 września dywizja osiągnęła nakazany rejon. Po odpoczynku o godz. 20.00 wyruszono w kierunku Błonia w awangardzie maszerował 4 pp leg. wzmocniony dywizjonem II/2 pal Leg. O godz. 22.00 Błonie po krótkiej walce zostało zdobyte, dalszy ruch został za Błoniem zatrzymany przez niemiecką obronę. za Błoniem rozwinęła się na stanowiskach ogniowych 5 bateria haubic, lecz poza sporadyczną wymianą ognia do walki nie doszło. Bateria pozostała jako osłona dywizji do światu 12 września, natomiast II dywizjon wraz z piechotą pomaszerował w kierunku Leszna. O świcie 12 września na miejscowość Święcice uderzyła piechota dywizji ze wsparciem niepełnego II dywizjonu haubic, a następnie również ze wsparciem III dywizjonu. Piechota wyparła broniący Święcic batalion pułku SS-„Leibstandarte Adolf Hitler”. Pułk SS bronił dalej szosy do Warszawy, ok. 14.00 pod osłoną własnej artylerii rozpoczął odwrót. Wywiązał się pojedynek artyleryjski pomiędzy bateriami niemieckimi i polskimi 2 pal Leg., który trwał do zmroku. O godz.18.30 z rejonu Wiskitki na Pogroszew wykonał natarcie 3 pp Leg. ze słabym wsparciem dwu bateryjnego II dywizjonu i III dywizjonu. Wsparcie było niedostateczne z uwagi na kończącą się amunicję, pomimo tego 3 pp Leg. zdobył dwór Pogroszew. Dalszą walkę po godz. 22.00 zakończono.
13 września o godz. 8.00 na Umiastów i Ołtarzew uderzył 2 pp Leg. ze wsparciem 5 baterii i III dywizjon ze stanowisk ogniowych w rejonie Folwark-Wolskie. Natarcie postępowało do czasu jak haubice III dywizjonu posiadały amunicję, po jej wyczerpaniu III dywizjon wycofał się w kierunku Zaborowa i Modlina. Gdy podjęto decyzję o przerwaniu natarcia i wycofaniu się, oddziały niemieckiej 4 DPanc. przystąpiły do kontrataku, po odejściu III dywizjonu przy 2 pp Leg. pozostała jedynie 5 bateria haubic i nieliczne posiadające jeszcze amunicję z pozostałych baterii II dywizjonu. Ogniem ich kierował dowódca II/2 pal Leg. kpt. Syski, który przebywał w szykach osłaniającej odwrót piechoty. Po wystrzelaniu prawie całej amunicji 5 bateria odskoczyła w kierunku Borzęcina Dużego. Z uwagi na silny ostrzał artylerii niemieckiej 5 bateria utraciła konie w zaprzęgu haubicy i jaszcza. Z uwagi na brak możliwości ewakuacji porzucono haubicę i jaszcz uprzednio je niszcząc trwale. W dniu 14 września przed południem do Modlina dotarły wraz z nadciągającą 2 DP Leg. II i III dywizjonu haubic 2 pal Leg. Baterie przyprowadziły do Modlina: 4 i 6 po cztery haubice, 5, 7 i 8 po trzy haubice, a 9 bateria jedną haubicę. Łącznie 18 haubic. 16 września 2 DP Leg. zajęła odcinek obrony, a dywizjony stanowiska ogniowe: III w zaroślach na południe od wsi Gałachy, II w rejonie Kazunia Niemieckiego. W bateriach uzupełniono częściowo amunicję. 17 września III/2 pal Leg. udzielił wsparcia ogniowego 2 pp Leg., na którego pozycje wyszło niemieckie natarcie. Prowadzenie ognia zdemaskowało stanowiska ogniowe, które przeniesiono na wschodni brzeg Wisły i zamaskowano wikliną. 21 września z uwagi na wykrycie zmieniła stanowiska bateria 5/2 pal Leg. zajmując cypel przy ujściu Bugo-Narwi do Wisły. 22 i 25 września III/2 pal Leg. brał udział w odparciu natarcia niemieckiej DPanc. „Kempf” na odcinek Zakroczym. 27 września poległ oficer zwiadu III dywizjonu ppor. Dyszewski. 28 września II/2 pal Leg. ponownie zamienił stanowiska ogniowe, zajmując nowe na wałach twierdzy. 29 września po otrzymaniu informacji o kapitulacji, zakopano resztki amunicji i część broni ręcznej, zniszczono radiostacje i spalono dokumentację. Tego dnia zakończył istnienie 2 pal Leg.
Walki I/2 pal Leg.
Po otrzymaniu rozkazu z miejsca postoju wyruszył I dywizjon z dowództwem pułku. Po południu 9 września zgrupowanie ppłk. Dunin-Horkawicza minęło Skierniewice, po sforsowaniu Rawki dowódca pułku nakazał postój w lesie obok drogi, na postój zatrzymało się dowództwo 2 pal Leg., dowództwo I/2 pal Leg. i tabory pułkowe i dywizjonowe i dwie taczanki opl. Rozkaz nie dotarł do maszerujących w tyle baterii, które pomaszerowały w kierunku Mszczonowa. Grupa dowództwa z taborami 10 września przemieściła się przez Wiskitki do Błonia, po uzyskaniu informacji, że dalsza droga do Warszawy jest odcięta przez wojska niemieckie, pojechała do Puszczy Kampinoskiej. Dojechano przez Leszno do Zaborówka, gdzie zatrzymano się na postój. 11 września po wyruszeniu w kierunku Modlina, grupa została zaatakowana silnie przez niemieckie lotnictwo. W wyniku paniki rozproszeniu uległa część taborów. Doszło też do podziału grupy; dowództwo I dywizjonu dotarło do Modlina, a następnie w rejon Łukowa. Natomiast adiutant dywizjonu z dwoma taczankami dotarł do Warszawy i nocą 15/16 września dołączył do pułku w Modlinie. Baterie armat I dywizjonu 10 września podjęły próbę samotnego przebicia się do Warszawy. W wyniku zaciekłej walki z niemieckim oddziałem pancerno-motorowym utracono wielu żołnierzy, dużo sprzętu oraz część armat. Jako pierwsza przedarła się do Stolicy 1 bateria w sile trzech armat. Weszła w skład jej załogi i walczyła do dnia kapitulacji miasta. Po walce osobno w kierunku Warszawy przebijały się 2 i 3 baterie, bocznymi drogami. Osiągnęły Wiskitki skąd skierowały się na Błonie, w trakcie przedzierania się, były atakowane przez lotnictwo niemieckie. Pod Warszawą bateria 3 stoczyła walkę z samotnym niemieckim czołgiem. Ostatecznie do Warszawy przebiły się 2 bateria z dwoma armatami i 3 bateria z trzema armatami. Obie baterie skierowane zostały do koszar 1 dywizjonu artylerii konnej na wypoczynek. Ze względu na chaos rozkazodawczy jeszcze 11 września obie baterie dostały rozkaz marszu do Sępochów, gdzie miał się znajdować punkt zbiórki 2 DP Leg. Jednocześnie natknięto się prawdopodobnie na niemieckiego dywersanta w mundurze pułkownika, który skierował obie baterie wprost pod lufy niemieckich armat. Ze względu na ujawnienie przedwcześnie niemieckiej zasadzki uniknięto strat. Jednak podczas wycofywania się doszło do rozdzielenia baterii.
Nocą 12/13 września 3 bateria dotarła do Garwolina. Po otrzymaniu informacji o mającej nastąpić koncentracji jednostek w Mińsku Mazowieckim, udali się tam po rozkazy kpt. Paulo z por. Bukrabą. Wobec pogłosek o zbliżaniu się do Garwolina niemieckich jednostek dowodzący baterią ppor. rez. Zygmunt Piątkiewicz wyruszył z 3 baterią w kierunku Lublina. 13 września po południu po dojechaniu do mostu na rzece Okrzejka, wykryto oddziały niemieckie. Jeden działon wysunięto na skraj lasu, pozostałe rozwinięto nad rzeką na stanowiskach ogniowych, urządzono punkt obserwacyjny. W trakcie prac nadleciał niemiecki samolot obserwacyjny i po chwili na pozycje baterii spadła niemiecka nawała artyleryjska, oraz natarcie przeprowadziła niemiecka piechota. Podjęto natychmiastowy odwrót, utracono większość koni wierzchowych i dowodzącego 3 baterią ppor. rez. Z. Piątkiewicza, który ranny dostał się do niewoli. Pozostawiono wysunięty działon. 14 września poprzez Otwock, na czele z ppor. rez. Chojeckim, tocząc drobne potyczki, wieczorem 3 bateria dotarła do Warszawy. Została skierowana do Łazienek i 15 września obie armaty wraz z obsługami zostały skierowane na różne odcinki jako artyleria towarzysząca. 2 bateria armat po rozdzieleniu się dotarła nocą 13/14 września do Garwolina. Następnie rano 14 września pomaszerowała w kierunku Ryk. Około południa koło wsi Potasznik na 2 baterię uderzył oddział ze składu Dywizji Pancernej „Kempf”, w wyniku walki 2 bateria została rozbita. Utracono jeden z działonów. Ocalały działon pomaszerował na południowy wschód docierając do rejonu Zwierzyńca. Dołączył on tam do baterii 6/55 pal.
Oddział Zbierania Nadwyżek 2 pal Leg..
Po zmobilizowaniu i wyjechaniu 2 pal Leg. do miejsca koncentracji wraz z macierzystą 2 DPLeg. dowództwo nad pozostałościami i nadwyżkami mobilizacyjnymi objął II zastępca dowódcy 2 pal Leg. mjr Józef Porębny. Ze względu na przyspieszenie terminu formowania pododdziałów II rzutu mobilizacyjnego mjr Porębny przystąpił pomimo skromnych zasobów osobowych i koni do pospiesznego formowania bojowych jednostek 55 pal. Wydzielił posiadane zawiązki osobowe, wszystkie posiadane konie i tabor na potrzeby formowania baterii obu dywizjonów. Z uwagi na małą liczbę rezerwistów, którzy mieli się stawić w jednostce dopiero 6 września odstąpiono od mobilizacji baterii marszowych 2 pal Leg. i 7 pal. Po wystawieniu do 4 września baterii: 4, 5 i 7 częściowo improwizowanych z uwagi na niedobory osobowe i w środkach transportu (konie i wozy) skierowano je, do walki na przedpole Radomia i Kielc. W związku z rozkazem ewakuacji z Kielc mjr Porębny zebrał zawiązki pozostałych formowanych baterii, zgłaszających się ciągle rezerwistów, działa, broń i sprzęt, podjął marsz poprzez Sandomierz do Jarosławia. Po skoncentrowaniu w Jastkowicach całości oddziału nadwyżek i zawiązków baterii, 8 i 9 września zmobilizowano 6 baterię armat i 9 baterię haubic. Baterie te z przyłączonymi pododdziałami 12 pułku artylerii lekkiej (9 bateria haubic, kolumna amunicyjna III/12 pal i bateria armat piechoty) sformowano w improwizowany dywizjon II/55 pal. Na dowódcę mjr Porębny wyznaczył mjr. Wacława Cypryszewskiego. Dywizjon ten wszedł w skład Grupy „Sandomierz”. Pozostałe nadwyżki wraz z niezmobilizowaną jeszcze 8 baterią haubic pomaszerowały w nocy z 13/14 września do Zamościa. Z uwagi na zajęcie rejonu Zamościa przez wojska niemieckie, oddział nadwyżek pomaszerował w kierunku północnym. Przez Szczebrzeszyn i Turobin 15 września osiągnięto Paski Luterskie, a następnie rejon Chełma Lubelskiego. Rozkazem dowódcy Frontu Północnego gen. dyw. S. Dęba-Biernackiego, OZN 2 pal Leg. i baterię 8/55 pal skierowano do wsi Kamień na wschód od Chełma. Tam na rozkaz dowódcy III Brygady Piechoty płk. Stanisława Tatara z 8/55 pal kpt. Borowika, wydzielono 2 haubice tworząc nową baterię kpt. Wincentego Brożycha. Baterię kpt. Brożycha utworzono z posiadanych w brygadzie artylerzystów; oficerów i kanonierów oraz koni i sprzętu artyleryjskiego. Reszta OZN 2 pal Leg. weszła w skład spieszonego dywizjonu artylerii mjr. Mieczysława Kułakowskiego i dzieliła z nim dalsze losy.
Symbole pułku.
Sztandar.
5 października 1937 roku Prezydent Rzeczypospolitej Polskiej Ignacy Mościcki zatwierdził wzór sztandaru 2 pal Leg&lt;ref name="14/26X1937"&gt;Dz. Rozk. MSWojsk. Nr 14 z 26 października 1937 roku, poz. 167.&lt;/ref&gt;. 29 maja 1938 roku na Błoniach Krakowskich oddział otrzymał sztandar ufundowany przez społeczeństwo Kielc.
18 września 1939 roku sztandar zakopany został w lesie koło Celestynowa. Obecnie sztandar przechowywany jest w zbiorach Muzeum Wojska Polskiego w Warszawie.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 2 w wieńcach laurowych.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
18 maja 1929 roku Minister Spraw Wojskowych zatwierdził wzór i regulamin odznaki pamiątkowej 2 pal Leg. Odznaka o wymiarach 43x35 mm ma kształt krzyża maltańskiego o wydłużonych pionowych ramionach, emaliowanych w kolorze białym. Na ramionach krzyża wpisano cyfrę i inicjały „2 PAP LEG”. Na środek krzyża nałożony orzeł państwowy wz. 1927. Dwuczęściowa, wykonana w tombaku srebrzonym. Wykonawcą odznaki był Stanisław Lipczyński z Warszawy.
26 października 1937 roku Minister Spraw Wojskowych zatwierdził wzór nowej odznaki pamiątkowej 2 pal Leg. Odznaka o wymiarach 43x35 mm ma kształt krzyża maltańskiego z pionowymi wydłużonymi ramionami. Ramiona krzyża pokryte są białą emalią. Na środek krzyża nałożona miniatura odznaki II Brygady Legionów Polskich. Na ramionach wpisano numer i inicjały „2 PAL LEG”. Dwuczęściowa – oficerska, wykonana w alpace, emaliowana, łączona dwoma nitami. Wykonawcą odznaki był Stanisław Lipczyński z Warszawy.
Płomienie do trąbki sygnałowej.
8 lipca 1923 roku Komitet Obywatelski Ziemi Kieleckiej wręczył dowódcy pułku cztery płomienie do fanfar ufundowane przez mieszkańców Kielc oraz społeczeństwo powiatów: kieleckiego, jędrzejowskiego, włoszczowskiego i opatowskiego.
Żołnierze pułku.
Żołnierze 2 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1175894" url="https://pl.wikipedia.org/wiki?curid=1175894" title="2 Pułk Artylerii Lekkiej">
2 Pułk Artylerii Lekkiej

Pułki artylerii lekkiej (polowej) noszące numer "2":
Polskie:
Austro-Węgierskie:
Niemieckie:

</doc>
<doc id="1175901" url="https://pl.wikipedia.org/wiki?curid=1175901" title="Brygada saperów">
Brygada saperów

Brygada saperów - związek taktyczny wojsk inżynieryjnych, przeznaczony do zabezpieczenia działań bojowych wojsk lądowych. W skład typowej brygady saperów wchodzą pododdziały: rozpoznania inżynieryjnego, saperów, inżynieryjno - drogowe, minowania i rozminowania, maszyn inżynieryjnych, wydobywania i oczyszczania wody, maskowania.

</doc>
<doc id="1175902" url="https://pl.wikipedia.org/wiki?curid=1175902" title="Droga wojewódzka nr 992">
Droga wojewódzka nr 992

Droga wojewódzka nr 992 (DW992) – droga wojewódzka w województwie podkarpackim o długości 50 km łącząca Jasło przez dawne przejście graniczne Ożenna-Nižná Polianka ze Słowacją.
Klasa drogi.
Jeszcze ponad 10 lat temu droga wojewódzka nr 992 zaczynała się w Jaśle i kończyła w Nowym Żmigrodzie, krzyżując się z drogą wojewódzką 993. Jednak w 2002 roku w ramach programu Phare rozpoczęła się przebudowa drogi Nowy Żmigród – Granica Państwa po wcześniejszym włączeniu dotychczasowej drogi powiatowej do ciągu tej drogi. Droga Jasło – Nowy Żmigród jest przystosowana do ruchu pojazdów ciężarowych. Obydwa odcinki zostały poszerzone i wyremontowane w 2010 roku i mają klasę G. Odcinek DW992 Nowy Żmigród – Granica Państwa, jako przeznaczony do ruchu turystycznego, ma klasę Z z nawierzchnią o szerokości 5,5 m.

</doc>
<doc id="1175904" url="https://pl.wikipedia.org/wiki?curid=1175904" title="Fan (rzeka)">
Fan (rzeka)

Fan (t. Fani) – rzeka w północnej Albanii, największy dopływ Matu w zlewisku Morza Adriatyckiego. Długość - 15 km, powierzchnia zlewni - 1076 km². 
Fan powstaje z połączenia rzek Fan i Vogël i Fan i Madh, spływających z gór północnej Albanii. Uchodzi do rzeki Mat 25 km przed jej ujściem do morza. 
Fan odznacza się wielkimi wahaniami przepływu. Najwyższy zanotowany przepływ w grudniu 1969 wyniósł 220 m³/s, podczas gdy w sierpniu 1969 wynosił 5,19 m³/s. Najwyższe stany wody występują zimą. Fan często wylewa - ostatnio w 2002. 

</doc>
<doc id="1175905" url="https://pl.wikipedia.org/wiki?curid=1175905" title="Zastawka serca">
Zastawka serca



</doc>
<doc id="1175906" url="https://pl.wikipedia.org/wiki?curid=1175906" title="Fort Belvedere">
Fort Belvedere

Fort Belvedere – zabytkowa wiejska rezydencja położona na pograniczu hrabstw Berkshire i Surrey (administracyjnie należąca jednak do tego ostatniego), w tzw. Wielkim Parku nieopodal Zamku Windsor. W latach 1750-1976 cieszyła się statusem rezydencji królewskiej.
Gmach został wzniesiony w latach 1750-1755 na zamówienie Wilhelma, księcia Cumberland - młodszego syna króla Jerzego II. Początkowo służył jedynie jako dom letniskowy. Podczas przebudowy Zamku Windsor w 1828, prowadzonej z inicjatywy króla Jerzego IV, niejako przy okazji rozbudowano też Fort Belvedere, który miał służyć jako rezydencja łowiecka. W praktyce bywał używany zarówno przez członków rodziny królewskiej, jak i wyższych rangą dworzan. W 1911, po kolejnej przebudowie, na stałe zamieszkał w nim Artur, książę Connaught i Strathearn, jeden z synów królowej Wiktorii. 
W 1929 jego nowym lokatorem został Edward, książę Walii. Polubił Fort do tego stopnia, że kiedy w 1936 wstąpił na tron jako Edward VIII, wciąż była to jedna z jego ulubionych rezydencji. To właśnie tam po raz ostatni przyjął jako monarcha premiera Stanleya Baldwina, a następnie, 10 grudnia 1936, podpisał akt swojej abdykacji.
W czasie II wojny światowej w rezydencji urzędował ewakuowany z Londynu zarząd posiadłości królewskich. Potem, w latach 1956-1975, budynek dzierżawił Gerald Lascelles, arystokrata z bocznej linii dynastii panującej (siostrzeniec króla Jerzego VI, ojca Elżbiety II). Od 1975 jest on wynajmowany zamożnym osobom spoza rodziny królewskiej. Obecnym lokatorem jest kanadyjski milioner Galen Westen. Ze względu na swoje położenie w Wielkim Parku, który formalnie w całości jest posiadłością królewską, Fort Belvedere wciąż pozostaje własnością dworu. Nie ma już jednakże statusu rezydencji królewskiej. 

</doc>
<doc id="1175907" url="https://pl.wikipedia.org/wiki?curid=1175907" title="Fani">
Fani



</doc>
<doc id="1175909" url="https://pl.wikipedia.org/wiki?curid=1175909" title="Ratusz w Bolesławcu">
Ratusz w Bolesławcu

Ratusz w Bolesławcu - zabytkowy ratusz mieszczący się na bolesławieckim rynku, barokowy z gotyckimi elementami wieży i wnętrz, wzniesiony w roku 1535. Obecnie budynek jest siedzibą władz miejskich.
Historia.
Najstarsza siedziba radnych z XIV w. uległa zniszczeniu podczas wojen husyckich. Kolejny budynek postawiono w 1432 roku.
Obecny ratusz w Bolesławcu pochodzi z lat 1524-1535 i był dziełem Wendela Roskopfa. Z wyjątkiem wieży i fragmentów wnętrz charakter ratusza określiła przebudowa w latach 1776-1781 w stylu barokowym. Kolejne remonty i przebudowy, z których najważniejsza miała miejsce w 1893 nie zmieniły znacząco stylu. W roku 1945 na skutek działań wojennych ratusz został uszkodzony, a w latach 1962-1966 został wyremontowany. Obiekt służy władzom miasta, a część pomieszczeń zaadaptowano m.in. na Salę Ślubów i restaurację, później pizzerię. Ratusz poddano renowacji w 2013 roku.
Decyzją wojewódzkiego konserwatora zabytków z dnia 2 marca 1949 roku ratusz został wpisany do rejestru zabytków.
Architektura.
Ratusz w Bolesławcu jest zespołem trzech budynków połączonych ze sobą. Trójkondygnacyjna bryła złożona jest z dwóch równoległych skrzydeł. Wyróżnia się wieża, z gotycką, kwadratową podstawą i wyższą częścią w stylu barokowym. Wieżę wieńczy hełm z latarnią, na którym umieszczono chorągiewkę z datą 1945. Dachy właściwych budynków kryte są stromym, mansardowym dachem rozświetlonym lukarnami. W budynku jest wysoka sień wejściowa ze sklepieniem kolebkowym. W jednej z sal na parterze ratusza, Sali Ślubów zachowało się interesujące sklepienie sieciowe, autorstwa Roskopfa, które budowniczy skopiował ze sklepienia Sali Władysławowskiej na Hradczanach w Pradze. W południowej fasadzie budowli podczas przebudowy w 1893 umieszczono trzy przeniesione z rynkowych kamienic renesansowe portale. 
We wschodniej ścianie wmurowano płaskorzeźbę, przedstawiającą rozbrajanie napoleońskiego marszałka, Guillaume'a Brune'a przez mieszkankę miasta, Rozalię Joannę von Bonin.

</doc>
<doc id="1175910" url="https://pl.wikipedia.org/wiki?curid=1175910" title="Naksha">
Naksha

Naksha (tłumaczenie:"Mapa", tytuł angielski "Naksha: Unlock the Mystery") – indyjski film akcji i komedia zainspirowana hollywoodzkim filmem "Poszukiwacze zaginionej Arki". Film wyreżyserował w 2006 roku debiutant Sachin Bajaj. W rolach głównych nagrodzony za debiut w "Company" Vivek Oberoi, Sunny Deol i Jackie Shroff. Tematem filmu jest dorastanie niedojrzałego zależnego od matki chłopca do samodzielności i męskości. Dorastanie to dokonuje się w walce, zmaganiu się z własnym strachem i pokonywaniu przeszkód. Film przedstawia ponadto przygody dwojga nieznanych sobie dotychczas i nieufających sobie przyrodnich braci, którzy razem szukając odpowiedzi, co stoi za samobójczą śmiercią ojca, znajdują w sobie przyjaźń i oparcie.
Fabula.
Profesorowi archeologii Kapilowi Malhotra udaje się wpaść na ślad niebezpiecznej tajemnicy. Znajduje mapę, która umożliwia odnalezienie zbroi i kolczyków jednego z bohaterów "Mahabharaty". Są one wyzwaniem dla bogów, źródłem nieśmiertelności dla ich posiadacza. Odkrycie to staje się dla niego przyczyną nieszczęścia. Ginie on w starciu z archeologiem Bali (Jackie Shroff) gotowym wydrzeć Bogu tajemnicę nieśmiertelności po to, aby zapanować nad światem. Umierając Malhotra poświęca się, aby zdobycie zbyt wielkiej mocy nie sprzyjało zwycięstwu zła nad dobrem. Podczas pogrzebu opłakują go dwie kobiety: porzucona kiedyś żona i ta, z którą dzielił życie ostatnio. Obok każdej z nich stoi osierocony syn. Mija 20 lat. Młodszy syn prof. Malhotry Vicky (Vivek Oberoi) odnajduje w rzeczach ojca kopię zaginionej mapy. Wyręczany na każdym kroku przez mamusię lekkoduch rusza w niedostępne i niebezpieczne góry w Uttaranchal, aby poznać tajemnicę śmierci ojca.

</doc>
<doc id="1175913" url="https://pl.wikipedia.org/wiki?curid=1175913" title="Histereza (zjawisko społeczne)">
Histereza (zjawisko społeczne)

Histereza – zjawisko społeczne występujące w gospodarce i polegające na tym, że długookresowa równowaga w gospodarce jest uzależniona od zjawisk, które pojawiły się w krótkim okresie. Bardzo dobrze zjawisko histerezy można wyjaśnić obserwując rynek pracy i pojawiające się na nim bezrobocie.
Na wykresie przedstawiono funkcję podaży pracy (skłonności do podjęcia pracy) AJ oraz funkcję popytu na pracę LD. W tym modelu zakłada się, że są one od siebie niezależne, ale zależne od poziomu płac realnych. Oznacza to m.in., że liczba osób skłonnych do podjęcia pracy przy różnej wysokości płacy realnej nie zależy od położenia krzywej LD. Założenie to jednak nie musi odpowiadać rzeczywistości. Punktem równoważącym rynek pracy jest początkowo punkt E. Przy zmianie położenia krzywej popytu z LD do LD’ i krzywej podaży z AJ do AJ’ ustala się nowa równowaga – punkt F. Jednak w przypadku ponownego przesunięcia się krzywej popytu do położenia LD, równowaga nie powraca do punktu E, ale stabilizuje się w punkcie G.
Przyczyny występowania zjawiska histerezy.
W gospodarce występuje histereza, gdy jej równowaga długookresowa zależy od ścieżki zmian zachodzących w niej w krótkim okresie. W końcu lat 80. za pomocą koncepcji histerezy ekonomiści próbowali wyjaśniać przyczyny wysokiego, uporczywego bezrobocia trapiącego Europę Zachodnią. Oto najczęściej formułowane hipotezy dotyczące możliwych kanałów oddziaływania histerezy.
Rozróżnienie swoi-obcy (ang. "insider–outsider").
„Swoi” to są osoby pracujące, natomiast „obcy” to osoby bezrobotne. Płaca jest wynikiem negocjacji i porozumienia między pracodawcami i pracobiorcami. W wyniku recesji część „swoich” traci pracę i przechodzi na stronę „obcych”. Gdy jednak po okresie recesji pojawia się ożywienie, „swoi”, wywierając wpływ na pracodawców, domagają się podwyższenia płac. W wyniku ich podwyżki pracodawcy chcą zatrudnić mniej nowych osób, dlatego krzywa podaży pracy nie przesunie się z powrotem do położenia AJ, ale zatrzyma się gdzieś pomiędzy AJ i AJ’ a nowa równowaga będzie w punkcie F. Koncepcję tę wyznają m.in. Assar Lindbeck, Olivier Blanchard i Larry Summers.
Zniechęceni pracownicy.
Po początkowej równowadze w punkcie E, w wyniku recesji, przesuwa się ona do punktu G. Im dłuższa jest recesja, tym bardziej ludzie stają się zniechęceni poszukiwaniem pracy i nawet gdy gospodarka ponownie się ożywi, to mniej z nich będzie chciało podjąć pracę i nowa równowaga będzie w punkcie F. Wynika to z bierności osób zmęczonych długotrwałym szukaniem pracy w okresie recesji. Zwolennikiem tej koncepcji jest Richard Layard.
Poszukiwania i niedopasowanie.
W okresie ożywionej gospodarki, gdy bezrobocie jest małe, pracownicy i pracodawcy są bardzo selektywni w stosunku do siebie. Pracodawcy szukają najlepszych pracowników, a oni najkorzystniejszej oferty. W recesji natomiast i jedni i drudzy obniżają swoją aktywność, a także selektywność. Pracodawcy chcą zatrudniać mniej osób, a pracownicy nie chcą z kolei tracić czasu na długotrwałe poszukiwania. Dlatego gdy popyt wróci do poziomu sprzed recesji, ani pracodawcy ani pracobiorcy nie będą zainteresowani odbudowaniem wcześniejszej aktywności, a równowaga ponownie znajdzie się w punkcie F. Zwolennikiem tej koncepcji jest Chris Pissarides.
Zasób kapitału rzeczowego.
W okresie ożywionej gospodarki przedsiębiorstwa posiadają duże zasoby kapitału i potrzebują dużej liczby pracowników. Kiedy jednak przychodzi recesja chcą one zacząć oszczędzać i dlatego zmniejszają inwestycje i zwalniają siłę roboczą. Po ponownym ożywieniu gospodarki, gdy kapitał jest poważnie niższy, przedsiębiorstwa nie będą zainteresowane przywracaniem stanu zatrudnienia do poprzedniego, dlatego przy zmniejszonym popycie na pracę, który jest funkcją krańcowego produktu pracy, nowa równowaga ustabilizuje się w punkcie F.
Skutki zjawiska histerezy dla polityki gospodarczej.
Powyżej przedstawione przykłady pokazują, że krótkookresowe zmniejszenie popytu może przynieść długoterminowe skutki w postaci trwałego spadku zatrudnienia i produkcji oraz wzrostu naturalnej stopy bezrobocia. Zjawisko to ma dwie implikacje dla polityki gospodarczej:

</doc>
<doc id="1175918" url="https://pl.wikipedia.org/wiki?curid=1175918" title="Droga wojewódzka nr 986">
Droga wojewódzka nr 986

Droga wojewódzka nr 986 (DW986) – droga wojewódzka w województwie podkarpackim o długości 46 km łącząca Tuszymę i Wiśniową.

</doc>
<doc id="1175920" url="https://pl.wikipedia.org/wiki?curid=1175920" title="Peganum harmala">
Peganum harmala



</doc>
<doc id="1175922" url="https://pl.wikipedia.org/wiki?curid=1175922" title="3 Pułk Artylerii Lekkiej Legionów">
3 Pułk Artylerii Lekkiej Legionów

3 pułk artylerii lekkiej Legionów (3 pal Leg.) – oddział artylerii lekkiej Wojska Polskiego w II Rzeczypospolitej.
1 lipca 1919 z połączenia 2 i 9 pułku artylerii polowej zorganizowany został 3 pułk artylerii polowej Legionów. Pułk włączono w skład 3 Brygady Artylerii. W 1921 ze składu pułku wyłączono i przeniesiono do Włodzimierza dowództwo III dywizjonu oraz 3, 7 i 8 baterię, jako zawiązek nowo powstającego 27 pułku artylerii polowej. Od września 1922 pułk stacjonował w garnizonie Zamość. Święto pułkowe obchodzono 24 września, w rocznicę walki o Brzostowicę.
Z dniem 1 stycznia 1932 oddział został przemianowany na 3 pułk artylerii lekkiej Legionów.
Pułk w walce o granice.
W listopadzie 1918 w Krakowie na Rakowicach i w Łobzowie, wykorzystując sprzęt austriackiego 12 pułku artylerii polowej i 2 pułku artylerii wałowej, rozpoczęto formowanie polskich oddziałów artylerii. W końcu listopada sformowane oddziały przyjęły nazwę – „2 Krakowski pułk artylerii polowej”. Dowodzenie pułkiem objął mjr Pankowicz. Pierwsze trzy baterie uzbrojone były w austriackie 9 cm armaty wz. 75, a ostatnia bateria w 8 cm armaty wz. 85.
Jako pierwsza na front wyruszyła 1 bateria. Została skierowana na Śląsk Cieszyński. Tam walczyła o Zaolzie z armią czeską. W marcu 1919 baterię przerzucono do Małopolski Wschodniej. Tam walczyła z Ukraińcami pod Sądową Wisznią i o Nowe Miasto.
Również 3 bateria działała na Śląsku Cieszyńskim, a później w skład Grupy „Bug” walczyła z Ukraińcami pod Rawą Ruską, Żółkwią i we Lwowie.
2 bateria pułku od grudnia 1918 do maja 1919 biła się z oddziałami ukraińskimi pod Starzawą i Chyrowem. W trakcie walk wymieniła przestarzałe działa na zdobyczne 8 mm armaty wz. 8/5.
4 bateria od grudnia 1918 działała w rejonie Przemyśla, Niżankowic i Chyrowa.
W maju 1919 wszystkie baterie 2 pułku artylerii polowej połączyły się pod Chyrowem i wzięły udział w ofensywie majowej. Walczono pod Łowczą, Felsztynem, Grodowicami i Dzieduszycami Wielkimi, docierając w pościgu do Stanisławowa. Tu 1. i 3 bateria wymieniła przestarzałe działa na zdobyte na armii ukraińskiej, nowoczesne 10 cm haubice wz. 14.
W 1917 w Garwolinie zaczęto tworzyć dwie baterie artylerii Polskiej Siły Zbrojnej. Z nich to w grudniu 1918 powstał 9 pułk artylerii polowej pod dowództwem kpt. Poźniaka. Nadal prowadzono działania organizacyjne. Na bazie stale napływających oficerów legionowych oraz ochotników – studentów Uniwersytetu Warszawskiego utworzono dwa 2-bateryjne dywizjony. Na wyposażeniu pułku było 16 armat 9 cm wz. 75 pochodzących ze zbrojowni krakowskiej.
W lutym 1919 na front wyruszyła 1 bateria, a za nią kolejne. Poszczególne baterie, a nawet plutony walczyły na różnych odcinkach frontu. Wspierały piechotę podczas walk pod Mostami, Mozajkowem, Wilnem, Mołodecznem, Wklejką, Budsławiem, Mińskiem i Bobrujskiem.
Rozkazem Generalnego Inspektora Artylerii nr 18 2 Krakowski pułk artylerii polowej oraz 9 pułk artylerii polowej utworzyły nowy 3 pułk artylerii polowej pod dowództwem płk. Wiktora Poźniaka.
Nastąpiła zmiana numeracji baterii. 1/2 pap została przemianowana na baterię nr 4, a uzbrojona była armaty 9 cm wz. 75, 2 bateria pozostała przy swoim numerze, a uzbrojona była w 8 cm armaty wz. 85. 3 bateria również pozostała przy swoim numerze, a uzbrojona była w haubice 10 cm wz. 14. Bateria 4 stała się 1. i uzbrojona była haubice 10 cm wz. 14. Baterie byłego 9 pap przemianowano następująco: 1. na 5. a uzbrojona w armaty 9 cm wz. 75, 2. na 6. uzbrojona w 2 armaty 3-calowe wz. 02 i 2 armaty 9 cm wz. 75, 3. na 7. uzbrojona w armaty 9 cm wz. 75, 4. na 8. uzbrojona w armaty 9 cm wz. 75.
W tym samym czasie w Lublinie, z kadry artylerii konnej przy DOG Lublin, utworzono baterię zapasową 3 pap. Bateria ta sformowała 9 baterię pułku wyposażoną we francuskie armaty 75 mm wz. 97. W maju 1920 baterię zapasową przeniesiono do Chełma, a w sierpniu do Tomaszowa Mazowieckiego. We wrześniu bateria powróciła do Chełma i tam odtworzyła 4 baterię.
Mimo formalnych ruchów, do października 1919 baterie byłego 9 pap nadał walczyły na Białorusi i wspierały 1 DLit.-Biał., 2 Brygadę Jazdy oraz 9 DP. W listopadzie baterie 5., 6. i 7. przeszły w rejon Parafjanowa weszły w skład wojsk 1 DLit.-Biał. W jej składzie walczyły nad Berezyną i w rejonie Lepla. Tam przezbrojono baterie w nowoczesny sprzęt. 5. i 6 bateria otrzymały haubice 10 cm wz. 14, zaś 7. i 8 bateria – armaty 75 mm wz. 97.
W tym samym baterie byłego 2 Krakowskiego pułku artylerii polowej do września stały nad Zbruczem. Następnie przetransportowano je do Wilna i dalej nad Dźwinę. Wówczas to wydzielono z pułku 4 baterię i skierowano ją w rejon Suwałk do walk przeciw Litwinom.
We wrześniu 1920 pułk dysponował armatami francuskimi i austriackimi 100 mm haubicami.
Pułk w okresie pokoju.
W 1921 z 3 pułku artylerii polowej wydzielono dowództwo III dyonu wraz z 7. i 8 baterią oraz 3 baterię. Oddziały te stały się zawiązkiem 27 pułku artylerii polowej. Po wysłaniu zalążków, zreorganizowano pułk. Utworzono trzy dywizjony po dwie baterie jednoplutonowe.
W październiku 1921 do Zamościa przybyła bateria zapasowa pułku i rozpoczęła przygotowywania do przyjęcia pododdziałów bojowych 3 pap. Te jednak przybyły do macierzystego garnizonu dopiero we wrześniu 1922. Wcześniej stacjonowały w Staroświęcianach i Klewaniu. W 1922 odtworzono III dywizjon oraz 3 baterię. Od tej pory dywizjon miał nietypową strukturę. W swoim składzie posiadał siedem baterii ogniowych.
W 1926 w oddziałach artylerii rozpoczęto proces ujednolicenia struktur. 1 bateria haubic przemianowana została na 7 baterię, a 9 bateria armat na 1 baterię. Zgodnie z Planem Mobilizacyjnym „S” pułk rozwijał się w mobilizacji powszechnej i w 8 dniu osiągał gotowość. Jedynie jego 2 baterii formowana była w alarmie. Ponadto pułk wystawiał w 15 dniu mobilizacji I i II/62 pap, w 4 dniu dowództwo artylerii nr 33, 1 baterię marszową 3 pap z terminem gotowości w 28 dniu, 1 baterię marszową 62 pap z gotowością w 30 dniu. W koszarach pułkowych tworzona była Wojenna Szkoła Podchorążych Artylerii nr II.
Po reorganizacji pułk składał się z trzech dywizjonów: I dywizjon armat w składzie trzech baterii, II dywizjon armat w składzie dwóch baterii i III dyon haubic w składzie dwóch baterii haubic. W kwietniu 1939 po raz kolejny ujednolicano struktury. Tym razem zlikwidowana została 3 bateria armat.
Koszary w Zamościu spełniały wszelkie wymagania niezbędne do funkcjonowania pułku. W dobrym stanie były murowane budynki dowództwa, kasyn podoficerskiego i oficerskiego, mieszkania dla kadry, budynki mieszkalne dla szeregowych i stajnie. Działały świetlice żołnierskie i prowizoryczny teatr. W 1934 otwarto świetlicę pułkową dla szeregowych. Świetlica wyposażona była w aparat radiowy i zestawy gier. Przeczytać w nim można było pisma „Wiarus” i „Żołnierz Polski”, a także „Polskę Zbrojną” i „Ilustrowany Kurier Codzienny”. W latach lat 30. zorganizowany został chór żołnierski, a szeregowi raz w miesiącu mogli w kinie obejrzeć nowy film.
W 1925 w pułku została założono spółdzielnię pod kierownictwem mjr. Karola Myrka. Od 1928 spółdzielnia emitowała własne pieniądze. W 1930 liczyła 148 członków i prowadziła 2 sklepy. W końcu 1933, z uwagi na duże zadłużenie, spółdzielnia zawiesiła swoją działalność, a w 1934 została rozwiązana.
Jednym z najważniejszych elementów wojskowej służby było szkolenie wojsk. Na „szkoły ognia” pułk najczęściej wyjeżdżał do Obozu Ćwiczebnego Czeremoszno. Prowadzono tam ostre strzelania, ćwiczono współdziałanie z innymi rodzajami wojsk, sprawdzano wytrzymałość fizyczną żołnierzy podczas długich przemarszów. Inspekcje przeprowadzone przez gen. bryg. Wacława Stachiewicza wykazywały dobre przygotowanie do działań zarówno dowódcy pułku jak całą kadrę oficerską. Ogólnie pułk był postrzegany jako wyróżniający się.
3 pal Leg. w kampanii wrześniowej.
Mobilizacja.
3 pal Leg. mobilizował się w Zamościu i okolicach w I rzucie mobilizacji powszechnej do etatów wojennych w terminie od 31 sierpnia do 5 września. Dodatkowo w I rzucie mobilizacji powszechnej mobilizował w terminie do 6 września:
W II rzucie mobilizacji powszechnej w terminie X+3 i X+4 mobilizował:
Mobilizację części pułku rozpoczęto poza Zamościem w pobliskich wsiach. Dowództwo pułku mobilizowano we wsi Jarosławiec, III dywizjon we wsi Siedliska i folwarku Płoskie. Należności dla pułku wyposażenia i broni były zgodne z tabelami mobilizacyjnymi. Konie pochodzące z poboru były w złej kondycji, a zmobilizowane wozy konne w fatalnym stanie. Przed mobilizacją alarmową wymieniono część żołnierzy stanu czynnego pułku z 25 pułkiem artylerii lekkiej, otrzymano do pułku żołnierzy mniejszości niemieckiej. Po zakończeniu mobilizacji koszary 3 pal Leg. przekazano dla Ośrodka Zapasowego Artylerii Konnej nr 2.
Działania bojowe pułku.
Walki dowództwa 3 pal Leg. i I dywizjonu 3 pal Leg..
3 września o godz. 14.30 z Zamościa transportem kolejowym wyjechało dowództwo I dywizjonu i 2 bateria, w godzinach przedwieczornych 3 bateria z większością kolumny amunicyjnej dywizjonu. 4 września w godzinach popołudniowych jako pierwsze przybyły do rejonu koncentracji 3 Dywizji Piechoty Legionów dowództwo I/3 pal Leg. z 2/3 pal Leg. Transport wyładowano w rejonie Radomia. Następnie przemaszerowano w okolice Odrowąża celem wsparcia batalionów piechoty 3 DP Leg. zajmujących pozycje na linii rzeki Krasna. Rano 4 września 1 bateria 3 pal Leg. dotarła ze wsi Jarosławiec do Zamościa, tam została załadowana do transportów kolejowych wraz z dowództwem 3 pal Leg. i plutonem topograficzno-ogniowym. O godz. 18.30 transport odjechał w rejon koncentracji 3 DP Leg. i Południowego Zgrupowania Armii „Prusy”. 5 września w godzinach porannych w rejonie Radomia wyładowano 3/3 pal Leg, większość kolumny amunicyjnej, tabor żywnościowy. 6 września dowództwo I dywizjonu wraz z 2 baterią wsparło składające się tylko z 3 batalionów, zgrupowanie 3 DP Leg., które zajęło obronę w rejonie Krasna – Luta – Samsonów. 2/3 pal Leg. 6 września przed południem ostrzelała niemiecki podjazd w rejonie Mniowa, który wycofał się. Po godz. 14.00 na rozkaz dowództwa 12 Dywizji Piechoty (któremu zgrupowanie 3 DP Leg. podlegało) zostało wycofane w rejon Ubyszów, Majdów. W tym rejonie zgrupowanie dołączyło do macierzystej dywizji. Nocą 6/7 września I/3 pal Leg. bez dwóch baterii pomaszerował do Skarżyska Kamiennej. W nocy również nastąpił wyładunek na stacji Jedlnia transportu z dowództwem 3 pal Leg. i 1/3 pal Leg. 7 września od rana koncentrowano oddziały 3 DP Leg. w Skarżysku Dużym, w ten rejon oprócz dowództwa pułku dotarły też wszystkie baterie wraz z dowództwem I dywizjonu. Nocą 7/8 września podjęto marsz do rejonu Seredzic, przed świtem I/3 pal Leg osiągnął północo-wschodnią część lasu Seredzice. Wydzielono z dywizjonu baterię 1/3 pal Leg. do wsparcia 8 pułku piechoty Legionów w obronie pod wsią Trąbowiec Duży, bateria zajęła stanowiska na zachód od wzg.246. Od godz. 8.00 I/3 pal Leg. ze stanowisk na północ od Seredzic miał za zadanie wesprzeć batalion II/7 pułku piechoty Legionów w rejonie Iłży. Od godz. 9.00 I/3 pal Leg. (bez 1 baterii) otworzył ogień na niemieckie oddziały, które pojawiły się w rejonie wsi Piłatka. Od godz. 12.00 dywizjon wspierał obronę Iłży prowadzoną przez 7 pp Leg. Ostrzał dywizjonu unieszkodliwił niemiecki punkt obserwacyjny artylerii. Następne natarcie niemieckie skierowane na wzg. 246 zostało powstrzymane. Ostrzałem dywizjonu kierowali dowódca AD 3 DP Leg. płk Stanisław Tatar, dowódca 3 pal Leg. ppłk Tomasz Nowakowski i dowódca dywizjonu mjr Mieczysław Kułakowski. Korygowany przez niemiecki samolot obserwacyjny ostrzał artylerii niemieckiej, czasowo obezwładnił obie strzelające baterie dywizjonu. Po odzyskaniu gotowości bojowej obie baterie ponownie włączyły się do walki. W rejon dowództwa artylerii dywizyjnej przedarł się niemiecki podjazd pancerny, który został odparty ogniem na wprost przez 1/3 pal Leg., która zniszczyła jeden niemiecki pojazd pancerny. Około godz. 15.00 pozycje batalionu II/7 pp Leg. zostały przełamane przez oddziały niemieckie, wprowadzone do akcji czołgi i piechota zostały powstrzymane przez ostrzał 2 i 3 baterii I dywizjonu armat. Około godz.18.00 ponowne niemieckie natarcie na Iłżę zostało powstrzymane przez 7 pp Leg. i wspierający go I/3 pal Leg. Około godz.15.00 oddziały niemieckiej 2 Dywizji Lekkiej wraz z czołgami wykonały natarcie na pozycje 8 pp Leg., nieliczne czołgi przedarły się w rejon dowództwa dywizji, zostały odparte przez jeden z plutonów 1 baterii ostrzałem na wprost, który uszkodził jeden z niemieckich czołgów.
Wieczorem podjęto próbę przebicia się ku Wiśle, do batalionu I/9 pułku piechoty Legionów przydzielono 2 baterię jako artylerię towarzyszącą. Po minięciu Iłży natarcie piechoty zostało zatrzymane, przetaczane ręcznie armaty zajęły stanowiska ogniowe i ostrzałem na wprost ostrzelały oddziały niemieckie w Piłatce, zmuszając do milczenia niemieckie środki ogniowe. W trakcie tej walki ranny został dowódca dywizji płk Marian Turkowski znajdujący się przy 2 baterii i I batalionie 9 pp Leg. Będący przy 2 baterii płk Tatar poprowadził pozostałość batalionu i 2/3 pal Leg. do lasów Antoniów-Czerwona, który osiągnął 9 września o świcie. Dowódca 3 pal Leg. wraz z dowództwem pułku i taborami przedostał się przez Kotlarkę i Prędocin do lasu na północ od szosy Iłża-Lipsko. Pluton topograficzno-ogniowy ppor. Władysława Romana przedarł się z Iłży, w rejonie wzgórza zamkowego natknął się na dwie opuszczone armaty 75 mm z 55 pułku artylerii lekkiej, wspólnie z podległymi żołnierzami odnalazł zaprzęgi i dwa jaszcze, dotarł w rejon Ciecierówki. Dołączył jeszcze działon z plutonu artylerii piechoty 8 pp Leg. Z grupą kpt. Żelewskiego z 8 pp Leg. przedarł się jeden działon z 3 pal Leg. w kierunku lasów małomierzyckich, w tym samym kierunku przedzierały się pluton z dwoma armatami z 3 pal Leg. wraz z częścią batalionu II/7 pp Leg. 9 września do pozostałości 36 Dywizji Piechoty rez. w rejonie Jasieńca Górnego dotarła kompletna bateria I/3 pal Leg. Wieczorem tego dnia, grupa ta z baterią dotarła do Piotrowego Pola. 9 września grupa płk. Tatara w lesie Antoniów-Czerwona pozostawiła tabory i broń ciężką, w tym armaty. 2 bateria i nocnym marszem przedarła się do Wisły, nad ranem bateria bez armat przeszła na jej wschodni brzeg w rejonie Solca. Grupa ppłk. Nowakowskiego po pozostawieniu taboru w rejonie lasu Antoniów, podzielona została na dwa oddziały; konny ppłk. Nowakowskiego i pieszy por. Mieczysława Kowalika. Oddział ppłk Nowakowskiego dołączył do grupy płk. Tatara i z nią przedarł się za Wisłę. Oddział por. Kowalika, również przeszedł na wschodni brzeg Wisły. Improwizowana bateria ppor. Romana dołączyła do przybyłego i osłabionego batalionu II/8 pp Leg. Uzupełniono obsługi artylerzystami i ok. południa 9 września podjęto marsz w kierunku Zwolenia ku Wiśle. Po wyjściu z lasu w rejonie wsi Ostrowica II/8 pp Leg. natknął się na nieprzyjaciela, znajdujące się w szykach piechoty dwie armaty podjęły walkę z niemiecką piechotą i samochodami pancernymi. Ostrzał niemieckiej artylerii spowodował panikę w taborach i ich rozproszenie, wywołany niepokój spowodował wycofanie się piechoty i armat do lasu. Bateria ppor. Romana ze względu na trudności terenowe, oddzielnie od piechoty podjęła marsz, dołączając do grupy ppłk wet. Eugeniusza Górniewicza. Po wyczerpaniu możliwości przedarcia się całością sił pozostawiono armaty, a artylerzyści w grupach przedzierali się na wschodni brzeg Wisły. Części się udało, część dostała się do niewoli.
Do końca 12 września płk Tatar zbierał pozostałości żołnierzy 3 DP Leg. w rejonie Opola, w tym artylerzystów I/3 pal Leg. Nocą 12/13 września podjęto marsz przez Bełżce, Bychawę, Giełczew, Kszczonów, Chmiel, Kozice i Piaski do Chełma Lubelskiego, który osiągnięto 17 września. Spieszony dywizjon artylerzystów mjr Mieczysława Kułakowskiego wszedł w skład III Brygady Piechoty, 19 września wchłoniętej przez 1 Dywizję Piechoty Legionów. 21 września podjęto marsz przez Wojsławice, Tuczępy, osiągając na koniec dnia Czartowczyk, Wożuczyn. 22 września dywizjon mjr. Kułakowskiego wyruszył w kierunku Tarnawatki, w rejonie Rahanie był ostrzelany przez artylerię niemiecką. Nocą 22/23 września podjęto marsz z Wahań do Bud Dzierążyńskich, które zajęto o świcie 23 września. Podjęto w ogniu broni maszynowej natarcie spieszonych artylerzystów, które zostało powtrzymane przez obronę niemieckiej 8 DP. 23 września dywizjon artylerzystów bronił wsi Antonówka, w której doszło do zaciętej walki dywizjonu z piechotą niemieckiej 8 DP. O godz. 14.00 silna niemiecka nawała artyleryjska załamała obronę dywizjonu, wycofujący się w kierunku Tarnawatki dywizjon został rozbity, poległo wielu artylerzystów, wśród nich mjr Mieczysław Kułakowski.
Walki II i III dywizjonów 3 pal Leg. w składzie 39 DP rez..
Walki na Wisłą i Wieprzem
Dowództwo II dywizjonu wraz z 4 baterią i plutonem kolumny amunicyjnej, wyjechało transportem kolejowym z Zamościa w kierunku miejsca koncentracji 3 DP Leg., wieczorem 5 września. Wieczorem 6 września dotarł do stacji Gołąb, gdzie został zatrzymany z uwagi na poważne uszkodzenie mostu kolejowego na Wiśle. W nocy 6/7 września na rozkaz oficera Szefostwa Komunikacji Naczelnego Wodza transport wyładowano i przeznaczono oddziały do obrony wschodniego brzegu Wisły. Nocą 6/7września dotarła do stacji Gołąb również 5 bateria. 7 września 6 bateria została wyładowana na tej samej linii kolejowej na jednej z wcześniejszej stacji i po marszu dołączyła do II/3 pal Leg. w rejonie Gołębia. W nocy 4/5 września wyjechały z Zamościa transporty III dywizjonu, jako pierwsza 8 bateria z samodzielnym patrolem meteo nr 3 i taborem żywnościowym. Jako druga 7 bateria z dowództwem dywizjonu i rano 9 bateria z kolumną amunicyjną i kompania asystencyjna nr 121. 8 września stacjonujący w Kurowie i pobliskich wsiach II/3 pal Leg. podporządkowany został dowódcy Warszawskiej Brygady Pancerno-Motorowej wkrótce na stacji Gołąb wyładował się sukcesywnie III/3 pal Leg., który podporządkowano wraz z 3 dywizjonem artylerii ciężkiej dowódcy WBP-M płk. dypl. Stefanowi Roweckiemu. Zgodnie z rozkazem, wieczorem 8 września III/3 pal Leg. odmaszerował do rejonu Puław, a o świcie 9 września do Puław dotarł II/3 pal Leg. Obronę rejonu Puław organizował 9 pułk piechoty Legionów pod dowództwem ppłk. Zygmunta Bierowskiego. Oba dywizjony zajęły stanowiska ogniowe, a punkty obserwacyjne umieszczone zostały na skarpie i wale wiślanym. Bateria 6/3 pal Leg. zajęła stanowiska osobno na południe od Puław w górze rzeki. Około godz. 17.00 nastąpił nalot na Puławy, objął on też stanowiska ogniowe II/3 pal Leg. i punkty obserwacyjne II i III dywizjonów. Nocą 9/10 września II/3 pal Leg. zmienił stanowiska ogniowe z rejonu stacji kolejowej na okolice folwarku Szkoły Rolniczej. 10 września zgrupowanie 3 DP Leg. zebrane na wschodnim brzegu Wisły weszło w skład 39 Dywizji Piechoty rez. 10 września podchodzące ku Wiśle oddziały niemieckie zostały ostrzelane przez baterie 3 pal Leg., lecz w krótkim czasie zamilkły z uwagi na przecięcie linii telefonicznych przez niemieckich dywersantów. Jeden z nich został ujęty przez wysłane patrole. Podchodzące niemieckie oddziały obłożone zostały ogniem zaporowym i ostrzałem obserwowanym z punktów obserwacyjnych. Aktywna niemiecka artyleria i lotnictwo zlokalizowały, zapaliły i zniszczyły punkt obserwacyjny III dywizjonu mieszczący się w bożnicy, gdzie poległo 4 żołnierzy. 11 września bateria 9/3 pal Leg. wsparła wypad plutonu pionierów 9 pp Leg na zachodni brzeg Wisły. Punkt obserwacyjny mieścił się na wyspie na wprost wsi Opatkowice. 12 września baterie prowadziły ostrzał podejść do możliwych przepraw na zachodnim brzegu Wisły. 13 września kolumny amunicyjne obu dywizjonów 3 pal Leg. pobrały z Głównej Składnicy Uzbrojenia nr 2 w Stawach k/Dęblina maksymalną ilość amunicji do armat i haubic. Tego dnia prowadzono ogień nękający niemieckich oddziałów na zachodnim brzegu. Do III dywizjonu haubic dołączył ppor. Władysław Roman, który został adiutantem III/3 pal Leg. W godzinach południowych II/3 pal Leg. został skierowany do obrony przeciwpancernej w Puławach i najbliższej okolicy. 6/3 pal Leg. wspierała tego dnia batalion nadwyżek 8 pp Leg. na południe od Puław. 14 września pod Puławami doszło do próby forsowania Wisły przez niemiecką 29 Dywizję Piechoty Zmotoryzowanej, próba została odparta ogniem obu dywizjonów. Około godz.17.00 artyleria niemiecka dokonała nakrycia ogniem stanowisk II/3 pal Leg. poległo dwóch kanonierów, kilku zostało rannych, utracono też pewną ilość koni.
14 września o zmroku dywizjony II i III 3 pal Leg oraz 3 dac rozpoczęły odwrót z linii Wisły. Dywizjony maszerowały w kolumnie 9 pp Leg. z rejonu Puław i Kazimierza po osi Kurów, Krasienin do południowo-zachodniej części lasów kozłowieckich. Z uwagi na marsz po piaszczystych polnych drogach marsz wydłużył się. W trakcie marszu bateria 9/3pal Leg. w dniu 15 września odparła ogniem na wprost atak niemieckiego podjazdu pancerno-motorowego. 16 września ok. godz. 11.00 dywizjony osiągnęły wschodni skraj lasów kozłowieckich. Ponownie wyruszono ok. godz.16.00 poprzez Nasutów, wschodni skraj Lublina, Jaszczów do lasu na południe od Białki. Z uwagi na ciężką drożnie cel marszu osiągnięto 17 września po południu. 18 września o godz. 5.00 pomaszerowano przez Pawłów, Krzywowolę do lasów koło Zalesia, osiągając je w południe. Nocą 18/19 września podjęto dalszy marsz poprzez Zuzlin, Bziłe, szosa na Krasnystaw do lasu Surków. II/3 pal Leg. wraz z 9 pp Leg. maszerował przez Rejowiec i Krasnystaw do Pańskiej Doliny. Do natarcia na Krasnystaw wyznaczono batalion III/9 pp Leg. ze wsparciem baterii 4/3 pal Leg. Natarcie piechoty ze wsparciem artylerii wyparło niemieckie oddziały ze wschodniego brzegu rzeki Wieprz, niemiecki kontratak 4 DP odrzucił i rozbił polskie natarcie. Dywizjony 3 pal i 3 dac wsparły ogniem natarcie 95 pułku piechoty podczas natarcia na wieś Krupa, dalsze natarcie pułku opanowało las na północ od Krasnegostawu i dotarło do Wieprza. O świcie 19 września oba dywizjony 3 pal Leg zajęły stanowiska ogniowe w lesie majątku Orłów na południowy zachód od Surhowa, skąd wspierały ogniem obronę własnej piechoty przed natarciami oddziałów niemieckiej 4 DP. Dywizjony poniosły straty osobowe i w koniach. Nocą 19/20 września oddziały oderwały się od wojsk niemieckich i pomaszerowały poprzez Chełmiec, Krasiczyn do Majdanu Skierbieszowskiego. Podczas domarszu do celu w godzinach porannych na III/3 pal Leg. nastąpił atak lotnictwa niemieckiego, który rozproszył część taborów dywizjonowych i bateryjnych. 20 września oba dywizjony przebywały w rejonie Majdanu Sitanieckiego wraz ze zgrupowaniem 9 pp Leg. Po redukcji taborów oba dywizjony podjęły marsz przez Dębowiec, Janówkę, Horyszów Polski, Kolonię Bożydar.
W bitwie pod Tomaszowem Lubelskim
Od wieczora 20 września podjęto przygotowania do natarcia na Tomaszów Lubelski. Podjęto marsz na stanowiska wyjściowe do natarcia: II/3 pal Leg. pomaszerował nocą do lasu pomiędzy drogą kolonia Bożydar-Barchaczów i Cześniki-Brudek, a III/3 pal do lasu na południowy zachód od kolonii Bożydar. O świcie 21 września II dywizjon maszerował przez Łabunie do Majdanu Ruszowskiego, po ostrzelaniu go ogniem broni maszynowej na północny zachód od wzg. 256, zajął stanowiska ogniowe na polanie koło gajówki na zachód od wzg.256. O godz. 9.00 na stanowiska II/3 pal Leg. wyszło natarcie niemieckiej piechoty z 27 DP. Ogniem na wprost z armat dywizjon odrzucił niemieckie natarcie. Po ostrzelaniu przez artylerię niemiecką rejonu wzg. 256 nastąpiło ponowne natarcie niemieckiej 27 DP, również odparte ogniem armat dywizjonu. W tym samym czasie III/3 pal Leg. zajął stanowiska ogniowe pod lasem na północ od Barchaczowa, skąd wspierał obronę Barchaczowa prowadzoną przez batalion III/8 pp Leg. Dywizjon ostrzelał skoncentrowanym ogniem wszystkich haubic wieś Łabunie, podstawę natarcia niemieckiego, kolumnę artylerii niemieckiej na drodze do Łabuń. Kierowany przez samolot obserwacyjny ostrzał niemieckiej artylerii, nakrył stanowiska ogniowe III/3 pal Leg. Na stanowiskach wybuchła panika, pozbawiony wsparcia batalion piechoty został wyparty z Barchaczowa. Zdołano na nowe stanowiska wycofać połowę haubic III dywizjonu, głównie z 9 baterii. W tym samym czasie natarcie niemieckiej piechoty odrzuciło batalion III/9 pp Leg. i dotarło w pobliże stanowisk II/3 pal Leg., który ostrzałem na wprost zatrzymał niemieckie natarcie. Kontratak piechoty wsparty częścią żołnierzy II dywizjonu odrzucił piechotę niemiecką. Między godz.13.00-14.00 kolejne niemieckie natarcie wzdłuż drogi do Cześnik odrzuciło III/9 pp Leg. i ponownie ogniem na wprost II dywizjon obronił swoje stanowiska ogniowe. Ostatecznie kontratak kompanii sztabowej (asystencyjnej) 3 DP Leg. odrzucił niemiecką piechotę od stanowisk artylerii. Trzecie niemieckie natarcie o godz.16.00 przełamało linie piechoty i zdołało opanować część stanowisk ogniowych II/3 pal Leg. Zdołano ogniem broni strzeleckiej i armatnim zablokować niemieckie natarcie przy drodze na północ od wzg.256, a następnie kontratakiem zebranych żołnierzy dywizjonu i piechurów pod dowództwem kpt. Henryka Korolko, odrzucić niemiecką piechurów z 27 DP od stanowisk dywizjonu. W boju tym, II dywizjon stracił ok. 50% stanów osobowych. Nocą 21/22 września wycofano dywizjony artylerii w rejon Cześniki, kolonia Bożydar. Dokonano reorganizacji III dywizjonu odtwarzając 9 baterię w składzie 4 haubic i 7 baterię z 2 haubicami. III/9 pal Leg. zajął stanowiska ogniowe obok dworu w Cześnikach.
22 września o godz. 10.30 39 DP rez. podjęła natarcie na Łabunie. Zostało ono załamane w silnym ogniu niemieckiej artylerii VII Korpusu Armijnego. Natarcie piechoty wspierały oba dywizjony 3 pal Leg., stoczyły też pojedynek z niemieckimi bateriami artylerii. W trakcie czego znalazły się też pod ogniem baterii niemieckich VII KA. Również kierowany przez obserwatora z piechoty, II/3 pal Leg. dokonał nakrycia ogniem stanowisk ogniowych niemieckiego dywizjonu artylerii w rejonie Łabuń, zmuszając go do ich zmiany. O godz. 16.00 niemieckie natarcie odrzuciło oddziały piechoty 39 DP rez. w okolice Cześnik, dywizjony artylerii stawiły opór na stanowiskach ogniowych, ponownie prowadząc ogień na wprost zatrzymały dalsze niemieckie natarcie. Kontratak oddziału zbiorczego 39 DP rez. odrzucił oddziały niemieckie do lasu barchaczowskiego, a następnie zmusił do wycofania się wroga do Łabuń. Oba dywizjony poniosły ponownie wysokie straty osobowe ok. 50% stanu. Ranni zostali między innymi kpt. Henryk Korolko i kpt. Tadeusz Pietrasiński. Wieczorem 22 września baterie 3 pal Leg. zaczęły się przegrupowywać osiągając nowe stanowiska osiągając je po południu i wieczorem 23 września. Bateria 9/3 pal Leg. została przydzielona do 6 pułku strzelców podhalańskich, który miał za zadanie zamknąć ogniem i przeszkodami szosę Zamość-Tomaszów Lub. w pobliżu skrzyżowania z drogami Cześniki-Łabunie i Łabunie-Ruszów i utrzymać do świtu 24 września. 23 września ok. godz. 19.00 9 bateria haubic wsparła ogniem obronę Podhalan, przed natarciem niemieckiej 27 DP wspartej czołgami od strony Łabuń, a następnie nocny kontratak batalionu III/6 pspodh. na Łabunie. Po odbiciu Łabuń o godz. 23.00 9/3 pal Leg. wraz z 6 pspodh. podjęły marsz w kierunku Suchowoli. Po stwierdzeniu obrony niemieckiej w Suchowoli, 6 pspodh. wykonał nieudane nocne natarcie na Suchowolę. O świcie 24 września ponowne natarcie Podhalan z efektywnym wsparciem 9 baterii haubic pozwoliło zdobyć wieś. Kontratak niemiecki wkrótce odbił Suchowolę, a 9/3 pal Leg. osłaniała odskok i oderwanie od nieprzyjaciela 6 pułku. Na tyły baterii wyszło niemieckie natarcie, które powstrzymał jeden z plutonów ogniem na wprost, aż do wyczerpania amunicji. Reszta baterii z dwoma haubicami wycofała się do rejonu wsi Potoczek, tam z braku amunicji na rozkaz dowódcy 6 pspodh. zniszczono haubice, rozwiązano baterię. Żołnierze podjęli nieudaną próbę wyjścia z okrążenia, wieczorem większość dostała się do niemieckiej niewoli.
II/3 pal Leg. wraz pozostałością III/3 pal Leg. 23 września przed południem podjął marsz przez Krzywy Stok, Majdan Krynicki, Polanówkę do Majdanu Ruszowskiego, ostatecznie rano 24 września dotarły one do rejonu Krasnobrodu. Ze stanowisk ogniowych II dywizjon armat i 7 bateria haubic podjęły wsparcie natarcia piechoty na Krasnobród, który w rezultacie zdobyto. 25 września po południu wspierano natarcie piechoty na broniącą się niemiecką 8 DP, na wzgórzach na południe od Krasnobrodu i wzg. 335,9. O godz. 14.30 II/3 pal Leg wsparł natarcie XXIX Brygady Piechoty na wzg. 304, które opanowano. Jednak kontratak niemiecki odbił ponownie wzg. 304, wsparcie dywizjonu stało się mało efektywne z uwagi na kończącą się amunicję. 25 września na południe od Krasnobrodu, 7/3 pal. Leg. prowadziła rzadki ogień nękający z uwagi na kończącą się amunicję. Po południu nawała niemieckiej artylerii, nakryła stanowiska ogniowe 7 baterii, obie haubice i jaszcze zostały zniszczone, poległo i rannych zostało wielu artylerzystów, utracono większość koni. 7 bateria haubic przestała istnieć. 26 września II/3 pal Leg. wyruszył wraz z piechotą przez Jacnię, Kaczorki, Malewszczyznę do rejonu Szopowe. Po całodziennym postoju, wieczorem nadeszła informacja o kapitulacji, w nocy uszkodzono broń i sprzęt, niektórzy żołnierze usiłowali przedrzeć się przez otaczający kordon wojsk niemieckich i sowieckich. Rano 27 września pozostali żołnierze 3 pal Leg. odmaszerowali w kierunku Terespola do niewoli niemieckiej.
Oddział Zbierania Nadwyżek 3 pal Leg..
Po zmobilizowaniu jednostek przewidzianych planem i wyjściu ich „w pole”, w koszarach pozostała znaczna liczba szeregowych. Z nich sformowano baterię marszową 3 pal Leg. pod dowództwem ppor. art. rez. inż. Wolfa Rozenberga. Z uwagi na wydanie przez wiceministra spraw wojskowych rozkazu do obrony linii Bugu dla gen. bryg. Kazimierza Sawickiego, od 11 września rozpoczęto gromadzenie wszystkich możliwych oddziałów i jednostek do jego obrony. 11 września wymaszerowała do Włodzimierza Wołyńskiego bateria marszowa 3 pal Leg. ppor. rez. Rozenberga, gdzie przybyła nocą 12/13 września i weszła w skład artylerii Grupy „Włodzimierz”. W ślad za baterią marszową, 12 lub 13 września z Zamościa wymaszerował OZN 3 pal Leg. liczący 300-400 żołnierzy, 200 koni, wozy, materiał intendencki i kancelarię. 15 lub 16 września OZN 3 pal Leg. dotarł do Łucka. Skąd po kilkunastu godzinach pomaszerował do Włodzimierza Wołyńskiego, aby tam wejść w skład OZAL typ specjalny nr 2. W trakcie marszu rozpoczęła się dezercja żołnierzy z mniejszości narodowych, po otrzymaniu informacji o agresji sowieckiej dezercje przybrały na sile. Podjęto marsz na południe Lubelszczyzny, wycofując się przed wojskami sowieckimi. Ostatecznie resztki OZN 3 pal Leg. wraz ze sztandarem 24 września dotarły w okolice Krasnobrodu. Oddział w chwili rozwiązania liczył 40 żołnierzy.
Symbole pułkowe.
Sztandar.
16 grudnia 1937 Prezydent RP Ignacy Mościcki zatwierdził wzór sztandaru dla 3 pal Leg.
17 lipca 1938, na lotnisku w Zamościu, marszałek Polski Edward Śmigły-Rydz wręczył dowódcy pułku sztandar ufundowany przez społeczeństwo ziemi zamojskiej. W trakcie ceremonii wręczenia sztandaru odbyła się uroczystość przekazania wojsku broni zakupionej przez gminy powiatu zamojskiego.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych połach, pomiędzy ramionami krzyża, znajdowały się cyfry 3 w wieńcach laurowych.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Sztandar znajduje się w zbiorach Muzeum Wojska Polskiego w Warszawie.
Odznaka pamiątkowa.
9 października 1928 minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 3 pułku artylerii polowej Legionów. Odznaka o wymiarach 44x44 mm ma kształt równoramiennego krzyża o ramionach pokrytych ciemnozieloną emalią z obramowaniem czarnym. W środkowym polu w kole z wieńca laurowego wpisano cyfrę pułkową. Na ramionach krzyża wpisano daty upamiętniające istnienie pułku „1918” i „1928” oraz inicjały „P.A.P. LEG”. Między ramionami krzyża orły z głowic sztandarów na tle proporczyków czarno-zielonych. Odznaka trzyczęściowa – oficerska, wykonana w tombaku srebrzonym, emaliowana. Wykonawcą odznaki był Adam Nagalski z Warszawy.
Żołnierze 3 pal Leg..
Żołnierze 3 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1175923" url="https://pl.wikipedia.org/wiki?curid=1175923" title="Rezerwat przyrody Skarpa Wiślicka">
Rezerwat przyrody Skarpa Wiślicka

Skarpa Wiślicka – leśny, częściowy rezerwat przyrody we wsi Wiślica w gminie Skoczów, na północnym skraju Pogórza Cieszyńskiego. Utworzony zarządzeniem Ministra Środowiska, Zasobów Naturalnych i Leśnictwa z dnia 12.11.1996 r. () na powierzchni 24,17 ha. Obecnie zajmuje 29,03 ha.
Celem utworzenia rezerwatu było zachowanie ze względów naukowych i dydaktycznych cennych drzewostanów bukowych oraz łęgów z pomnikowymi okazami buka i jesionu. 
Ochroną został objęty fragment stromego zbocza na lewym brzegu doliny Wisły w Wiślicy, wznoszącego się ponad drogą krajową nr 81 Katowice – Skoczów. Obszar rezerwatu budują margle i łupki cieszyńskie z fragmentami wapieni, pochodzące z górnej jury i kredy. Tworzą one specyficzny typ fliszu wapiennego, na którym rozwijają się gleby zasobne w węglan wapnia. Teren rezerwatu, rozciągający się pomiędzy 279 a 350 m n.p.m., przecinają liczne drobne jary i większe wąwozy, będące efektem naturalnych procesów erozyjnych.
Lasy Skarpy Wiślickiej należą do Nadleśnictwa Ustroń, leśnictwo Dębowiec. Zespołami leśnymi dominującymi w rezerwacie są:
W zespołach tych występują: buk, jesion, jawor, grab, wiąz, lipa drobnolistna, dąb szypułkowy i klon polny. Najstarszy fragment drzewostanu liczy około 140 lat. Rezerwat jest największym naturalnym skupiskiem wiązu górskiego na terenie Śląska Cieszyńskiego. Charakterystyczny dla tego terenu jest również dość liczny udział czereśni w drzewostanie.
Z terenu rezerwatu podaje się około 120 gatunków roślin naczyniowych. Runo leśne jest tu bogate, z wieloma gatunkami charakterystycznymi dla lasów siedlisk żyznych. Szczególnie charakterystyczne są dla rezerwatu rozległe obszary występowania czosnku niedźwiedziego (w porze jego kwitnienia specyficzną woń można poczuć nawet jadąc samochodem wymienioną wyżej drogą) oraz duża populacją cieszynianki wiosennej. Do gatunków podlegających ochronie ścisłej należą: storczyk blady (rzadko tu spotykany), śnieżyczka przebiśnieg, bluszcz pospolity, barwinek pospolity, skrzyp olbrzymi, wawrzynek wilczełyko, obrazki alpejskie. Gatunki objęte ochroną częściową to: kruszyna pospolita, pierwiosnek wyniosły, kopytnik pospolity, kalina koralowa, przytulia wonna, przylaszczka pospolita.
W środkowej części rezerwatu znajduje się obszar dawnego osuwiska z aktywnym źródliskiem z depozycją martwicy wapiennej. Wody źródła odznaczają się niewielkimi wahaniami temperatury w ciągu roku, odczynem alkalicznym oraz stałymi właściwościami chemicznymi. Teren wokół źródliska porośnięty jest charakterystyczną roślinnością ze skrzypem olbrzymim i kniecią błotną (kaczeńcem) oraz bogatą florą mszaków.
Z uwagi na aktywne źródliska i zjawisko czynnej depozycji martwic wapiennych (tufów i trawertynów) w ramach programu Natura 2000 rezerwat Skarpa Wiślicka wszedł w skład ostoi siedliskowej „Cieszyńskie Źródła Tufowe” PLH240001.

</doc>
<doc id="1175924" url="https://pl.wikipedia.org/wiki?curid=1175924" title="3 Pułk Artylerii Lekkiej">
3 Pułk Artylerii Lekkiej

Pułki artylerii lekkiej i polowej noszące numer „3”:
Wojska Polskiego
Cesarskiej i królewskiej Armii

</doc>
<doc id="1175929" url="https://pl.wikipedia.org/wiki?curid=1175929" title="Duży gończy gaskoński">
Duży gończy gaskoński

Duży gończy gaskoński - francuska rasa długonożnych psów gończych. Według klasyfikacji FCI rasa ta zaliczana jest do grupy psów gończych, posokowców i ras pokrewnych, a znajduje się w podsekcji dużych psów gończych.
Rys historyczny.
Według niektórych autorów kynologicznych (Hauck) przodkiem gończych gaskońskich był angielski "southern hound", który był masywnym psem myśliwskim o łaciatym lub dorpiatym umaszczeniu. Rozpowszechniony w średniowieczu przez Anglików na terenie Gaskonii, stał się protoplastą także dla takich ras jak Grand Gascon Saintongeois, czy Ariégeois. Zachowane opisy autorstwa hrabiego "Couteulx" prezentują psy z Gaskonii jako "najlepiej polujące na wilki, o doskonałym węchu, odwadze i wytrwałości, jednak o zbytniej powolności". Podczas Rewolucji francuskiej liczba psów gończych tej rasy mocno spadła, a ponowne odtworzenie hodowli odbyło się dzięki baronowi "de Ruble" z Blanquefort. Do własnej linii gończych gaskońskich baron użył czysto rasowe, zachowane gaskończyki oraz Grand Gascon Saintongeois. Duży gończy gaskoński trafiając do Ameryki miał duży wpływ na powstanie takiej rasy jak coonhound.
Wygląd ogólny.
Duży gończy gaskoński cechuje się umaszczeniem dropiatym, jest podpalany biało-płowym dereszem, na głowie widoczna wyrazista strzała.
Zachowanie i charakter.
Psy są łagodne, cierpliwe. Mają mało wymagającą, pozbawioną podszerstka okrywę włosową. Jako pies myśliwski-pracujący o silnym instynkcie łowieckim, potrzebuje dużo ruchu i przestrzeni. 

</doc>
<doc id="1175934" url="https://pl.wikipedia.org/wiki?curid=1175934" title="Diathesis urica">
Diathesis urica



</doc>
<doc id="1175939" url="https://pl.wikipedia.org/wiki?curid=1175939" title="Ryszard Eugeniusz Dutkiewicz">
Ryszard Eugeniusz Dutkiewicz



</doc>
<doc id="1175940" url="https://pl.wikipedia.org/wiki?curid=1175940" title="Klan Minamoto">
Klan Minamoto



</doc>
<doc id="1175945" url="https://pl.wikipedia.org/wiki?curid=1175945" title="Zespół Schimmelpenninga-Feuersteina-Mimsa">
Zespół Schimmelpenninga-Feuersteina-Mimsa

Zespół Schimmelpenninga-Feuersteina-Mimsa (ang. "Schimmelpenning–Feuerstein–Mims syndrome", "epidermal nevus syndrome") – rzadka choroba z grupy fakomatoz, objawiająca się występującymi w linii środkowej znamionami łojowymi Jadassohna ("naevi sebacei") na skórze głowy, układającymi się wzdłuż linii Blaschko, wadami narządu wzroku (naczyniaki siatkówki), serca i kości. Do objawów klinicznych mogą należeć drgawki, opóźnienie umysłowe. 
Uważa się, że zespół wywołany jest mozaicyzmem względem linii komórkowej zawierającej letalną mutację dziedziczoną autosomalnie dominująco. Chorobę opisał w 1957 roku Gustav Schimmelpenning, pracujący wówczas jako asystent na oddziale neurologii i psychiatrii w Münster, u 17-letniej dziewczyny z nieokreśloną fakomatozą. Niezależnie od Schimmelpenninga opis choroby przedstawili Richard C. Feuerstein i Leroy C. Mims w 1962 roku.

</doc>
<doc id="1175946" url="https://pl.wikipedia.org/wiki?curid=1175946" title="Ratusz w Częstochowie">
Ratusz w Częstochowie

Ratusz w Częstochowie − ratusz w Częstochowie, w Śródmieściu, przy pl. Władysława Biegańskiego, klasycystyczny, wzniesiony w latach 1828–1836 według projektu Franciszka Reinsteina, przebudowany w 1908; wpisany do rejestru zabytków w 1960.
Historia.
Pierwotnie istniały dwa odrębne miasta, Stara i Nowa Częstochowa, każde z miast miało własny ratusz. Ratusz Nowej Częstochowy spłonął prawdopodobnie w okresie konfederacji barskiej, natomiast ratusz Starej Częstochowy zniszczony został w okresie wojen napoleońskich. Obecny ratusz został wybudowany w latach 1828–1836, po połączeniu miast, według projektu architekta województwa kaliskiego Franciszka Reinsteina. Koszt budowy ratusza wyniósł 45.000 ówczesnych złotych. W 1841 zabudowania ratuszowe ogrodzono podmurowanym parkanem.
Początkowo jedynie parter pełnił funkcję biurowe, piętro natomiast przeznaczono na mieszkania dla urzędników. W położonych po obu stronach budynku pawilonach znajdowały się areszty, ale w 1849 jeden z nich przeznaczono na mieszkanie służbowe kasjera miejskiego, a w drugim obok pomieszczeń aresztu zlokalizowano odwach.
Usytuowany jest po południowej stronie pl. Władysława Biegańskiego, w połowie odległości pomiędzy rynkami obu dawnych miast. Piętrowy, murowany, późnoklasycystyczny. Pierwotnie na planie kwadratu z dwoma pawilonami bocznymi.
W związku z wizytą cesarza w mieście, w 1854 przeprowadzono remont elewacji budynku. Po przebudowie w 1908 na planie wydłużonego prostokąta z ryzalitami w narożnikach oraz okrągłą dwukondygnacyjną wieżą zwieńczona gzymsem, tarasowatym dachem z żelazną balustradą, nad którą umieszczono tarcze zegarowe. W starszej części budowli dwutraktowe wnętrze z sienią na osi i jednobiegowymi schodami na piętro. Pierwotnie obok ratusza wybudowane były dwa pomieszczenia stanowiące więzienie i odwach. Do dziś pozostało pomieszczenie po odwachu od strony zachodniej także późnoklasycystyczne, początkowo na planie podkowy, po przekształceniach zbliżony do kwadratu. W 1959 Prezydium Miejskiej Rady Narodowej w Częstochowie przekazało Ratusz na cele muzealne. Od 1967 ratusz i odwach są siedzibą Muzeum Częstochowskiego.
W kwietniu 2004 rozpoczęto generalny remont zespołu budynków Ratusza. Trwał on dwa lata, a budynek został uroczyście otwarty 16 maja 2006. Budynek został dostosowany do potrzeb osób niepełnosprawnych. Wyeksponowano zabytkowe piwnice i klatki schodowe, na wieży usytuowany został punkt widokowy, a cały zespół budynków zyskał jednolitą elewację.

</doc>
<doc id="1175947" url="https://pl.wikipedia.org/wiki?curid=1175947" title="Leon Strasburger">
Leon Strasburger

Leon Strasburger (ur. 28 czerwca 1845 w Warszawie, zm. 17 listopada 1883 tamże) – powstaniec styczniowy, rolnik, sędzia, właściciel majątków Trzebienice i Przybysławice k. Miechowa.
Życiorys.
Syn Anny Krystyny Schütz i Edwarda Bogumiła Strasburgera; brat wybitnego botanika Edwarda Adolfa Strasburgera. Żonaty z Heleną Fryderyką Werner (1871); ojciec 3 córek, teść Stanisława Radziejowskiego malarza i Stefana Kozłowskiego działacza społecznego i narodowego. Dziadek – Leona Kozłowskiego profesora archeologii, premiera rządu RP w latach 1934-1935, Tomasza Kozłowskiego legionisty, posła na Sejm RP w latach 1930-1939, Anieli Kozłowskiej profesor botaniki i Zofii Kozłowskiej-Budkowej profesor historii UJ.
Pochodził z rodziny niemieckich ewangelików przybyłych do Warszawy w końcu XVIII w. z Freibergu w Saksonii. Jego ojciec był cukiernikiem, właścicielem popularnej cukierni przy ul. Królewskiej, obok wejścia do Ogrodu Saskiego w Warszawie. Matka, w okresie manifestacji patriotycznych 1861 organizowała kwesty w kościołach i zbiórkę pieniędzy na pomnik pięciu poległych.
Jako 17-letni chłopak uciekł z domu i przyłączył się do Powstania styczniowego. Służył w oddziale gen. Mariana Langiewicza. Był ranny w bitwie pod Małogoszczem. Po przekroczeniu przez oddział granicy z Galicją został uwięziony w Krakowie. Zbiegł do Niemiec, dzięki staraniom ojca po kilku latach wrócił do Królestwa Polskiego.
Po powrocie do kraju osiadł w zakupionym majątku Trzebienice w powiecie miechowskim i poświęcił się rolnictwu. W 1872 r. nabył sąsiedni majątek w Przybysławicach. Jako rolnik wprowadzał nowoczesne sposoby upraw, narzędzia i maszyny rolnicze (żelazne pługi, brony, kultywatory, maszyny do młócenia), stosował nawożenie marglem.
Po reformie ustroju sądownictwa w Królestwie Polskim w 1876 r. był pierwszym sędzią gminnym w Miechowie.
Zmarł 17 listopada 1883, pochowany na Cmentarzu Ewangelicko-Augsburskim w Warszawie w kwaterze rodzinnej Strasburgerów (aleja 1 nr 3).

</doc>
<doc id="1175954" url="https://pl.wikipedia.org/wiki?curid=1175954" title="Mat (rzeka)">
Mat (rzeka)

Mat (t. Mati, staroż. "Mathis") – rzeka w północnej Albanii, w zlewisku Morza Adriatyckiego. Długość - 115 km, powierzchnia zlewni - 2441 km², średni przepływ - 103 m³/s. 
Źródła Matu znajdują się w dolinie Mat w górach Çermenika w środkowej Albanii. Rzeka płynie na północny zachód wąską doliną między górami. W środkowym biegu dolina Matu się poszerza -znajdują się tu sztuczne jeziora Ulza ("Liqen i Ulzës") i Shkopet ("Liqen i Shkopetit". Do pierwszego z jezior uchodzi prawy dopływ Matu Urakë. Rzeka skręca na zachód, przyjmuje swój największy dopływ Fan i ciasnym przełomem wypływa na nizinę nadmorską. Ostatnie 25 km biegu Matu ma charakter nizinny – rzeka tworzy szerokie koryto z wieloma odnogami. Mat uchodzi do Zatoki Drińskiej Morza Adriatyckiego, kilkanaście km na południe od ujścia Drinu. 
Dolny bieg Matu zawsze stanowił barierę w komunikacji między północną a południową Albanią. W 1927 na polecenie króla Ahmeda Zogu zbudowano koło wsi Milot pierwszy most przez Mat - Most Zogu. Następny most powstał dopiero w 1977, a następny - w 2002. 

</doc>
<doc id="1175955" url="https://pl.wikipedia.org/wiki?curid=1175955" title="Puchar Świata w Biathlonie 2007/2008 – Pokljuka 2007">
Puchar Świata w Biathlonie 2007/2008 – Pokljuka 2007

Puchar Świata w Biathlonie w słoweńskiej Pokljuce – zawody odbyły się w dniach 13–16 grudnia 2007 roku. Była to trzecia seria zawodów w tym sezonie. Była to jedyna seria w tym państwie w tym sezonie.
Relacje z konkursów.
Kobiety.
Bieg indywidualny.
Pierwszym biegiem kobiet w Pokljuce był start na 15 kilometrów. Wystartowało w nim 89 zawodniczek, z czego dwie nie dobiegły do mety. Wszystkie 20 strzałów trafiły tylko dwie najlepsze zawodniczki.
Najdłużej na prowadzeniu znajdowała się Norweżka Gunn Marit Andreassen. Skandynawkę startującą z numerem 15 wyprzedziła dopiero Helena Jonsson, która wystartowała jako czterdziesta pierwsza. Właśnie Szwedka była jedną z czołowych zawodniczek konkursu, która mogła stanąć na podium. Jednak dwie zawodniczki Jekatierina Jurjewa i Michaela Ponza trafiały bezbłędnie i to one zajęły czołowe dwie pozycje. Tuż za nimi uplasowała się Martina Beck.
Trzecia w konkursie, ale pierwsza w klasyfikacji generalnej Pucharu Świata. Dzięki wysokiemu miejscu Glagow ponownie stała się liderką Pucharu Świata wyprzedzając dotychczasową przodowniczkę Sandrine Bailly. Niemka z 237 punktami wyprzedziła Francuzkę o 30 oczek. Na trzecie miejsce awansowała zwyciężczyni zawodów. Najwyżej sklasyfikowaną Polką była Magdalena Gwizdoń.
Sprint.
Drugie zawody kobiet odbyły się przy opadach śniegu. Uczestniczyło w nich 89 zawodniczek. Do mety nie dobiegła jedna. W wyścigu dominowały zawodniczki z czołówki Pucharu Świata. Żadna zawodniczka z niższymi numerami nie weszła do czołowej dwudziestki. Zawody wygrała Sandrine Bailly z ponad dziewięciosekundową przewagą nad Kaisą Mäkäräinen. Na najniższym stopniu podium stanęła Niemka Magdalena Neuner.
Na czołowych pozycjach klasyfikacji generalnej bez zmian. Na prowadzeniu Martina Beck, przed Sandrine Bailly i Jekatieriną Jurjewą.
Sztafeta.
Drugi bieg sztafetowy w sezonie zaczął się dosyć ciekawie. Jako pierwsze na prowadzenie wyszły gospodynie – Słowenki, które jednak szybko zmieniły Rosjanki. Jednak nie najlepsze strzelanie spowodowało, iż Niemki prowadziły. Jednak już na następnym strzelaniu jadąca wtedy Glagow oddała przodownictwo Włoszkom, które prowadziły przez niecały kilometr. Wtedy to na prowadzenie wyszły ponownie Niemki. Zawodniczki reprezentacji Niemiec prowadziły do kolejnego strzelania, gdzie Buchholz kilka razy spudłowała i Rosjanki zostały liderkami zawodów. Przodownictwo straciły oryginalnie jak na ten konkurs, czyli podczas biegu. Magdalena Neuner wypracowała taką przewagę, że Andrea Henkel musiała tylko dowieźć tę przewagę do mety. Ostatecznie na podium stanęły Niemki, Rosjanki i Francuzki.
Mężczyźni.
Bieg indywidualny.
Bieg indywidualny mężczyzn mógł się zakończyć bardzo dużą niespodzianką. Zawodnik z numerem jeden – Kanadyjczyk Robin Clegg przez długi czas najpierw prowadził, a później znajdował się w czołówce. Ostatecznie Kanadyjczyk zajął ósme miejsce. Innymi interesującymi wynikami były miejsca Ukrainców, którzy to zajęli trzecie i czwarte miejsce. Wygrał Norweg Emil Hegle Svendsen, który wyprzedził Niemca Alexsandra Wolfa.
Sprint.
Sprint mężczyzn był najbardziej wyrównaną konkurencją w Pokljuce. Mniej niż minutę starty do zwycięzcy miało, aż 13 zawodników. Pod nieobecność Tomasza Sikory wystartował tylko jeden Polak – Krzysztof Pływaczyk, który znalazł się na 11. miejscu. Wynik ten był najlepszym występem w całej historii startów zawodnika w Pucharze Świata.
Do walki o czołowe pozycje ponownie zaczęli walczyć dwóch najlepszych zawodników sezonu Ole Einar Bjorndalen i Dmitrij Jaroszenko. Wygrał Norweg wyprzedzając Rosjanina o 4,9 sekundy. Na najniższym stopniu podium stanął Mattias Nilsson.
Sztafeta.
Rosjanie dzięki bardzo dobremu strzelaniu (tylko 3 dobierania) zdecydowanie z prawie dwuipółminutową przewagą wygrali z Niemcami oraz o ponad 3 minuty z Austriakami. Wysoko uplasowały się reprezentacje Włoch i Ukrainy (odpowiednio 5. i 6. miejsce).

</doc>
<doc id="1175956" url="https://pl.wikipedia.org/wiki?curid=1175956" title="Mati (rzeka)">
Mati (rzeka)



</doc>
<doc id="1175960" url="https://pl.wikipedia.org/wiki?curid=1175960" title="Zespół Kelleya i Seegmillera">
Zespół Kelleya i Seegmillera



</doc>
<doc id="1175961" url="https://pl.wikipedia.org/wiki?curid=1175961" title="Johann Ludwig Krapf">
Johann Ludwig Krapf

Johann Ludwig Krapf (ur. 11 stycznia 1810 w Derendingen, zm. 26 listopada 1881 w Korntal) – niemiecki misjonarz o pietystycznych poglądach, odkrywca, etnolog i lingwista badający Afrykę Wschodnią.
Wraz z Johannem Rebmannem, misjonarzem i autorem między innymi słownika języka suahili odkrywał interior Afryki Wschodniej. Uważa się, że jako pierwsi z Europejczyków widzieli Kilimandżaro i górę Kenia. W 1836 roku, po studiach teologicznych wyjechał do Etiopii, by pracować jako misjonarz z ramienia kościoła anglikańskiego. Nauczył się wkrótce języka amharskiego oraz języków lokalnych. Zajmował się badaniem ludu Oromo, zwanego wtedy "Galla". Przetłumaczył na ich język dużą część Pisma Świętego.

</doc>
<doc id="1175963" url="https://pl.wikipedia.org/wiki?curid=1175963" title="Polityka rozwoju">
Polityka rozwoju

Polityka rozwoju – zespół wzajemnie powiązanych działań podejmowanych i realizowanych w celu zapewnienia trwałego i zrównoważonego rozwoju kraju oraz spójności społeczno-gospodarczej i terytorialnej. Jest ona konsekwencją wyboru strategii rozwoju kraju.
Zakres polityki rozwoju obejmuje takie obszary aktywności państwa jak:
Politykę rozwoju w Polsce reguluje Ustawa o zasadach prowadzenia polityki rozwoju z dnia 6 grudnia 2006 roku. W ustawie, jako cele polityki rozwoju, wyszczególnione zostały działania na rzecz m.in.:
Polityka rozwoju prowadzona jest:
Realizuje się ją przy pomocy strategii rozwoju kraju, strategii sektorowych, planów wykonawczych oraz programów operacyjnych. 
Źródło:
Zgodnie z najnowszym projektem nowelizacji ustawy o zasadach prowadzenia polityki rozwoju "Przez politykę rozwoju rozumie się zespół wzajemnie powiązanych działań podejmowanych i realizowanych w celu zapewnienia trwałego i zrównoważonego rozwoju kraju,spójności społeczno-gospodarczej, regionalnej i przestrzennej, podnoszenia konkurencyjności gospodarki oraz tworzenia nowych miejsc pracy w skali krajowej, regionalnej lub lokalnej."
Źródło:

</doc>
<doc id="1175964" url="https://pl.wikipedia.org/wiki?curid=1175964" title="Neokeynesizm">
Neokeynesizm

Neokeynesizm – doktryna ekonomiczna stanowiąca syntezę monetaryzmu i keynesizmu, będąca jego naturalną ewolucją na skutek kryzysów naftowych, podczas których teoria Keynesa zdawała się zawodzić.
Jest to nurt heterogeniczny, cechuje się dużą różnorodnością, trudno więc znaleźć elementy będące według wszystkich zaliczanych do neokeynesizmu ekonomistów kluczowe. Określanie całego nurtu jako odwołania do Keynesizmu jest częściowym nadużyciem, ponieważ elementów wspólnych z myślą Keynesa jest bardzo mało.
Teoria.
Głównym założeniem neokeynesizmu jest względna sztywność płac i cen w krótkim okresie, jednak nie jest to wspólne z teorią Keynesa, ponieważ założenie sztywności w Ogólnej teorii Keynesa miało jedynie charakter upraszczający wywody. Sztywności oznaczają, że ceny bądź płace reagują na zmiany popytu wolniej niż wielkości realne, czyli np. wielkość produkcji czy poziom zatrudnienia. Mimo odrzucenia przez Keynesa sztywności jako ważnego czynnika swojej teorii neokeynesizm traktuje to założenie jako kluczowy powód zawodności rynków. Postkeynesiści krytykowali założenie sztywności argumentując, że nie stanowi ono o ważności teorii Keynesa, a czasem jest to zjawisko korzystne dla gospodarki.
Uważa się, że szkoła neokeynesowska różni się od Keynesa naciskiem na mikropodstawy, czyli wywodzeniem ich teorii makroekonomicznej z podstaw mikroekonomicznych opisujących działanie pojedynczych jednostek, jednak niektórzy ekonomiści podkreślają, że Ogólna teoria Keynesa zawiera zadowalające mikropodstawy, ponieważ tłumaczy jak jednostkowe decyzje przekładają się na równowagę przy niepełnym zatrudnieniu.
Ponadto w odróżnieniu od teorii Keynesa, akceptuje się założenie neutralności pieniądza w długim okresie oraz działanie mechanizmu równowagi rynkowej w długim okresie przez elastyczne ceny i płace (które są sztywne w krótkim okresie). Neokeynesiści popierają ingerencję państwa w gospodarkę w celu doprowadzenia jej do równowagi w krótkim okresie przy pełnym wykorzystaniu czynników produkcji. Dotyczy to przeciwdziałania cyklom gospodarczym i pozwala na skrócenie okresu, w którym zadziałają mechanizmy rynkowe i uniknięcie strat spowodowanych recesją.
W długim okresie uwidacznia się wpływ teorii monetarystycznej, czyli neutralność pieniądza, jednak neokeynesiści postulują aktywną politykę pieniężną w krótkim okresie, gdzie występuje nieneutralność pieniądza oraz aktywną politykę pieniężną w czasie kryzysu gospodarczego. Wspólnym elementem Neokeynesizmu oraz teorii Keynesa jest występowanie bezrobocia przymusowego. Nowością w stosunku do poprzednich szkół jest też wprowadzenie do analizy asymetrii informacji. W stosunku do polityki fiskalnej występuje awersja do wysokich deficytów jako czynnika zmniejszającego oszczędności i wzrost gospodarczy w długim okresie. Występują również wątpliwości, co do skuteczności dostosowań interwencji państwa w gospodarkę ze względu na opóźnienia w efektach tych interwencji.
Postulaty odnośnie do rynku pracy zawierają uelastycznienie, ograniczenie ochrony pracowniczej oraz zmiany charakteru zasiłków na aktywizacyjny.
Przedstawiciele.
Laureaci nagrody Nobla: John Hicks, James Meade, James Tobin, Paul Samuelson, Franco Modigliani, Robert J. Shiller

</doc>
<doc id="1175965" url="https://pl.wikipedia.org/wiki?curid=1175965" title="Ashikaga">
Ashikaga



</doc>
<doc id="1175967" url="https://pl.wikipedia.org/wiki?curid=1175967" title="Puchar UEFA (1999/2000)">
Puchar UEFA (1999/2000)

Puchar UEFA 1999/2000 () – 29. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 10 sierpnia 1999 – 17 maja 2000. W rozgrywkach zwyciężyła drużyna Galatasaray SK.

</doc>
<doc id="1175969" url="https://pl.wikipedia.org/wiki?curid=1175969" title="Osiedle Tysiąclecia (Myślenice)">
Osiedle Tysiąclecia (Myślenice)

Osiedle Tysiąclecia – osiedle mieszkaniowe w zachodniej części Myślenic, leżące u północnego zbocza góry Plebańskiej. Osiedle stanowi jedną z pięciu dzielnic miasta. Zabudowa głównie cztero- i pięciokondygnacyjna w technice wielkiej płyty.
Osiedle stanowi:
Granice osiedla:
Ulice znajdujące się w granicach osiedla:
Ważniejsze obiekty i tereny zielone:

</doc>
<doc id="1175971" url="https://pl.wikipedia.org/wiki?curid=1175971" title="Erestor">
Erestor



</doc>
<doc id="1175975" url="https://pl.wikipedia.org/wiki?curid=1175975" title="Nikołaj Wasilew">
Nikołaj Wasilew

Nikołaj Wasilew Wasilew, bułgarski Николай Василев Василев (ur. 28 listopada 1969 w Warnie) – bułgarski ekonomista, finansista i polityk, w latach 2001–2005 wicepremier, minister gospodarki (2001–2003), minister transportu i komunikacji (2003–2005) oraz minister administracji i reformy administracyjnej (2005–2009), deputowany do Zgromadzenia Narodowego.
Życiorys.
W 1994 ukończył ekonomię na Uniwersytecie Nauk Ekonomicznych w Budapeszcie. Kształcił się następnie na State University of New York (bachelor’s degree z administracji, finansów i ekonomii z 1995) oraz na Brandeis University (master’s degree z ekonomii i finansów z 1997). W międzyczasie studiował także na Uniwersytecie Keio.
Od 1993 do 2000 pracował jako doradca podatkowy i inwestycyjny w Budapeszcie, Warnie, Tokio, Nowym Jorku i Londynie. W stolicy Wielkiej Brytanii był wiceprezesem przedsiębiorstwa finansowego Lazard Capital Markets.
W 2001 związał się z nowo powstałą partią Narodowy Ruch Symeona Drugiego, dla której opracował program gospodarczy. W lipcu 2001, po wygraniu przez nią wyborów parlamentarnych, został wicepremierem oraz ministrem gospodarki w rządzie Symeona Sakskoburggotskiego. Po reorganizacji gabinetu w lipcu 2003 jego miejsce w resorcie zajęła Lidija Szulewa. Nikołaj Wasilew przejął wówczas obowiązki ministra transportu i komunikacji, pozostając na stanowisku wicepremiera. Po wyborach w 2005 uzyskał mandat posła do Zgromadzenia Narodowego 40. kadencji z listy partii Symeona II. Dzięki jego rekomendacji w sierpniu 2005 wszedł również do gabinetu Sergeja Staniszewa, tworzonego wspólnie z Bułgarską Partią Socjalistyczną i Ruchem na rzecz Praw i Wolności. Objął w nim urząd ministra administracji i reformy administracyjnej, który sprawował do lipca 2009.
W 2009 zrezygnował z aktywności politycznej, został partnerem i dyrektorem zarządzającym Ekspat Kapitał, firmie inwestycyjnej i doradczej.
W lipcu 2021 po przedterminowych wyborach Sławi Trifonow zaproponował jego kandydaturę na premiera, którą jednak wkrótce wycofał.

</doc>
<doc id="1175978" url="https://pl.wikipedia.org/wiki?curid=1175978" title="Roberto Boninsegna">
Roberto Boninsegna

Roberto Boninsegna (ur. 13 listopada 1943 w Mantui) – włoski piłkarz, napastnik. Srebrny medalista MŚ 1970. Długoletni zawodnik mediolańskiego Interu.
W niższych klasach rozgrywkowych grał w Prato i A.S.C. Potenza. W Serie A debiutował w sezonie 1965/1966 w barwach Varese. W latach 1966-1969 był piłkarzem Cagliari Calcio, w 1969 odszedł do Interu. Piłkarzem Nerazzurrich był do 1976 (scudetto w 1971). Kolejne trzy sezony spędził w Juventusie, karierę kończył w Hellas Werona (1980). Z "Juve" był mistrzem kraju w 1977 i 1978, w 1977 znalazł się w gronie zdobywców Pucharu UEFA. W Serie A strzelił 163 goli w 366 meczach. Dwukrotnie był królem strzelców rozgrywek (1971, 1972).
W reprezentacji Włoch zagrał 22 razy i strzelił 9 bramek. Debiutował 18 listopada 1967 w meczu ze Szwajcarią, ostatni raz zagrał w 1974. Przed MŚ 70 wrócił do kadry po trzyletniej przerwie i zagrał we wszystkich 6 meczach Italii (2 bramki). Cztery lata później wystąpił tylko w spotkaniu z Polską.

</doc>
<doc id="1175982" url="https://pl.wikipedia.org/wiki?curid=1175982" title="Eduardo Sánchez">
Eduardo Sánchez

Eduardo Miguel Sánchez-Quiros, znany jako Eduardo Sánchez (ur. 20 grudnia 1968 r.) – reżyser, scenarzysta, producent i montażysta filmowy pochodzenia kubańskiego. Wspólnie z Danielem Myrickiem stworzył kontrowersyjny horror "Blair Witch Project" (1999). W 2013, razem z Greggiem Hale'm, wyreżyserował segment filmu "V/H/S/2" pt. "A Ride in the Park".

</doc>
<doc id="1175985" url="https://pl.wikipedia.org/wiki?curid=1175985" title="Daniel Myrick">
Daniel Myrick

Daniel Myrick (ur. 30 listopada 1963 r.) – amerykański reżyser, scenarzysta, producent, montażysta i operator filmowy. Współtwórca kultowego horroru "Blair Witch Project" (1999), za który wspólnie z Eduardo Sánchezem uzyskał kilka prestiżowych nagród, m.in. na festiwalu filmowym w Cannes.

</doc>
<doc id="1175986" url="https://pl.wikipedia.org/wiki?curid=1175986" title="Bitwa morska pod Camperdown">
Bitwa morska pod Camperdown



</doc>
<doc id="1175987" url="https://pl.wikipedia.org/wiki?curid=1175987" title="Dick Beebe">
Dick Beebe

Dick Beebe, znany również jako Richard Beebe (ur. 11 października 1954, zm. 6 lipca 2008 w Nowym Jorku) – amerykański scenarzysta filmowy. 
Jest głównie kojarzony z filmami horrorowymi: "" – sequelem kultowego "Blair Witch Project", "Domem na Przeklętym Wzgórzu", będącym remakiem klasycznego dreszczowca pod tym samym tytułem z lat pięćdziesiątych, czy odcinkami groteskowego serialu "Opowieści z krypty".
W roku 2001 Beebe, Joe Berlinger, Daniel Myrick i Eduardo Sánchez zdobyli nominację do antynagrody Złotej Maliny za scenariusz do filmu "Księga Cieni: Blair Witch 2".

</doc>
<doc id="1175988" url="https://pl.wikipedia.org/wiki?curid=1175988" title="Mirosław Struzik">
Mirosław Struzik

Mirosław Struzik (ur. w 1956 w Żarowie) – polski rzeźbiarz.
Życiorys.
Ukończył Państwową Wyższą Szkołę Sztuk Plastycznych we Wrocławiu, studiował wzornictwo przemysłowe i rzeźbę, uzyskując w 1989 tytuł magistra sztuki w zakresie rzeźby. Projektuje i tworzy rzeźby w przestrzeni publicznej.

</doc>
<doc id="1175993" url="https://pl.wikipedia.org/wiki?curid=1175993" title="Nancy Schreiber">
Nancy Schreiber

Nancy Schreiber (ur. 27 czerwca 1949 w Detroit w stanie Michigan, USA) – amerykańska operatorka filmowa. Za swoją pracę przy filmie "The Celluloid Closet" (1995) była nominowana do nagrody Emmy; jest też laureatką nagród Cinematography Award (thriller "Listopad", 2004) oraz Vision Award. Schreiber pracowała m.in. przy projektach: "Zaklinacz dusz" (2007), "" (2000) czy "Ghost World" (2001).

</doc>
<doc id="1175995" url="https://pl.wikipedia.org/wiki?curid=1175995" title="Mario Bertini">
Mario Bertini

Mario Bertini (ur. 7 stycznia 1944 w Prato), włoski piłkarz, pomocnik lub obrońca. Srebrny medalista MŚ 1970. Długoletni zawodnik mediolańskiego Interu.
W niższych ligach występował w Empoli FC. W Serie A debiutował w sezonie 1965/1966 w barwach Fiorentiny. Graczem popularnej "Violi" był przez 3 sezony, w 1966 triumfował w Pucharze Włoch. W 1968 odszedł do Interu. Piłkarzem "Nerazzurrich" był do 1977 (scudetto w 1971). W Serie A strzelił 41 goli w 288 meczach.
W reprezentacji Włoch zagrał 25 razy i strzelił 2 bramki. Debiutował 29 czerwca 1966 w meczu z Meksykiem, ostatni raz zagrał w 1972. Podczas MŚ 70 zagrał we wszystkich sześciu meczach Italii.
Linki zewnętrzne.
Statystyki w bazie playerhistory.com

</doc>
<doc id="1176004" url="https://pl.wikipedia.org/wiki?curid=1176004" title="Jankówko (województwo wielkopolskie)">
Jankówko (województwo wielkopolskie)

Jankówko – przysiółek w Polsce położony w województwie wielkopolskim, w powiecie gnieźnieńskim, w gminie Gniezno. Od zachodu graniczy z Gnieznem.
W latach 1975–1998 miejscowość administracyjnie należała do województwa poznańskiego.

</doc>
<doc id="1176006" url="https://pl.wikipedia.org/wiki?curid=1176006" title="Jankówko">
Jankówko

Miejscowości w Polsce:

</doc>
<doc id="1176008" url="https://pl.wikipedia.org/wiki?curid=1176008" title="Tantow">
Tantow

Tantow (pol. hist. Tętowa) – gmina położona we wschodniej części Niemiec, w kraju związkowym Brandenburgia, w powiecie Uckermark, wchodzi w skład urzędu Gartz (Oder). Gmina jest położona w sąsiedztwie Parku Narodowego Doliny Dolnej Odry oraz przy drodze krajowej B113.
W 1843 r. przez Tantow poprowadzono linię kolejową z Berlina do Szczecina. Od 1945 r. jest to stacja graniczna.
W skład gminy wchodzą następujące dzielnice: Schönfeld, Tantow, Damitzow, Keesow, Neuschönfeld, Tantow Vorwerk, Tantow Ausbau i Vorwerk Radekow.
Według spisu powszechnego w RFN w 2011 r. w gminie Tantow mieszkało 9,6% obcokrajowców, w całości będących obywatelami Polski.

</doc>
<doc id="1176009" url="https://pl.wikipedia.org/wiki?curid=1176009" title="Parowóz pośpieszny">
Parowóz pośpieszny



</doc>
<doc id="1176010" url="https://pl.wikipedia.org/wiki?curid=1176010" title="Sergio Gori">
Sergio Gori

Sergio Gori (ur. 24 lutego 1946 w Mediolanie), włoski piłkarz, napastnik. Srebrny medalista MŚ 1970.
Był wychowankiem mediolańskiego Interu. Nigdy na stałe nie przebił się do pierwszego składu, jednak dzięki epizodycznym występom znalazł się wśród mistrzów Włoch (1965, 1966) oraz triumfatorów Pucharu Europy (1965). W latach 1966-1968 był zawodnikiem Lanerossi Vicenza, w następnym sezonie ponownie był piłkarzem Interu, jednak w 1969 odszedł do Cagliari Calcio, gdzie grał do 1975 (scudetto w 1970). Od 1975 do 1977 grał w Juventusie, karierę kończył w Hellas Werona (1978). Z "Juve" był mistrzem kraju w 1977, znalazł się w gronie zdobywców Pucharu UEFA '77.
W reprezentacji Włoch zagrał 3 razy. Debiutował 14 czerwca 1970 w meczu z Meksykiem podczas MŚ 70 – wszedł na boisko w 84 minucie. Był to jego jedyny występ w turnieju, dał mu tytuł wicemistrza świata. Ostatni raz w reprezentacyjnej koszulce wybiegł na boisko w tym samym roku.
Linki zewnętrzne.
Statystyki w bazie playerhistory.com

</doc>
<doc id="1176013" url="https://pl.wikipedia.org/wiki?curid=1176013" title="Ramowa konwencja ONZ w sprawie zmian klimatu">
Ramowa konwencja ONZ w sprawie zmian klimatu



</doc>
<doc id="1176016" url="https://pl.wikipedia.org/wiki?curid=1176016" title="Fabrizio Poletti">
Fabrizio Poletti

Fabrizio Poletti (ur. 13 lipca 1943 w Gavello), włoski piłkarz, obrońca. Srebrny medalista MŚ 1970. Długoletni zawodnik Torino FC.
Piłkarzem Torino był w latach 1962-1971. W tym czasie we wszystkich rozgrywkach rozegrał 275 spotkań, w 1968 i 1971 triumfował w Pucharze Włoch. W 1971 odszedł do Cagliari Calcio, gdzie grał do 1974. W sezonie 1974–1975 był zawodnikiem Sampdorii.
W reprezentacji Włoch zagrał 6 razy. Debiutował 16 czerwca 1965 w meczu ze Szwecją. Podczas MŚ 70 wszedł na zmianę w półfinale z RFN. Był to jego jedyny występ w turnieju, dał mu tytuł wicemistrza świata. Ostatni raz w reprezentacyjnej koszulce wybiegł na boisko kilka miesięcy później.

</doc>
<doc id="1176018" url="https://pl.wikipedia.org/wiki?curid=1176018" title="Nur für Deutsche">
Nur für Deutsche

Nur für Deutsche (pol. „Tylko dla Niemców”) – napis umieszczany podczas II wojny światowej w okupowanych przez III Rzeszę państwach na środkach transportu, budynkach i w miejscach użyteczności publicznej, takich jak: parki, kawiarnie, kina, teatry, etc. przeznaczonych wyłącznie dla Niemców.
Historia w Polsce.
W okupowanej Polsce narodowa segregacja była ściśle przestrzegana. Z opatrzonych tym znakiem obiektów korzystać mogła jedynie administracja niemiecka, członkowie partii nazistowskiej NSDAP, żołnierze Wehrmachtu oraz niemieccy cywile. Wszyscy inni byli uznawani za podludzi i musieli ściśle stosować się do zakazu podróżowania pojazdami oraz wchodzenia do pomieszczeń opatrzonych tym napisem. 
Gwardia Ludowa zorganizowała w 1942 zamachy na niemieckie lokale "Café Club" i "Mitropa" w Warszawie, natomiast w 1943 na "Bar Podlaski" i kina dla Niemców. Członkowie organizacji konspiracyjnych dokonywali akcji małego sabotażu polegających między innymi na pisaniu hasła "Nur für Deutsche" na murach cmentarzy i latarniach ulicznych.

</doc>
<doc id="1176020" url="https://pl.wikipedia.org/wiki?curid=1176020" title="Czeskie odrodzenie narodowe">
Czeskie odrodzenie narodowe

Czeskie odrodzenie narodowe – okres odrodzenia literatury i języka czeskiego na ziemiach austriackich zamieszkałych przez Czechów, datowany umownie na lata 1774–1859. Czeskie odrodzenie narodowe charakteryzowało się sprzeciwem wobec germanizacji przy jednoczesnym inspirowaniu się kulturą niemieckojęzyczną. Do rewolucji marcowej (1848) miało ono wyłącznie charakter kulturalno-oświatowy; nadejście Wiosny Ludów skutkowało rozbudzeniem świadomości narodowej, co doprowadziło do wprowadzenia czeskich posłów pod przewodnictwem Františka Palackiego do Sejmu Ustawodawczego.
Geneza.
Początek czeskiego odrodzenia narodowego wiąże się z okresem panowania Józefa II Habsburga. W 1781 wydał on patent tolerancyjny wprowadzający większą wolność religijną. Umożliwiło to Czechom rozpowszechnianie literatury husyckiej pisanej po łacinie oraz w języku czeskim (cesarskie reformy obejmowały m.in. wypieranie ze szkół i urzędów łaciny na rzecz języka niemieckiego). Książki Jana Husa, Piotra Chelczyckiego, Jana Blahoslava, Jana Ámosa Komenskiego oraz innych pisarzy ruchu husyckiego rozpowszechniane były w celu zaakcentowania odrębności rodzimego języka i kultury.
Innymi elementami, które wypłynęły na powstanie czeskiego odrodzenia narodowego, były:

</doc>
<doc id="1176021" url="https://pl.wikipedia.org/wiki?curid=1176021" title="Comunardo Niccolai">
Comunardo Niccolai

Comunardo Niccolai (ur. 15 grudnia 1946 w Uzzano), włoski piłkarz, środkowy obrońca. Srebrny medalista MŚ 1970. Długoletni zawodnik Cagliari Calcio.
Zaczynał w Sassari Torres. Piłkarzem Cagliari był w latach 1964–1976. W tym czasie w Serie A rozegrał 218 spotkań. Był ważną częścią zespołu, który w 1970 pierwsze i jedyne scudetto w historii Cagliari. W sezonie 1976–1977 był zawodnikiem Perugii. W reprezentacji Włoch zagrał 3 razy. Debiutował 10 maja 1970 w meczu z Portugalią. Podczas MŚ 70 zagrał tylko w pierwszym meczu, ze Szwecją. Ostatni raz w reprezentacyjnej koszulce wybiegł na boisko kilka miesięcy później.

</doc>
<doc id="1176027" url="https://pl.wikipedia.org/wiki?curid=1176027" title="Antonio Juliano">
Antonio Juliano

Antonio Juliano (ur. 26 grudnia 1942 w Neapolu) – włoski piłkarz, pomocnik. Srebrny medalista MŚ 1970. Długoletni zawodnik SSC Napoli.
Był wychowankiem Napoli, w pierwszym zespole grał w latach 1962–1978. Grał w ok. 500 meczach, pełnił funkcję kapitana zespołu. W sezonie 1978/1979 był zawodnikiem Bologna FC. W reprezentacji Włoch zagrał 18 razy. Debiutował 18 czerwca 1966 w meczu z Austrią, ostatni raz zagrał w 1974. Trzykrotnie znajdował się w kadrze na mistrzostwa świata (1966, 1970, 1974), jednak w finałach zagrał tylko w jednym meczu – przegranym z Brazylią finale MŚ 70. W 1968 wraz z kolegami zwyciężył w ME 68.

</doc>
<doc id="1176031" url="https://pl.wikipedia.org/wiki?curid=1176031" title="Schindellegi">
Schindellegi

Schindellegi – miejscowość w środkowo-wschodniej Szwajcarii, gminie Feusisberg w kantonie Schwyz. Znajduje się tam główna siedziba koncernu logistycznego Kuehne + Nagel.

</doc>
<doc id="1176033" url="https://pl.wikipedia.org/wiki?curid=1176033" title="Ara trójbarwna">
Ara trójbarwna

Ara trójbarwna ("Ara tricolor") – wymarły gatunek ptaka z rodziny papugowatych (Psittacidae). Występował endemicznie na Kubie.
Wiadomo, że papuga ta występowała na Kubie oraz na wyspie Isla de la Juventud położonej ok. 70 km na południe od zachodnich wybrzeży Kuby. Mogła także występować na wyspie Haiti (ówczesna "Hispaniola") położonej ok. 80 km na wschód od Kuby, skąd znana jest z wielu raportów, lecz nie przetrwał stamtąd żaden okaz. Jak dotąd brak jest jednak wiarygodnych dowodów na występowanie ary trójbarwnej bądź innych gatunków z rodzaju "Ara" na Haiti w czasach historycznych.
Była stosunkowo niewielka jak na arę – mierzyła ok. 45–50 cm.
Gatunek był powszechny około roku 1800. W XIX w. gwałtownie zaczęła wzrastać liczba ludności Kuby i sąsiednich wysp, karczowano duże połacie lasów, przez co szybko kurczyła się powierzchnia siedlisk tego ptaka. Polowano także na niego, głównie dla mięsa. Gniazda były plądrowane, a pisklęta i młode ptaki traktowano jako pupile w bogatych domach. Do 1849 r. gatunek utrzymywał się w mniej lub bardziej licznych koloniach na odosobnionych siedliskach, jednak później jego liczebność zmalała na tyle, że niemożliwe było przywrócenie stabilnej populacji.
Jedna para trzymana była w królewskiej menażerii w Pałacu Schönbrunn (Wiedeń), od 1760 r.
Ostatnia para tych ptaków została zastrzelona w 1864 r. w La Vega na wyspie Isla de la Juventud, na północ od bagien Ciénaga de Lanier. Niepotwierdzona relacja Juana Gundlacha sugeruje, że gatunek ten mógł przetrwać na Kubie do około 1885 r. na bagnach Ciénaga de Zapata w prowincji Matanzas, gdzie przypuszczalnie znajdowało się ostatnie duże stanowisko tego ptaka. Do czasów dzisiejszych zachowało się 19 okazów w 15 kolekcjach muzealnych.
D.K. Wetherbee wydzielił papugi z Kuby jako gatunek "Ara cubensis", twierdząc, że typ nomenklatoryczny ary trójkolorowej musi pochodzić z Haiti, ale nie ma ku temu żadnych dowodów, więc "Ara cubensis" traktowana jest jako synonim ary trójkolorowej.

</doc>
<doc id="1176036" url="https://pl.wikipedia.org/wiki?curid=1176036" title="RG Churfirsten">
RG Churfirsten

Renngemeinschaft Churfirsten - szwajcarski klub sportowy powstały 12 listopada 1983 roku w Wildhaus. 
Klub skupia zawodników sportów zimowych - narciarstwa klasycznego (biegi narciarskie, skoki, kombinacja norweska), alpejskiego i snowboardingu.
Najbardziej znanym zawodnikiem klubu jest Simon Ammann.

</doc>
<doc id="1176037" url="https://pl.wikipedia.org/wiki?curid=1176037" title="Eksponenta macierzy">
Eksponenta macierzy

Eksponenta macierzy – funkcja macierzowa zdefiniowana dla macierzy kwadratowych analogicznie jak klasyczna funkcja wykładnicza. Eksponentą macierzy rzeczywistej lub zespolonej formula_1 wymiaru formula_2 jest macierz wymiaru formula_3 oznaczana jako formula_4 albo formula_5 zadana przez szereg potęgowy:
przy czym przyjmuje się:
gdzie formula_9 – macierz jednostkowa formula_3 formula_11 – macierz zerowa formula_12
Twierdzenia I.
Oznaczenia:
Twierdzenia:
Z tw. (5) wynika, że:
Obliczanie eksponenty macierzy.
Macierz diagonalna.
Jeżeli macierz jest diagonalna
to
Macierz diagonalizowalna.
Jeżeli macierz można zdiagonalizować do postaci
gdzie formula_44 – macierz diagonalna, to z tw. (4) wynika, że

</doc>
<doc id="1176040" url="https://pl.wikipedia.org/wiki?curid=1176040" title="Leg End">
Leg End

Leg End – pierwszy album progresywnej i awangardowej brytyjskiej grupy Henry Cow należącej do tzw. sceny Canterbury.
Lista utworów.
Album zawiera utwory:
Twórcy.
Twórcami albumu są:

</doc>
<doc id="1176042" url="https://pl.wikipedia.org/wiki?curid=1176042" title="Stalag VII A">
Stalag VII A

Stalag VII A Moosburg (Kriegsgefangenen-Mannschafts-Stammlager (Stalag) VII A) – obóz jeniecki dla szeregowców i podoficerów z czasów II wojny światowej. Założony na północ od miejscowości Moosburg an der Isar we wrześniu 1939 roku. Zakładana liczba więźniów – 10 000 osób. Pod koniec wojny w obozie przebywało ok. 80 000 osób, głównie jeńców francuskich i radzieckich.
Około października 1940 roku więzieni tu oficerowie założyli "Fundusz Niesienia Pomocy Wdowom po Poległych Oficerach". Wysokość 1. wysyłki w wysokości 100 RM miała nastąpić w listopadzie lub grudniu tego roku.
Obóz został wyzwolony w 1945 roku przez wojska amerykańskie. Do roku 1948 na jego terenie działał obóz internowania nr 6 (Civilian Internment Camp No. 6) dla osób oskarżonych o współpracę z nazistami.
Określenie "Stalag VII A" występuje w filmie "Jak rozpętałem drugą wojnę światową" – główny bohater Franek Dolas więziony jest w obozie jenieckim Stalag VII A zlokalizowanym w "Altdorf-Am-See".

</doc>
<doc id="1176047" url="https://pl.wikipedia.org/wiki?curid=1176047" title="WSKSiM">
WSKSiM



</doc>
<doc id="1176052" url="https://pl.wikipedia.org/wiki?curid=1176052" title="Ditlenek azotu">
Ditlenek azotu



</doc>
<doc id="1176053" url="https://pl.wikipedia.org/wiki?curid=1176053" title="ERS 10">
ERS 10



</doc>
<doc id="1176058" url="https://pl.wikipedia.org/wiki?curid=1176058" title="DASH 2">
DASH 2

DASH 2 ("Density And Scale Height") – amerykański wojskowy sztuczny satelita Ziemi. Balon o średnicy 2,5 metra do pomiaru gęstości atmosfery na wysokości około 3500 km. Pierwotna kołowa orbita uległa szybko zniekształceniu na skutek działania ciśnienia promieniowania słonecznego.
Odwrotność gęstości powierzchniowej statku wynosiła 40 cm²/g.

</doc>
<doc id="1176059" url="https://pl.wikipedia.org/wiki?curid=1176059" title="DASH 1">
DASH 1

DASH 1 ("Density And Scale Height") – amerykański wojskowy sztuczny satelita Ziemi. Prawdopodobnie niewielki balon do pomiaru gęstości atmosfery na bardzo dużych wysokościach. Trwałość orbity szacowana jest na 50 lat.

</doc>
<doc id="1176060" url="https://pl.wikipedia.org/wiki?curid=1176060" title="Panzerjager I">
Panzerjager I



</doc>
<doc id="1176063" url="https://pl.wikipedia.org/wiki?curid=1176063" title="Janusz Gałuszka">
Janusz Gałuszka

Janusz Franciszek Gałuszka (ur. 14 czerwca 1964 r. w Bielsku-Białej) – polski piłkarz, występujący na pozycji obrońcy.
Życiorys.
Wychowanek BKS-u Stali Bielsko-Biała, skąd trafił do Zagłębia Sosnowiec. Rozegrał tam 39 spotkań. Później został zawodnikiem krakowskiej Wisły, gdzie wystąpił w 73 meczach, zdobywając jedyne w karierze 3 bramki na pierwszoligowych boiskach. Następnym etapem było przejście do Polonii Warszawa. Zagrał tam 17 spotkań. W 1999 r. został wypożyczony do Zawiszy Bydgoszcz.
Po powrocie do stolicy zagrał w 70 meczach. Łącznie w Polonii zagrał 87 meczów. Następnie trafił do Karkonoszy Jelenia Góra, a kolejny przystanek w jego karierze to Pogoń Szczecin, w której rozegrał 21 spotkań. Był to koniec kariery piłkarza w klubach wyższych lig. Potem występował w zespołach Czarni Żagań oraz jako grający trener w Wybrzeżu Rewalskim Rewal.
Ogółem w I lidze rozegrał 220 meczów, zdobył 3 bramki.

</doc>
<doc id="1176066" url="https://pl.wikipedia.org/wiki?curid=1176066" title="Oświata w Szwecji">
Oświata w Szwecji

Edukacja w Szwecji na poziomie podstawowym składa się z dziewięcioletniej, obowiązkowej szkoły podstawowej i trzyletniego gimnazjum.
Dzieci i młodzież podlegają obowiązkowi szkolnemu od 7 do 16 roku życia.
Od roku 1991 na życzenie rodziców dzieci mogą rozpoczynać obowiązek szkolny w wieku sześciu lat.
W 1992 roku przeprowadzona została reforma oświaty, wprowadzona w pełnym zakresie w roku szkolnym 1995/96.
Kształcenie odbywa się w formie trzyletnich programów edukacyjnych. Do dyspozycji jest 16 programów państwowych, z których 14 jest ukierunkowanych zawodowo, a dwa przygotowują uczniów do kształcenia uniwersyteckiego.
Szkoła podstawowa.
Szkoły podstawowe w Szwecji są wolne od opłat, podobnie jak materiały do nauki, posiłki i transport do szkoły.
Już w pierwszych latach szkolnych rozpoczyna się naukę języka angielskiego. Dodatkowy język obcy (język niemiecki, język francuski lub język hiszpański) dochodzi w późniejszym okresie.
Egzaminy sprawdzające w szkołach zawodowych przeprowadzane są w 9 klasie i są obowiązkowe.
Oceny pojawiają się dopiero w ósmym roku szkolnym i zorganizowane są w trzystopniowej skali (wystarczający, dobry i bardzo dobry).
Uczniowie, którzy nie osiągną w przedmiocie zawodowym wystarczającej oceny, nie są w nim oceniani.
Świadectwo ukończenia szkoły podstawowej daje możliwość kontynuowania nauki w gimnazjum.
Gimnazjum.
Około 98% uczniów kontynuuje swą naukę w bezpłatnym gimnazjum. Gimnazja oferują dwa programy kształcenia-
Jednakże wszyscy uczniowie, którzy ukończą gimnazjum z powodzeniem, mają prawo do dalszego kształcenia na uniwersytecie.
Uczniowie otrzymują miesięczne wynagrodzenie w wysokości około 130 euro
Uniwersytety i szkoły wyższe.
Kształcenie wyższe przeprowadzane jest w formie kursów. Szkoły wyższe i uniwersytety dają możliwość wyboru studentowi programu kształcenia. Istnieje sześć egzaminów akademickich:
Dodatkowo istnieje możliwość uzyskania licencjatu ("licentiatsexamen") oraz doktoratu ("doktorsexamen") po dodatkowym trzyletnim dokształcaniu.
Wszyscy studenci mają prawo do ubiegania się o stypendium, niezależnie od dochodu rodziców. Wnioski rozpatrywane są na podstawie indywidualnych przypadków, a pieniądze przyznawane są maksymalnie przez 240 tygodni kształcenia akademickiego.

</doc>
<doc id="1176067" url="https://pl.wikipedia.org/wiki?curid=1176067" title="Innocenty Libura">
Innocenty Libura

Innocenty Libura (ur. 17 czerwca 1901 w Michałowicach, zm. 1 maja 1993 w Rybniku) – pedagog, społecznik i działacz Związku Harcerstwa Polskiego, Ligi Ochrony Przyrody, Polskiego Towarzystwa Turystyczno-Krajoznawczego i Towarzystwa Miłośników Rybnika. Publicysta i autor książek.
Życiorys.
Od 1915 był członkiem Polskiej Organizacji Skautowej, a następnie Związku Harcerstwa Polskiego, harcmistrzem. Studiował polonistykę na Uniwersytecie Warszawskim (1921–1924), Uniwersytecie Jagiellońskim (1925–1926). Od 1926 nauczyciel języka polskiego w Państwowym Gimnazjum w Rybniku. W 1931 uzyskał tytuł doktora filozofii (pracą: „Twórczość Dominika Magnuszewskiego”). W wojnie obronnej 1939 roku żołnierz 75 pułku piechoty, jeniec wojenny (obozy: w Braunschweigu 1940, Oflag II C Woldenberg do 1945). Po wojnie uczył języka polskiego w Liceum Ogólnokształcącym nr 1 w Rybniku (1945–1951), Liceum Ogólnokształcącym nr 2 w Rybniku (1951–1961), języka rosyjskiego w Liceum Ogólnokształcącym nr 2 w Rybniku (na emeryturze).
Drużynowy, później opiekun IV Drużyny ZHP im. Henryka Sienkiewicza w Rybniku.
Odznaczony m.in. Krzyżem Kawalerskim Orderu Odrodzenia Polski.
Upamiętnienie.
Profesorowi Liburze poświęcona jest jedna z rybnickich ulic - dróżka Profesora Libury .

</doc>
<doc id="1176075" url="https://pl.wikipedia.org/wiki?curid=1176075" title="Mainz-Kastel">
Mainz-Kastel

Mainz-Kastel – dzielnica Wiesbaden w Hesji. Do 1945 dzielnica Moguncji (niem. M"ainz"), przyłączona do Wiesbaden w związku z wytyczeniem stref okupacyjnych.
Nazwa "Kastel" pochodzi od rzymskiego "Castellum Mattiacorum", o którym informuje "Museum Castellum". W Mainz-Kastel znajduje się najdalej na północ położony rzymski łuk triumfalny, obecnie pod ziemią w "Museum Römischer Ehrenbogen".

</doc>
<doc id="1176083" url="https://pl.wikipedia.org/wiki?curid=1176083" title="Priscilla (piosenkarka)">
Priscilla (piosenkarka)

Priscilla Betti (właściwie Préscillia Cynthia Samantha Betti; ur. 2 sierpnia 1989 roku w Nicei) – francuska piosenkarka i aktorka.
Ma 2 siostry: Sandrę i Severine. Występuje w serialu "Chante" (jako Tina), który jest emitowany na kanale M6.

</doc>
<doc id="1176084" url="https://pl.wikipedia.org/wiki?curid=1176084" title="Shawn Hargreaves">
Shawn Hargreaves

Shawn Hargreaves (ur. 23 sierpnia 1975 w Karolinie Północnej) – amerykański programista. 
Posiada podwójne obywatelstwo (matka Amerykanka, ojciec Brytyjczyk).
Twórca m.in. biblioteki Allegro, upublicznił bibliotekę w 1995 roku i rozwijał ją do 2000 roku.

</doc>
<doc id="1176086" url="https://pl.wikipedia.org/wiki?curid=1176086" title="Strefa ciszy">
Strefa ciszy

Strefa ciszy – w Polsce: obszar obejmujący zbiornik wodny oraz jego brzegi, a także lasy, na których nie wolno wytwarzać hałasu powyżej 45 dB.
Kategorie stref.
Akweny objęte strefami ciszy dzielą się na 2 kategorie:
Na obszarze stref ciszy nie wolno:
Wyznaczanie stref ciszy.
Strefy ciszy wyznaczane są uchwałą rady powiatu. Projekt takiej uchwały podlega uzgodnieniu z organem wykonawczym zainteresowanej gminy (burmistrzem, wójtem) w terminie 30 dni. Brak odpowiedzi organu wykonawczego po tym terminie oznacza domniemanie zgody na utworzenie takiej strefy. Wyznaczenie tych obszarów jest wiążące dla planów zagospodarowania przestrzennego. Gminy nie mogą przeznaczyć takich stref pod zabudowę mogąca skutkować zwiększeniem hałasu. Na terenach rekreacyjnych rada powiatu może ograniczyć bądź zakazać używania jednostek pływających po powierzchniach zbiorników wodnych z wyjątkiem wód żeglownych, gdzie kompetencje w tym zakresie należą do ministra właściwego do spraw środowiska. Obecnie - od 2012 roku, brak jest znaku wskazującego na objęcie danego obszaru ww. zakazem.

</doc>
<doc id="1176089" url="https://pl.wikipedia.org/wiki?curid=1176089" title="Amadynka długosterna">
Amadynka długosterna

Amadynka długosterna, amadynka ostrosterna ("Poephila acuticauda") – gatunek małego ptaka z rodziny astryldowatych (Estrildidae), zamieszkujący północną Australię.
Systematyka.
Wyróżniono dwa podgatunki "P. acuticauda":
Morfologia.
Osiąga długość do 15 cm. Dymorfizm płciowy mało widoczny, samiec ma jedynie większą plamę na gardle. 
Ekologia i zachowanie.
Występuje na rzadko porośniętych drzewami eukaliptusowymi sawannach. Żywi się nasionami traw i chwastów oraz drobnymi owadami. Gniazdo buduje w koronach drzew, w krzewach lub trawach. Gniazdo jest całkowicie zamknięte. Samica składa 4–6 białych jaj o wymiarach 16×12 mm. Młode opuszczają gniazdo po 21 dniach. Pary często siedzą ciasno przy sobie, gładząc wzajemnie piórka.
Status.
Międzynarodowa Unia Ochrony Przyrody (IUCN) uznaje amadynkę długosterną za gatunek najmniejszej troski (LC, "least concern") nieprzerwanie od 1988 roku. Całkowita liczebność populacji nie została oszacowana, ale ptak opisywany jest jako pospolity lub dość pospolity. Trend liczebności populacji uznaje się za stabilny.

</doc>
<doc id="1176093" url="https://pl.wikipedia.org/wiki?curid=1176093" title="Limnocharysowate">
Limnocharysowate

Limnocharysowate ("Limnocharitaceae" Takht. ex Cronquist) – rodzina roślin wodnych lub błotnych z rzędu żabieńcowców ("Alismatales") wyróżniana w niektórych systemach klasyfikacyjnych. Zaliczano tu 3 rodzaje z 12 gatunkami. Cechami wyróżniającymi przedstawicieli tej rodziny są: liście ogonkowe, obecność przewodów i soku mlecznego, zgięty zarodek, zielone działki kielicha, jednobruzdowe ziarna pyłku. W systemie APG III z 2009, a w ślad za tym także na Angiosperm Phylogeny Website rodzina nie została wyróżniona (jej wyodrębnianie zmieniałoby żabieńcowate w takson parafiletyczny).
Systematyka.
Limnocharysowate zaliczane były do rzędu żabieńcowców i zajmowały w jego drzewie filogenetycznym następującą pozycję:
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa żabieńcowe ("Alismatidae" Takht.), nadrząd "Alismatanae" Takht., rząd żabieńcowce ("Alismatales" Dumort.). U Reveala rodzina jest jedną z dwóch tylko klasyfikowanych w rzędzie żabieńcowców.

</doc>
<doc id="1176095" url="https://pl.wikipedia.org/wiki?curid=1176095" title="SU-76K">
SU-76K



</doc>
<doc id="1176098" url="https://pl.wikipedia.org/wiki?curid=1176098" title="Limnocharitaceae">
Limnocharitaceae



</doc>
<doc id="1176100" url="https://pl.wikipedia.org/wiki?curid=1176100" title="SU-76 (ujednoznacznienie)">
SU-76 (ujednoznacznienie)



</doc>
<doc id="1176106" url="https://pl.wikipedia.org/wiki?curid=1176106" title="Nepeta cataria">
Nepeta cataria



</doc>
<doc id="1176110" url="https://pl.wikipedia.org/wiki?curid=1176110" title="Ziemia Krzeszowicka">
Ziemia Krzeszowicka

Ziemia Krzeszowicka – dwumiesięcznik Stowarzyszenia Miłośników Ziemi Krzeszowickiej w Krzeszowicach. Na łamach tego czasopisma, wydawanego od grudnia 1998, poruszana jest problematyka historyczna oraz aspekty życia społeczno-kulturalnego mieszkańców "Ziemi Krzeszowickiej".

</doc>
<doc id="1176117" url="https://pl.wikipedia.org/wiki?curid=1176117" title="MLH1">
MLH1

MLH1 ("hMLH1", "MutL" homolog 1) – ludzki gen, kodujący białko MLH1. "MLH1 " jest homologiem genu "MutL" "E. coli". "Locus" "MLH1" to 3p21.3. Produkt białkowy genu bierze udział w mechanizmie naprawy DNA określanym jako naprawa niesparowanych zasad. mutacje konstytucyjne w jednym z alleli genu MLH1 prowadzą do zespołu predyspozycji do nowotworów – dziedzicznego raka jelita grubego niezwiązanego z polipowatością (HNPCC typu 2), mogą też być związane z zespołem Turcota.

</doc>
<doc id="1176118" url="https://pl.wikipedia.org/wiki?curid=1176118" title="Konwój SC-7">
Konwój SC-7

SC-7 – aliancki konwój morski podczas II wojny światowej, płynący z Sydney (Nowa Szkocja) do Liverpoolu i innych brytyjskich portów. Konwój 35 statków handlowych wypłynął 5 października 1940 roku, na trasie został zaatakowany przez niemieckie „wilcze stado” U-Bootów. Na skutek ataków zatopiono 20 statków handlowych. Taktyka „wilczych stad” okazała się bardzo skuteczna, natomiast eskorta konwoju była nieprzygotowana do zwalczania U-Bootów.
Statki konwoju.
Powolny konwój SC-7 opuścił Sydney w Nowej Szkocji 5 października 1940 r. zmierzając do Liverpoolu i innych brytyjskich portów. Konwój płynął z prędkością około 8 węzłów, ale niektóre statki nie osiągały nawet takiej prędkości. Konwój złożony był z małych, starych statków przewożących towary masowe. Większość ładunku została wyprodukowana na wschodnim wybrzeżu Kanady. Przewożono między innymi: stojaki kopalniane z zachodniego Nowego Brunszwiku do brytyjskich kopalni węgla, drzewo, zboże z Wielkich Jezior, stal z fabryk Sydney oraz rudę żelaza z Nowej Fundlandii przeznaczoną do hut w Walii. Największym statkiem konwoju był tankowiec SS „Languedoc” (9512 BRT) należący do brytyjskiej Admiralicji, który przewoził paliwo dla Royal Navy. 
Większość statków w konwoju była brytyjskich, ale brały w nim też udział jednostki greckie, szwedzkie, norweskie i duńskie. Dowódcą konwoju (komodorem) był wiceadmirał L.D.I. Mackinnon, emerytowany oficer marynarki wojennej, płynący na brytyjskim statku SS „Assyrian” (2962 BRT). 
Slup HMS „Scarborough” był jedyną jednostką eskortującą konwój przez pierwsze 3/4 trasy. W 1940 r. nie było żadnej ochrony lotnictwa dla alianckich statków na Oceanie Atlantyckim po opuszczeniu strefy przybrzeżnej. 
Pierwszy atak.
Konwój wypłynął w niedzielę; już pierwszego dnia SS „Winona” uległ uszkodzeniu i musiał powrócić.
Z powodu złej pogody 11 października kilka statków oddzieliło się od konwoju i płynęło samotnie. Jednym z nich był SS „Trevisa”, mały kanadyjski jeziorowiec o tonażu 1813 BRT z ładunkiem drewna. Został on zauważony przez U-124 i zatopiony 16 października. Kolejny statek, grecki frachtowiec SS „Aenos” został wypatrzony przez U-38 i zatopiony 17 października; jeziorowiec SS „Eaglescliff Hall” uniknął tego losu i zdołał uratować rozbitków z „Aenos”.
17 października, gdy konwój osiągnął zachodnie podejścia do Wielkiej Brytanii, eskorta została zwiększona o dwa okręty: slup HMS „Fowey” i nową korwetę HMS „Bluebell”. Tego samego dnia U-48 zaatakował konwój, zatapiając dwa statki, w tym zbiornikowiec „Languedoc”. HMS „Scarborough” bezskutecznie kontratakował i U-48 zdołał bezpiecznie się oddalić. 
18 października do konwoju SC-7 dołączyły okręty: slup HMS „Leith” i korweta HMS „Heartsease”. U-38 zauważył konwój i zaatakował SS „Carsbreck” poważnie go uszkadzając. „Leith” i „Heartsease” zdołały odpędzić U-38; „Heartsease” odłączył się od konwoju, aby bezpiecznie eskortować „Carsbreck” do portu przeznaczenia, jednocześnie osłabiając eskortę konwoju.
Noc U-Bootów.
W nocy z 18 na 19 października pięć U-Bootów rozpoczęło skoncentrowany atak. Były to: U-46, U-99, U-100, U-101 i U-123. Atak był koordynowany z Lorient przez admirała Karla Dönitza i jego personel.
Pierwszą ofiarą „wilczego stada” był SS „Creekirk” przewożący rudę żelaza do Cardiff w Walii. Zatonął, zabierając ze sobą wszystkich 36 członków załogi. Następnie tamtej nocy zatonęły SS „Empire Brigand” razem z ładunkiem ciężarówek i 6 członkami załogi oraz SS „Fiscus” przewożący stal; uratował się tylko jeden członek z 39-osobowej załogi. Zatopiony został również SS „Assyrian” – statek dowódcy konwoju razem z 17 członkami załogi (admirał Mackinnon został uratowany). W sumie w ciągu 6 godzin U-Booty zatopiły 16 statków handlowych.
Eskorta była niezdolna do przeszkodzenia U-Bootom, jej działanie było nieefektywne i nieskoordynowane. Większość czasu poświęciła na ratowanie rozbitków.
Następstwa bitwy.
19 października eskorta zajmowała się głównie wyławianiem pozostałych przy życiu rozbitków oraz przeformowaniem konwoju. HMS „Fowey” razem z 8 statkami obrał kierunek na Clyde, dokąd przybył kilka dni później. HMS „Scarborough” opłynął miejsce stoczonej nocnej bitwy, znalazł wraki statków, jednak żadnych rozbitków. HMS „Leith” spotkał się z HMS „Heartsease”, który wciąż eksportował uszkodzony „Carsbreck”. Obrały kierunek na Gourock, a po drodze przyłączyły się do nich kolejne dwa statki. HMS „Bluebell” razem z 200 rozbitkami na pokładzie udał się bezpośrednio do Clyde, przybył tam 20 października.
Konwój SC-7 stracił 20 z 35 statków, łączna pojemność zatopionych statków wynosił 79 592 BRT.
Czarne dni.
19 października do wybrzeży Wielkiej Brytanii dotarł konwój HX-79, był to nowy cel U-Bootów. Tej nocy zatopiły 12 statków z konwoju nie ponosząc przy tym żadnych strat własnych. Strata 28 statków w ciągu 48 godzin uczyniła dni 18 i 19 października najgorszymi dla aliantów w całej kampanii atlantyckiej. 
Wnioski.
SC-7 był drugim konwojem zaatakowanym przez „wilcze stado”; taktyka zorganizowanego i skoordynowanego ataku U-Bootów przyniosła druzgocące zwycięstwo. Działania eskorty były nieskoordynowane, przez co była ona nieefektywna. Okręty nie pracowały razem, nie posiadały wspólnego planu działania.

</doc>
<doc id="1176119" url="https://pl.wikipedia.org/wiki?curid=1176119" title="HMLH1">
HMLH1



</doc>
<doc id="1176120" url="https://pl.wikipedia.org/wiki?curid=1176120" title="Lavandula officinalis">
Lavandula officinalis



</doc>
<doc id="1176122" url="https://pl.wikipedia.org/wiki?curid=1176122" title="James Steacy">
James Steacy

James Steacy (ur. 29 maja 1984 w Saskatoon) – kanadyjski lekkoatleta, młociarz.
Zwycięzca mistrzostw panamerykańskich juniorów z 2003 roku (zdobył także brąz w rzucie dyskiem). Rok później sięgnął po złoty medal młodzieżowych mistrzostw NACAC, zdobywając wtedy także brąz w rzucie dyskiem. Złoty medalista igrzysk frankofońskich (2005). W 2006 zdobył srebrny igrzysk wspólnoty narodów, a w konkursie rzutu młotem lekkoatletycznego pucharu świata (Ateny) uplasował się na 6. pozycji. W 2007 zwyciężył w igrzyskach panamerykańskich. Siedmiokrotnie był mistrzem Kanady (2005, 2006, 2007, 2008, 2009, 2011 i 2012), sięgał także po medale mistrzostw kraju w pchnięciu kulą. Podczas igrzysk olimpijskich w Pekinie (2008) awansował do finału, gdzie zajął ostatnie, 12. miejsce. Na uniwersjadzie w 2009 (Belgrad) zdobył srebrny medal. Nie został sklasyfikowany w eliminacjach igrzysk olimpijskich w Londynie (2012). W 2014 sięgnął po złoty medal igrzysk Wspólnoty Narodów. Swój rekord życiowy (79,13 m) ustanowił w maju 2008 w Lethbridge. Wynik ten jest zarazem aktualny rekordem Kanady.

</doc>
<doc id="1176124" url="https://pl.wikipedia.org/wiki?curid=1176124" title="Laetiporus sulphureus">
Laetiporus sulphureus



</doc>
<doc id="1176129" url="https://pl.wikipedia.org/wiki?curid=1176129" title="Origanum majorana">
Origanum majorana



</doc>
<doc id="1176130" url="https://pl.wikipedia.org/wiki?curid=1176130" title="CHEK2">
CHEK2

CHEK2 – ludzki gen kodujący białko CHEK2, będące kinazą efektorową zaangażowaną w naprawę DNA. "Locus" genu to 22q12.1. "CHEK2" jest antyonkogenem; jego produkt białkowy przez interakcję z, między innymi, białkiem P53, zatrzymuje cykl komórkowy.
Mutacje konstytucyjne i polimorfizmy w genie "CHEK2" są związane ze zwiększonym ryzykiem niektórych nowotworów. W badaniach na polskiej populacji udowodniono, że:
Określone mutacje w "CHEK2" mogą być związana z pewnymi postaciami zespołu Li i Fraumeni u chorych z "TP53" dzikiego typu (zespół Li i Fraumeni typu 2, LFS2).
Funkcje białka CHEK2.
Dowiedziono, że CHEK2 reguluje funkcje białka BRCA1 przez fosforylację reszty seryny w pozycji 988. Fosoforylacja tej reszty serynowej jest niezbędna do uwolnienia BRCA1 z kompleksu BRCA1-CHEK2.

</doc>
<doc id="1176132" url="https://pl.wikipedia.org/wiki?curid=1176132" title="Ara tricolor">
Ara tricolor



</doc>
<doc id="1176138" url="https://pl.wikipedia.org/wiki?curid=1176138" title="Metodologia szkoły austriackiej">
Metodologia szkoły austriackiej

Metodologia szkoły austriackiej – normatywna teoria metod ekonomii wypracowana w ramach austriackiej szkoły ekonomicznej. Cechuje się ona:
Historia.
Metodologia szkoły austriackiej kształtowała się stopniowo w wyniku szeregu sporów metodologicznych jakie toczyli ekonomiści austriaccy ze zwolennikami innych nurtów ekonomii. Pierwszy taki spór został zapoczątkowany przez założyciela szkoły austriackiej Carla Mengera publikacją "Zasad ekonomii", w których dowodził, że istnieją powszechne i niezmienne prawa ekonomii odkrywane w drodze dedukcji. Niedługo po wydaniu, latach 80. XIX w., książka spotkała się z negatywną reakcją zwolenników niemieckiej szkoły historycznej, w szczególności Gustava von Schmollera. Twierdzili oni, że prawa ekonomii obowiązują jedynie w określonym czasie i miejscu, w związku z czym właściwych metod ich badania dostarcza historia. Spór nie został rozstrzygnięty, ale doprowadził do pierwszego sformułowania metodologicznych postulatów szkoły austriackiej.
Kolejna polemika metodologiczna szkoły austriackiej odbyła się w latach 90. XIX w. między Eugenem von Böhm-Bawerkiem a Johnem Batesem Clarkiem. Polemika została poprzedzona dyskusją o pochodzenie stopy procentowej. Eugen von Böhm-Bawerk, rozwijając koncepcje Mengera, twierdził, że stopa procentowa jest pochodną faktu, że ludzie preferują dobra teraźniejsze nad dobra przyszłe. John Bates Clark podtrzymywał starszą teorię, zgodnie z którą stopa procentowa jest determinowana przez krańcową produktywność kapitału. Aby ją obronić przed zarzutami Böhm-Bawerka, Clark odrzucił Mengerowską koncepcję ludzkiego działania. W wyniku sporu, ekonomiści austriaccy zaczęli podkreślać znaczenie prakseologii – nauki o ludzkim działaniu, jako podstawowego źródła twierdzeń ekonomicznych.
W latach 20. i 30. XX w. odbył się trzeci, istotny dla rozwoju szkoły austriackiej, spór metodologiczny. Dotyczył on zagadnienia możliwości efektywnej alokacji zasobów w gospodarce centralnie sterowanej. Ludwig von Mises przedstawił problem kalkulacji ekonomicznej, który świadczył przeciwko takiej możliwości. W odpowiedzi Oskar Lange zaproponował sposób rozwiązania tego problemu w warunkach socjalizmu. Wykorzystał w tym celu Walrasowską teorię równowagi ogólnej oraz koncepcję zewnętrznego licytatora równoważącego rynek metodą prób i błędów. Ekonomiści austriaccy, odrzucając rozwiązanie Langego, przeciwstawili się matematycznemu modelowaniu zjawisk ekonomicznych, jako metodzie, która z konieczności pomija subiektywne oraz instytucjonalne czynniki przebiegu procesów gospodarczych.
Epistemologia charakterystyczna dla szkoły austriackiej.
Szkoła austriacka, już od momentu swojego powstania, była związana z realistycznym nurtem epistemologii. Jego przedstawiciele twierdzą, że byty materialne, mentalne i społeczne posiadają realne istnienie oraz mogą być przedmiotem obiektywnego poznania. Podstawową metodą poznawczą jest abstrakcja polegająca na oddzieleniu generalnych od indywidualnych cech przedmiotów. Charakterystyczne dla realizmu epistemologicznego jest też przekonanie, że naukowe metody badawcze nie różnią się istotnie od metod, jakimi na co dzień posługują się ludzie.
Ekonomiści austriaccy, przede wszystkim Ludwig von Mises oraz Friedrich August von Hayek wyróżniają dwa podstawowe przedmioty poznania i co za tym idzie dwa główne rodzaje badań naukowych:
Ponadto wskazują oni na dwie grupy nauk o wyróżnionym statusie:
Zdaniem ekonomistów austriackich, nauki przyrodnicze i społeczne zajmują się fundamentalnie innymi przedmiotami badań. W związku z tym powinny posługiwać się różnymi metodami. Współcześnie jednak, zgodnie z diagnozą Hayeka, pod wpływem scjentyzmu, przedstawiciele nauk społecznych adaptują metody specyficzne dla nauk przyrodniczych do badania zjawisk społecznych. Do metod tych zaliczają się:
Program negatywny metodologii szkoły austriackiej.
Przedstawiciele szkoły austriackiej twierdzą, że stosowanie wyżej wymienionych metod nauk przyrodniczych do badania zjawisk społecznych nie może przynieść satysfakcjonujących rezultatów. Jest tak dlatego, że zjawiska społeczne są pochodną działań poszczególnych ludzi, a o ich przebiegu decydują fundamentalnie inne czynniki, niż w przypadku zjawisk przyrodniczych, takie jak cele, zasoby, wiedza, motywacja, instytucje itp. Ponadto zjawiska społeczne charakteryzują się dużą złożonością (o ich przebiegu decyduje splot wielu czynników) i niepowtarzalnością, dlatego niemożliwe jest prowadzenie w ich dziedzinie eksperymentów. Niemożliwe jest też wyizolowanie wpływu poszczególnych czynników na przebieg zjawisk oraz weryfikacja prognoz. W związku z tym ekonomiści austriaccy proponują własną metodologię tych nauk. Składa się ona z programu negatywnego, czyli określenie metod, których nauki społeczne nie powinny stosować, oraz programu pozytywnego, czyli wyliczenie i uzasadnienie właściwych metod nauk społecznych. Pierwszy z wymienionych programów składa się następujących postulatów:
Program pozytywny metodologii szkoły austriackiej.
Ekonomiści austriaccy podzielają program pozytywny metodologii w mniejszym stopniu niż negatywny. Niemniej istnieją przynajmniej dwa zbliżone nurty poglądów na to, jak powinny wyglądać metody ekonomii. Nurty te różnią się przede wszystkim stosunkiem do badań empirycznych. Część ekonomistów austriackich, przede wszystkim Ludwig von Mises, Murray Rothbard, radykalnie przeciwstawia się wykorzystywaniu badań empirycznych do weryfikacji lub falsyfikacji teorii ekonomicznych. Z drugiej strony, ekonomiści, tacy jak Friedrich August von Hayek oraz Israel Kirzner, podchodzą do tego zagadnienia bardziej liberalnie. Twierdzą oni, że badania empiryczne mogą być jednym ze źródeł teorii ekonomicznej. W każdym razie teoria nie powinna być z nimi niezgodna.
Niezależnie od wskazanych wyżej różnic zdań, metodą badawczą zalecaną przez wszystkich (co do zasady) ekonomistów szkoły austriackiej jest dedukcja poszczególnych twierdzeń ekonomii ze zbioru aksjomatów zaczerpniętych z prakseologii. Aksjomaty te, nie są ustalane arbitralnie, ale mają odzwierciedlać intuicyjną wiedzę o ludzkim działaniu. Do najważniejszych aksjomatów prakseologii wykorzystywanych w ekonomii austriackiej można zaliczyć:
Do pozostałych założeń należą między innymi:
Dedukcja w ekonomii powinna, zdaniem ekonomistów austriackich, przyjąć postać werbalną, a nie sformalizowaną (typową dla logiki matematycznej). Przemawia za tym argument, że sformalizowane ujęcie aksjomatów i wnioskowań dotyczących ludzkiego działania wprawdzie jest precyzyjniejsze, ale pociąga za sobą utratę ich treści.
Krytyka.
Metodologia szkoły austriackiej była krytykowana przede wszystkim przez przedstawicieli głównego nurtu ekonomii, w szczególności Paula Samuelsona i Marka Blauga. Krytyka w największym stopniu dotyczyła antyempiryzmu szkoły austriackiej. Podejście to, Mark Blaug charakteryzuje jako anachroniczne i dogmatyczne, a ponadto sprzeczne z duchem współczesnej nauki.

</doc>
<doc id="1176139" url="https://pl.wikipedia.org/wiki?curid=1176139" title="Ukraińska Wyższa Liha">
Ukraińska Wyższa Liha



</doc>
<doc id="1176140" url="https://pl.wikipedia.org/wiki?curid=1176140" title="Poephila acuticauda">
Poephila acuticauda



</doc>
<doc id="1176142" url="https://pl.wikipedia.org/wiki?curid=1176142" title="Iwajło Kalfin">
Iwajło Kalfin



</doc>
<doc id="1176143" url="https://pl.wikipedia.org/wiki?curid=1176143" title="Wybory parlamentarne w Izraelu w 1951 roku">
Wybory parlamentarne w Izraelu w 1951 roku

Wybory parlamentarne w Izraelu do Drugiego Knesetu odbyły się 30 lipca 1951.
Oddano 924,885 głosów, w tym ważnych: 687,492. Próg wyborczy wynosił 1%, a więc aby uzyskać miejsce w Knesecie, należało otrzymać minimum 6,874 głosów. Średnio na jedno miejsce przypadło 5,692 głosów.
Posłowie.
Posłowie wybrani w wyborach:

</doc>
<doc id="1176146" url="https://pl.wikipedia.org/wiki?curid=1176146" title="Macierzanka pospolita">
Macierzanka pospolita



</doc>
<doc id="1176148" url="https://pl.wikipedia.org/wiki?curid=1176148" title="Andrzej Zbierski">
Andrzej Zbierski

Andrzej Zbierski (ur. 20 stycznia 1926 w Ostrowie Wielkopolskim, zm. 8 października 2013 w Gdańsku) – polski archeolog, profesor, autor licznych opracowań dotyczących archeologii Gdańska, honorowy prezes Gdańskiego Towarzystwa Naukowego, honorowy prezes Stowarzyszenia Muzealników Polskich, harcmistrz. W latach 1991-2001 dyrektor Narodowego Muzeum Morskiego w Gdańsku.
Życiorys.
Był synem Dominika Zbierskiego i Marii Zbierskiej. Studiował mechanikę na Politechnice Łódzkiej oraz archeologię i historię na Uniwersytecie Łódzkim. W 1962 obronił doktorat, a w 1979 habilitację w Instytucie Historii Kultury Materialnej PAN. W latach 1955-1991 kierował badaniami archeologicznymi w Instytucie Archeologii i Etnologii PAN w Gdańsku. W latach 1991-2001 był dyrektorem Centralnego Muzeum Morskiego w Gdańsku (w 2013 zmiana nazwy na Narodowe Muzeum Morskie w Gdańsku). Odnalazł i przebadał grób astronoma Jana Heweliusza w kościele św. Katarzyny w Gdańsku.
Harcerz Szarych Szeregów, instruktor i jeden z założycieli Związku Harcerstwa Rzeczypospolitej. Za działalność harcerską został 13 kwietnia 2008, podczas X Zjazdu ZHR, odznaczony przez Prezydenta RP Lecha Kaczyńskiego Krzyżem Komandorskim z Gwiazdą Orderu Odrodzenia Polski.
Był ojcem dziennikarza Pawła Zbierskiego. Został pochowany na Cmentarzu Srebrzysko w Gdańsku (rejon III, taras I).

</doc>
<doc id="1176150" url="https://pl.wikipedia.org/wiki?curid=1176150" title="René II">
René II



</doc>
<doc id="1176151" url="https://pl.wikipedia.org/wiki?curid=1176151" title="Lim">
Lim

Lim (serb. Лим) – rzeka na Bałkanach, największy dopływ Driny w dorzeczu Dunaju. Przepływa przez Czarnogórę, Albanię, Serbię i Bośnię i Hercegowinę. Długość – 220 km, powierzchnia zlewni – 5963 km². Lim nie jest żeglowny. Największe dopływy – Lješnica w Czarnogórze, Uvac w Serbii, Poblačnica i Radojna w Bośni.
Nazwa rzeki może pochodzić od łac. "limes" – „granica” bądź od alb. "lumë" – „rzeka”.
Źródła Limu znajdują się w czarnogórskich górach Žijovo, skąd rzeka płynie na wschód jako Vrmoša (Врмошa). Po kilku km wpływa do Albanii i jako "Lumi i Vermoshit" przecina jej najbardziej wysunięty na północ skrawek koło wsi Vermosh. Po następnych kilku km wypływa z powrotem do Czarnogóry jako Grnčar (Грнчар), a następnie Ljuča (Ључа). Na tym odcinku tworzy dość szeroką dolinę, oddzielającą masyw Visitor na północy od gór Prokletije na południu. W dolinie tworzy deltę i uchodzi do naturalnego jeziora Plav. Opuszcza jezioro już jako Lim i płynie na północ przez Góry Dynarskie, mijając od wschodu masywy górskie Komovi, Ključ, Bjelasica, Lisa planina i Kamenna gora. Koło miasteczka Berane dolina Limu znacznie się poszerza. Rzeka przecina kolejne miasteczko Bijelo Polje i przez kilka km stanowi granicę czarnogórsko-serbską. Na tym odcinku Lim tworzy długi wąwóz "Kumanička klisura" między Lisą planiną na zachodzie a górami Ozren na wschodzie. Koło serbskiej wsi Gostun Lim wypływa na terytorium Serbii, gdzie wąską doliną płynie u stóp gór Jadovnik, Pobijenik i Zlatar. Poniżej miasteczka Prijepolje zasila sztuczny zbiornik Potpeć z elektrownią wodną. Za mistem Priboj Lim skręca na północny zachód i przecina granicę serbsko-bośniacką. W Bośni Lim oddziela góry Bič, Javorje i Vučevica na południu od gór Varda na północy. Koło wsi Međeđa uchodzi do sztucznego zbiornika wodnego Wiszegrad na Drinie.
Dolina Limu (Полимље – "Polimlje") jest regionem intensywnego rolnictwa, szczególnie sadownictwa i hodowli bydła. Jej serbska część należy do historycznego regionu Stari Vlah (Стари Влах). Doliną Limu biegnie najważniejsze połączenie komunikacyjne Serbii z Czarnogórą – linia kolejowa i droga Belgrad – Bar. Jedynym ośrodkiem przemysłowym nad Limem jest Priboj.
4 kwietnia 2004 koło wsi Gostun nad Limem doszło do tragicznego wypadku drogowego – bułgarski autobus wiozący 34 uczniów i 16 dorosłych z Dubrownika do Swisztowa wypadł z drogi i utonął w Limie. Zginęło 12 uczniów, resztę uratowano dzięki pomocy mieszkańców.

</doc>
<doc id="1176155" url="https://pl.wikipedia.org/wiki?curid=1176155" title="Torbiel zastoinowa">
Torbiel zastoinowa



</doc>
<doc id="1176158" url="https://pl.wikipedia.org/wiki?curid=1176158" title="Agenezja kości krzyżowej">
Agenezja kości krzyżowej

Agenezja kości krzyżowej (hipoplazja kości krzyżowej, ang. sacral agenesis) – grupa wad wrodzonych dystalnego (ogonowego) odcinka kręgosłupa, przede wszystkim kości krzyżowej. Zaburzenie jest wyrazem zadziałania nieznanego czynnika (czynników) między 3. a 7. tygodniem życia płodowego. Wada może mieć różne nasilenie, według klasyfikacji Renshawa wyróżnia się cztery typy:
Wada może być izolowana lub stanowić część zespołów wad, np. zespołu Currarino lub zespołu regresji kaudalnej.

</doc>
<doc id="1176160" url="https://pl.wikipedia.org/wiki?curid=1176160" title="Estrildidae">
Estrildidae



</doc>
<doc id="1176162" url="https://pl.wikipedia.org/wiki?curid=1176162" title="Athletikos Omilos Ionikos Nikaias">
Athletikos Omilos Ionikos Nikaias



</doc>
<doc id="1176168" url="https://pl.wikipedia.org/wiki?curid=1176168" title="Muzeum w Rybniku">
Muzeum w Rybniku

Muzeum im. o. Emila Drobnego w Rybniku – muzeum miejskie Rybnika założone w 1957.
Historia.
Muzeum odwołuje się do tradycji kolekcjonerskich Rybnika z okresu międzywojennego, kiedy to o. Emil Drobny zgromadził pierwsze muzealia w tym mieście, udostępniając je publiczności (1922). Na zbiory składały się przede wszystkim eksponaty etnograficzne z obszarów pozaeuropejskich, głównie Chin i Japonii. W 1936 opiekę prawną nad zbiorami przejął Związek Przyjaciół Przeszłości Rybnika i Okolic. Prace organizacyjne muzeum przerwała II wojny światowa, a kolekcja uległa rozproszeniu.
W 1957 powołano Społeczny Komitet Organizacji Zbiorów Muzealnych Ziemi Rybnicko-Wodzisławskiej. Zakończył on swoją działalność otwarciem ekspozycji stałej 28 stycznia 1958. Zbiory Muzealne Ziemi Rybnicko-Wodzisławskiej dysponowały wówczas trzema niewielkimi pomieszczeniami, mieszczącymi się w mieszkaniu kamienicy w Rynku 17. Opiekunem ekspozycji był Witold Iwanek, zaś dalszymi pracami organizacyjnymi z ramienia miasta kierował Bolesław Żywot. W 1958 kierownikiem został Ryszard Wenglorz, który zapewnił zbiorom nadzór merytoryczny pełniony przez Muzeum Górnośląskie w Bytomiu. Pomimo usilnych starań o poprawę warunków lokalowych i finansowych placówki, jej sytuacja nie ulegała zmianie. W 1964 Rada Narodowa podjęła uchwałę o organizacji muzeum, zapowiadając włączenie zbiorów do sieci placówek państwowych. W 1968 zbiory otrzymały pomieszczenia ekspozycyjne w Starym Ratuszu.
8 stycznia 1970 placówka uległa reorganizacji i przyjęła osobowość prawną pod nazwą Muzeum w Rybniku. Przeprowadzono prace remontowe ratusza, w którym 29 kwietnia tego samego roku udostępniono ekspozycję zwiedzającym. Muzeum składało się wtedy z trzech działów merytorycznych: Historii, Kultury Regionu, Górnictwa Węgla oraz Biblioteki. W 1973 funkcję dyrektora objęła Irena Bukowska-Floreńska (do 1995). Doprowadziła ona do zmian organizacyjnych placówki, zapewniając jej status muzeum rejestrowanego. Zmianie uległ też profil wystawienniczy. Muzeum stało się wielodziałowe, gdzie nowy Dział Historii Rzemiosła stał się wiodącym inicjatorem prowadzonych prac badawczych. Powołany też został samodzielny Dział Oświatowo-Naukowy.
24 kwietnia 2020 patronem muzeum został o. Emil Drobny.
Ekspozycje.
Wystawy stałe:
Działalność.
Działalność naukowa koncentruje się wokół badań nad problematyką regionalną, historią rzemiosł, opracowaniem zbiorów, współpracą z instytucjami naukowymi, opracowywaniem scenariuszy i katalogów wystaw oraz organizacją konferencji naukowych.
Ważniejsze imprezy (cykliczne):
Wydawnictwa:

</doc>
<doc id="1176170" url="https://pl.wikipedia.org/wiki?curid=1176170" title="Ewa Uryga">
Ewa Uryga

Ewa Uryga (ur. 4 grudnia 1961 w Bytomiu) – polska wokalistka jazzowa, popowa, soulowa i gospelowa. 
Życiorys.
Śpiewała od dzieciństwa, jednakże początkowo kształciła się w technikum elektronicznym. Ukończyła studia w Akademii Muzycznej w Katowicach na Wydziale Jazzu i Muzyki Rozrywkowej. Nagrała pięć albumów autorskich. Za jedną z najlepszych wokalistek uznały ją magazyny: „Jazz Forum” i „Twój Blues”. 
Jest laureatką ogólnopolskich festiwali m.in. „Opole 80” (w koncercie Debiuty III nagroda), „Zielona Góra 79” (wyróżnienie), „Zielona Góra 80” (Srebrny Samowar), II nagroda na XVII Międzynarodowych Spotkaniach Wokalistów Jazzowych w Zamościu, a także II nagrody na Festiwalu Krajów Nadbałtyckich w Karlsham w Szwecji. W czerwcu 1999 roku wzięła udział w konkursie „Premiery” w Opolu w duecie z Januszem Szromem (IV miejsce). Występowała na festiwalach jazzowych: Gdynia Summer Jazz Days, Warsaw Summer Jazz Days, Jazz Jamboree, Old Jazz Meeting, Jazz Fair oraz w musicalach "Chicago" i "Zorba" wystawionych w Teatrze Muzycznym w Gliwicach. W 2009 r. nagrała kolejną płytę pt. "Jedno spojrzenie" z udziałem Andrzeja Lamperta, Janusza Szroma, Zbigniewa Wodeckiego i orkiestry symfonicznej Filharmonii Zabrzańskiej. Płyta wyprodukowana przez Tomasza Kałwaka, nagrana w cyberstudio i studio Radia Katowice zawiera utwory w aranżacjach Kasi Piaseckiej, Krzysztofa Herdzina, Pawła Tomaszewskiego, Tomasza Kałwaka.

</doc>
<doc id="1176171" url="https://pl.wikipedia.org/wiki?curid=1176171" title="Ksawery Scharwenka">
Ksawery Scharwenka



</doc>
<doc id="1176176" url="https://pl.wikipedia.org/wiki?curid=1176176" title="Mehmed Alagić">
Mehmed Alagić

Mehmed Alagić (ur. 8 lipca 1947 w Fajtovci koło Sanskiego Mostu, zm. w marcu 2003) – generał w Armii Republiki Bośni i Hercegowiny.
Przed wojną w Bośni i Hercegowinie był oficerem w Jugosłowiańskiej Armii Ludowej. Po otrzymaniu dyplomu Akademii Wojskowej w 1970 roku w Banja Luce, stał się dowódcą tejże wyższej szkoły oficerskiej. W 1986 otrzymał polecenie dowodzenia 36. brygadą zmechanizowaną. W 1989 został dowódcą brygady w Zrenjaninie, która była częścią Korpusu Novosad.
W lutym 1991 roku w wyniku rozpadu Jugosławii zrezygnował ze służby w Jugosłowiańskiej Armii Ludowej. Następnie od 13 grudnia 1993 roku dowodził 17. Brygadą Krajiny, która wchodziła w skład 3. Korpusu. W 3. Korpusie był także dowódcą grupy operacyjnej „Bosanska Krajina”.
Na przełomie roku 1993/1994 został mianowany dowódcą 3. Korpusu.
Po zakończeniu wojny w Bośni został naczelnikiem (marzec 1996) regionu Sanski Most.

</doc>
<doc id="1176178" url="https://pl.wikipedia.org/wiki?curid=1176178" title="Herb Trzemeszna">
Herb Trzemeszna

Herb Trzemeszna – jeden z symboli miasta Trzemeszno i gminy Trzemeszno w postaci herbu.
Wygląd i symbolika.
Herb przedstawia na błękitnej tarczy popiersie św. Wojciecha. Św. Wojciech ubrany jest w infułę, kapę oraz paliusz. Fantazyjne zdobnictwo tych elementów stroju liturgicznego jest wykonane na białym tle w kolorach niebieskim, złotym i czarnym. Paliusz w kolorze białym z czterema czarnymi krzyżami, dwa na piersiach i po jednym na ramionach, narzucony jest na kapę. W prawej ręce postać św. Wojciecha dzierży krzyż podwójny, w lewej dwie włócznie i jedno wiosło w kolorze złotym. Infuła otoczona jest złotym nimbem.
Historia.
Herb miasta Trzemeszna znany jest co najmniej od 1661 roku. Taki sam utrzymał się przez XVIII wiek. Po rozbiorach, w czasie Księstwa Warszawskiego wprowadzono herb sasko-polski, a Prusacy narzucili swego pruskiego orła z napisem "Magistrat Policey Verwaltung Trzemeszno". Później Niemcy wprowadzili dawny herb z wyobrażeniem św. Wojciecha, dodając dookoła herbu napis "Sanctus Adalbert – Magistrat der Stadt Tremessen". Po zaborach wprowadzono herb pierwotny, a dookoła zamieszczono napis: Miasto Trzemeszno Magistrat. W czasie okupacji Niemcy zakazali używania znaku herbowego miasta. Natychmiast po zakończeniu II wojny wprowadzono go ponownie do stosowania. Jednak w roku 1950 herb został wycofany z użytkowania. Po wielu trudnościach natury administracyjnej Rada Państwa uznała prawomocność uchwały Rady Narodowej Miasta i Gminy Trzemeszno z 29 października 1987 roku w sprawie stosowania historycznego herbu miasta Trzemeszna. W oparciu o tę decyzję Prezydium Rady Narodowej zleciło B. Olszewskiemu opracowanie projektu na podstawie już istniejącego wzoru. Z kilku przedstawionych propozycji wybrano wzór najbardziej zbliżony do stosowanego w Trzemesznie, urzędowo między innymi na tablicy Zarządu Miejskiego w Trzemesznie.
Rada Miejska 26 czerwca 2013 ustanowiła herb wzorowany wizerunkiem umieszczonym na budynku Urzędu Miasta i Gminy przy ulicy 1 Maja.

</doc>
<doc id="1176179" url="https://pl.wikipedia.org/wiki?curid=1176179" title="Herb gminy Trzemeszno">
Herb gminy Trzemeszno



</doc>
<doc id="1176181" url="https://pl.wikipedia.org/wiki?curid=1176181" title="Paul Kieschke">
Paul Kieschke

Paul Kieschke (ur. 14 grudnia 1851 w Szczecinie, zm. 23 marca 1905 w Baden-Baden) – niemiecki architekt.
Życiorys.
Architekturę studiował w Wyższej Szkole Technicznej w Monachium oraz w Charlottenburgu. W 1878 został laureatem nagrody im. Karla Friedricha Schinkla, co umożliwiło mu podróż do Włoch, w czasie której studiował tamtejszą zabytkową architekturę. Po powrocie do kraju, pod koniec 1879, podjął pracę w Berlinie, gdzie powstało większość jego projektów i realizacji. Realizował też zamówienia dla innych miast, m.in. dla Wrocławia i Szczecina. 

</doc>
<doc id="1176182" url="https://pl.wikipedia.org/wiki?curid=1176182" title="Afera Art-B">
Afera Art-B



</doc>
<doc id="1176183" url="https://pl.wikipedia.org/wiki?curid=1176183" title="Bertrand des Bordes">
Bertrand des Bordes

Bertrand des Bordes (zm. 12 września 1311 w Awinionie) − francuski duchowny.
Życiorys.
Pochodził z Gaskonii. Biskup Albi od 30 lipca 1308 do 19 grudnia 1310, kiedy papież Klemens V mianował go kardynałem prezbiterem Ss. Ioannis et Pauli. Od listopada 1307 sprawował urząd kamerlinga Świętego Kościoła Rzymskiego. Zmarł w Awinionie.

</doc>
<doc id="1176184" url="https://pl.wikipedia.org/wiki?curid=1176184" title="Sport Clube Beira-Mar">
Sport Clube Beira-Mar



</doc>
<doc id="1176186" url="https://pl.wikipedia.org/wiki?curid=1176186" title="Arnaud de Falguières">
Arnaud de Falguières

Arnaud de Falguières (zm. 12 września 1317 w Awinionie) − francuski duchowny.
Życiorys.
Pochodził z Miramont w diecezji Tuluza. Arcybiskup Arles od 30 stycznia 1308 do 19 grudnia 1310, następnie kardynał biskup Sabiny. Jeden z najbliższych współpracowników papieża Klemensa V. 1311-13 był jednym z legatów papieskich w Rzymie na koronację cesarską Henryka VII (odbyła się 29 czerwca 1312 w bazylice laterańskiej). Uczestniczył w konklawe 1316. Zmarł w Awinionie.

</doc>
<doc id="1176187" url="https://pl.wikipedia.org/wiki?curid=1176187" title="Shootout at Lokhandwala">
Shootout at Lokhandwala

Shootout at Lokhandwala – indyjski thriller wyreżyserowany w 2007 roku przez Apoorva Lakhia, autora "Ek Ajnabee". Film opowiada prawdziwą historię młodego mafioso mumbajskiego (Vivek Oberoi), który zbuntował się przeciwko swoim szefom z Dubaju i zaczął na własną rękę wymuszać haracze w mieście. Jego krwawa działalność zakończyła się w lecie 1991 roku trwającą 6 godzin strzelaniną, podczas której w środku miasta w dzielnicy Lokhandwala 286 policjantów oddało do broniących się gangsterów 3 tysiące strzałów.
Film opiera się na prawdziwej historii oficera Khana, który po 3 latach działalności ATS zredukował wskaźnik przestępczości w Mumbaju o 70%. W styczniu 1993 przeniesiono go z miasta. Dwa miesiące później, w marcu 1993 roku doszło w Mumbaju do licznych zamachów bombowych na tle religijnym, w wyniku których zginęło jednego dnia 300 osób.
Fabuła.
Mumbaj. Oficer policji Shamsher Khan (Sanjay Dutt) jest dowódcą antyterrorystycznego oddziału ATS, którego nazwę ze względu na skuteczność akcji policyjnych szyderczo rozszyfrowuje się w mieście jako Allah Transport Service (służba odwożenia do Allaha) czy Aata Tu Sampla. Khan zostaje oskarżony przed sądem. Powodem śledztwa jest przeprowadzona przez niego w środku dzielnicy mieszkaniowej akcja, w której z narażeniem życia mieszkańców 400 policjantów przez 6 godzin ostrzeliwało 5 gangsterów. Podczas śledztwa poznajemy historię dowódcy ATS. Brał on udział w operacji „Blue Star” – w zdobyciu Złotej Świątyni w Amritsarze przekształconej przez sikhów walczących o odłączenie Pendżabu od Indii w zbrojną fortecę. Na skutek ataku na Świątynię premier Indii Indira Gandhi została później zastrzelona przez swoich dwóch zaufanych sikhijskich ochroniarzy. Zaostrzenie sytuacji w Pendżabie spowodowało exodus wielu sikhów do Mumbaju. Wśród nich byli też terroryści i gangsterzy, do walki z którymi Khan formuje doborową jednostkę policjantów – ATS. Wkrótce rozpoczyna ona walkę z rosnącym w siłę młodym mafioso Maya (Vivek Oberoi). Maya bezwzględny, zabijający ze śmiechem, szorstko czuły bywa jedynie wobec swojej matki, w obronie której mając 9 lat zabił ojca. Z czasem decyduje się on rzucić wyzwanie swoim szefom w Dubaju. Zaczyna ściągać haracz na własną rękę, zabija bez rozkazu. To groźny, to rozbawiony buduje swoje gangsterskie imperium na strachu. Khan wypowiada gangsterowi wojnę. Pomocy w tym udzielają mu szefowie mafii w Dubaju. Postanawiają oni wykończyć zbuntowanego gangstera rękoma policji. Khan otrzymuje adres mieszkania, w którym może zaskoczyć Mayę i 4 najbardziej zaufanych członków jego gangu. Nie licząc się z niebezpieczeństwem, na jakie zostają wystawieni przerażeni mieszkańcy okolicznych domów, czterystu policjantów atakuje kilku gangsterów. Rozkaz Khana brzmi: „Nikogo nie aresztować – zabić!”
Miejsce lokalizacji zdjęć.
Większość zdjęć nagrano w dzielnicy Lokhandwala w Mumbaju.
Np. sekwencja pościgu za gangsterem, w którym udział biorą policjanci grani przez Sunil Shetty i Arbaaz Khana.

</doc>
<doc id="1176192" url="https://pl.wikipedia.org/wiki?curid=1176192" title="Shkumbin">
Shkumbin

Shkumbin (t. Shkumbini; staroż. łac. "Genusus") – rzeka w środkowej Albanii, w zlewisku Morza Adriatyckiego. Długość – 181 km, powierzchnia zlewni 2441 km², średni przepływ 61,5 m³/s. 
Bieg rzeki.
Shkumbin wypływa w górach na zachód od miasta Pogradec nad Jeziorem Ochrydzkim. Początkowo płynie na północ, stopniowo skręca na północny zachód. Dolina górnego Shkumbin oddziela góry Shebenik na wschodzie od gór Polis na zachodzie. Koło miasta Librazhd skręca na zachód, po czym przecina Elbasan i wypływa na nizinę nadmorską. Uchodzi do Adriatyku na północ od laguny Karavasta.
Hydrografia i wykorzystanie.
Rzeka Shkumbin nie jest żeglowna, średni przepływ rzeki to 61,5 m3/s, jednak jesienią i zimą dochodzi do podtopień, a latem poziom rzeki jest istotnie mniejszy. Dolina rzeki, względnie szeroka i łatwo dostępna, od dawna służy jako korytarz komunikacyjny łączący wybrzeże Albanii z jej interiorem, a w skali ponadlokalnej – Italię z południem Bałkanów. Biegła tędy m.in. rzymska Via Egnatia. 
W górnym biegu prowadzi się rybactwo, w środkowym i dolnym biegu rzeka była silnie zanieczyszczona ściekami z zakładów metalurgicznych w Elbasan, które jednak już nie pracują. Wzdłuż rzeki jest wiele miejscowości, korzystających z jej zasobów hydrologicznych. m.in. dzięki kanałowi "Naum Panxhi" w Elbasan nawadniany jest bardzo urodzajny region Cërrikut. Planowane jest także wykorzystanie Shkumbin jako źródła energii poprzez budowę małych elektrowni wodnych. 
Rzeka jako granica kulturowa.
Dolina Shkumbin dzieli Albanię na część północną i południową. Granica ta jest nie tylko umowna, lecz kulturowa – na północ od Shkumbin mieszkają albańskie plemiona Gegów, na południe – Tosków, różniące się dialektami, obyczajami i religią.
Na przykład, tradycyjne ludowe pieśni na północ od rzeki śpiewane są jednym głosem, natomiast na południu kilka głosów prowadzonych jest niezależnie od siebie. Na południe od Shkumbin prawie nie występuje ludność katolicka, a na północy poza największymi miastami trudno o ludność prawosławną.
Toskowie byli zawsze nieco kosmopolitami, a Gegowie konserwatystami. Podział ten widać także w polityce. Byłe elity komunistyczne wywodziły się z południa, a pierwsze protesty miały miejsce w północnej części kraju, gdzie bazę ma Demokratyczna Partia Albanii z liderem, pierwszym niekomunistycznym prezydentem Albanii Sali Berishą.

</doc>
<doc id="1176194" url="https://pl.wikipedia.org/wiki?curid=1176194" title="Zbigniew Kruszelnicki (żołnierz)">
Zbigniew Kruszelnicki (żołnierz)

Zbigniew Kruszelnicki ps. „Wilk” (ur. 30 kwietnia 1922 w Grudziądzu, zm. 5 czerwca 1944 w Miedzianej Górze) – żołnierz Armii Krajowej.
Życiorys.
Urodził się w rodzinie wojskowej jako syn pułkownika rezerwy i urzędnika magistratu Antoniego Zieniewicza-Kruszelnickiego. Harcerz, maturzysta z 1939 roku. W latach 1939–1940 mieszkał w Ludyni. W latach 1940–1944 mieszkał w Kielcach. W 1940 wstąpił do Związku Walki Zbrojnej. W 1942 roku ukończył w Warszawie tajną szkołę podchorążych i zaliczył prawie połowę studiów politechnicznych na wydziale mechanicznym. 15 listopada 1943 roku został skierowany do oddziału dywersyjnego Obwodu Kieleckiego AK dowodzonego przez podporucznika Józefa Mikołajczyka ps. „Marcin”. W styczniu 1944 roku Mikołajczyk zginął, a decyzją Komendy Obwodu Kieleckiego AK z 5 lutego 1944 roku dowódcą oddziału został Kruszelnicki.
Płynnie mówił po niemiecku i francusku, znał także rosyjski. Zasłynął głównie z akcji na Czerwonej Górze 31 maja 1944 roku, gdzie razem z 26 ludźmi z oddziału przechwycił kilkanaście sztuk broni długiej i krótkiej, aparat fotograficzny i – co najważniejsze – listę 224 osób przeznaczonych do aresztowania. W wyniku akcji zastrzelono 2 wyższych oficerów gestapo z Radomia.
Podporucznik Zbigniew Kruszelnicki poległ 5 czerwca 1944 roku w Miedzianej Górze podczas próby zdobycia niemieckiego samochodu wojskowego. Razem z nim polegli Maciej Jeziorowski ps. „Długi” i Witold Sobierajski ps. „Czarny”.
Zbigniew Kruszelnicki pośmiertnie został awansowany do stopnia podporucznika i odznaczony Krzyźem Srebrnym Orderu Virtuti Militari.
Po wyzwoleniu, wiosną 1945 roku, Antoni Zieniewicz-Kruszelnicki odnalazł grób syna i z pomocą partyzantów kieleckich uzyskał zgodę na ekshumację i pochowanie syna na Cmentarzu Starym w Kielcach.
15 października 2005 roku szczątki Kruszelnickiego wraz ze szczątkami pułkownika Antoniego Żółkiewskiego ps. „Lin” i podporucznika Witolda Sobierajskiego ps. „Czarny” pochowano ze wszystkimi należącymi się im honorami na Cmentarzu Partyzanckim w Kielcach.
Zbigniew Kruszelnicki został patronem Szkoły Podstawowej nr 18 w Kielcach i Szkoły Podstawowej nr 4 w Grudziądzu. Od 1980 jest patronem ulicy w Kielcach, jest też patronem ulicy w Grudziądzu.

</doc>
<doc id="1176195" url="https://pl.wikipedia.org/wiki?curid=1176195" title="Cpio">
Cpio

cpio – archiwizator plików i format plików.
Oprogramowanie cpio zostało stworzone by archiwizować dane na taśmach magnetycznych i jako takie, było częścią PWB/UNIX, jak również częścią UNIX System III i UNIX Systemu V. Jednak użycie formatu tar, jego szeroko dostępnego odpowiednika, zostało uznane za lepszy wybór. Format cpio jest wykorzystywany m.in. wewnątrz pakietów RPM a Oracle Corporation rozprowadza znaczną część swojego oprogramowania w tym formacie.
Archiwum cpio.
Archiwum cpio jest strumieniem plików i katalogów w jednym pliku, którego nazwa często kończy się rozszerzeniem .cpio. Archiwum posiada nagłówek, który pozwala aplikacjom, takim jak GNU cpio, na wyodrębnienie plików i katalogów do systemu plików. Nagłówek zawiera także informacje o nazwach plików, znacznikach czasu, właścicielach i uprawnieniach.
Archiwum cpio jest podobne w funkcjonowaniu do archiwum tar i zostało stworzone by przechowywać kopie na taśmach w przylegający sposób. Podobnie do formatu tar, archiwa cpio są często kompresowane przy użyciu programu Gzip i rozprowadzane jako pliki .cpgz.
POSIX i cpio.
Program cpio został ujednolicony w "POSIX.1-1988". Zostało to porzucone w późniejszej rewizji, począwszy od "POSIX.1-2001" ze względu na 8 GB limit pliku. Zamiast niego można użyć programu pax, który jest zgodny ze standardem POSIX, do odczytu i zapisu archiwów cpio.
GNU cpio.
Aplikacja GNU cpio jest powszechnym narzędziem, która może być użyta do dodawania danych do archiwów cpio i tar. Aplikacja cpio jest wolnym oprogramowaniem i jest dostępna ze strony domowej GNU.
Przykłady użycia.
Jeśli chcemy dodać do archiwum całe drzewo katalogów, komenda find może dostarczyć listę plików dla programu cpio:
 % find . -depth -print | cpio -ov &gt; drzewo.cpio
Aby rozpakować pliki z archiwum cpio, przekaż archiwum do programu cpio jako jego standardowe wejście
Uwaga: Jeśli wykonamy polecenie z prawami roota, pliki, w naszym systemie plików, które już istniały, mogą zostać zastąpione przez te w obrazie cpio.
 % cpio -id &lt; plik.cpio
Flaga -i oznacza, że cpio rozpakowuje pliki, natomiast flaga -d informuje cpio, żeby tworzył katalogi, jeśli będzie to wymagane. Można też użyć flagi -v by wypisać wszystkie nazwy plików aktualnie rozpakowanych plików.
Każdy argument linii poleceń, który nie jest opcją jest uważany za globalny wzór powłoki (ang. "shell globbing patter"); każdy plik w archiwum, który będzie pasował do przynajmniej jednego wzoru, zostanie skopiowany z archiwum. Poniższy przykład rozpakuje plik etc/fstab z archiwum (zawartość archiwum powinna być wcześniej sprawdzona za pomocą polecenia cpio -l, jak ścieżka jest skonstruowana):
 % cpio -id etc/fstab &lt; plik.cpio

</doc>
<doc id="1176203" url="https://pl.wikipedia.org/wiki?curid=1176203" title="Mentha piperita">
Mentha piperita



</doc>
<doc id="1176208" url="https://pl.wikipedia.org/wiki?curid=1176208" title="Shkumbini">
Shkumbini



</doc>
<doc id="1176209" url="https://pl.wikipedia.org/wiki?curid=1176209" title="Wojciech Gierłowski">
Wojciech Gierłowski

Wojciech Gierłowski (ur. 20 kwietnia 1946 w Łodzi, zm. 12 grudnia 2007 tamże) – reżyser filmów animowanych, animator.
Życiorys.
Studiował w łódzkiej szkole filmowej. Przez kilkadziesiąt lat związany był ze studiem filmowym Se-ma-for.
Zrealizował kilkadziesiąt filmów, jako animator, m.in. 15 odcinków "Miś Uszatek", kilka części serialu "Trzy misie" czy "Kolorowy świat Pacyka", a także "Maurycy i Hawranek", "Mały pingwin Pik-Pok", "Piotruś i Wilk". Robił też animację do serialu telewizyjnego "Niezwykłe przygody pluszowych misiów". Jako reżyser zadebiutował filmem "Grzybobranie".
W latach 1993-1997 wyreżyserował 28 odcinków telewizyjnego serialu lalkowego "Kasztaniaki". Reżyser filmu aktorsko-animowanego "Ostatnie pokolenie" według scenariusza Jerzego Ficowskiego i spektaklu "Dzieci z łódzkiego getta", który w 2003 r. zainaugurował obchody 60. rocznicy likwidacji łódzkiego getta. W 2005 r. zrealizował dokument "Z głębokości wołam...".
Jego ostatni film to "Mokra bajeczka". Premiera kinowa miała miejsce w kwietniu 2006 r. na Festiwalu Reanimacja w Łodzi.

</doc>
<doc id="1176214" url="https://pl.wikipedia.org/wiki?curid=1176214" title="Grzegorz Rempała">
Grzegorz Rempała

Grzegorz Rempała (ur. 27 maja 1974 w Tarnowie) – polski żużlowiec, wychowanek Unii Tarnów.
Brat Jacka, Tomasza i Marcina oraz wujek Krystiana i Dawida – również żużlowców.
Działalność sportowa.
Licencję uzyskał w 1990 roku.
Dwukrotny finalista indywidualnych mistrzostw świata juniorów (Pardubice 1993 – X miejsce, Elgane 1994 – VIII miejsce). Dwukrotny złoty medalista drużynowych mistrzostw Polski (2004, 2005). Dwukrotny złoty medalista młodzieżowych drużynowych mistrzostw Polski (1991, 1993). Złoty medalista młodzieżowych mistrzostw Polski par klubowych (1994). Dwukrotny medalista młodzieżowych indywidualnych mistrzostw Polski: złoty (1994) oraz srebrny (1993).
Karierę czynnego żużlowca zakończył po kontuzji kręgosłupa spowodowanej upadkiem, podczas meczu ligowego w Toruniu.

</doc>
<doc id="1176215" url="https://pl.wikipedia.org/wiki?curid=1176215" title="Ołtarz Trzech Króli">
Ołtarz Trzech Króli

Ołtarz Trzech Króli (niem. "Dreikönigsaltar") – znany również jako Ołtarz Patronów Miasta ("Altar der Kölner Stadtpatrone") ponadto znany jest w literaturze niemieckiej jako "Kölner Dombild" – późnogotycki ołtarz, czołowe dzieło Stefana Lochnera znajdujące się w Katedrze pw. NMP i św. Piotra w Kolonii.
Historia.
Ołtarz powstał w 1440 lub 1442 z inicjatywy Rady Miejskiej Kolonii. Umieszczony został w kaplicy miejscowego ratusza i znajdował się tam do 1794 roku. Wtedy z obawy przed rewolucjonistami masowo niszczącymi dobra kościelne ołtarz ukryto w ratuszowej wieży. Później tryptyk powrócił na swoje miejsce, ale na krótko, bo w 1809, kiedy dokonano sekularyzacji kaplicy ratuszowej, ołtarz przestał pełnić swoją funkcję. Z inicjatywy kolekcjonera dzieł sztuki, botanika, matematyka i duchownego kolońskiego Ferdinanda Franza Wallrafa ołtarz przeniesiono do Kaplicy Świętej Agnieszki znajdującej się w pobliskiej katedrze. Po ostatniej wojnie retabulum umieszczono w kaplicy Mariackiej, gdzie znajduje się do dziś. Do dnia dzisiejszego kaplica i ołtarz pełnią rolę liturgiczną. Codziennie w kaplicy odprawiane jest nabożeństwo. W okresie Adwentu i wielkiego postu Ołtarz Trzech Króli jest zamknięty.
Wygląd.
Gotycki "Ołtarz Trzech Króli" ma formę tryptyku. Wykonany został techniką mieszaną. Namalowany temperą na desce dębowej posiada elementy snycerki. Wymiary – 260 × 185 cm (obraz środkowy), 261 × 142 cm (skrzydła boczne, dwustronnie malowane).
Centralny obraz przedstawia scenę Pokłonu Trzech Króli. Pośrodku umieszczono Madonnę z Dzieciątkiem. Na osi tronująca Maryja trzyma lekko małego Jezusa, który podnosi rękę w geście błogosławieństwa. Po bokach ukazani są Trzej Królowie ofiarujący Dzieciątku mirrę, złoto i kadzidło – dwaj ubrani w bogato zdobione stroje klęczą u stóp Marii, trzeci stoi przy ozdobnym tronie po lewej stronie Matki Bożej. Świadkami sceny rozgrywającej się w kwiecistym ogrodzie są liczni przedstawiciele rycerstwa z ich atrybutami, m.in. ozdobnymi chorągwiami symbolizującymi trzy kontynenty – Europę (złote gwiazdy na błękitnym tle), Azję (postać Murzyna na złotym tle) i Afrykę (złota gwiazda z półksiężycem na błękitnym tle). Świat niebiański reprezentują liczne anioły, w tym dwa trzymające bogato dekorowaną kotarę zawieszoną nad tronem Marii.
Podobnie jak w obrazie głównym wielopostaciowe sceny zostały ukazane na skrzydłach bocznych.
Na lewym (od strony widza) skrzydle została przedstawiona Święta Urszula odziana w czerwoną suknię, z koroną na skroniach. W rękach trzyma atrybut jej męczeńskiej śmierci – strzałę. Towarzyszy jej jedenaście dziewic, z których jedna trzyma chorągiew z czteropolową biało-czerwoną szachownicą, na białych polach widoczne są stylizowane płomienie w liczbie jedenastu, na czerwonych po trzy złote lwy – godło Anglii. Ponadto widoczne są sylwetki duchownych hierarchów (m.in. święty Cyriak, papież i ówczesny arcybiskup Kolonii Dietrich von Moers).
Wraz z ukazanymi na prawym skrzydle żołnierzami legii tebańskiej przedstawiony został w kontrapoście Św. Gereon jako rycerz. Odziany w bogato zdobioną zbroję w prawej ręce dzierży chorągiew z krzyżem.
Wszystkie trzy sceny są obramione płaskorzeźbioną w drewnie strukturą przypominającą późnogotyckie formy. Kwatery flankują smukłe kolumienki zwieńczone fialami, które wspierają rozbudowane zwieńczenie składające się z dekoracji maswerkowej, wzbogaconej charakterystycznymi dla gotyku trójliśćmi, rybim pęcherzem oraz żabkami.
Na rewersach została ukazana podzielona na dwa skrzydła scena Zwiastowania. Scena rozgrywa się w kameralnym wnętrzu. Obok dynamicznie ukazanej Marii widoczne są fragmenty umeblowania dekorowane motywami gotyckimi. Obok umieszczonej na ławie poduszki stoi wazon z liliami. W tle znajduje się złota stora z bogatą dekoracją ornamentalną.
Stefan Lochner – Ołtarz Trzech Króli ok. 1440 – Katedra św. Piotra i Najświętszej Marii Panny w Kolonii
Uroczystą, dostojną atmosferę tworzą izokefalicznie ustawione szeregi odzianych w bogate stroje postaci. Zróżnicowane od strony kolorystycznej i dekoracyjnej szaty kontrastują z jednolitością idealizowanych twarzy. Pomimo dbałości o fizjonomię postaci twarze cechuje charakterystyczna dla Lochnera subtelność, liryzm, delikatność i dziewczęcość. Cechy te najbardziej są wyeksponowane na twarzach Maryi i Dzieciątka. Niemal aksamitne modelowanie światłem i cieniem zacierają cechy charakterystyczne dla naturalizmu.
Ołtarz wyróżnia bogata gama barwna oscylująca wokół nasyconych czerwieni, zieleni i ciemnych błękitów, skontrastowana ze złotym tłem. Artysta położył również nacisk na szczegół, misternie opracował detale takie jak złote klejnoty. Szaty królów posiadają bogatą dekorację ornamentalną, co dodaje całości obrazu reprezentacyjności i majestatyczności. Tłumy postaci wypełniających przestrzeń głównego i bocznych obrazów są kontrastowo zestawione ze sceną Zwiastowania ołtarza zamkniętego, gdzie postacie Maryi i Archanioła Gabriela ustępują ukazanej w złotych tonacjach przestrzeni.
Od strony artystycznej Ołtarz Trzech Króli stanowi syntezę kilku silnych wpływów artystycznych.
Oprócz wypracowanej przez Lochnera maniery, czytelne są tu dwie recepcje stylowe, jedna będąca kontynuacją tradycji stylu „pięknego” obecnego w większości regionów Europy oraz kwitnącej w Niderlandach nowej myśli w sztuce zapoczątkowanej przez Jana van Eycka i Roberta Campina. Liryzm, wdzięk, delikatny modelunek szat oraz uroczysta dworska atmosfera stanowią cechy stylu pięknego, którego wpływy zaznaczyły się silnie w pobliskiej Westfalii, gdzie działał w Dortmundzie Konrad von Soest. Natomiast sceneria dzieła przypomina stworzony kilka lat wcześniej przez Huberta i Jana van Eycków Ołtarz Gandawski. Potwierdza to silne kontakty warsztatów kolońskich ze środowiskami znajdującymi się na zachód od Renu. Symetryczna kompozycja otwartego tryptyku z hieratycznie wyeksponowaną częścią środkową, gdzie tronująca Madonna z Dzieciątkiem i dwóch starszych królów tworzą trójkątny układ przestrzenny ma związek z malarstwem włoskim doby trecenta, szczególnie z gotyckimi przedstawieniami ikonograficznymi znanymi jako Maestà. Temat ten podjęli m.in. Duccio i Simone Martini.
Interpretacja.
Program ikonograficzny odnosi się do miasta Kolonii, będącej wówczas jednym z wolnych miast Rzeszy, siedzibą arcybiskupstwa oraz silnym ośrodkiem artystycznym. Patronami miasta i katedry są ukazani w środkowej scenie Trzej Królowie, których relikwie spoczywają do dziś w katedrze.
Święta Urszula i towarzyszące jej dziewice w liczbie jedenastu zostały zamordowane przez Hunów w Kolonii w roku 383 podczas ich pielgrzymki do Rzymu. Na proporcu znajduje się godło odnoszące się zarówno do św. Urszuli i jej dziewic (11 płomieni), jej pochodzenia (Anglia) natomiast tynktura sztandaru odnosi się do ówczesnej przynależności Kolonii do Hanzy (biało-czerwone barwy były barwami tego związku miast).
Kolejnym patronem miasta jest zmarły ok. 304 roku święty Gereon – męczennik, legionista rzymski, ukazany w prawym skrzydle jako chrześcijański rycerz. W wiekach średnich był patronem rycerzy. W pobliżu ratusza znajduje się kościół św. Gereona.

</doc>
<doc id="1176216" url="https://pl.wikipedia.org/wiki?curid=1176216" title="Reichsuniversität Posen">
Reichsuniversität Posen

Reichsuniversität Posen (dosłownie "Uniwersytet Rzeszy w Poznaniu") – niemiecki, narodowosocjalistyczny uniwersytet działający w czasie okupacji niemieckiej w Poznaniu. 
Historia i działalność.
Rozpoczął działalność 20 kwietnia 1941 (w 52. rocznicę urodzin Adolfa Hitlera). Uroczystość inauguracyjna odbyła się 27 kwietnia w auli Collegium Minus. W uroczystej inauguracji uczestniczył minister Rzeszy ds. Nauki, Wychowania i Oświaty dr Bernhard Rust oraz Arthur Greiser - namiestnik Rzeszy w Kraju Warty. Uczelnia przestała działać pod koniec II wojny światowej, w 1945.
Reichsuniversität Posen nie był kontynuatorem rozwiązanego przez Niemców 21 września 1939 polskiego Uniwersytetu Poznańskiego, ani istniejącej w latach 1903-1919 pruskiej Akademii Królewskiej w Poznaniu. Głównym jego celem było wprzęgnięcie nauki w proces likwidacji polskości na terenach okupowanych. Prace przygotowawcze do otwarcia uczelni prowadził SS-Hauptsturmführer Hans Streit, urodzony w Poznaniu w 1896 i zamieszkały w Charlottenburgu. Była to osoba wyjątkowo wrogo nastawiona do Polaków i posiadająca skrajnie narodowosocjalistyczne poglądy. Streit pozostawał także wodzem Związku Docentów oraz Związku Studentów na terenach okupowanych. 
Uczelnia skupiała wokół siebie Niemców, w znacznej liczbie przesiedlonych do Poznania, m.in. Niemców bałtyckich ("Baltendeutsche"). Pod koniec 1943 Niemcy bałtyccy stanowili około 30% ze 152-osobowej niemieckiej kadry naukowej Uniwersytetu, a wśród 755 studentów stanowili znaczną liczebnie grupę.
Poważnym hamulcem rozwoju uczelni był brak zaplecza naukowego - Niemcy w 1939 poważnie zdewastowali zakłady i instytuty naukowe Uniwersytetu Poznańskiego. Brakowało też odpowiednio wykształconej kadry naukowej. Niewielką grupę stanowili profesorowie mianowani przed II wojną światową, reszta była bardzo młoda. Część naukowców sprowadzono z krajów nadbałtyckich. W 1941 było 60 samodzielnych pracowników naukowych, a w 1945 było ich 131. Rektorem (siedem semestrów) został 31-letni Peter Carstens, organizator wysiedleń ludności polskiej we wsiach Wielkopolski. Jego następcą (jeden, ostatni semestr) był prof. dr Otto Hummel. Struktura uniwersytetu w Poznaniu różniła się od innych uczelni na terenie Niemiec (był w nich tylko jeden zarząd akademicki). W Poznaniu oprócz takiego zarządu z rektorem na czele, istniał jeszcze zarząd państwowy pełniony przez komisarycznego kuratora mianowanego przez ministra oświaty (Hans Streit). Był on m.in. odpowiedzialny za politykę personalną uczelni. Na studia przyjmowano głównie młodzież niemiecką zamieszkującą tereny Polski przed wybuchem wojny, która studiowała na uczelniach polskich. Mniejszą grupę stanowili kolonizatorzy Kraju Warty pochodzący z państw nadbałtyckich. Nie przyjmowano osób spokrewnionych z Polakami oraz obywateli niemieckich zaszeregowanych do IV kategorii Volkslisty. Przed przyjęciem kandydat był szczegółowo badany przez Studentenfürung (kierownictwo ds. studentów). W 1944 studiowało na uczelni 1228 osób (78 na Wydziale Rolnym, 514 na Medycznym, 254 na Filozoficznym, 156 na Przyrodniczym i 226 na Prawno-Ekonomicznym). 
Na uniwersytecie było pięć wydziałów nastawionych na realizację potrzeb wojennych III Rzeszy (przodowały przyrodniczy i medyczny): 

</doc>
<doc id="1176217" url="https://pl.wikipedia.org/wiki?curid=1176217" title="Donnelly Rhodes">
Donnelly Rhodes

Donnelly Rhodes (ur. 4 grudnia 1937 w Winnipeg, zm. 8 stycznia 2018 w Maple Ridge) – kanadyjski aktor telewizyjny.
Linki zewnętrzne.
 

</doc>
<doc id="1176222" url="https://pl.wikipedia.org/wiki?curid=1176222" title="Igrzyska Imperium Brytyjskiego 1950">
Igrzyska Imperium Brytyjskiego 1950

IV Igrzyska Imperium Brytyjskiego po 12-letniej przerwie spowodowanej II wojną światową odbyły się w 1950 w Auckland. Ceremonia otwarcia Igrzysk odbyła się na Eden Park, stadionie, na którym znajduje się 40 000 miejsc na widowni. Szacuje się, że w organizację Igrzysk w 1950 roku zaangażowanych było około 250 000 ludzi, co wiązało się z kosztem rzędu 89 435 funtów brytyjskich. W imprezie wzięło udział 590 sportowców (495 mężczyzn i 95 kobiet) z 12 krajów (pogrubione nazwy krajów oznaczają państwa debiutujące w imprezie):
Sportowcy rywalizowali w 88 konkurencjach dziewięciu dyscyplin sportowych. W kalendarzu Igrzysk w 1950 roku znalazły się: boks, kolarstwo, kręglarstwo, nurkowanie, podnoszenie ciężarów, pływanie, szermierka, wioślarstwo i zapasy.
Podczas Igrzysk Imperium Brytyjskiego w Auckland zostały pobite dwa rekordy tej imprezy, które przetrwały do chwili obecnej, jednak teraz nie rozgrywa się tych konkurencji. Obydwa rekordy pobiły reprezentantki Australii. Pierwszy, w sztafecie na 440 jardów z czasem 47,9 sekundy, a drugi w sztafecie na 660 jardów z czasem 1 minuta i 13,4 sekundy.
Każda z 12 reprezentacji, które wzięły udział w imprezie zdobyła choć jeden medal. Trzy reprezentacje zdobyły pierwsze w historii medale Igrzysk Imperium Brytyjskiego. Pierwszy w historii medal dla reprezentacji Nigerii zdobył skoczek wzwyż, Joshua Olatuni Majekodunmi, który zdobył srebrny medal "ex aequo" ze Szkotem Alanem Sinclairem Patersonem, uzyskując rezultat 1,95 metra. Pierwsze złoto dla Fidżi wywalczył Mataika Tuicakau, który wystartował w konkursie pchnięcia kulą. Poza tym reprezentacja Fidżi zdobyła jeszcze cztery medale. Trzecim krajem, który zdobył pierwsze medale Igrzysk była Federacja Malajska, która uzbierała cztery medale.
Klasyfikacja medalowa

</doc>
<doc id="1176225" url="https://pl.wikipedia.org/wiki?curid=1176225" title="Jan Szurlej">
Jan Szurlej

Jan Kanty Szurlej (ur. 15 października 1914 w Słobodzie Konkolnickiej koło Konkolnik, zm. 30 grudnia 1982 w Katowicach) – polski ksiądz rzymskokatolicki, prałat, sekretarz i redaktor „Apostolstwa Chorych” w Polsce.
Urodził się w Słobodzie Konkolnickiej, w pow, rohatyńskim, woj. stanisławowskiego. Edukację swą rozpoczął w szkole podstawowej w Bolszowicach, następnie ukończył gimnazjum we Lwowie. Po nich rozpoczął studia teologiczne na Wydziale Teologicznym Uniwersytetu im. Jana Kazimierza we Lwowie. Na kapłana został wyświęcony w dniu 29 czerwca 1940 roku. Otrzymał je z rąk ks bp dr Eugeniusza Baziaka. Lata 1940-1943 spędził w rodzinnej miejscowości jako wikary, gdzie zasłynął jako człowiek ratujący innych z narażeniem własnego życia. 
W okresie od stycznia do kwietnia 1944 roku pełnił funkcję kapelana u Sióstr Karmelitanek we Lwowie. Następnie przez okres trzech miesięcy tegoż roku był administratorem parafii w Janowie pod Lwowem. Od października 1946 do marca 1947 pełnił obowiązki kapelana Sióstr Felicjanek, by w kwietniu na trzy miesiące trafić do Lwowa obejmując funkcję wikarego w parafii św. Anny.
W lipcu 1946 roku został wypędzony ze Lwowa wraz z innymi Polakami i osiadł w Katowicach, gdzie pełnił funkcje katechety w szkołach średnich oraz kapelana szpitalnego w Katowicach. W roku 1950 ukończył studia na Wydziale Teologii Uniwersytetu Jagiellońskiego z tytułem magistra teologii za rozprawę pt. „Kapelan szpitalny”. Po dwóch latach, na tym samym oddziale Uniwersytetu otrzymał tytuł doktora teologii za rozprawę „Problem przerywania ciąży”. Lata 1960-1977 poświęcił wykładom teologii moralnej w Wyższym Śląskim Seminarium Duchownym w Krakowie. Problemy zdrowotne (choroba serca) nie pozwoliły na kontynuowanie tej pracy.
W roku 1964, po śmierci ks. Michała Rękasa, prymas Polski Stefan Wyszyński powierzył ks. Janowi Szurlejowi funkcję sekretarza Krajowej Centrali Apostolstwa Chorych i redaktora miesięcznika „Apostolstwo Chorych”
Zmarł nagle 30 grudnia 1982 w drodze idąc z kamienicy przy ulicy Powstańców, w której mieszkał na Mszę św. w katowickiej katedrze Chrystusa Króla. Został pochowany 2 stycznia 1983 roku na cmentarzu w Katowicach, przy ul. Francuskiej. Uroczystości pogrzebowe odbyły się w bazylice katedralnej Chrystusa Króla w Katowicach pod przewodnictwem ordynariusza katowickiego bp. Herberta Bednorza, przy współudziale ordynariusza kieleckiego, bp. Stanisława Szymeckiego, biskupów sufraganów diecezji katowickiej, wikariusza generalnego diecezji lubaczowskiej prałata Stanisława Całego, wykładowców wyższych uczelni i in.
Po kilku latach rodzina sprowadziła szczątki zmarłego do Kłodzka, gdzie zostały ponownie pochowane na cmentarzu komunalnym przy ul. Dusznickiej.

</doc>
<doc id="1176240" url="https://pl.wikipedia.org/wiki?curid=1176240" title="Jezioro Kiermas">
Jezioro Kiermas



</doc>
<doc id="1176243" url="https://pl.wikipedia.org/wiki?curid=1176243" title="Jezioro Kruklin">
Jezioro Kruklin



</doc>
<doc id="1176244" url="https://pl.wikipedia.org/wiki?curid=1176244" title="David Stirling">
David Stirling

Archibald David Stirling (ur. 15 listopada 1915 w Lecropt, zm. 4 listopada 1990 w Westminster) − szkocki posiadacz ziemski, pułkownik Armii Brytyjskiej. 
Studiował w Trinity College na Uniwersytecie Cambridge. Podczas II wojny światowej służył w siłach specjalnych. Od czerwca 1940 roku był oficerem w 8 Commando. W lipcu 1941 roku założył i potem dowodził Special Air Service w Afryce Północnej. W styczniu 1943 roku został schwytany przez Niemców w Tunezji i do końca wojny przebywał w obozach jenieckich. 
Po wojnie zajął się biznesem. Był m.in. współzałożycielem Watchguard International i założycielem KAS International − prywatnych firm wojskowych, a także producentem telewizyjnym.
Odznaczony Distinguished Service Order oraz Orderem Imperium Brytyjskiego (Oficer, OBE). W 1990 roku, na krótko przed śmiercią, otrzymał z rąk Elżbiety II tytuł rycerski.

</doc>
<doc id="1176246" url="https://pl.wikipedia.org/wiki?curid=1176246" title="Valbonë (rzeka)">
Valbonë (rzeka)

Valbonë (t. Valbona) – rzeka w północnej Albanii, prawy dopływ Drinu w zlewisku Morza Adriatyckiego. Długość – 50,6 km, powierzchnia zlewni – 657 km², średni przepływ – 33 m³/s.
Krasowe źródła Valbonë znajdują się pod szczytem Maja e Jezercës w albańskiej części gór Gór Północnoalbańskich. Rzeka spływa stamtąd na wschód polodowcową doliną o tej samej nazwie, kończącą się przełomowym wąwozem. Wypływa do doliny Trog, gdzie przecina miasteczko Bajram Curri i przyjmuje największe dopływy Gash i Bistrica. Następnie skręca na południe i koło wsi Fierza uchodzi do sztucznego zbiornika Koman na Drinie.
Valbonë / Valbona to także popularne albańskie imię żeńskie.

</doc>
<doc id="1176247" url="https://pl.wikipedia.org/wiki?curid=1176247" title="Jezioro Łęsk">
Jezioro Łęsk



</doc>
<doc id="1176248" url="https://pl.wikipedia.org/wiki?curid=1176248" title="Igrzyska Imperium Brytyjskiego i Wspólnoty Brytyjskiej 1954">
Igrzyska Imperium Brytyjskiego i Wspólnoty Brytyjskiej 1954

Igrzyska Imperium Brytyjskiego i Wspólnoty Brytyjskiej 1954, po raz pierwszy pod tą nazwą, odbyły się w Vancouver, po raz drugi w Kanadzie. Przysięgę złożył Bill Parnell, kapitan kanadyjskiej reprezentacji. W 1954 roku zadebiutowało osiem drużyn, które wystartowały jako pierwsze spoza dawnego imperium brytyjskiego. Te drużyny to:
W 90 konkurencjach 9 dyscyplin sportowych wystartowało 662 sportowców z 24 krajów. W kalendarzu igrzysk znalazły się: boks, kolarstwo, kręglarstwo, lekkoatletyka, skoki do wody, pływanie, podnoszenie ciężarów, wioślarstwo i zapasy. W Igrzyskach pierwszy raz w historii wzięło udział dwóch lekkoatletów, którzy wystartowali w biegu na 1 milę i ukończyli go w czasie poniżej czterech minut. Z tego powodu zjawisko to było później nazywane "milowym cudem" pomiędzy Rogerem Bannisterem i Johnem Landym. Podczas imprezy padł rekord Igrzysk, który przetrwał do chwili obecnej, lecz obecnie nie rozgrywa się tej konkurencji. Angielski kolarz, E.G. Thompson w jeździe na 100 kilometrów uzyskał czas 2 godziny 44 minuty 8,1 sekundy, a samą jazdę ukończyło tylko siedmiu sportowców. Złotą multimedalistką Igrzysk była nowozelandzka lekkoatletka, Yvette Williams, która zdobyła trzy złote medale (w skoku w dal, pchnięciu kulą i rzucie dyskiem).
Klasyfikacja medalowa

</doc>
<doc id="1176249" url="https://pl.wikipedia.org/wiki?curid=1176249" title="Jezioro Jełguń">
Jezioro Jełguń



</doc>
<doc id="1176251" url="https://pl.wikipedia.org/wiki?curid=1176251" title="Miejski Zarząd Dróg i Komunikacji w Radomiu">
Miejski Zarząd Dróg i Komunikacji w Radomiu

Miejski Zarząd Dróg i Komunikacji w Radomiu został powołany Uchwałą Rady Miejskiej w Radomiu z dniem 1 lutego 2001 r., jako zakład budżetowy, z połączenia likwidowanej jednostki Miejskiego Zarządu Dróg (MZD) i Zarządu Transportu Miejskiego (ZTM). Miejski Zarząd Dróg i Komunikacji jest następcą prawnym MZD i wykonuje zadania zarządu drogi w rozumieniu przepisów ustawy o drogach publicznych.
Linie.
Obecnie MZDiK Radom obsługuje 26 linie miejskie i 3 linie nocne:

</doc>
<doc id="1176252" url="https://pl.wikipedia.org/wiki?curid=1176252" title="Łączniowate">
Łączniowate



</doc>
<doc id="1176253" url="https://pl.wikipedia.org/wiki?curid=1176253" title="Straceni chłopcy">
Straceni chłopcy

Straceni chłopcy (ang. "The Lost Boys") – amerykański film fabularny (horror komediowy) z 1987 roku w reżyserii Joela Schumachera.
Zarys fabuły.
Film opowiada historię dwóch mieszkańców Arizony, którzy ruszają w podróż do Kalifornii, lecz kończą walcząc o przeżycie z gangiem nastoletnich wampirów.

</doc>
<doc id="1176254" url="https://pl.wikipedia.org/wiki?curid=1176254" title="Łączniowcowce">
Łączniowcowce



</doc>
<doc id="1176255" url="https://pl.wikipedia.org/wiki?curid=1176255" title="Jezioro Oświn">
Jezioro Oświn



</doc>
<doc id="1176256" url="https://pl.wikipedia.org/wiki?curid=1176256" title="Butomaceae">
Butomaceae



</doc>
<doc id="1176257" url="https://pl.wikipedia.org/wiki?curid=1176257" title="Butomales">
Butomales



</doc>
<doc id="1176258" url="https://pl.wikipedia.org/wiki?curid=1176258" title="Jezioro Rydzówka">
Jezioro Rydzówka



</doc>
<doc id="1176261" url="https://pl.wikipedia.org/wiki?curid=1176261" title="Dialekt mediolański">
Dialekt mediolański

Dialekt mediolański – dialekt języka lombardzkiego, używany w Mediolanie we Włoszech. Posługuje się nim ok. 2 milionów osób. Przez mediolańczyków nazywany jest "milanes, milanées", a także "meneghino (meneghin, meneghìn)".
Głównym przedstawicielem literatury tworzonej w dialekcie mediolańskim jest Carlo Porta.

</doc>
<doc id="1176262" url="https://pl.wikipedia.org/wiki?curid=1176262" title="Igrzyska Imperium Brytyjskiego i Wspólnoty Brytyjskiej 1958">
Igrzyska Imperium Brytyjskiego i Wspólnoty Brytyjskiej 1958

Igrzyska Imperium Brytyjskiego i Wspólnoty Brytyjskiej 1958 odbyły się w Cardiff, stolicy Walii. Impreza ta była jak dotychczas największym sportowym wydarzeniem, które odbyło się na terenie Walii. Igrzyska Imperium Brytyjskiego i Wspólnoty Brytyjskiej w Cardiff miały odbyć się już w 1946 roku, jednak z powodu II wojny światowej zostały przeniesione.
Znani angielscy średniodystansowcy, Roger Bannister i Christopher Chataway zgodnie z tradycją Igrzysk zabrali królewskie berło z Pałacu Buckingham i przywieźli do stolicy Walii. Wówczas berło pierwszy raz w historii Wielkiej Brytanii znajdowało się na terenie Walii.
Igrzyska w 1958 roku były ostatnimi (do 1994 roku), na których wystartowali reprezentanci Republiki Południowej Afryki. Następne Igrzyska były bojkotowane przez reprezentantów tego kraju z powodu kryzysu politycznego.
W Igrzyskach wzięło udział 1 130 sportowców z 36 reprezentacji. Wśród debiutantów znalazło się dziewięć drużyn:
Podczas imprezy medale zdobyło 23 państw i posiadłości Wspólnoty Brytyjskiej. Spośród nich pięć reprezentacji zdobyły pierwsze w historii medale. Debiutująca reprezentacja Singapuru zdobyła dwa złote medale. Obydwa zdobyli mężczyźni w podnoszeniu ciężarów. Pierwszymi złotymi medalistami z Singapuru byli Tan Ser Cher i Tan Howe Liang. Reprezentacja Ghany zdobyła pierwszy w historii brązowy medal. Dokonał tego Robert Kotei, skoczek wzwyż. Trzecią reprezentacją, która zdobyła pierwsze medale Igrzysk była Kenia, która za sprawą lekkoatletów - Bartonjo Roticha i Arere Anentii zdobyła pierwsze dwa brązowe medale. Reprezentacja Wyspy Man zdobyła pierwszy brązowy medal. Kolarz Stuart Slack wystartował w wyścigu na 120 mil angielskich i z czasem 5 godzin 19 minut 21,7 sekundy zajął trzecie miejsce. Pierwsze medale dla Bahamów zdobył jedyny reprezentant tego kraju na Igrzyskach w 1958 roku, Tommy Robinson, który zdobył złoty i srebrny medal w biegach lekkoatletycznych.
W kalendarzu Igrzysk, podobnie jak cztery lata wcześniej znalazło się dziewięć dyscyplin sportowych: boks, kolarstwo, kręglarstwo, lekkoatletyka, nurkowanie, pływanie, podnoszenie ciężarów, szermierka, wioślarstwo i zapasy.
Klasyfikacja medalowa

</doc>
<doc id="1176264" url="https://pl.wikipedia.org/wiki?curid=1176264" title="Jezioro Sunowo">
Jezioro Sunowo



</doc>
<doc id="1176265" url="https://pl.wikipedia.org/wiki?curid=1176265" title="Igrzyska Imperium Brytyjskiego i Wspólnoty Brytyjskiej 1962">
Igrzyska Imperium Brytyjskiego i Wspólnoty Brytyjskiej 1962

Igrzyska Imperium Brytyjskiego i Wspólnoty Brytyjskiej 1962 odbyły się w Perth, po raz drugi w Australii. Ceremonia otwarcia Igrzysk odbyła się 22 listopada 1962 roku na Perry Lakes Stadium, a ceremonia zamknięcia 1 grudnia 1962 roku. Dzień przed otwarciem imprezy temperatura powietrza dochodziła do 27 stopni w skali Celsjusza. Z tego powodu wiele osób przypomina Igrzyska w Perth trzema słowami: "upał, pył i sława" (ang. "heat, dust and glory").
W Igrzyskach wzięło udział 1 041 sportowców z 35 reprezentacji. Zadebiutowało sześć z nich:
Pierwszy w historii medal zdobył reprezentant Jersey. Bokser Albert Turmel w kategorii do 67 kg zajął trzecie miejsce i zdobył brązowy medal.
Po raz ostatni w imprezie wzięły udział reprezentacje: Sarawaku, Sabah i Malajów, które od 1966 roku startowały w reprezentacji Malezji.
W 1962 roku padło kilkanaście rekordów Igrzysk Imperium Brytyjskiego i Wspólnoty Brytyjskiej, z czego dziewięć przetrwało do chwili obecnej, głównie jednak ze względu na to, że nie rozgrywa się wówczas tych konkurencji na współczesnych Igrzyskach. Australijska lekkoatletka, Dixie Isabel Willis pobiła rekord IIBiWB w biegu kobiet na 880 jardów. Reprezentacja Anglii w wioślarstwie uzyskała najlepszy czas w historii w dwójkach mężczyzn. Poza tym pięć rekordów, które trwają do dziś pobili pływacy i dwa, które pobili sztangiści. 
W kalendarzu Igrzysk w Perth znalazło się dziewięć dyscyplin sportowych: boks, kolarstwo, kręglarstwo, lekkoatletyka, nurkowanie, pływanie, podnoszenie ciężarów, szermierka, wioślarstwo i zapasy.
Klasyfikacja medalowa

</doc>
<doc id="1176270" url="https://pl.wikipedia.org/wiki?curid=1176270" title="Amergin Glúingel">
Amergin Glúingel

Amergin Glúingel ("Amergin") – jeden z pierwszych irlandzkich druidów. W mitologii goidelskiej bard i sędzia, syn Mileda. Trzy boginie władające ludem Tuatha de Danaan - Banba, Ériu i Fodla - pozwoliły jemu i jego ludowi, Milezjanom osiedlić się w Irlandii, pod warunkiem, że nazwie wyspę od imienia jednej z nich. 

</doc>
<doc id="1176271" url="https://pl.wikipedia.org/wiki?curid=1176271" title="Igrzyska Imperium Brytyjskiego i Wspólnoty Brytyjskiej 1966">
Igrzyska Imperium Brytyjskiego i Wspólnoty Brytyjskiej 1966

Igrzyska Imperium Brytyjskiego i Wspólnoty Brytyjskiej 1966 odbyły się w Kingston, stolicy Jamajki. Impreza ta odbyła się pierwszy raz w historii na Karaibach. Ceremonia otwarcia Igrzysk odbyła się 4 sierpnia 1966 roku na Stadionie Niepodległości, a zamknięcia 13 sierpnia 1966 roku.
W imprezie wzięło udział 1 316 sportowców z 35 reprezentacji. Wśród nich znalazło się pięciu debiutantów. Zadebiutowały:
Poza tym w Igrzyskach wzięło udział trzech reprezentantów Arabii Saudyjskiej, którzy są nazywani „nieoficjalnymi reprezentantami”. Byli to: Wakil Qaid Omar, Arif G'ain Aulaqi i Naib Saeed.
Pierwszy i jak dotąd jedyny w historii medal dla reprezentacji Barbadosu zdobył skoczek wzwyż, Erskine Anton Norris, który uzyskał wysokość 2 metrów, co dało mu brązowy medal. Skoczek w dal, John Morbey zdobył pierwszy medal dla Bermudów. Uzyskał odległość 7,89 metra, dzięki czemu zdobył srebrny medal.
Podczas Igrzysk Imperium Brytyjskiego i Wspólnoty Brytyjskiej w 1966 roku padło kilkadziesiąt rekordów Igrzysk, z czego blisko 40 przetrwało do chwili obecnej.
Kalendarz Igrzysk w 1966 roku zmienił się w stosunku do poprzednich, pierwszy raz od 1950 roku. W programie znalazło się dziewięć dyscyplin sportowych: badminton, boks, kolarstwo, lekkoatletyka, nurkowanie, pływanie, podnoszenie ciężarów, strzelectwo ("szczegóły"), szermierka i zapasy. Po raz pierwszy pojawiły się badminton i strzelectwo.
Klasyfikacja medalowa

</doc>
<doc id="1176272" url="https://pl.wikipedia.org/wiki?curid=1176272" title="Carnival Vol. II (Memoirs of an Immigrant)">
Carnival Vol. II (Memoirs of an Immigrant)

Carnival Vol. II (Memoirs of an Immigrant) – płyta amerykańskiego muzyka Wyclefa Jeana, byłego członka zespołu The Fugees. Album został wydany 4 grudnia 2007 roku. Jak wskazuje nazwa jest on swoistą kontynuacją pierwszego solowego albumu artysty – Wyclef Jean presents The Carnival z 1997 roku. Wyclef do współpracy nad krążkiem zaprosił wielu znakomitych artystów jak na przykład Shakira, Mary J. Blige, Will.i.am, czy Norah Jones.
Pierwszym singlem promującym krążek był utwór pod tytułem Sweetest Girl (Dollar Bill), w którym usłyszymy wokal między innymi Akona.

</doc>
<doc id="1176278" url="https://pl.wikipedia.org/wiki?curid=1176278" title="Zielona (Lubliniec)">
Zielona (Lubliniec)

Zielona – dzielnica Lublińca położona w północno-zachodniej części miasta. Dominuje w niej zabudowa jednorodzinna. Dzielnica ta graniczy z dzielnicami: Steblów, Lipie i Śródmieście oraz z blokowiskiem (osiedlem) 3 Maja.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Zielona".

</doc>
<doc id="1176279" url="https://pl.wikipedia.org/wiki?curid=1176279" title="Igrzyska Brytyjskiej Wspólnoty Narodów 1970">
Igrzyska Brytyjskiej Wspólnoty Narodów 1970

Igrzyska Brytyjskiej Wspólnoty Narodów 1970 odbyły się w Edynburgu, stolicy Szkocji. Impreza po raz pierwszy odbyła się pod tą nazwą. IX Igrzyska trwały od 16 do 25 lipca 1970 roku. Pierwszy raz oficjalnego otwarcia dokonała królowa Elżbieta II. 
W Igrzyskach wystąpiło trzech braci Stewartów: Ian Stewart (złoty medal na 5000 m), Peter Stewart (4. miejsce na 5000 m) i Lachie Stewart (udział w biegu na 10000 m). Wszyscy trzej lekkoatleci reprezentowali Szkocję.
W Igrzyskach Wspólnoty Brytyjskiej wzięło udział 1 750 sportowców z 42 reprezentacji. Zadebiutowało sześć drużyn. Były to:
Trzy reprezentacje zdobyły pierwsze w historii medale. Bokser Titus Simba zdobył pierwszy srebrny medal dla reprezentacji Tanzanii. George Manners zajął trzecie miejsce w konkurencji podnoszenia ciężarów, dzięki czemu zdobył pierwszy brązowy medal Igrzysk Wspólnoty Brytyjskiej dla Saint Vincent i Grenadynów. Tatu Ghionga zdobył pierwszy w historii medal dla Malawi. 
Program Igrzysk w 1970 roku liczył 121 konkurencji dziesięciu dyscyplin sportowych. Te dyscypliny to: badminton, boks, kolarstwo, kręglarstwo, lekkoatletyka, nurkowanie, pływanie, podnoszenie ciężarów, strzelectwo, szermierka i zapasy.
W czasie IWB w Edynburgu padło kilkanaście rekordów tej imprezy, z czego pięć przetrwało do dziś. Australijczyk Noel Frederick Freeman pobił rekord IWB w chodzie na 20 mili angielskich. Mary Elizabeth Peters z Irlandii Północnej w pięcioboju lekkoatletycznym kobiet zdobyła najwięcej punktów w historii. Kolarz Bruce Biddle z Nowej Zelandii uzyskał najlepszy czas Igrzysk w jeździe na 102,3 mili. Poza tym padły dwa rekordy w podnoszeniu ciężarów. Obydwa pobili Australijczycy – Raymond Edward Rigby oraz George Vasiliades.
Klasyfikacja medalowa

</doc>
<doc id="1176280" url="https://pl.wikipedia.org/wiki?curid=1176280" title="Jezioro Siercze">
Jezioro Siercze



</doc>
<doc id="1176281" url="https://pl.wikipedia.org/wiki?curid=1176281" title="Jezioro Isąg">
Jezioro Isąg



</doc>
<doc id="1176283" url="https://pl.wikipedia.org/wiki?curid=1176283" title="Igrzyska Brytyjskiej Wspólnoty Narodów 1974">
Igrzyska Brytyjskiej Wspólnoty Narodów 1974

Igrzyska Brytyjskiej Wspólnoty Narodów 1974 odbyły się w Christchurch. Ceremonia otwarcia odbyła się 24 stycznia, a zamknięcia 2 lutego 1974 roku. W imprezie wzięli udział sportowcy z 38 reprezentacji, wśród których znalazło się sześć krajów debiutanckich. Były to:
22 reprezentacje zdobyły medale podczas Igrzysk w 1974 roku. Spośród nich dwa państwa zdobyły pierwsze w historii medale. Sztangista Paul Wallwork i bokser Vai Samu zdobyli pierwsze dwa medale dla reprezentacji Samoa Zachodnich. Richard Mabuza zdobył pierwszy medal dla Suazi. Wystartował on w biegu maratońskim i ukończył go na trzecim miejscu.
Jamajski sprinter, Don Quarrie zdobył dwa złote medale (w biegach na 100 i 200 metrów) podczas Igrzysk w 1974 roku. Obronił w ten sposób tytuły z 1970 roku. 
Podczas Igrzysk rozegrano 109 konkurencji w dziewięciu dyscyplinach sportowych. Te dyscypliny to: badminton, boks, kolarstwo, kręglarstwo, lekkoatletyka, nurkowanie, pływanie, podnoszenie ciężarów, strzelectwo i zapasy.
W Christchurch padło kilka rekordów Igrzysk Wspólnoty Brytyjskiej, z czego cztery trwają do chwili obecnej. Filbert Bayi z Tanzanii przebiegł 1500 metrów w czasie 3 minut 32,16 sekundy, co stało się rekordem IWB. Anglik Ian Reginald Thompson przebiegł bieg maratoński w czasie 2 godzin 9 minut i 12 sekund i pobił rekord Igrzysk. Poza tym rekordy pobili: Clyde Sefton z Australii w kolarskiej jeździe na 114 mili angielskich oraz John Primrose z Kanady w strzelectwie.

</doc>
<doc id="1176284" url="https://pl.wikipedia.org/wiki?curid=1176284" title="Jezioro Wersminia">
Jezioro Wersminia



</doc>
<doc id="1176285" url="https://pl.wikipedia.org/wiki?curid=1176285" title="Jezioro Tejstymy">
Jezioro Tejstymy



</doc>
<doc id="1176287" url="https://pl.wikipedia.org/wiki?curid=1176287" title="Marian Wasilewski (żołnierz)">
Marian Wasilewski (żołnierz)

Marian Wasilewski (ur. 15 stycznia 1921 w Wysokiem Mazowieckiem, zm. 17 stycznia 2010 w Warszawie) – generał brygady Wojska Polskiego.
Życiorys.
Przed wybuchem wojny w 1939 ukończył szkołę handlową w Wysokiem Mazowieckiem. W wojnie obronnej 1939 brał udział jako junak przysposobienia wojskowego w Białymstoku i Wysokiem Mazowieckiem. W czerwcu 1941 wywieziony w głąb kraju, zimą 1941 (wraz z rodziną) deportowany na Syberię do Autonomicznej Republiki Komi. Na zesłaniu pracował w fabryce.
W 1943 wstąpił do 1 Dywizji Piechoty im. Tadeusza Kościuszki w Sielcach nad Oką. Ukończył Szkołę Podchorążych Piechoty przy 1 Dywizji Piechoty i 28 sierpnia 1943 został promowany przez gen. Zygmunta Berlinga na stopień chorążego w korpusie oficerów piechoty. Od lipca 1944 pomocnik szefa sztabu batalionu piechoty zmotoryzowanej 1 Brygady Pancernej im. Bohaterów Westerplatte. Walczył m.in. pod Lublinem, Studziankami, o wyzwolenie Warszawy, Torunia, w walkach na Wale Pomorskim oraz o wyzwolenie Gdańska. W 1945 awansował na porucznika. 
Po wojnie był dowódcą batalionu czołgów. Po ukończeniu w 1946 kursu oficerów broni pancernej w Poznaniu awansował na majora i został wyznaczony na szefa sztabu 8 Pułk Artylerii Pancernej w Śremie. Pułk ten wchodził w skład Okręgu Wojskowego nr III w Poznaniu. Następnie służył w 10 Dywizji Pancernej w Opolu i w sztabie 1 Korpusu Pancernego w Gdańsku. W latach 1955-1957 studiował w Wojskowej Akademii Sztabu Generalnego Sił Zbrojnych ZSRR im. Klimenta Woroszyłowa w Moskwie awansując do stopnia pułkownika. Po powrocie do kraju został skierowany do służby w szkolnictwie wojskowym w Akademii Sztabu Generalnego WP w Rembertowie. W latach 1963-1965 był zastępcą szefa sztabu Pomorskiego Okręgu Wojskowego w Bydgoszczy. 
Od 2 grudnia 1966 do 17 kwietnia 1967 był dowódcą 8 Dywizji Zmechanizowanej w Koszalinie. W latach 1967–71 był dowódcą 20 Dywizji Pancernej w Szczecinku. 9 października 1968 uchwałą Rady Państwa PRL mianowany na stopień generała brygady. Nominację otrzymał 12 października 1968 w Belwederze z rąk przewodniczącego Rady Państwa PRL, marszałka Polski Mariana Spychalskiego. Od 1981 był zastępcą komendanta Wydziału Wojsk Lądowych i szefem Katedry Taktyki Ogólnej Akademii Sztabu Generalnego WP.
W listopadzie 1981 na podstawie rozkazu personalnego MON z 2 czerwca 1981 przeszedł w stan spoczynku. Z tej okazji został pożegnany przez wiceministra obrony narodowej, szefa Sztabu Generalnego WP gen. broni Floriana Siwickiego.
Życie prywatne.
Był synem Konstantego i Bronisławy z domu Kościuszko. Żonaty z Ireną Kłosowską (1925-2013). Małżeństwo miało syna i córkę.

</doc>
<doc id="1176288" url="https://pl.wikipedia.org/wiki?curid=1176288" title="Igrzyska Wspólnoty Narodów 1978">
Igrzyska Wspólnoty Narodów 1978

Igrzyska Wspólnoty Narodów 1978 odbyły się w Edmonton. W imprezie wzięło udział 1405 sportowców z 46 narodowych reprezentacji, z których sześć zadebiutowało. Były to:
Reprezentacja wysp Turks i Caicos liczyła 13 sportowców, jednak żaden z nich nie zdobył medalu. Najwięcej medali w 1978 roku zdobyli reprezentanci Kanady, którzy pierwszy raz w historii zajęli pierwsze miejsce w klasyfikacji medalowej IWB.
W kalendarzu Igrzysk znalazło się dziesięć dyscyplin sportowych: badminton, boks, gimnastyka, kolarstwo, kręglarstwo, lekkoatletyka, nurkowanie, pływanie, podnoszenie ciężarów, strzelectwo i zapasy.
Podczas Igrzysk w Edmonton padły cztery rekordy IWB, które przetrwały do dziś. Australijski kolarz, Phillip Grant Anderson przejechał dystans 117 mili angielskich w rekordowym czasie poniżej 4,5 godziny. Męska reprezentacja Kanady w kolarstwie pobiła rekord IWB w sprincie drużynowym. Alister Allan zdobył 1194 punkty w strzelaniu z odległości 50 metrów, co jest rekordem Igrzysk do chwili obecnej. Poza tym Tracey Lee Wickham z Australii przepłynęła dystans 800 metrów stylem dowolnym w rekordowym czasie 8 minut i 24,62 sekundy.
Klasyfikacja medalowa

</doc>
<doc id="1176290" url="https://pl.wikipedia.org/wiki?curid=1176290" title="Igrzyska Wspólnoty Narodów 1982">
Igrzyska Wspólnoty Narodów 1982

Igrzyska Wspólnoty Narodów 1982 odbyły się w Brisbane. Ceremonia otwarcia odbyła się 30 września 1982 roku, a ceremonia zamknięcia 9 października 1982 roku. Igrzyska w 1982 roku są do dziś uznawane jako jedne z najlepiej zorganizowanych w ponad siedemdziesięcioletniej historii. Atrakcją ceremonii otwarcia i zamknięcia Igrzysk była maskotka igrzysk "Matylda", 13-metrowy kangur wykonany z metalu.
W imprezie w 1982 roku wzięło udział 1 583 sportowców z 46 reprezentacji. Spośród nich pięć zadebiutowało. Były to:
W kalendarzu IWB w Brisbane znalazło się dziesięć dyscyplin sportowych. Te dyscypliny to: badminton, boks, kolarstwo, kręglarstwo, lekkoatletyka, łucznictwo, nurkowanie, pływanie, podnoszenie ciężarów, strzelectwo i zapasy.
Oficjalne logo Igrzysk w 1982 roku przedstawia trzy trapezy, składające się z trzech linii – niebieskiej, białej i czerwonej (kolory z flagi Wielkiej Brytanii) połączone w figurę kształtem przypominającą trójkąt, faktycznie jednak jest to dziewięciobok. Logo zaprojektował amerykański fotografik i projektant, Hugh Edwards.
W 1982 roku padło siedem rekordów Igrzysk Wspólnoty Brytyjskiej, które przetrwały do chwili obecnej. Mark Blenkarne i Neroli Fairhall pobili rekordy w łucznictwie, Merlene Ottey i Mike O’Rourke w lekkoatletyce, Malcolm Elliott w kolarstwie, a Laurence John Woolley i reprezentacja Anglii w strzelectwie.
Pierwszy medal w historii Igrzysk zdobyła reprezentantka Zimbabwe. Kraj zadebiutował w Igrzyskach Wspólnoty Narodów pod tą nazwą. Wcześniej reprezentanci Zimbabwe występowali jako reprezentanci Rodezji.
Klasyfikacja medalowa

</doc>
<doc id="1176291" url="https://pl.wikipedia.org/wiki?curid=1176291" title="Carlo Porta">
Carlo Porta

Carlo Porta (ur. 15 czerwca 1775 w Mediolanie, zm. 5 stycznia 1821 tamże) – włoski poeta, czołowy przedstawiciel literatury tworzonej w dialekcie mediolańskim.
Urodził się w Mediolanie jako syn Giuseppe i Violante Gottierich. Do 1792 studiował w Monzy, następnie na seminarium w Mediolanie. W latach 1976-1799 przebywał w Wenecji, zaś w 1806 wziął ślub z Vincenzą Prevosti.
Jego pierwsze wiersze powstawały w roku 1790; kilka z nich opublikował w 1810. W latach 1804-1805 pracował nad tłumaczeniem "Boskiej komedii" na mediolański, lecz przekład ten pozostał nieukończony.

</doc>
<doc id="1176292" url="https://pl.wikipedia.org/wiki?curid=1176292" title="Jezioro Tejsowo">
Jezioro Tejsowo



</doc>
<doc id="1176295" url="https://pl.wikipedia.org/wiki?curid=1176295" title="Jezioro Trocianek">
Jezioro Trocianek



</doc>
<doc id="1176297" url="https://pl.wikipedia.org/wiki?curid=1176297" title="Jezioro Upadek">
Jezioro Upadek



</doc>
<doc id="1176298" url="https://pl.wikipedia.org/wiki?curid=1176298" title="Igrzyska Wspólnoty Narodów 1986">
Igrzyska Wspólnoty Narodów 1986

Igrzyska Wspólnoty Narodów 1986 odbyły się po raz drugi w historii w Edynburgu, stolicy Szkocji. Impreza trwała od 24 lipca do 2 sierpnia 1986 roku. Igrzyska Wspólnoty Narodów w 1986 roku zostały zbojkotowane przez 32 reprezentacje państw afrykańskich, azjatyckich i środkowoamerykańskich. Powodem bojkotu był sprzeciw postawie państwom Wspólnoty Narodów (głównie Wielkiej Brytanii) na sytuację w Republice Południowej Afryki. W Igrzyskach wzięło udział 1662 sportowców z tylko 26 narodowych reprezentacji, w tym dwóch debiutanckich. Zadebiutowały:
W kalendarzu Igrzysk znalazło się dziesięć dyscyplin sportowych. Te dyscypliny to: badminton, boks, kolarstwo, kręglarstwo, lekkoatletyka, pływanie, podnoszenie ciężarów, strzelectwo, wioślarstwo i zapasy.
Około 88% spośród wszystkich zdobytych złotych medali wywalczyli reprezentanci Anglii, Australii i Kanady, którzy dzięki absencji wielu reprezentacji zdominowali Igrzyska.
Pierwszy w historii medal na Igrzyskach Wspólnoty Narodów dla reprezentacji Botswany zdobyła Flora Anderson, która zajęła trzecie miejsce w kręglarstwie kobiet, co dało jej brązowy medal.
Podczas Igrzysk w Edynburgu padło kilkadziesiąt rekordów imprezy, oto niektóre spośród nich:
Klasyfikacja medalowa

</doc>
<doc id="1176299" url="https://pl.wikipedia.org/wiki?curid=1176299" title="Episkopat">
Episkopat



</doc>
<doc id="1176300" url="https://pl.wikipedia.org/wiki?curid=1176300" title="Igrzyska Wspólnoty Narodów 1990">
Igrzyska Wspólnoty Narodów 1990

Igrzyska Wspólnoty Narodów 1990 odbyły się po raz trzeci w Auckland w Nowej Zelandii. Zostały okrzyknięte "Przyjaznymi Igrzyskami" ze względu na fakt, że większość drużyn, które zbojkotowały Igrzyska w 1986 roku, wystartowały w Auckland. 
Impreza trwała od 24 stycznia do 3 lutego 1990 roku. W 206 konkurencjach dziesięciu dyscyplin sportowych wzięło udział 1950 sportowców z 54 państw należących do Wspólnoty Narodów. Zadebiutowały trzy reprezentacje. Były to:
Wśród dyscyplin znalazły się: badminton, boks, gimnastyka, judo, kolarstwo, kręglarstwo, lekkoatletyka, pływanie, podnoszenie ciężarów i strzelectwo.
Podczas Igrzysk w Auckland Laurie Pace zdobyła pierwszy w historii medal dla reprezentacji Malty, zajmując trzecie miejsce w kategorii półśredniociężkiej (judo). Pierwsze medale dla debiutującego Nauru zdobył Marcus Stephen, który dwa razy zdobył srebrne i raz złoty medal. 
Klasyfikacja medalowa

</doc>
<doc id="1176303" url="https://pl.wikipedia.org/wiki?curid=1176303" title="Jezioro Zyzdrój Mały">
Jezioro Zyzdrój Mały



</doc>
<doc id="1176304" url="https://pl.wikipedia.org/wiki?curid=1176304" title="Igrzyska Wspólnoty Narodów 1994">
Igrzyska Wspólnoty Narodów 1994

Igrzyska Wspólnoty Narodów 1994 odbyły się w Victorii, w Kanadzie. Trwały od 18 sierpnia do 28 sierpnia 1994 roku. Głównym obiektem igrzysk był Centennial Stadium. W imprezie wzięło udział 2450 sportowców z 63 narodowych reprezentacji, w tym z trzech debiutanckich. Zadebiutowały:
Poza tym do Igrzysk po długiej przerwie powróciło sześć drużyn, w tym reprezentacja RPA, która bojkotowała Igrzyska przez 40 lat. Pozostałe drużyny to:
Podczas Igrzysk rozegrano konkurencje w dziesięciu dyscyplinach sportowych. Tymi dyscyplinami były: badminton, boks, gimnastyka, kolarstwo, kręglarstwo, lekkoatletyka, nurkowanie, podnoszenie ciężarów, strzelectwo i zapasy. Pierwszy raz w historii IWB rozegrano zawody w gimnastyce artystycznej. Pięć spośród sześciu złotych medali w tej konkurencji zdobyły reprezentantki Australii. 
Klasyfikacja medalowa

</doc>
<doc id="1176305" url="https://pl.wikipedia.org/wiki?curid=1176305" title="Jezioro Czerwonka Mała">
Jezioro Czerwonka Mała



</doc>
<doc id="1176311" url="https://pl.wikipedia.org/wiki?curid=1176311" title="Igrzyska Wspólnoty Narodów 1998">
Igrzyska Wspólnoty Narodów 1998

Igrzyska Wspólnoty Narodów 1998 po raz pierwszy w historii odbyły się w Azji – w stolicy Malezji, Kuala Lumpur. Ceremonia otwarcia igrzysk odbyła się 11 września 1998 roku, a zamknięcia 21 września 1998. W olimpiadzie wzięło udział 3638 sportowców z rekordowej ilości, 70 narodowych reprezentacji. Zadebiutowały cztery drużyny:

</doc>
<doc id="1176312" url="https://pl.wikipedia.org/wiki?curid=1176312" title="Igrzyska Wspólnoty Narodów 2002">
Igrzyska Wspólnoty Narodów 2002

Igrzyska Wspólnoty Narodów 2002 odbyły się w Manchesterze. Trwały od 25 lipca do 4 sierpnia 2002 roku. Wystartowało 3863 sportowców z 72 krajów, w tym tylko jedna reprezentacja, która wystartowała pierwszy raz w historii. Była to wyspa Niue. Sportowcy rywalizowali w 14 indywidualnych konkurencjach i po raz pierwszy w historii igrzysk, w trzech konkurencjach zespołowych (hokej na trawie, rugby i netball). Impreza została oficjalnie otwarta przez królową Elżbietę II.
Klasyfikacja medalowa

</doc>
<doc id="1176313" url="https://pl.wikipedia.org/wiki?curid=1176313" title="Igrzyska Wspólnoty Narodów 2006">
Igrzyska Wspólnoty Narodów 2006

Igrzyska Wspólnoty Narodów 2006 odbyły się w Melbourne w Australii. Ceremonia otwarcia miała miejsce 15 marca, a zamknięcia 26 marca 2006 roku. Igrzyska Wspólnoty Narodów były największym sportowym wydarzeniem w Melbourne od czasu Letnich Igrzysk Olimpijskich w 1956 roku. Oficjalną maskotką igrzysk był Karak, wielki czarny ptak z żółtym dziobem. W igrzyskach wzięło udział około 4500 sportowców z 71 narodowych reprezentacji, z czego żadna nie zadebiutowała, co nie zdarzyło się dotąd ani razu. Zawodnicy wystartowali w 247 konkursach w 16 dyscyplinach sportowych. Motto igrzysk brzmiało: "Zjednoczeni przez chwilę".
Klasyfikacja medalowa

</doc>
<doc id="1176314" url="https://pl.wikipedia.org/wiki?curid=1176314" title="Jezioro Czerwonka Duża">
Jezioro Czerwonka Duża



</doc>
<doc id="1176315" url="https://pl.wikipedia.org/wiki?curid=1176315" title="Igrzyska Wspólnoty Narodów 2010">
Igrzyska Wspólnoty Narodów 2010

19. Igrzyska Wspólnoty Narodów – multidyscyplinarne zawody sportowe, które odbyły się w dniach 3 do 14 października 2010 roku Nowym Delhi, w Indiach – kraj ten po raz pierwszy był gospodarzem tej imprezy. Ceremonia otwarcia igrzysk odbyła się na stadionie Jawaharlala Nehru w Nowym Delhi. Do kalendarza igrzysk powróciły: łucznictwo i zapasy. Oficjalną maskotką igrzysk był tygrys – Shera, a oficjalną piosenką igrzysk - "Jiyo Utho Bado Jeeto" wykonana przez indyjskiego kompozytora Allaha Rakha Rahmana. 
Sloganem igrzysk było hasło "Come out and play" (pl. "Wyjdź i zagraj").
Z uwagi na słabe przygotowanie organizatorów do przeprowadzenia tak dużych zawodów sportowych część sportowców wycofała się z igrzysk z troski o swoje bezpieczeństwo. W 2011 hinduska policja aresztowała (pod zarzutem faworyzawania w przetargach szwajcarskich firm dostarczających technologię pomiarową) przewodniczącego komitetu organizacyjnego igrzysk – Suresha Kalmadiego. Przewidywane koszty organizacji imprezy zostały przekroczone prawie czterdziestokrotnie (700 miliardów rupii wobec planowanych 18,9 miliarda).
Wybór gospodarza.
Nowe Delhi zostało wybrane w listopadzie 2003 na organizatora XIX Igrzysk Wspólnoty Narodów. Rywalem hinduskiego miasta było kanadyjskie Hamilton.

</doc>
<doc id="1176316" url="https://pl.wikipedia.org/wiki?curid=1176316" title="Judoga">
Judoga



</doc>
<doc id="1176317" url="https://pl.wikipedia.org/wiki?curid=1176317" title="Jezioro Warchały">
Jezioro Warchały



</doc>
<doc id="1176321" url="https://pl.wikipedia.org/wiki?curid=1176321" title="Igrzyska Wspólnoty Narodów 2014">
Igrzyska Wspólnoty Narodów 2014

Igrzyska Wspólnoty Brytyjskiej 2014 – dwudzieste Igrzyska Wspólnoty Narodów, które odbyły się w Glasgow. Zadecydowano o tym 9 listopada 2007 roku w stolicy Sri Lanki, Kolombo.
"Queen’s Baton Relay" wyruszyła z Buckingham Palace 9 października 2013 roku.
Kandydatury.
Na początku o kandydaturę walczyło 12 miast, z czego 9 zostało odrzuconych. Miasta, które starały się o kandydaturę to:
Miasta, które przeszły pierwszą selekcję:
Symbole igrzysk.
Maskotka.
Oficjalną maskotką XX Igrzysk jest Clyde, ludzik, który w swym wyglądzie nawiązuje do rośliny (kwiatu) symbolizującej Szkocję – popłoch zwyczajny (Thistle), często mylonej w Polsce z ostem. Imię Clyde wywodzi się zaś od rzeki przepływającej przez Glasgow. Autorką zwycięskiego projektu, wybranego spośród ponad czterech tysięcy propozycji, była dwunastoletnia Beth Gilmour z Cumbernauld.

</doc>
<doc id="1176322" url="https://pl.wikipedia.org/wiki?curid=1176322" title="Igrzyska Wspólnoty Narodów 2018">
Igrzyska Wspólnoty Narodów 2018

21. Igrzyska Wspólnoty Narodów – multidyscyplinarne zawody sportowe, które odbyły się w kwietniu 2018 roku w Gold Coast w Australii
Kandydatury.
Wśród potencjalnych kandydatów do organizacji zawodów wymieniano dwa miasta australijskie (Adelaide i Perth), dwa nowozelandzkie (Auckland i Christchurch) oraz stolicę Nigerii (Abudża) i Trynidadu i Tobago (Port-of-Spain).
Ostatecznie dwoma oficjalnymi kandydatami do organizacji zawodów były Gold Coast z Australii i Hambantota ze Sri Lanki. Ambasadorami kandydatury australijskiego miasta były lekkoatletka Sally Pearson i tenisistka Samantha Stosur .Gospodarz został wybrany 11 listopada 2011 w Basseterre – stolicy Saint Kitts i Nevis. Kandydatura australijska wygrała stosunkiem głosów 43 do 27.
Dyscypliny.
W czasie Igrzysk rozegrano 275 konkurencji w 18 dyscyplinach, w tym w 38 konkurencjach wystartowali sportowcy niepełnosprawni. Po raz pierwszy w historii multidyscyplinarnych zawodów wysokiej rangi liczba medali, którą zdobyły kobiety i mężczyźni była taka sama. 

</doc>
<doc id="1176324" url="https://pl.wikipedia.org/wiki?curid=1176324" title="Andriej Szczekaczew">
Andriej Szczekaczew

Andriej Szczekaczew, ros. Андрей Щекачев (ur. 27 października 1972) – francuski szachista pochodzenia rosyjskiego, arcymistrz od 1996 roku.
Kariera szachowa.
Pierwsze znaczące sukcesy zaczął odnosić pod koniec lat 80. XX wieku. W 1989 roku triumfował w Moskwie, natomiast w 1991 – w cyklicznym turnieju juniorów w Hallsbergu. W następnych latach odniósł szereg sukcesów w turniejach międzynarodowych, zwyciężając bądź dzieląc I miejsca m.in. w Cannes (1995), Krasnodarze (1996, wspólnie z Aleksandrem Poluljachowem), Bad Zwesten (1999, wspólnie z Joelem Lautierem i Władimirem Bakłanem), Seefeld (1999, wspólnie z Gieorgijem Timoszenko i Władimirem Małaniukiem), Schwarzach (1999, 2001), Évry (2001), Bogny-sur-Meuse (2002), Nicei (2002, wspólnie z Nenadem Šulavą), Paryżu (2002, wspólnie z Jeanem-Lukiem Chabanonem oraz 2003), La Fere (2003), Dieppe (2003, wspólnie z Jakowem Murejem), Rzymie (2004), Schwarzach (2004, wspólnie z Simonem Williamsem oraz 2005, wspólnie z Władimirem Burmakinem i Thomasem Lutherem), Genewie (2005, wspólnie z Władimirem Jepiszynem), Béthune (2005) oraz w Marrakeszu (2010, wspólnie z Georgiem Meierem).
Najwyższy ranking w dotychczasowej karierze osiągnął 1 lipca 2006 r., z wynikiem 2593 punktów zajmował wówczas 32. miejsce wśród rosyjskich szachistów.

</doc>
<doc id="1176325" url="https://pl.wikipedia.org/wiki?curid=1176325" title="Zespół Wagenmanna i Froboese'a">
Zespół Wagenmanna i Froboese'a



</doc>
<doc id="1176328" url="https://pl.wikipedia.org/wiki?curid=1176328" title="Syntetyzm">
Syntetyzm

Syntetyzm (z gr. "sýnthesis" ‘zestawienie’ od "syn-" 'współ-' i "thésis" ‘położenie; postawienie; twierdzenie’) – nurt w malarstwie zapoczątkowany pod koniec XIX wieku przez Paula Gauguina i kontynuowany przez malarzy skupionych wokół szkoły z Pont-Aven. Polegał na uproszczeniu form i malowaniu płaskimi plamami barwnymi, które często otaczano konturem (cloisonizm). Syntetyzm wpłynął m.in. na sztukę nabistów.
Nazwę wprowadził krytyk sztuki Édouard Dujardin.

</doc>
<doc id="1176331" url="https://pl.wikipedia.org/wiki?curid=1176331" title="Casting (wędkarstwo rzutowe)">
Casting (wędkarstwo rzutowe)

Casting (z angielskiego: "rzut, rzucanie"; wymowa: "kasting") – dyscyplina sportowa, wędkarstwo rzutowe.
Polega na rzucaniu lekką muszką lub ciężarkiem do celu, którym są tarcze. Ocenie podlega celność lub odległość wykonywanych rzutów. Jest dyscypliną, w której wykorzystuje się najważniejsze techniki wędkarskie: muchową i spinningową.
Casting wywodzi się z amatorskiego połowu ryb.
Początki dyscypliny: w Europie od końca XIX wieku; w Polsce od 1950 roku, od czasu założenia Polskiego Związku Wędkarskiego.
Zawody rozgrywane są w kategorii kobiet i mężczyzn.
W kategorii kobiet rozgrywa się wieloboje składające się z 7 konkurencji, a w kategorii mężczyzn z 9 konkurencji.
Konkurencje castingu dzielą się na:

</doc>
<doc id="1176336" url="https://pl.wikipedia.org/wiki?curid=1176336" title="Wacław Szymanowski">
Wacław Szymanowski



</doc>
<doc id="1176339" url="https://pl.wikipedia.org/wiki?curid=1176339" title="Jezioro Buwełno">
Jezioro Buwełno



</doc>
<doc id="1176340" url="https://pl.wikipedia.org/wiki?curid=1176340" title="Stanisław Jakiel">
Stanisław Jakiel

Stanisław Jakiel (ur. 12 kwietnia 1910 w Jaćmierzu, zm. 26 marca 1983 w Przemyślu) – polski duchowny rzymskokatolicki, biskup pomocniczy przemyski w latach 1957–1983.
Życiorys.
Urodził się 12 kwietnia 1910 w Jaćmierzu. Edukację w zakresie szkoły średniej rozpoczął w Państwowym Gimnazjum w Sanoku, lecz już w I klasie wystąpił ze szkoły. Wrócił do rodzinnego domu, gdzie odtąd kształcił się prywatnie. IV klasę odbył w Państwowym Gimnazjum w Brzozowie, a klasy V–VIII ukończył w Państwowym Gimnazjum im. Kazimierza Morawskiego w Przemyślu jako alumn Niższego Seminarium Duchownego. W 1929 złożył egzamin dojrzałości, po czym rozpoczął studia w Wyższym Seminarium Duchownym w Przemyślu. W latach 1931–1934 kontynuował je na uniwersytecie Canisianum w Innsbrucku. Święcenia prezbiteratu otrzymał 26 lipca 1934. W 1935 uzyskał doktorat z teologii na podstawie dysertacji dotyczącej uchwał soboru trydenckiego w Polsce. Wykształcenie pogłębiał jako wolny słuchacz na Papieskim Uniwersytecie Gregoriańskim w Rzymie.
W 1936 pracował jako wikariusz, wpierw w parafii farnej w Rzeszowie, a następnie w parafii katedralnej w Przemyślu. W tym samym roku został mianowany katechetą w Państwowym Gimnazjum Handlowym i w Liceum Handlowym w Przemyślu. Pod koniec 1936 został powołany na funkcje kapelana biskupa Franciszka Bardy i notariusza kurii biskupiej, po czym w 1937 został mianowany katechetą w Państwowym Gimnazjum Kupieckim w Przemyślu. Przez pierwsze miesiące II wojny światowej z konieczności przebywał w rodzinnym domu. Na początku 1940 został kapelanem ochronki sióstr Rodziny Maryi w Maćkowicach i duszpasterzem miejscowej kaplicy. W tym samym roku został przeniesiony na wikariat do parafii farnej w Jarosławiu. W 1943 został ustanowiony administratorem parafii Najświętszej Maryi Panny Nieustającej Pomocy w Przemyślu. W 1953 jako kanonik gremialny wszedł w skład Kapituły Katedralnej Przemyskiej.
W 1944 przez ponad miesiąc był rektorem Niższego Seminarium Duchownego, po czym objął stanowisko prokuratora w Wyższym Seminarium Duchownym. Zajmował urząd wicerektora, a od 1953 pełnił obowiązki rektora seminarium. Prowadził w nim wykłady z teologii moralnej, teologii pastoralnej i homiletyki.
3 czerwca 1957 został mianowany biskupem pomocniczym diecezji przemyskiej ze stolicą tytularną Tanagra. Święcenia biskupie otrzymał 4 sierpnia 1957. Konsekrował go Franciszek Barda, biskup diecezjalny przemyski, w asyście Karola Pękali, biskupa pomocniczego tarnowskiego, i Herberta Bednorza, biskupa koadiutora katowickiego. W diecezji był wpierw prowikariuszem generalnym, a od 1962 wikariuszem generalnym. W latach 1958–1960 zajmował stanowisko oficjała sądu biskupiego. W kurii diecezjalnej przewodniczył komisji liturgicznej i nadzorował sprawy personalne księży wikariuszy. W latach 1965–1966 pełnił funkcję wikariusza kapitulnego diecezji. W 1967 został mianowany prepozytem kapituły katedralnej.
W Episkopacie Polski był od 1976 przewodniczącym Komisji Liturgicznej. W czasie jego kierownictwa komisja przygotowała posoborowe zmiany w ceremoniach kościelnych i liturgii sakramentów, a także opracowała polski przekład brewiarza rzymskiego. Asystował podczas sakry biskupów przemyskich: pomocniczego – Bolesława Taborskiego (1964) i diecezjalnego – Ignacego Tokarczuka (1966). Brał udział w II, III i IV sesji soboru watykańskiego II.
Zmarł 23 marca 1983 w Przemyślu w trakcie mszy odprawianej w kaplicy seminaryjnej. 29 marca 1983 został pochowany w podziemiach przemyskiej katedry. W 1996 na fasadzie budynku domu zakonnego Zgromadzenia Sióstr Służebniczek Najświętszej Maryi Panny Niepokalanie Poczętej w Jaćmierzu umieszczono upamiętniającą go tablicę.

</doc>
<doc id="1176341" url="https://pl.wikipedia.org/wiki?curid=1176341" title="Liutprand (król Longobardów)">
Liutprand (król Longobardów)

Liutprand – król Longobardów w latach 712–744. Jest głównie pamiętany ze swej donacji Sutri w 728 oraz swych długich rządów, które doprowadziły do konfliktów, najczęściej wygranych, z większą częścią Włoch. Skorzystał z osłabienia Bizancjum, by rozszerzyć swe władztwo w rejonie Emilia-Romania.
Jego początki nie były zbyt udane: ojciec zesłany na wygnanie między Bawarów, starszy brat Sigipert oślepiony przez Ariperta II króla Longobardów, a matka i siostra okaleczone. Liutpranda oszczędzono tylko ze względu na młody wiek, który sprawiał, że wydawał się nieszkodliwy. Został zwolniony z aresztu i pozwolono mu połączyć się z ojcem.
Rządy.
Rządy Liutpranda, syna Anspranda, księcia Asti i krótko króla Longobardów, rozpoczęły się dzień przed śmiercią jego ojca, gdy możnowładcy wezwani do łoża śmierci Anspranda, wyrazili zgodę na uczynienie Litpranda współwładcą. Jego rządy przetrwały trzydzieści jeden lat i przyczyniły się do umocnienia katolicyzmu.
Związki z Agilolfingami z Bawarii.
Na początku panowania jego głównymi sojusznikami wśród sąsiadów byli Teodo I z rodu Agilolfingów, frankijskich książąt Bawarii, których interwencji na rzecz Anspranda zawdzięczał tron. Teodo przyjął go w czasie gdy on i jego ojciec zostali tymczasowo wypędzeni przez Ariperta II w 702 i ta gościnność została później scementowana przez zwyczajową wymianę kobiet: Liutprand wziął za żonę Guntrud z Agilolfingów. Podstawą polityki Teodo był opór wobec merowińskich majordomów i ich wdzieraniu się na północ od Alp, czyli sprawy, które zbytnio nie zajmowały Liutpranda, oraz rozwijanie strategicznej kontroli nad wschodnioalpejskimi przełęczami do południowego Tyrolu, co miało już dla niego znaczenie. Wiosną 712 syn Teodo Teodebert zaatakował razem z Ansprandem i Liutprandem longobardzkie twierdze i wraz z utonięciem ich uciekającego rywala – Ariperta, frakcja Anspranda wróciła ponownie do władzy w Pawii.
Teodo zmarł w 717 lub 718. Pod rządami jego następcy więzi między Longobardami a Agilolfingami osłabły. Dopóki w 726 polityka Bizancjum nie odwróciła jego uwagi, Liutprand głównie koncentrował siły na zdobywaniu bawarskich zamków nad rzeką Adige.
Wojny z Bizancjum.
W początkach swego panowania Liutprand nie atakował egzarchatu Rawenny ani papiestwa. Jednak w 726 cesarz Leon III wydał pierwszy z wielu edyktów zakazujących kultu obrazów lub ikon (zobacz ikonoklazm). Papież Grzegorz II nakazał ludowi by sprzeciwił się bizantyjskiemu księciu Neapolu Exhiliratusowi, który został zamordowany przez tłum, gdy próbował wprowadzić w życie cesarski rozkaz zniszczenia wszystkich ikon. Liutprand wybrał czas podziałów, by uderzyć na posiadłości Bizancjum w Emili. W 727 przeszedł Pad i zdobył Bolonię, Osimo, Rimini i Anconę razem z innymi miastami Emili i Pentapolis. Zdobył Classis, port morski Rawenny, lecz nie zdołał zająć samej Rawenny, rządzonej przez egzarchę Pawła. Paweł został jednak wkrótce zabity w czasie rozruchów. W końcu Rawenna skapitulowała przed Liutprandem po nieznacznej walce (737).
Pierwsze napady Maurów na Korsykę rozpoczęły się około 713–719 z Balearów od zachodu. Działając jako obrońca kościoła katolickiego i jego wiernych, Liutprand podporządkował wyspę władzy Longobardów (ok. 725), chociaż nominalnie była we władaniu Bizancjum. Korsyka pozostała w królestwie Longobardów nawet po podboju frankijskim. Do tego czasu lognobardzcy właściciele ziemscy i kościoły wyraźnie zaznaczyły swą obecność na wyspie.
Donacja Sutri.
Pokonawszy siły bizantyjskie, choć ostateczne usunięcie resztek egzarchatu Rawenny przypadło w udziale jego następcom, Liutprand posuwał się w kierunku Rzymu wzdłuż Via Cassia i w starożytnym mieście Sutri spotkał się z papieżem Grzegorzem II (728). Tam obaj osiągnęli porozumienie, na podstawie którego Sutri i pewne miasta na wzgórzach w Lacjum (zobacz Vetralla) zostały przekazane papiestwu „jako dar dla błogosławionych apostołów Piotra i Pawła” (zgodnie z "Liber Pontificalis"). Było to pierwsze rozszerzenie papieskiego terytorium poza "księstwo Rzymu" i początek Państwa Kościelnego.
W tym czasie Leon wysłał Eutychiusa jako egzarchę Rawenny, by przejął kontrolę we Włoszech. Gdy Eutychius przybył do Neapolu, to zawarł porozumienie, na mocy którego Liutprand zaatakuje papieża, jeśli Grecy pomogą mu w ujarzmieniu uparcie zbuntowanych i niezależnych południowych księstw longobardzkich, mianowicie księstwa Spoleto i księstwa Benewentu. Książęta Trazymund II i Godescalc poddali się – choć kontrola Pawii nad księstwami nie przetrwała zbyt długo – a egzarcha pomaszerował na Rzym. Pod Rzymem Liutprand rozłożył obóz na odległym brzegu Tybru na „Polu Nerona” i prowadził mediacje w sprawie zwrotu egzarchatowi spośród terenów bizantyjskich samej Rawenny i nakłonienia papieża do przywrócenia jego lojalności wobec cesarza (730).
Związki z Frankami.
Po śmierci Teodo, Liutprand odwrócił się od swych poprzednich sojuszników Agilolfingów, by związać się z Karolem Młotem, majordomem Franków, którego syna, Pepina Krótkiego, adoptował i przypasał mu broń w czasie jego wejścia w dorosłość. W latach 735–736 poważna choroba pobudziła Liutpranda do wyniesienia swego bratanka Hildepranda na współwładcę. W 736–737 Liutprand przekroczył z armią Alpy, by pomóc Karolowi wypędzić Maurów z Aix-en-Provence i Arles.
W 738 złamany został wieloletni pokój w wyniku buntu Trazymunda II longobardzkiego księcia Spoleto. Gdy bunt zdławiono i ustanowiono bratanków Liutpranda w Benewencie i Spoleto, poprzedni książęta uciekli do Rzymu po ochronę papieża Grzegorza III. Liutprand natychmiast rozpoczął podbój "Ducatus Romanus", prowincji wokół Rzymu. Po zdobyciu Orte i Bomarzo, przybył pod Rzym i zaczął go oblegać. Papież wysłał posłów do Karola Młota z błaganiem o pomoc, obiecując łaskę na tym i przyszłym świecie. W wysłanym liście, który się zachował, Grzegorz nadawał mu tytuł patrycjusza. Antylongobardzka retoryka Grzegorza mogła dziwić współczesnych zważywszy na ortodoksyjność Liutpranda. Król Longobardów zamierzał – jak można sądzić – pochwycić swych zbuntowanych książąt. Karol odebrał żądania papieża zwrócone przeciwko jego niegdysiejszemu sojusznikowi i wysłał swych posłów w sprawie mediacji między skłóconymi stronami. Jednak zanim doszło do pertraktacji papież i władca Franków zmarli.
Śmierć.
Krótko po śmierci Grzegorza III (741) Zachariasz został wybrany na stolicę apostolską. Liutprand szczęśliwie podpisał dwudziestoletni pokój i zwrócił miasta "księstwa Rzymu", które wcześniej zajął. Wkrótce potem jego rządy zakończyły się w pokoju. Spędziwszy więcej lat na tronie i będąc bliżej doprowadzenia całego półwyspu pod jedne rządy niż którykolwiek z jego poprzedników, ten król Longobardów zmarł w 744 i został pochowany w kościele San Pietro in Ciel d’Oro w Pawii.

</doc>
<doc id="1176342" url="https://pl.wikipedia.org/wiki?curid=1176342" title="Cloisonizm">
Cloisonizm

Cloisonizm (kluazonizm) – sposób malowania opracowany przez Louisa Anquetina, Émile’a Bernarda i Paula Gauguina, kontynuowany przez malarzy skupionych wokół szkoły z Pont-Aven. Polegał na stosowaniu plam o jednolitej barwie otoczonych konturem.
Nazwa wywodzi się od techniki zdobniczej "cloisonné", polegającej na oddzielaniu elementów zdobniczych (np. szkła, kamieni szlachetnych itp.) za pomocą cienkich blaszek lub drutów, a utworzył ją Édouard Dujardin w 1888.

</doc>
<doc id="1176343" url="https://pl.wikipedia.org/wiki?curid=1176343" title="Jezioro Ublik Wielki">
Jezioro Ublik Wielki



</doc>
<doc id="1176344" url="https://pl.wikipedia.org/wiki?curid=1176344" title="Ishëm">
Ishëm

Ishëm (t. Ishmi) – rzeka w północnej Albanii, w zlewisku Morza Adriatyckiego. Długość – 74 km, powierzchnia zlewni – 673 km², średni przepływ – 20,9 m³/s.
Za początek rzeki Ishëm uważa się źródła rzeki Tiranë, spływającej ze wzgórz Dajti na wschód od Tirany. Po przepłynięciu przez stolicę Albanii Tiranë łączy się z rzeką Tërkuzë, tworząc rzekę Gjola, która płynie na północny zachód po nizinie nadmorskiej. Koło wsi Fushë-Kruja Gjola łączy się z rzeką Zezë, tworząc Ishëm, który wkrótce koło wsi Laç uchodzi do Zatoki Rodońskiej Morza Adriatyckiego.
Ishëm i Tiranë są silnie zanieczyszczone ściekami komunalnymi i przemysłowymi z Tirany.
Tiranë i Zezë jeszcze w czasach historycznych były dopływami rzeki Erzen. Zmieniły bieg po obniżeniu się terenu wokół Tirany.

</doc>
<doc id="1176346" url="https://pl.wikipedia.org/wiki?curid=1176346" title="Ishmi">
Ishmi



</doc>
<doc id="1176347" url="https://pl.wikipedia.org/wiki?curid=1176347" title="Jezioro Ublik Mały">
Jezioro Ublik Mały



</doc>
<doc id="1176349" url="https://pl.wikipedia.org/wiki?curid=1176349" title="Jezioro Tyrkło">
Jezioro Tyrkło



</doc>
<doc id="1176353" url="https://pl.wikipedia.org/wiki?curid=1176353" title="Zespół Martina i Bella">
Zespół Martina i Bella



</doc>
<doc id="1176355" url="https://pl.wikipedia.org/wiki?curid=1176355" title="Gjola">
Gjola

Gjola – rzeka w północnej Albanii, w zlewisku Morza Adriatyckiego. Powstaje z połączenia rzek Tiranë i Tërkuzë. Po połączeniu z rzeką Zezë tworzy Ishëm. 

</doc>
<doc id="1176356" url="https://pl.wikipedia.org/wiki?curid=1176356" title="Zespół Marchiafavy i Micheliego">
Zespół Marchiafavy i Micheliego



</doc>
<doc id="1176358" url="https://pl.wikipedia.org/wiki?curid=1176358" title="Olpuch (przystanek kolejowy)">
Olpuch (przystanek kolejowy)

Olpuch – przystanek kolejowy w Olpuchu, w województwie pomorskim, w Polsce. Według rozkładu jazdy obowiązującego od 9 czerwca 2018 r. w każdą sobotę, niedzielę i święto przewidziane są dwie pary pociągów relacji Bydgoszcz Gł. – Kościerzyna – Bydgoszcz Gł..
Położenie.
Przystanek znajduje się w północno-zachodniej części Olpucha, przy skrzyżowaniu dróg powiatowych z Olpucha do Wdzydz i z Olpucha do Borska.
Historia.
Kolej dotarła do Olpucha w latach 20. XX wieku, kiedy została zbudowana linia kolejowa łącząca Czersk z Kościerzyną. Jednakże wówczas nie zbudowano przystanku kolejowego, który obsługiwał by bezpośrednio tę miejscowość. Zbudowana pomiędzy Olpuchem a Wdzydzami Tucholskimi, stacja Olpuch Wdzydze miała za zadanie obsługę mijanki na linii jednotorowej, stacja ta jednak został nazwana Olpuch.
Przystanek w Olpuchu powstał w latach 70. XX wieku staraniem ówczesnej sołtys, ponieważ stacja Olpuch Wdzydze była zbyt daleko od miejscowości (od centrum ok. 4-5 km w linii prostej, drogą około 7 km).
Linia kolejowa.
Przez przystanek przebiega linia kolejowa nr 201 Nowa Wieś Wielka - Gdynia Port. Linia ta jest normalnotorowa i na szlakach przyległych do tego przystanku niezelektryfikowana jednotorowa.
Pociągi.
Pociągi osobowe.
Przez Olpuch przejeżdżały dwie pary pociągów osobowych relacji Kościerzyna – Wierzchucin (w tym jedna przez Czersk oraz pociągi towarowe. W przeszłości było ich znacznie więcej. W
2004 roku można było dojechać z Olpucha bezpośrednim pociągiem do Grudziądza. Od 2005 roku przez przystanek przejeżdżały tylko pociągi Kościerzyna-Wierzchucin.
Pociągi pośpieszne.
W rozkładzie jazdy 2008/2009 przez Olpuch przejeżdżają 2 pary pociągów osobowych relacji Kościerzyna – Wierzchucin oraz nocami w czasie wakacji letnich przejeżdża tędy bez zatrzymywania się para pociągów pospiesznych relacji Katowice-Łeba/Hel.
Według rozkładu na lipiec i sierpień 2016 roku na przystanku zatrzymuje się jedna para pociągu TLK relacji Hel – Rzeszów Główny.
Infrastruktura.
Przystanek Olpuch posiada jeden jednokrawędziowy peron, obok którego znajduje się metalowa wiata przystankowa spełniająca rolę poczekalni. Na przystanku nie ma żadnych semaforów.
Autobusy.
Niedaleko od przystanku (około 50-70 metrów) znajduje się przystanek autobusowy. Można z niego się dostać do Kościerzyny, Gdańska, Karsina, Czerska i Osowa.

</doc>
<doc id="1176359" url="https://pl.wikipedia.org/wiki?curid=1176359" title="Zespół McCune'a i Albrighta">
Zespół McCune'a i Albrighta



</doc>
<doc id="1176361" url="https://pl.wikipedia.org/wiki?curid=1176361" title="Tirana (rzeka)">
Tirana (rzeka)

Tirana (alb. Tiranë) – rzeka w północnej Albanii, w zlewisku Morza Adriatyckiego. Wypływa na wzgórzach Dajti na wschód od Tirany, przecina północne dzielnice tego miasta i łączy się z rzeką Tërkuzë, tworząc rzekę Gjola.

</doc>
<doc id="1176364" url="https://pl.wikipedia.org/wiki?curid=1176364" title="Jezioro Druglin Duży">
Jezioro Druglin Duży



</doc>
<doc id="1176366" url="https://pl.wikipedia.org/wiki?curid=1176366" title="Choroba Føllinga">
Choroba Føllinga



</doc>
<doc id="1176367" url="https://pl.wikipedia.org/wiki?curid=1176367" title="Ratusz w Turku (Polska)">
Ratusz w Turku (Polska)

Ratusz w Turku – budynek późnoklasycystyczny, piętrowy, murowany, prostokątny, wybudowany w 1872 znajdujący się w Turku. Posiada wieżę zegarową. Ściany elewacji frontowej są otynkowane. Nad głównym wejściem znajduje się balkon. Mieści się przy północnej pierzei pl. Wojska Polskiego (rynku). 
Od 1978 w ratuszu mieści się Muzeum Miasta Turku im. Józefa Mehoffera. W latach 2010–2012 został przebudowany i rozbudowany. Ze starej budowli pozostały jedynie ściany zewnętrzne, stropy, dach i schody. Od 26 maja 2012 w budynku mieści się również punkt informacji turystycznej.

</doc>
<doc id="1176369" url="https://pl.wikipedia.org/wiki?curid=1176369" title="Jezioro Szeląg Mały">
Jezioro Szeląg Mały



</doc>
<doc id="1176370" url="https://pl.wikipedia.org/wiki?curid=1176370" title="Zespół Strøma, Zollingera i Ellisona">
Zespół Strøma, Zollingera i Ellisona



</doc>
<doc id="1176372" url="https://pl.wikipedia.org/wiki?curid=1176372" title="Tërkuzë">
Tërkuzë

Tërkuzë (t. Tërkuza) – niewielka rzeka w północnej Albanii, w zlewisku Morza Adriatyckiego. Wypływa na wzgórzach Dajti na wschód od Tirany, płynie na północ od tego miasta (koło lotniska) i łączy się z rzeką Tiranë, tworząc rzekę Gjola. Od 1998 na rzece istnieje zbiornik (8 mln m³), zapatrujący Tiranę w wodę pitną. 

</doc>
<doc id="1176373" url="https://pl.wikipedia.org/wiki?curid=1176373" title="Zespół Moerscha i Woltmanna">
Zespół Moerscha i Woltmanna



</doc>
<doc id="1176374" url="https://pl.wikipedia.org/wiki?curid=1176374" title="Zespół Mariego i Saintona">
Zespół Mariego i Saintona



</doc>
<doc id="1176375" url="https://pl.wikipedia.org/wiki?curid=1176375" title="Choroba Letterera i Siwego">
Choroba Letterera i Siwego



</doc>
<doc id="1176378" url="https://pl.wikipedia.org/wiki?curid=1176378" title="Koichi Fukuda">
Koichi Fukuda

Koichi Fukuda (ur. w 1975 w Osace) – japoński muzyk. Były członek amerykańskiej industrial metalowej grupy Static-X.
Uczestniczył przy nagrywaniu pierwszego albumu grupy, "Wisconsin Death Trip", opuścił jednak zespół przed rozpoczęciem nagrywania materiału do albumu "Machine", podając za powód zbyt intensywne koncertowanie zespołu. Dołączył ponownie do grupy Static-X po zwolnieniu ówczesnego gitarzysty, Trippa Eisena, pod koniec nagrywania albumu "Start a War" (2005), miał również udział przy tworzeniu ostatniego najnowszego albumu grupy, "Cannibal".
Podczas nieobecności w zespole Static-X, założył kolejny, wykonujący mniej agresywną muzykę zespół o nazwie Revolve. Zespół odniósł lokalny sukces, zagrał kilka koncertów w okolicach Los Angeles. Grupa wydała kilka dem dostępnych do pobrania na oficjalnej stronie zespołu, wydała także jedno EP zawierające kilka zmodyfikowanych kawałków znanych z dem jak również nowe utwory.
Od 2008 roku endorser instrumentów firmy Fernandes. W przeszłości używał gitar Ibanez RG z przystawkami Seymour Duncan Distortion oraz Custom przy mostku, przy gryfie Cool Rails oraz odwróconą główką (model RGR gdzie ostatnia litera "R" oznacza "Reverse"), wzmacniacze również pochodziły od Ibaneza. W późniejszym okresie używał gitar ESP, szczególnie często modelu M-1000.
Od 2015 roku członek australijskiej formacji Bellusira.

</doc>
<doc id="1176379" url="https://pl.wikipedia.org/wiki?curid=1176379" title="Jezioro Orkusz">
Jezioro Orkusz



</doc>
<doc id="1176380" url="https://pl.wikipedia.org/wiki?curid=1176380" title="Wojciech Gasparski">
Wojciech Gasparski

Wojciech Władysław Gasparski (ur. 10 października 1936 w Warszawie, zm. 18 maja 2022 tamże – profesor, jeden z polskich prekursorów prakseologii, teorii systemów, naukoznawstwa, organizacji i zarządzania, etyki życia gospodarczego.
Professor Emeritus Akademii Leona Koźmińskiego. W latach 1999–2013 był dyrektorem Centrum Etyki Biznesu CEBI, jednostki wspólnej Akademii Leona Koźmińskiego w Warszawie oraz Instytutu Filozofii i Socjologii PAN, od 2013 był dyrektorem honorowym Centrum Etyki Biznesu i Innowacji Społecznych Akademii Leonma Koźmińskiego.
Życiorys.
Gasparski ukończył I Liceum Ogólnokształcące im. Juliusza Słowackiego w Chorzowie. Studia wyższe ukończył na Politechnice Śląskiej (1953–1958). Studia doktoranckie odbył w Zakładzie Prakseologii PAN (1965–1967). Pracę doktorską dotyczącą zastosowań prakseologii do procesów decyzyjnych w projektowaniu technicznym obronił w Instytucie Podstawowych Problemów Techniki PAN w 1969 roku. Rozprawę habilitacyjną poświęconą teorii projektowania w ujęciu prakseologicznym przedstawił na Wydziale Architektury Politechniki Warszawskiej, uzyskując tytuł doktora habilitowanego w 1978 roku. Tytuł profesora nauk humanistycznych uzyskał w 1985 roku na wniosek Rady Naukowej Instytutu Filozofii i Socjologii PAN.
Przez szesnaście lat pełnił funkcje wiceprzewodniczącego i przewodniczącego Rady Naukowej Instytutu Filozofii i Socjologii PAN. W 1995 roku został profesorem Wyższej Szkoły Przedsiębiorczości i Zarządzania im. Leona Koźmińskiego (obecnie Akademia Leona Koźmińskiego) w Warszawie, w której pełnił funkcję prorektora ds. badań naukowych. Był dyrektorem Centrum Etyki Biznesu (CEBI) prowadzonego wspólnie przez IFiS PAN oraz Akademię Leona Koźmińskiego w Warszawie. Założyciel i członek honorowy Collegium Invisibile.
Dorobek naukowy.
Gasparski sformułował program prakseologii działań przygotowawczych, wzbogacił prakseologię o ujęcie prakseometryczne, a także zrekonstruował podejście systemowe w nauce współczesnej jako styl rozwiązywania problemów. Założył Pracownię Metodologii Projektowania, którą kierował przez 20 lat. Kierował Zakładem Prakseologii PAN i Zakładem Prakseologii i Naukoznawstwa IFiS PAN. Na podstawie programu metodologii nauk Kazimierza Ajdukiewicza opracował oryginalną koncepcję metodologii projektowania. Stworzył oryginalną interpretację filozofii Tadeusza Kotarbińskiego jako systemu filozofii praktyczności. Był jednym z założycieli, wieloletnim prezesem, a następnie prezesem honorowym Towarzystwa Naukowego Prakseologii.
Istotnym obszarem działalności Wojciecha Gasparskiego było naukoznawstwo. Był wieloletnim członkiem, przewodniczącym oraz honorowym członkiem Komitetu Naukoznawstwa PAN. Wojciech Gasparski był założycielem i dyrektorem oraz tutorem Collegium Invisibile – placówki kształcącej metodą tutorialną wybitnie utalentowanych studentów w zakresie nauk humanistycznych, społecznych, ekonomicznych i pedagogicznych. W 2004 roku otrzymał godność członka honorowego Collegium.
Wiele uwagi poświęcił zagadnieniom etyki w biznesie, gospodarce i zarządzaniu. Wprowadził tę problematykę jako subdyscyplinę filozoficzną na VI Polskim Zjeździe Filozoficznym oraz zorganizował po raz pierwszy w historii Polskich Zjazdów Filozoficznych odrębną sekcję poświęconą filozofii i etyce biznesu.
W 1994 roku zainicjował ogólnopolskie Seminarium Etyki w Biznesie, Gospodarce i Zarządzaniu (EBIGOZA), na którym prezentowane są projekty badawcze, wyniki badań oraz doświadczenia edukacyjne w zakresie etyki biznesu. Zainicjował powstanie Polskiego Stowarzyszenia Etyki Biznesu EBEN Polska i przewodniczył jego Radzie Programowej. W 1999 roku stworzył i został dyrektorem Centrum Etyki Biznesu CEBI, wspólnego przedsięwzięcia Akademii Leona Koźmińskiego i Instytutu Filozofii i Socjologii PAN. Centrum stanowi ośrodek badań i studiów na rzecz rozwoju etyki biznesu w Polsce oraz miejsce spotkań liderów biznesu i świata akademickiego.
Członkostwo.
Był członkiem rzeczywistym: Towarzystwa Naukowego Warszawskiego, Academy of Management (USA), International Society of Business, Economy and Ethics; Society of Business Ethics (USA), współzałożycielem i przewodniczącym Rady Programowej Polskiego Stowarzyszenia Etyki Biznesu (EBEN Polska) od 2017 r. członek honorowy, wiceprezesem Caux Round Table Polska, honorowym prezesem Towarzystwa Naukowego Prakseologii, członkiem honorowym Komitetu Naukoznawstwa PAN oraz członkiem honorowym Österreichische Studiengesellschaft für Kybernetik. Wygłaszał referaty na wielu konferencjach krajowych i zagranicznych.
Publikacje.
Opublikował jako autor, współautor i edytor ponad trzysta prac, w tym blisko pięćdziesiąt książek; był redaktorem serii "Praxiology: The International Annual of Practical Philosophy and Methodology" (USA) oraz przewodniczącym rady redakcyjnej (przedtem redaktorem naczelnym) czasopisma "Prakseologia" i współredaktorem "Projektowania i Systemów" oraz "Design Methods and Theories" (USA), członkiem międzynarodowej rady redakcyjnej "International Journal of General Systems oraz Theoretical Issues in Ergonomic Science".
Doświadczenia naukowe.
Wojciech Gasparski prowadził wykłady w Akademii Leona Koźmińskiego w Warszawie, wcześniej wykładał na Uniwersytecie Warszawskim (Centrum Studiów Amerykańskich), Politechnice Warszawskiej, Akademii Sztuk Pięknych w Warszawie, Warszawskiej Szkole Zarządzania. Jako Fulbright Fellow prowadził badania z zakresu metodologii projektowania i teorii systemów w State University of New York, także w City University w Londynie, Akademii Nauk w Moskwie. Współpracował z Saybrook Research Institute and Graduate School w San Francisco oraz Wydziałem Filozofii Uniwersytetu w Helsinkach i Instytutem Filozofii Czeskiej Akademii Nauk w Pradze.
Wypromował kilkudziesięciu magistrów i dziesięciu doktorów; prowadził seminarium doktorskie w Akademii L. Koźmińskiego. Uczestniczył w licznych międzynarodowych konferencjach i kongresach (filozofii nauki, cybernetyki i teorii systemów, metodologii projektowania, teorii decyzji oraz etyki i społecznej odpowiedzialności biznesu). Wziął udział w XIV Międzynarodowej Konferencji Etyki Biznesu zorganizowanej przez DePaul University w Chicago (2007).

</doc>
<doc id="1176387" url="https://pl.wikipedia.org/wiki?curid=1176387" title="Zezë">
Zezë

Zezë (t. Zeza) – rzeka w północnej Albanii, w zlewisku Morza Adriatyckiego. Wypływa na wzgórzach niziny nadmorskiej na północ od miasteczka Krujë. Po połączeniu z rzeką Gjola tworzy Ishëm.

</doc>
<doc id="1176389" url="https://pl.wikipedia.org/wiki?curid=1176389" title="Jezioro Inulec">
Jezioro Inulec



</doc>
<doc id="1176390" url="https://pl.wikipedia.org/wiki?curid=1176390" title="Port lotniczy Cuneo-Levaldigi">
Port lotniczy Cuneo-Levaldigi

Port lotniczy Cuneo-Levaldigi – port lotniczy położony 21 km na północ od Cuneo, w regionie Piemont, we Włoszech.

</doc>
<doc id="1176391" url="https://pl.wikipedia.org/wiki?curid=1176391" title="Jezioro Iławki">
Jezioro Iławki



</doc>
<doc id="1176397" url="https://pl.wikipedia.org/wiki?curid=1176397" title="AZS Wrocław">
AZS Wrocław



</doc>
<doc id="1176403" url="https://pl.wikipedia.org/wiki?curid=1176403" title="KS AZS Wratislavia">
KS AZS Wratislavia

Klub Sportowy Akademickiego Związku Sportowego „Wratislavia” – wielosekcyjny uczelniany klub sportowy do 2015 działający przy Politechnice Wrocławskiej, następnie samodzielny klub sportowy.
Historia.
Akademicki Związek Sportowy we Wrocławiu utworzony został w sierpniu 1945. Dwa lata później, w roku akademickim 1947/1948, powołano koło AZS przy Politechnice Wrocławskiej, w 1952 przekształcone w samodzielny klub uczelniany. Dalsze przekształcenia wiązały się także ze zmianami nazwy. 18 maja 1977 wrocławskie Kolegium Rektorów zdecydowało o utworzeniu wspólnego Międzyuczelnianego KS AZS Politechnika Wrocławska (później KM AZS Politechnika Wrocławska, następnie KS AZS Politechnika Wrocławska).
W roku 2007 w klubie działały 34 sekcje: 5 wyczynowych (brydż sportowy, szachy, tenis stołowy, unihokej i wioślarstwo) oraz 24 sportowe sekcje studenckie i 9 studenckich sekcji rekreacyjnych. W październiku 2015 roku Walne Zgromadzenie Delegatów uchwaliło zmianę nazwy klubu na „Klub Sportowy Akademickiego Związku Sportowego Wratislavia”. Przypieczętowało to ostatecznie uniezależnienie się klubu od Politechniki Wrocławskiej. Formalnie zmiana została zarejestrowana 21 grudnia 2018, a w klubie istnieje obecnie tylko sześć sekcji wyczynowych - sekcje studenckie pozostały przy Politechnice Wrocławskiej, w klubie przyuczelnianym. 
Sekcja Wioślarska.
Od samego początku istnienia klubu, tj. od 1945, najbardziej utytułowana sekcją jest sekcja wioślarska. Sekcja ta dochowała się łącznie 23 olimpijczyków.

</doc>
<doc id="1176405" url="https://pl.wikipedia.org/wiki?curid=1176405" title="Jezioro Łabuny Duże">
Jezioro Łabuny Duże



</doc>
<doc id="1176406" url="https://pl.wikipedia.org/wiki?curid=1176406" title="Jezioro Łabuny Małe">
Jezioro Łabuny Małe



</doc>
<doc id="1176407" url="https://pl.wikipedia.org/wiki?curid=1176407" title="Jezioro Gil Wielki">
Jezioro Gil Wielki



</doc>
<doc id="1176409" url="https://pl.wikipedia.org/wiki?curid=1176409" title="Igrzyska azjatyckie">
Igrzyska azjatyckie

Igrzyska azjatyckie – międzynarodowa impreza sportowa organizowana w różnych krajach Azji co 4 lata, podobnie jak igrzyska olimpijskie. Igrzyska te są organizowane przez Azjatycką Radę Olimpijską (OCA), pod nadzorem Międzynarodowego Komitetu Olimpijskiego (MKOl). W każdej konkurencji rozdawane są od 1951 roku medale – złoty za pierwsze miejsce, srebrny za drugie, a brązowy za trzecie miejsce.
Zawodników reprezentacji danego kraju zgłasza Międzynarodowy Komitet Olimpijski. Z reguły w igrzyskach biorą udział tylko kraje uznawane przez inne państwa. Wyjątkiem jest m.in. Republika Chińska, występująca pod nazwą Chińskie Tajpej.
Chronologicznie ostatnie, XVIII Igrzyska Azjatyckie zostały zorganizowane w 2018 roku w Dżakarcie (Indonezja). Wcześniej w 2014 roku w Incheon (Korea Południowa).
Historia imprezy.
Igrzyska Dalekiego Wschodu.
Igrzyska azjatyckie wywodzą się z mniejszej imprezy sportowej, igrzysk Dalekiego Wschodu. Były one organizowane w celu ukazania jedności i współpracy między Japonią, Filipinami i Chinami. Pierwsza tego typu impreza odbyła się w Manili w 1913 roku. Inne państwa azjatyckie dołączyły do imprezy w kolejnych latach. Igrzyska Dalekiego Wschodu przestały być organizowane po wybuchu II wojny chińsko-japońskiej, który miał miejsce w 1937 roku.
Początki igrzysk azjatyckich.
Po II wojnie światowej wiele nowo powstałych państw Azji chciało zorganizować imprezę, na której podkreślano by nie przemoc, lecz wzajemne zrozumienie. W sierpniu 1948 roku, podczas XIV Igrzysk Olimpijskich w Londynie, reprezentant Indyjskiego Komitetu Olimpijskiego Guru Dutt Sondhi zaproponował sportowym przywódcom azjatyckich komitetów stworzenie imprezy podobnej do igrzysk olimpijskich. Zgodzili się oni na stworzenie Azjatyckiej Federacji Lekkoatletycznej. W lutym 1949 roku oficjalnie powstała Federacja Igrzysk Azjatyckich. Zadecydowano, że I Igrzyska Azjatyckie odbędą się w 1951 roku w stolicy Indii, Nowym Delhi. Postanowiono, że impreza ta będzie organizowana regularnie co 4 lata.
Reorganizacja Federacji.
W 1962 roku w Federacji nie osiągnięto zgody co do uczestnictwa w zawodach Chin i Izraela. Organizator kolejnych igrzysk, Indonezja, była przeciwna uczestnictwu sportowców tych krajów w imprezie. W 1970 roku Korea Południowa zrezygnowała z organizacji igrzysk, obawiając się ataku Korei Północnej. Przekazała tę funkcję poprzedniemu organizatorowi, stolicy Tajlandii, Bangkokowi. W 1977 roku Pakistan zrezygnował z organizacji igrzysk z powodu konfliktu z Indiami i Bangladeszem. Ponownie igrzyska zostały zorganizowane w Bangkoku.
Po tych wydarzeniach Azjatyckie Komitety Olimpijskie zadecydowały, że należy zmienić charakter Federacji Igrzysk Azjatyckich. Utworzono nową organizację – Azjatycką Radę Olimpijską (OCA). Indie zgłosiły się do organizacji kolejnych igrzysk azjatyckich. Azjatycka Rada Olimpijska zaczęła oficjalnie nadzorować imprezę od X Igrzysk Azjatyckich w Seulu.
MKOl zadecydował, że podczas kolejnej imprezy Tajwan będzie występował jako oddzielne państwo, jednak pod nazwą Chińskie Tajpej. Ostatecznie członkiem OCA przestał być Izrael, który zaczął uczestniczyć w imprezach europejskich.
Azja Środkowa.
W 1994 roku, po rozpadzie Związku Radzieckiego, OCA zadecydowało o przyjęciu dawnych republik radzieckich: Kazachstanu, Uzbekistanu, Turkmenistanu oraz Tadżykistanu.
Lista Igrzysk Azjatyckich.
1 "Pierwotnie miały być organizowane przez Koreę Południową" 
2 "Pierwotnie miały być organizowane przez Pakistan"
3 "Pierwotnie miały być organizowane przez Wietnam"

</doc>
<doc id="1176412" url="https://pl.wikipedia.org/wiki?curid=1176412" title="Episkopat Polski">
Episkopat Polski

Episkopat Polski – ogół biskupów katolickich pracujących w Polsce lub, w czasach średniowiecznych i nowożytnych, ogół biskupów należących do polskiej prowincji kościelnej.
Biskupi w Polsce zrzeszają się w konferencję. Od roku 1918 ogół biskupów polskich tworzy plenarną konferencję episkopatu, a od roku 1963 biskupi pomocniczy otrzymali takie same uprawnienia, jak biskupi diecezjalni. Powstanie krajowej Konferencji Episkopatu Polski zbiegło się w czasie z wejściem w życie kodeksu prawa kanonicznego.
Historia.
Kościół polski otrzymał swoją organizację w roku 1000 na zjeździe gnieźnieńskim cesarza Ottona III z księciem Bolesławem Chrobrym. Przed tym okresem na obszarze współczesnej Polski istniały tylko biskupstwa misyjne niepodlegające związkowi metropolitalnemu z siedzibą władzy księcia.
W południowej Polsce po roku 850 nieznany z imienia książę pogański, "silny bardzo, siedzący w Wiślech" miał przyjąć chrześcijaństwo. W żywocie św. Metodego znajduje się wzmianka, że książę Wiślan po zajęciu jego kraju przez Świętopełka wielkomorawskiego, przyjął z rąk św. Metodego przed rokiem 885 chrzest w rycie bizantyjskim. Wtedy też powstać miało pierwsze krakowskie biskupstwo chrześcijańskie obrządku bizantyjskiego, wymienieni są dwaj biskupi krakowscy tego obrządku z X wieku o greckich imionach Prohor i Prokulf.
Do początku XI wieku ta część Polski należała do biskupstwa misyjnego podległego kościelnej jurysdykcji biskupa Pragi.
Pierwszymi biskupami w państwie Mieszka I i Bolesława byli biskupi niemieccy Jordan i Unger. Ustalone podczas zjazdu w Gnieźnie arcybiskupstwo podlegało początkowo arcybiskupowi magdeburskiemu i objęło prowincję kościelną z biskupami sufraganami w Krakowie, Wrocławiu i Kołobrzegu obsadzonego przez biskupa Reinberna. Po śmierci biskupa Ungera metropolia stopniowo powiększała się o biskupstwo płockie, włocławskie, chełmińskie, utraciła natomiast wpływy w biskupstwie lubuskim. Organizacja kościelna na Pomorzu nie utrzymała się długo, dopiero zwycięstwa Krzywoustego zmusiły księcia Warcisława do przyjęcia chrześcijaństwa. W roku 1209 dwaj mnisi Chrystian i Filip podjęli się misji w Prusach, wskutek czego na soborze laterańskim w 1215 papież konsekrował Christiana biskupem pruskim. Pomimo misji za panowania księcia Konrada wzmogły się wyprawy krzyżowe przeciwko Prusom, które dla obrony swych granic powołały zakon krzyżowców. Nie powiodły się również misje między Jaćwingami najeżdżającymi Mazowsze. Misji tej podjął się dominikanin Herman, który został nawet biskupem misyjnym Jaćwieży w roku 1248.
Z powodu schizmy na Rusi biskup krakowski Mateusz prosił Bernarda z Clairvaux, żeby ten prowadził propagandę „wśród schizmatyckiej Rusi”. W roku 1248 roku arcybiskup Pełka bezskutecznie konsekrował dominikanina Wita na biskupa litewskiego. Dominikanie polscy osiedli w Kijowie w roku 1228, lecz już w 1233 zostali z niego wyrzuceni. W tym samym czasie cysters Gerard został wyświęcony na biskupa ruskiego z siedzibą w Opatowie. Nominacja ta została oprotestowana przez biskupa lubuskiego, który wcześniej posiadał prawa do tych stron. W 1364 roku arcybiskup Janusz Suchywilk został właścicielem klucza kobylańskiego, w skład którego wchodziła Dukla i zachodnie pogranicze Rusi Czerwonej. W 1366 roku przekazał swoje dobra bratankom z wyłączeniem linii żeńskiej, ustanowił w ten sposób pierwszą ordynację na ziemiach polskich. 13 kwietnia 1377 franciszkanin Eryk z Winsen został mianowany przez papieża Grzegorza XI biskupem przemyskim i tej części czerwonej Rusi. Nominacja franciszkanina związana była z dużym udziałem tego zakonu, zdominowanego przez Niemców, w organizacji administracji tworzonej wówczas metropolii halickiej. Jej powstanie wspierał Kazimierz III Wielki, a później Ludwik Andegaweński. Dzięki jego interwencjom w Awinionie papież utworzył w 1375 roku metropolię w Haliczu podporządkowując jej diecezje w Przemyślu, Włodzimierzu i Chełmie. W ten sposób definitywnie rozstrzygnął spory biskupów lubuskich o zwierzchnictwo nad kościołami łacińskimi na tym terenie.
Kilka wieków później do prowincji polskiej włączono biskupstwo litewskie, inflanckie oraz prowincję halicko-lwowską, a także sufraganię w Kamieniu Podolskim i Kijowie. Kościół polski po zawarciu Unii z Litwą zwalczał pogaństwo oraz wyparł z Wilna i Litwy szerzący się od wieków ruski Kościół prawosławny.
W XVII wieku odłączyło się biskupstwo wrocławskie.
Początkowo głową kościoła krajowego był arcybiskup, który zwoływał synody raz na trzy lata, konsekrował nowych biskupów, wizytował ich diecezje i dozorował kapituły. Początkowo biskupów do nominacji papieżowi przedstawiał książę lub król, jednak od XIII wieku wybierały ich kapituły. Powszechne dla episkopatu polskiego w okresie dzielnicowym było pochodzenie biskupów ze stanu rycerskiego. Z rodzin tych wywodziło się ponad 90% przedstawicieli hierarchii kościelnej. W XV wieku powrócono do starej zasady, że to król przedstawiał biskupów, a papież potwierdzał nominacje. Od roku 1417 pierwsze miejsce w episkopacie Polski przypadało Prymasowi. 8 stycznia 1440 Zbigniew Oleśnicki, jako pierwszy Polak, został wyniesiony do godności kardynalskiej, wcześniej funkcje te obejmowali w Polsce głównie biskupi niemieccy.
Do prominentnych książąt Kościoła w XVI wieku należeli Oleśnicki, Łaski, Tomicki, Krzycki, Maciejowski, Hozjusz, Kromer, Karnkowski, którzy dorównywali poziomem wykształcenia kardynałom Kurii rzymskiej. Biskupstwa polskie były nierównej wielkości i dzieliły się na archidiakonaty, te z kolei dzieliły się na dziekanaty obejmujące po kilkanaście kościołów parafialnych. Władza biskupów początkowo była ograniczona, a ich dobra, pochodzące z nadań książęcych i królewskich, podlegały wszelkim powinnościom. Po śmierci biskupa, wszystkie jego nieruchomości zwracane były władzy książęcej. Uchylenie tego prawa i zrzeczenie się władzy świeckiej do własności nastąpiło na pierwszym walnym synodzie łęczyckim w 1170 roku.
Pierwszym soborem, w którym uczestniczyli biskupi polscy był laterański z roku 1215. Zasiedli na nim arcybiskup Kietlicz oraz biskup krakowski, wrocławski, kujawski i lubuski.
Następstwo duchownych w Senacie koronnym w kolejności było następujące: pierwszeństwo miał arcybiskup, następnie biskupi krakowski, wrocławski, włocławski (kujawski), poznański, płocki, lubuski. Za panowania Kazimierza IV dostali się do Senatu arcybiskup lwowski (który zajął miejsce po gnieźnieńskim), przemyski, chełmski, kamieniecki; po roku 1466 biskupi pruscy, przy czym warmiński zasiadał po płockim, ale przed przemyskim, chełmiński po przemyskim, ale przed chełmskim. Za rządów Stefana Batorego w skład Izby wszedł biskup wendeński oraz smoleński za Zygmunta III, a także metropolita unicki w roku 1790.
W wyniku rozbiorów kościelna prowincja polska została podzielona na trzy niezależne administracje. Sześć diecezji na terenie Galicji przypadło metropolicie lwowskiemu, sześć diecezji wcielonych do Rosji podporządkowano metropolicie Mohylewa, a pięć diecezji wcielono do Prus.
W okresie zaborów.
W okresie zaborów oraz ostatnim dziesięcioleciu I Rzeczypospolitej większość biskupów opłacana była przez carycę Katarzynę II. W czasie insurekcji kościuszkowskiej skazani zostali na śmierć przez powieszenie, z natychmiastowym wykonaniem kary biskupi Józef Ankwicz, Józef Kazimierz Kossakowski oraz Ignacy Jakub Massalski. Aż do drugiej połowy XIX hierarchię kościelną ściśle wiązały z panującą administracją carską więzy społeczne i rodzinne. Wówczas do godności Prymasa Polski z nadania Katarzyny II wyniesiony został Gabriel Podolski. Kilkadziesiąt lat później Mikołaj I mianował „niepohamowanego karierowicza” Józefa Siemaszko na unickiego biskupa Wilna i naczelnego administratora Kolegium Unickiego. W roku 1875 carat uchylił oficjalnie Unię brzeską. Na obszarze Prus udało się osiągnąć swoisty kompromis z panującą władzą polityczną. Ignacy Krasicki biskup warmiński, a następnie prymas Polski, skutecznie dzielił wpływy na dworze Stanisława Augusta, jak i na dworze pruskich królów w Berlinie, gdzie gościł.
Rolę metropolii gnieźnieńskiej przejęła nowo utworzona w 1818 metropolia warszawska, której arcybiskup, na polecenie cara, został głową kościoła w Królestwie Kongresowym. Metropolie wrocławska oraz warmińska podlegały bezpośrednio Kurii rzymskiej. Po śmierci prymasa Michała Jerzego Poniatowskiego w 1794, urząd prymasowski pozostawał nieobsadzony. W latach 1806–1818 godność prymasowską sprawował hrabia Ignacy Antoni Raczyński. W latach 1818 do 1829 urząd przekazano jego następcom w Warszawie. W Galicji prymasem był arcybiskup Andrzej Alojzy Ankwicz.
Po 1918 urząd Prymasa Polski powrócił do metropolii gnieźnieńskiej.
II Rzeczpospolita.
10 lutego 1925 podpisano w Rzymie konkordat pomiędzy Stolicą Apostolska i Rzeczpospolitą Polską. Niektórzy biskupi, zwłaszcza powiązani politycznie z endecją, występowali przeciwko konkordatowi, dopatrując się w nim "niedostatecznego zagwarantowania praw Kościoła". Zastrzeżenia tych biskupów dotyczyły między innymi "projektowanej reformy rolnej w dobrach kościelnych, postanowień finansowych" oraz zbyt małego zdaniem niektórych, "wpływu Kościoła na oświatę i wychowanie". Erygowano również bullą Piusa XI "Vixdum Poloniae unitas" z 28 października 1925 odrębne biskupstwo katowickie (diecezję śląską) w ramach metropolii krakowskiej. Pierwszym biskupem śląskim został dotychczasowy administrator apostolski ks. August Hlond. Konkordat został ratyfikowany 30 maja 1925 roku, a dokumenty ratyfikacyjne wymieniono w Warszawie 2 czerwca 1925.
Do głównych oponentów rządzącej Sanacji należeli arcybiskupi Józef Teodorowicz, Adam Sapieha i Romuald Jałbrzykowski z Wilna oraz biskupi Stanisław Gall, Stanisław Łukomski oraz Henryk Przeździecki.
II wojna światowa.
17 września 1939 prymas Polski wraz z rządem II Rzeczypospolitej opuścili granice Polski. Uchodźczym szlakiem we wrześniu 1939 podążyli z Polski na emigrację August Hlond oraz Karol Radoński – biskup włocławski. W Kraju Warty pozostał Michał Kozal, który zmarł na tyfus jako więzień polityczny obozu Dachau 26 stycznia 1943.
Kardynał metropolita Sapieha dwukrotnie doprowadził do konferencji plenarnych episkopatu Polski Generalnego Gubernatorstwa, które odbyły się w Krakowie 5 maja 1942 roku i 8 czerwca 1943. W 1943 na konferencję do Krakowa przybyli biskupi ze wszystkich diecezji znajdujących się w granicach Generalnego Gubernatorstwa, w tym ks. biskup Teodor Kubina – biskup diecezjalny częstochowski, ks. biskup Franciszek Barda – biskup diecezjalny przemyski, bp Jan Kanty Lorek, bp Edward Komar, bp Czesław Sokołowski, bp Stanisław Rospond, bp Eugeniusz Baziak – sufragan lwowski i biskup Juliusz Bieniek. Biskupi diecezjalni warszawski, kielecki i lubelski nadesłali na konferencję swe upoważnienia do podpisania orędzia w ich imieniu. Episkopat zwrócił się do gubernatora Franka z memoriałem poruszającym "ogólnie kwestię nieludzkiego traktowania Polaków wywożonych na przymusowe roboty do Niemiec", z zaznaczeniem braku dostatecznej nad nimi opieki religijnej. Do oficjalnego, długo przygotowywanego spotkania Franka z Sapiehą doszło dopiero 5 kwietnia 1944 na Wawelu, gdzie rezydował generalny gubernator.
PRL.
Godność prymasowską po 1945 zachowało trzech kardynałów: August Hlond, Stefan Wyszyński oraz Józef Glemp. Ci trzej biskupi byli zarazem metropolitami Gniezna i Warszawy. We wrześniu 1949 w okresie stalinizacji Polski przy organizacji kombatanckiej ZBoWiD powstała Główna Komisja Księży, na której czele stanęli duchowni znajdujący się w konflikcie z biskupami i działający z inspiracji MBP, względnie innych ośrodków komunistycznego aparatu władzy. 18 listopada 1965 roku polscy biskupi wysłali do niemieckiego episkopatu orędzie z okazji zbliżającego się milenium Polski, które wywołało irytację władz PRL. W roku 1978 Karol Wojtyła, zastępca przewodniczącego Konferencji Episkopatu Polski (1969-1978), został wybrany głową Kościoła katolickiego. W 2007 roku, na fali rozliczeń z komunistyczną przeszłością, przy nieukrywanej niechęci części Episkopatu, ksiądz Tadeusz Isakowicz-Zaleski w książce Księża wobec bezpieki na przykładzie archidiecezji krakowskiej pisał między innymi o kontaktach z SB biskupów katowickiego Wiktora Skworca, rzeszowskiego Kazimierza Górnego, warszawskiego Jerzego Dąbrowskiego oraz arcybiskupa Juliusza Paetza.
III Rzeczpospolita.
W 2017 r. biskupi skomentowali pogorszenie stosunków polsko-niemieckich. Ostrzegali kierownictwo w Warszawie, że wartość polsko-niemieckiego pojednania łatwo „utracić przez nieprzemyślane decyzje, a nawet przez zbyt pochopnie wypowiadane słowa”.

</doc>
<doc id="1176413" url="https://pl.wikipedia.org/wiki?curid=1176413" title="Jezioro Guzianka Mała">
Jezioro Guzianka Mała



</doc>
<doc id="1176416" url="https://pl.wikipedia.org/wiki?curid=1176416" title="Air Finland">
Air Finland

Air Finland – nieistniejąca fińska linia lotnicza z siedzibą w Helsinkach. Głównym węzłem był port lotniczy Helsinki-Vantaa. 26 czerwca 2012 linie lotnicze Air Finland ogłosiły upadłość.

</doc>
<doc id="1176417" url="https://pl.wikipedia.org/wiki?curid=1176417" title="Jezioro Guzianka Wielka">
Jezioro Guzianka Wielka



</doc>
<doc id="1176420" url="https://pl.wikipedia.org/wiki?curid=1176420" title="Martin Baltimore">
Martin Baltimore

Martin A-30 Baltimore – amerykański samolot bombowy z okresu II wojny światowej
Historia.
W 1940 roku w amerykańskiej wytwórni lotniczej "The Glenn L. Martin Company" opracowano projekt nowego samolotu bombowego, mogącego również wykonywać zadania szturmowe oznaczonego jako "Model 187". W założeniu samolot ten miał zastąpić produkowany już seryjnie samolot "Martin Maryland". Projekt przedstawiono dowództwu lotnictwa amerykańskiego, lecz nie spotkał się on z zainteresowaniem. Zainteresowała się tym samolotem brytyjsko-francuska komisja do spraw zakupu uzbrojenia. Zamówiła ona budowę tych samolotów i to zarówno dla lotnictwa francuskiego jak i brytyjskiego, przy czym kontrakt dla Francji nie został zrealizowany z powodu podpisania rozejmu z Niemcami. 
Prototyp samolotu, który został oznaczony jako "XA-30", został oblatany w 1941 roku i zaraz też rozpoczęto produkcję seryjną samolotu. Samolot otrzymał oznaczenie brytyjskie "Martin Baltimore Mk I". 
Po zakończeniu budowy pierwszej serii samolotów, rozpoczęto produkcję kolejnej serii, która miała zredukowane uzbrojenie obronne, wersja ta została oznaczona jako "Martin Baltimore Mk II". Następnie rozpoczęto budowę kolejnej wersji oznaczonej jako "Martin Baltimore Mk III" w której zastosowano górną wieżę strzelecką brytyjskiej wytwórni "Boulton Paul" wyposażoną w 4 ruchome karabiny maszynowe "Browning" kal. 7,69 mm. Budowano także jej modyfikację oznaczoną jako "Mk IIIA" w której zastosowano wieżę strzelecką "Martin" wyposażoną w dwa karabin maszynowe "M2" kal. 12,7 mm. Wersja ta posiadała również oznaczenie amerykańskie "Martin A-30". 
W 1942 roku rozpoczęto budowę kolejnej wersji oznaczonej jako "Martin Baltimore Mk IV" ("Martin A-30A"), w której zmniejszono uzbrojenie obronne do 4 karabinów maszynowych kal. 7,69 mm umieszczonych w skrzydłach. W grudniu 1942 roku przystąpiono do budowy ostatniej wersji samolotu tego typu, który został oznaczony jako "Martin Baltimore Mk V", w której po raz kolejny zmieniono uzbrojenie obronne przez zamontowanie karabinów maszynowych kal. 12,7 mm. Budowę samolotów tej wersji zakończono w maju 1944 roku. Opracowano również kolejną wersję przeznaczoną dla lotnictwa obrony wybrzeża oznaczoną jako "Martin Baltimore Mk VI", lecz w maju 1944 roku zrezygnowano z tego projektu.
Łącznie w latach 1941 – 1944 zbudowano 1575 samolotów "Martin Baltimore" wszystkich wersji.
Użycie.
Samolot "Martin Baltimore" już w 1941 roku zaczęto wprowadzać do dywizjonów RAF, początkowo służyły do szkolenia załóg, a następnie używano ich bojowo w Afryce Północnej, w obszarze Morza Śródziemnego i na Bliskim Wschodzie. Używano ich do bombardowania lotnisk oraz baz wojsk włoskich i niemieckich. 
Samoloty tego typu znajdowały się na wyposażeniu dywizjonów RAF nr 13, 52, 55, 69, 203, 233, 500 i 680 oraz 1437 Skrzydło. Znalazły się one także na wyposażeniu dywizjonów australijskich nr 454 i 459 walczących w Europie oraz dywizjonów południowoafrykańskich nr 15, 21 i 60. Na samolotach tego typu latali również piloci kanadyjscy w ramach "RAF Ferry Command".
Oprócz dywizjonów należących do państw Wspólnoty Brytyjskiej w samoloty "Martin Baltimore" znajdowały się na wyposażeniu dywizjonu nr 13 lotnictwa Wolnej Grecji (w latach 1943 - 1946), w Grupie Bombowej GB I/17 lotnictwa francuskiego (w latach 1944 – 1947), od lipca 1944 roku w 28 i 132 Grupie Bombowej lotnictwa włoskiego walczącego po stronie aliantów oraz w Regimencie Bombowym nr 1 lotnictwa tureckiego.
Na samolotach tego typu latali również piloci polscy w ramach 45 Transport Group RAF, dostarczając je z Ameryki Północnej do Afryki oraz w ramach 1 ADU/ME Polish Detachment latających na terenie Afryki i dostarczając samoloty do jednostek bojowych. Polscy piloci dostarczyli kilkadziesiąt samolotów "Martin Baltimore" do jednostek w Afryce.
Opis konstrukcji.
Samolot "Martin Baltimor" był średniopłatem o konstrukcji metalowej, półskorupowej. Podwozie klasyczne – wciągane w locie. Napęd stanowiły dwa silniki gwiazdowe.

</doc>
<doc id="1176421" url="https://pl.wikipedia.org/wiki?curid=1176421" title="Shadow Zone">
Shadow Zone

Shadow Zone – trzeci album grupy "Static-X", wydany 7 października 2003. Jest to jedyny album Static-X przy którym pracował były gitarzysta grupy, Tripp Rex Eisen. Album ten odniósł najmniejszy sukces wśród krytyków. Podczas jego nagrywana do zespołu dołączył Nick Oshiro.

</doc>
<doc id="1176422" url="https://pl.wikipedia.org/wiki?curid=1176422" title="Jezioro Guber">
Jezioro Guber



</doc>
<doc id="1176423" url="https://pl.wikipedia.org/wiki?curid=1176423" title="Ratusz w Tomaszowie Mazowieckim">
Ratusz w Tomaszowie Mazowieckim

Ratusz w Tomaszowie Mazowieckim – budynek zaprojektowany przez Aleksandra Ranieckiego, wybudowany w latach 1925-1927, piętrowy; fasada zdobiona attyką, wewnątrz hall wsparty na kolumnach i piękna sala posiedzeń z galerią dla publiczności. Kamień węgielny pod budowę ratusza poświęcił prezydent RP, Stanisław Wojciechowski.

</doc>
<doc id="1176426" url="https://pl.wikipedia.org/wiki?curid=1176426" title="Jezioro Łaźnica">
Jezioro Łaźnica



</doc>
<doc id="1176428" url="https://pl.wikipedia.org/wiki?curid=1176428" title="Jezioro Płociczno">
Jezioro Płociczno



</doc>
<doc id="1176433" url="https://pl.wikipedia.org/wiki?curid=1176433" title="Erzen (rzeka)">
Erzen (rzeka)

Erzen (t. "Erzeni", "Arzen") – rzeka w środkowej Albanii, w zlewisku Morza Adriatyckiego. Długość – 109 km, powierzchnia zlewni – 670 km², średni przepływ – 18,1 m³/s.
Erzen wypływa na wysokości około 1200 m n.p.m. na wzgórzach Dajti 25 km na wschód od Tirany. Płynie na zachód, kilkakrotnie przełamując się przez pasma wzgórz. W szerszych odcinkach doliny meandruje. Kilka km przed Durrës zmienia kierunek na północno-zachodni i uchodzi do zatoki Lalzit.

</doc>
<doc id="1176438" url="https://pl.wikipedia.org/wiki?curid=1176438" title="Zimowe igrzyska azjatyckie">
Zimowe igrzyska azjatyckie

Zimowe igrzyska azjatyckie – rozgrywane w nieregularnych odstępach czasowych międzynarodowe zawody sportowe przeznaczone dla krajów azjatyckich, podczas której rozgrywane są konkurencje zimowe. Stworzone zostały na wzór zimowych igrzysk olimpijskich. Pomysł wyszedł od członków Japońskiego Komitetu Olimpijskiego podczas letnich igrzysk azjatyckich w 1982. Ostatecznie pierwsza tego typu impreza została zorganizowana w japońskim Sapporo w 1986 roku.
Podobnie jak letnie igrzyska azjatyckie, są one organizowane przez Olimpijską Radę Azji (OCA). W każdej konkurencji rozdawane są medale – złoty za pierwsze miejsce, srebrny za drugą, a brązowy za trzecie miejsce.

</doc>
<doc id="1176442" url="https://pl.wikipedia.org/wiki?curid=1176442" title="Emulti">
Emulti

Emulti – pierwsza polska multiwyszukiwarka, która powstała w i działała do ok. 2005 r. Zadawała zapytania do kilku wyszukiwarek w tym samym czasie. Użytkownik otrzymywał najdokładniejsze wyniki z kilku najlepszych wyszukiwarek polskich i światowych, takich jak: AltaVista, Yahoo!, Infoseek, Netoskop, Interia.pl czy też Wirtualna Polska.
Emulti pobierała wyniki w czasie rzeczywistym, tj. przesyłała część wyników pobranych do momentu upływu maksymalnego czasu oczekiwania. Przerywała połączenie po pobraniu właściwych danych (nie czekając na pełny dokument) – w niektórych przypadkach pobierała strony wynikowe od właściwego miejsca (np. od 50 linii), bez wczytywania początku dokumentu – co znacznie zmniejszało czas oczekiwania. Po pobraniu wyników ze wszystkich wyszukiwarek Emulti usuwała duplikaty, sortowała je w zależności od „wagi” (najcelniejsze trafienia ze wszystkich wyszukiwarek były prezentowane na pierwszych kilku stronach), losowała i wyświetlała wyniki.
Multiwyszukiwarka podawała dokładną historię połączenia – wyświetlała komunikaty o braku połączenia z poszczególnymi serwerami, o przerwaniu połączenia, o prawidłowym pobraniu wyników i o wyłączeniu danej wyszukiwarki przez użytkownika. Jeżeli wynik wyszukiwania występował w kilku wyszukiwarkach, przy wyświetlanym linku i opisie pojawiała się informacja z jakich wyszukiwarek pochodzi link.
Pobierając wyniki z polskich wyszukiwarek Emulti zamieniała stronę kodową Windows-1250 (dość często jeszcze spotykaną w polskim Internecie) na ISO 8859-2, dzięki czemu wyświetlane tytuły i opisy miały poprawnie kodowane polskie znaki.
Emulti obsługiwała system zmiennej wizualizacji strony, który pozwalał na zmianę wyglądu całego serwisu w zależności od preferencji użytkownika z zachowaniem stałych linków.

</doc>
<doc id="1176443" url="https://pl.wikipedia.org/wiki?curid=1176443" title="Ostry poker w Małym Tokio">
Ostry poker w Małym Tokio

Ostry poker w Małym Tokio (w Polsce znany alternatywnie jako Starcie w japońskiej dzielnicy) – amerykański film fabularny z 1991 roku w reżyserii Marka L. Lestera, twórcy "Komando" (1985) – filmu akcji z Arnoldem Schwarzeneggerem.
Jest to pierwszy film wyprodukowany indywidualnie przez Stany Zjednoczone, w którym wystąpił aktor Brandon Lee. Projekt reklamowany był wszak nazwiskiem Dolpha Lundgrena.
Opis fabuły.
Detektyw Chris Kenner, mistrz wschodnich sztuk walki, tropi lokalną mafię narkotykową. Jej szefem jest okrutny Yoshida, który wiele lat temu wdarł się w spokojne wówczas życie Kennera, z zimną krwią pozbawiając go bliskich. Partnerem przydzielonym bohaterowi zostaje Johnny Murata, Japończyk wychowany w Kalifornii.
Produkcja.
Projekt kręcono w Los Angeles w stanie Kalifornia, między innymi w tytułowej dzielnicy Little Tokyo. Zdjęcia ruszyły 14 stycznia 1991 roku, a zakończyły się niespełna dwa miesiące później − 8 marca. Szacuje się, że budżet, jaki posłużył do nakręcenia obrazu, wyniósł ok. 8 milionów dolarów.
Obróbka montażowa.
Z gotowego filmu wycięto blisko trzynaście sekund, by uniknąć przyznania przez MPAA kategorii "NC-17" (film przeznaczony jedynie dla osób powyżej 17. roku życia). Ten materiał to:
Homoerotyzm filmu.
Film uchodzi za homoerotyczny, głównie za sprawą swoich dialogów. W jednej ze scen Johnny Murata zwraca się do swojego policyjnego partnera Chris Kennera w niedwuznaczny sposób: "Jeśli mamy dziś zginąć, chcę, żebyś wiedział, że masz największą fujarę, jaką kiedykolwiek widziałem." − wyznaje. W indywidualnej ocenie licznych komentatorów, bohaterowie kreowani przez Dolpha Lundgrena i Brandona Lee są skrytymi homoseksualistami, wzajemnie sobą zainteresowanymi. Słuszność interpretacji jest kwestią sporną.

</doc>
<doc id="1176446" url="https://pl.wikipedia.org/wiki?curid=1176446" title="Leon Kantelberg">
Leon Kantelberg

Leon Kantelberg (ur. 15 lipca 1978 w Eindhoven) – holenderski piłkarz grający na pozycji pomocnika. Reprezentant Antyli Holenderskich.
W Eredivisie rozegrał 17 spotkań i zdobył 3 bramki.

</doc>
<doc id="1176447" url="https://pl.wikipedia.org/wiki?curid=1176447" title="Ostry poker w małym Tokio">
Ostry poker w małym Tokio



</doc>
<doc id="1176448" url="https://pl.wikipedia.org/wiki?curid=1176448" title="Sony Ericsson International">
Sony Ericsson International



</doc>
<doc id="1176449" url="https://pl.wikipedia.org/wiki?curid=1176449" title="Ratusz w Jeleniej Górze">
Ratusz w Jeleniej Górze

Ratusz w Jeleniej Górze – barokowo-klasycystyczna budowla wzniesiona w roku 1749, przebudowana w 1924 roku. Obecnie ratusz jest siedzibą władz samorządowych i administracyjnych miasta.
Historia.
Pierwszy ratusz w Jeleniej Górze został wzniesiony na początku XIV wieku. Po kilku pożarach i zawaleniu się wieży, w roku 1739 budowlę rozebrano. W jej miejscu w latach 1744–1749 wzniesiono nowy budynek według projektu Chrystiana Gotlieba Hedemanna. W 1750 roku uruchomiono zegar na wieży, a w piwnicach została urządzona gospoda, przynosząca miastu dochody. Ratusz został przebudowany w roku 1924, a w latach 1957–1959 przeprowadzono remont.
Decyzjami wojewódzkiego konserwatora zabytków z dnia 31 grudnia 1997 z i 3 kwietnia 1980 roku ratusz został wpisany do rejestru zabytków.
Architektura.
Ratusz jest barokowo-klasycystyczną budowlą wzniesioną na planie prostokąta, ma trzy kondygnacje i jest nakryty dachem mansardowym z niewielkimi lukarnami. Ze środka wyrasta czworoboczna wieża, przechodząca w tambur, podtrzymujący hełm z tarczami zegarowymi i latarnią. Osie elewacji są zaakcentowane ryzalitami, zwieńczonymi trójkątnymi przyczółkami. Narożniki ujęte są w pilastry, wspierające Gzyms koronujący. Nad południowym wejściem jest łacińska inskrypcja głosząca: "miasto założył Bolesław Krzywousty w 1108 roku". Wewnątrz ratusza znajduje się płyta erekcyjna z łacińskim napisem: "Bolesław Krzywousty w 1108 miasto założył, Bolesław Łysy w 1242 miasto rozszerzył, a Bolko Świdnicki w 1281 miasto naprawił i murami otoczył". W sali posiedzeń są drewniane płaskorzeźby przedstawiające dzieje miasta. Obok budowli, w miejscu starej studni z 1727 roku stoi kamienna figura Neptuna z dwoma delfinami, pochodząca XIX wieku. Obecnie ratusz jest siedzibą władz samorządowych i administracyjnych Jeleniej Góry.

</doc>
<doc id="1176453" url="https://pl.wikipedia.org/wiki?curid=1176453" title="Halowe igrzyska azjatyckie">
Halowe igrzyska azjatyckie

Halowe igrzyska azjatyckie – międzynarodowa impreza sportowa organizowana co 2 lata w różnych krajach Azji. Igrzyska organizowane są przez Azjatycką Radę Olimpijską (OCA). Pierwsze halowe igrzyska azjatyckie zostały zorganizowane w 2005 roku w stolicy Tajlandii, Bangkoku.
Na zawodach tych odbywają się takie konkurencje jak m.in. sporty ekstremalne, halowa lekkoatletyka, sporty taneczne, futsal i pływanie na krótkim basenie.
Lista halowych igrzysk azjatyckich.
W 2009 rozegrano równocześnie 
a następnie imprezy połączono 

</doc>
<doc id="1176454" url="https://pl.wikipedia.org/wiki?curid=1176454" title="Beneath... Between... Beyond...">
Beneath... Between... Beyond...

Beneath... Between... Beyond... – album grupy Static-X wydany w roku 2004. Jest to kompilacja niewydanych nigdzie piosenek, remiksów, coverów, oraz utworów pochodzących z wczesnych dem grupy.

</doc>
<doc id="1176458" url="https://pl.wikipedia.org/wiki?curid=1176458" title="Agnes Sorel">
Agnes Sorel



</doc>
<doc id="1176459" url="https://pl.wikipedia.org/wiki?curid=1176459" title="Okręg wyborczy St Helens South">
Okręg wyborczy St Helens South

Okręg wyborczy St Helens South powstał w 1983 r. i wysyła do brytyjskiej Izby Gmin jednego deputowanego. Obejmuje on centrum i południową część miasta St Helens oraz Rainhill.

</doc>
<doc id="1176461" url="https://pl.wikipedia.org/wiki?curid=1176461" title="Edwin Linssen">
Edwin Linssen

Edwin Linssen (ur. 28 sierpnia 1980 w Neeritter) - holenderski piłkarz występujący na pozycji pomocnika w AEK Larnaka.
Wcześniej, w latach 1998-2008 grał w VVV Venlo. W sezonie 2003/04 był wypożyczony do Helmondu Sport. Zaś latem 2008 roku przeszedł do Rody, skąd ponownie został wypożyczony, tym razem do Fortuny Sittard. W 2010 roku odszedł do AEK Larnaka.

</doc>
<doc id="1176463" url="https://pl.wikipedia.org/wiki?curid=1176463" title="Museum of Fine Arts w Bostonie">
Museum of Fine Arts w Bostonie

Museum of Fine Arts w Bostonie zapoczątkowało swoją działalność 4 lipca 1876. Budynek muzeum na Copley Square mieścił w sobie w tym czasie 5600 dzieł sztuki. Przez następne kilka lat kolekcja powiększała się. W 1909 muzeum zostało przeniesione do swojej obecnej lokalizacji na Huntington Avenue. Dziś jego kolekcja składa się z ok. 450 tysięcy eksponatów z rozmaitych okresów od starożytności do współczesności. Muzeum organizuje również tymczasowe wystawy i realizuje programy edukacyjne.

</doc>
<doc id="1176465" url="https://pl.wikipedia.org/wiki?curid=1176465" title="Okręg wyborczy Witney">
Okręg wyborczy Witney

Okręg wyborczy Witney powstał w 1983 r. i wysyła do brytyjskiej Izby Gmin jednego deputowanego. Okręg został utworzony z części dawnych okręgów Banbury i Mid Oxfordshire. Okręg obejmuje dystrykt West Oxfordshire w hrabstwie Oxfordshire z miastami Witney, Burford, Carterton, Chipping Norton, Minster Lovell oraz Eynsham.

</doc>
<doc id="1176470" url="https://pl.wikipedia.org/wiki?curid=1176470" title="Świat Wayne’a 2">
Świat Wayne’a 2

Świat Wayne’a 2 (ang. "Wayne's World 2") – amerykańska komedia filmowa z 1993 roku. Sequel filmu "Świat Wayne’a" (1992).

</doc>
<doc id="1176471" url="https://pl.wikipedia.org/wiki?curid=1176471" title="Shushicë">
Shushicë

Shushicë (t. Shushica) – rzeka w południowej Albanii, lewy dopływ Wjosy w zlewisku Morza Adriatyckiego. Długość – około 80 km.
Płynie przez albańską część Epiru, równolegle do wybrzeża, między pasmami Gribe na północy i Çikë na południu. Uchodzi do Vjosë na wysokości miasta Vlorë.

</doc>
<doc id="1176473" url="https://pl.wikipedia.org/wiki?curid=1176473" title="Verein für Leibesübungen Wolfsburg">
Verein für Leibesübungen Wolfsburg



</doc>
<doc id="1176475" url="https://pl.wikipedia.org/wiki?curid=1176475" title="Ognisko (ujednoznacznienie)">
Ognisko (ujednoznacznienie)



</doc>
<doc id="1176478" url="https://pl.wikipedia.org/wiki?curid=1176478" title="The Death Trip Continues">
The Death Trip Continues

The Death Trip Continues – EP grupy Static-X wydane w roku 2000, po debiutanckim albumie grupy, "Wisconsin Death Trip".

</doc>
<doc id="1176480" url="https://pl.wikipedia.org/wiki?curid=1176480" title="Parafia św. Katarzyny Aleksandryjskiej w Działdowie">
Parafia św. Katarzyny Aleksandryjskiej w Działdowie

Parafia św. Katarzyny Aleksandryjskiej i bł. Męczenników Działdowskich: abp. Antoniego Juliana Nowowiejskiego i bp. Leona Wetmańskiego w Działdowie – parafia rzymskokatolicka w diecezji toruńskiej, w dekanacie działdowskim, z siedzibą w Działdowie. P
Proboszczem od 14 maja 2022 jest ks. Szymon Chachulski.
Kościół parafialny.
Kościół parafialny został oddany do użytku w 25 listopada 1997 r. Jest to nowoczesna budowla murowana, otynkowana. Dach czerwony spadzisty. 
Inne kaplice i kościoły.
Na terenie parafii znajduje się kaplica szpitalna przy ul. Leśnej 1.

</doc>
<doc id="1176483" url="https://pl.wikipedia.org/wiki?curid=1176483" title="Kevin Begois">
Kevin Begois

Kevin Begois (ur. 13 maja 1982 w Antwerpii) – belgijski piłkarz grający na pozycji bramkarza. Od 2017 występuje w FC Groningen. Wcześniej grał w KV Mechelen, Rodzie JC, Helmond Sport, VVV Venlo, FC Den Bosch i PEC Zwolle.

</doc>
<doc id="1176485" url="https://pl.wikipedia.org/wiki?curid=1176485" title="Jacek Kuza">
Jacek Kuza

Jacek Kuza (ur. 12 sierpnia 1964 w Busku-Zdroju) – prawnik, zawodnik w dyscyplinie casting (wędkarstwo rzutowe), mistrz świata, mistrz World Games 2001 (Akita, Japonia), członek kadry narodowej seniorów, aktualny rekordzista Polski w pięcioboju: 555,135 pkt.

</doc>
<doc id="1176488" url="https://pl.wikipedia.org/wiki?curid=1176488" title="Start a War">
Start a War

Start a War – czwarty album grupy Static-X. Został wydany w czerwcu 2005 roku. Dostępna jest także jego specjalna edycja o nazwie "X-Rated" DVD. Podczas nagrywania albumu do zespołu dołącza ponownie Koichi Fukuda, jednak nie pracuje on na pozycji gitarzysty a pomaga w programmingu. Jest to także pierwszy album Static-X, po którego premierze nie opuszcza grupy żaden członek (Koichi Fukuda po "Wisconsin Death Trip", Ken Jay po "Machine" i Tripp Rex Eisen po "Shadow Zone").

</doc>
<doc id="1176489" url="https://pl.wikipedia.org/wiki?curid=1176489" title="Ratusz w Śremie">
Ratusz w Śremie

Ratusz w Śremie – budynek usytuowany w północnej pierzei Placu 20 Października wybudowano w latach 1836-1838. Nad 3-kondygnacyjnym budynkiem góruje zegarowa wystawka z 1876 roku. W południe można usłyszeć kuranty i hejnał miasta. Gmach nawiązuje do popularnego w XIX wieku stylu „okrągłych łuków” stanowiącego mieszankę wczesnego renesansu włoskiego i klasycyzmu. W śremskim ratuszu ma siedzibę Urząd Miasta i Gminy Śrem. Przed ratuszem stoi pomnik z popiersiem Józefa Wybickiego, projektu Grzegorza Kowalskiego z 1981 roku.

</doc>
<doc id="1176491" url="https://pl.wikipedia.org/wiki?curid=1176491" title="Alan Blumenfeld">
Alan Blumenfeld

Alan Blumenfeld (ur. 4 września 1952) – aktor amerykański.
Wystąpił m.in. gościnnie w lubianych amerykańskich serialach: "Herosi" (2007), "Chirurdzy" (2005), "Strażnik Teksasu" (2000), "Diagnoza morderstwo" (1997), "Roseanne" (1989), "Prawo i porządek" (1994), "Ostry dyżur" (1998), "Kochane kłopoty" (2002–2006), "Zdrówko" (1984) czy "Brooklyn Bridge" (1991–1993).

</doc>
<doc id="1176497" url="https://pl.wikipedia.org/wiki?curid=1176497" title="Przejście (powieść)">
Przejście (powieść)

Przejście (tytuł oryg. "The Passage") – powieść science fiction amerykańskiej pisarki Connie Willis. Opublikowana przez wydawnictwo Bantam Books w 2001 r. Polskie tłumaczenie Piotra Budkiewicza wydała oficyna Zysk i S-ka w 2003 r. Powieść zdobyła nagrodę Locusa w 2002 r., była także nominowana do nagród Hugo i Nebula.
Fabuła.
Bohaterowie, psycholog kliniczna oraz neurolog, badają doświadczenia osób, które doświadczyły śmierci klinicznej, próbując rozszyfrować treść widzianych wtedy obrazów – komunikatów wysyłanych przez umysł.

</doc>
<doc id="1176502" url="https://pl.wikipedia.org/wiki?curid=1176502" title="Cannibal">
Cannibal

Cannibal – piąty album grupy Static-X, wydany 3 kwietnia 2007. Jest to pierwszy album grupy na którym występują gitarowe solówki, prawie każda piosenka z wyjątkiem "Goat" posiada jedną. Jest to także pierwszy album grupy bez piosenki "otsego", co spowodowało duże zaskoczenie pośród fanów. Jest także pierwszym krążkiem Static-X od czasów "Machine" z którego pochodzą trzy single.
Album zadebiutował na 36. miejscu w rankingu U.S. Billboard 200 z 30.000 sprzedanych płyt. Do dzisiaj sprzedano około 100.000 sztuk albumu.

</doc>
<doc id="1176505" url="https://pl.wikipedia.org/wiki?curid=1176505" title="Nokia 6070">
Nokia 6070

Nokia 6070 – telefon komórkowy fińskiej firmy Nokia.

</doc>
<doc id="1176508" url="https://pl.wikipedia.org/wiki?curid=1176508" title="Ratusz w Łowiczu">
Ratusz w Łowiczu

Ratusz w Łowiczu – budynek klasycystyczny wzniesiony w latach 1825–1828 według projektu Bonifacego Witkowskiego, znajdujący się po północnej części Starego Rynku. Budynek murowany, prostokątny, dwukondygnacyjny, dwutraktowy. Na osi głównej portyk wgłębny o dwóch kolumnach i balkonie. Nad bramą wieża boniowana z zegarem pomiędzy korynckimi pilastrami. Pomiędzy kondygnacjami stiukowy fryz z motywami roślinnymi i gryfami. Na pierwszym piętrze sala posiedzeń bogato zdobiona fryzem malarskim autorstwa Józefa Lamparskiego z 1918 r. przedstawiającym herby 32 województw I Rzeczypospolitej, herby ziem Królestwa Polskiego i miasta Łowicza, oraz portrety: Kazimierza Wielkiego, Jana Łaskiego, Tadeusza Kościuszki, Stanisława Staszica i Henryka Sienkiewicza. Tadeusz Kościuszko przebywał w Łowiczu w 1790 roku, co upamiętniono tablicą na ratuszu.
Od 5 marca 1947 budynek figuruje w rejestrze zabytków. W latach 1997–1998 został odnowiony.

</doc>
<doc id="1176511" url="https://pl.wikipedia.org/wiki?curid=1176511" title="Tony Goldwyn">
Tony Goldwyn

Anthony Howard Goldwyn, bardziej znany jako Tony Goldwyn (ur. 20 maja 1960 w Los Angeles w stanie Kalifornia) – amerykański aktor filmowy, teatralny i telewizyjny, scenarzysta i reżyser.
Nominowany do nagrody Saturna w kategorii najlepszy aktor drugoplanowy za występ w melodramacie "Uwierz w ducha" ("Ghost", 1990). Zagrał również w adaptacji książki Veronici Roth "Niezgodna" ("Divergent", 2014). W serialu ABC "Skandal" ("Scandal", 2012) wcielił się w postać prezydenta Stanów Zjednoczonych Fitzgeralda Granta III.

</doc>
<doc id="1176512" url="https://pl.wikipedia.org/wiki?curid=1176512" title="Rajski ogród">
Rajski ogród

Rajski ogród – obraz będący jednym z czołowych przykładów gotyckiego malarstwa tablicowego, reprezentujący styl zwany pięknym. Obraz ten jest częścią kolekcji Städelsches Kunstinstitut we Frankfurcie nad Menem. Namalowany przez anonimowego artystę znanego powszechnie jako Mistrz Górnoreński.
Opis i analiza.
Jest to tempera na desce o wymiarach 26x33 cm. W zamkniętym murem ogrodzie symbolizującym Królestwo Niebieskie wyróżnia się uśmiechnięta i zatopiona w lekturze Maryja otoczona migawkowo przedstawionymi świętymi postaciami. Siedzi obok zastawionego sześciobocznego stołu, stanowiącego architektoniczną dominantę kompozycji. Ubrana jest w białą suknię i granatowy płaszcz. U stóp Marii siedzi Dzieciątko, które bawi się psałterium (rodzaj dawnego instrumentu strunowego) podanym przez św. Cecylię – patronkę muzyki. Za plecami Cecylii (w lewej dolnej części obrazu) widać św. Martę, która pracowicie czerpie wodę ze studni. Dorota ukazana jest w momencie zrywania czereśni, obok niej znajduje się kosz pełen tych owoców. Po prawej stronie siedzą odpoczywający, a jednocześnie pogrążeni w ożywionej rozmowie święci – Sebastian, który delikatnie obejmuje pień drzewa, ukazany z profilu Jerzy, odziany w strój rycerski, oraz Archanioł Michał. Smok, nieodłącznie towarzyszący św. Jerzemu, leży spokojnie na grzbiecie, siedzący zaś u stóp Michała szatan zdaje się przyłączać do konwersacji; oba symbole zła straciły swoje symboliczne znaczenie i są tu wpisane w rajską faunę, w skład której wchodzą również liczne ptaki. Święci utracili swoją surową hieratyczność; artysta namalował ich tak, jakby chciał ich poznać prywatnie – ukazał ich w pełni szczęśliwe życie. Panuje tu atmosfera radości, idylli, harmonii, spotęgowana intensywną kolorystyką szat (rubinowe i szafirowe szaty niewiast) oraz drobiazgowo namalowanego otoczenia – szmaragdowego trawnika umajonego bujnie kwitnącą roślinnością. Ożywienia i kontrastu dodają tutaj występujące w różnych partiach obrazu jasne akcenty o barwie perłowej, zarówno w szatach, jak w elementach architektury.
Obraz ten nacechowany jest bogatą symboliką nawiązującą do gotyckiego mistycyzmu. Ogród otoczony blankowanym murem symbolizuje Raj oraz boski wymiar Marii. "Hortus conclusus" – często występujący w gotyckiej ikonografii – jest symboliczną ilustracją bezgrzeszności Marii. Świadomie dobraną kolorystyką obraz odwołuje się również do wizji raju zawartej w Apokalipsie św. Jana ().
„Rajski ogród” jako studium natury.
Obok idealizowanych postaci znaleźć można elementy realistyczne, świadczące, że artysta był uważnym obserwatorem otaczającej go rzeczywistości; można się pokusić o określenie obrazu Mistrza Górnoreńskiego mianem studium natury, a być może nawet jednego z pierwszych w malarstwie średniowiecznym przeglądów fauny i flory, który autor trafnie wpisał w temat religijny.
Flora.
Artysta daje wyraz dobrej znajomości botaniki, ornitologii oraz entomologii.
Na obrazie widoczne są różne gatunki roślin. Przeważają kwiaty takie jak: orliki, przetaczniki, przywrotniki, stokrotki, pszonaki, barwinki, koniczyny, lilie, śnieżyce wiosenne, konwalie, ślazy, margaretki, piwonie, róże, goździki, astry, chryzantemy, pierwiosnki, irysy, jasnoty, fiołki, babki, dziurawce oraz lewkonie. Ponadto rośliny owocowe: czereśnie i poziomki.
Fauna.
Oprócz bogatej szaty roślinnej malarz zamieścił w różnych partiach kompozycji liczne zwierzęta, przede wszystkim ptaki takie jak: dudek, sikora bogatka, gil, szczygieł, wilga, zimorodek, zięba, rudzik, dzięcioł, jemiołuszka, raniuszek, sikora modra. Można także dostrzec owady: ważkę oraz bielinka kapustnika. Ponadto obok św. Michała znajduje się jego atrybut, szatan ukazany jako zwierzę; z kontekstu wynika, iż "de facto" mamy do czynienia z przedstawieniem małpy.
1410 r. to przybliżona, powszechnie przyjęta data powstania tego obrazu; niewiadome jest jego pierwotne przeznaczenie. Malarzowi Rajskiego ogrodu nie przypisuje się żadnych innych spośród znanych dzieł.

</doc>
<doc id="1176515" url="https://pl.wikipedia.org/wiki?curid=1176515" title="Wyspa Stanów">
Wyspa Stanów

Wyspa Stanów (hiszp. "Isla de los Estados") – argentyńska wyspa na Oceanie Atlantyckim, położona 29 km na wschód od wschodnich krańców Ziemi Ognistej, od której oddziela ją Cieśnina Le Maire’a. Nazwa wyspy nawiązuje do holenderskich Stanów Generalnych.
Wzmiankę o wyspie w styczniu 1526 r. uczynili załoganci statku "San Lesmes" którzy w trakcie poszukiwań okrętu "Trinidad" jako pierwsi w drodze na Pacyfik skorzystali z akwenu na południe od Ziemi Ognistej
Dla nauki wyspę odkryto 25 grudnia 1615 roku przez Jacoba Le Maire’a oraz Willema Schoutena, który nadał jej nazwę. Jej pierwszym, czasowym mieszkańcem był argentyński żeglarz Luis Piedra Buena. 25 maja 1884 roku wzniesiono latarnię morską zwaną oficjalnie "San Juan del Salvamento", jednakże bardziej znana jest jej nieformalna nazwa: "Faro del fin del mundo", po polsku: "Latarnia na końcu świata". Stała się inspiracją dla Juliusza Verne’a do napisania opowiadania pod takim tytułem.
W latach 1899-1902 istniało na wyspie więzienie wojskowe, po naruszeniu konstrukcji budynków przez silne wiatry przeniesiono je na Ziemię Ognistą.
Wyspa ma 65 km długości w osi wschód-zachód i przeciętnie 15 km szerokości. Wybrzeże jest dobrze rozwinięte, z licznymi zatokami. Najwyższy punkt na wyspie osiąga wysokość 823 m n.p.m., w całości wyspa jest uważana za ostatni fragment łańcucha Andów. Porastają ją gęste, lecz niskie lasy. Opady sięgają 2000 mm rocznie.
W pobliżu znajdują się mniejsze wyspy i skały. Największa z okolicznych wysp, leżąca 6,5 km na północ od Wyspy Stanów "Isla Observatorio", zajmuje powierzchnię 4 km².

</doc>
<doc id="1176518" url="https://pl.wikipedia.org/wiki?curid=1176518" title="Ansprand">
Ansprand

Ansprand (ur. ok. 657, zm. 712) – król Longobardów. Panował przez krótki czas w 712 roku, przedtem był księciem Asti oraz regentem w czasie małoletności Liutperta (700-701). Został pokonany pod Novarą przez Raginperta i wygnany w czasie późniejszej walki o sukcesję. Uciekł w 702 na dwór Teodeberta księcia Bawarii.
W 711 powrócił z armią Teodeberta. W trakcie marszu przyłączyło się do niego wielu zwolenników. W 712 doszło do bitwy niedaleko Pawii, między jego siłami a wojskami króla Ariperta II, który uzurpacją zagarnął tron. Aripert utonął w rzece Ticino w czasie ucieczki, a Anspranda ogłoszono władcą.
Wstąpił na tron w marcu a w czerwcu zmarł, pozostawiając w królestwie jedynego żyjącego syna Liutpranda.

</doc>
<doc id="1176519" url="https://pl.wikipedia.org/wiki?curid=1176519" title="Papieska elekcja 1277">
Papieska elekcja 1277

Papieska elekcja 21 maja – 25 listopada 1277 – jedna z najmniejszych pod względem liczby uczestników elekcja papieska po przyznaniu uprawnień elektorskich wszystkim kardynałom przez Sobór laterański III (1179). Zakończyła się wyborem Mikołaja III na następcę Jana XXI.
Śmierć Jana XXI.
Papież Jan XXI zmarł 20 maja 1277 wskutek ran odniesionych w wyniku zawalenia się stropu w swoim pałacu w Viterbo po zaledwie 8 miesiącach pontyfikatu. Krótko po swoim wyborze wydał bullę "Licet felicis recordationis", w której potwierdził zniesienie przez jego poprzednika Hadriana V konstytucji "Ubi Periculum" o konklawe. Obiecał wydanie nowych regulacji dotyczących wyboru papieża, ale nie zdążył tego zrobić przed swoją tragiczną śmiercią.
Lista uczestników.
W elekcji uczestniczyło 7 z 8 żyjących wówczas kardynałów, co stanowiło najmniejszą w historii liczbę po Soborze Laterańskim w 1179 roku:
Wszyscy elektorzy zostali mianowani przez papieża Urbana IV, z wyjątkiem Giovanni Orsiniego, którego mianował jeszcze Innocenty IV, oraz Bertranda, którego mianował Grzegorz X.
Nieobecni.
Jeden francuski kardynał mianowany przez Urbana IV:
Podziały w Świętym Kolegium.
Święte Kolegium było podzielone na dwa silnie zantagonizowane stronnictwa, z których każde liczyło po trzech kardynałów:
Bertrand de Saint-Martin zajmował postawę neutralną.
Przebieg elekcji. Wybór Mikołaja III.
Ponieważ Jan XXI zmarł w Viterbo, kardynałowie zebrali się celem wyboru następcy również w tym mieście. Przez blisko sześć miesięcy trwały bezowocne głosowania, w których głosy dzieliły się po równo według podziału na stronników i przeciwników Andegawenów. Impas został przełamany dopiero w listopadzie, kiedy zniecierpliwione władze miejskie Viterbo podjęły decyzję o zamknięciu elektorów w miejscowym ratuszu i stopniowym ograniczaniu im dostaw pożywienia. 25 listopada, po półrocznej sediswakancji, kardynałowie wybrali na papieża najbardziej doświadczonego ze swego grona kardynała Giovanni Gaetano Orsiniego, rzymianina, który przyjął imię Mikołaj III. Zwycięstwo Orsiniego było możliwe dzięki kardynałowi Savelliemu, który przeciągnął na jego stronę kardynałów przeciwnej frakcji. Niezwłocznie po swoim wyborze Mikołaj III powrócił wraz z kurią do Rzymu i tam 26 grudnia został uroczyście koronowany.
Z chwilą wyboru Mikołaja III liczba członków Świętego Kolegium spadła do siedmiu, co było najmniejszą liczbą w ciągu całej historii tej instytucji. Stan ten utrzymał się do 12 marca 1278 roku, kiedy to Mikołaj III na pierwszym zwołanym przez siebie konsystorzu mianował dziewięciu nowych kardynałów.

</doc>
<doc id="1176534" url="https://pl.wikipedia.org/wiki?curid=1176534" title="Ratusz w Rybniku">
Ratusz w Rybniku

Stary Ratusz w Rybniku – klasycystyczny budynek z wieżą zegarową nad osią centralną, wzniesiony w 1822 roku z inicjatywy burmistrza Antoniego Żelazko, piętrowy, murowany, prostokątny, 5-osiowy. Wnętrza, parter i wejście częściowo przekształcone. Od czasu remontu w 1993 roku jest siedzibą Urzędu Stanu Cywilnego i muzeum miejskiego. Mieści się przy zachodniej pierzei Rynku.

</doc>
<doc id="1176535" url="https://pl.wikipedia.org/wiki?curid=1176535" title="Janusz Kosiński">
Janusz Kosiński

Janusz Kosiński (ur. 4 września 1944 w Przemyślu, zm. 24 marca 2008 w Warszawie) – polski dziennikarz muzyczny.
Życiorys.
Z Polskim Radiem związany od lat 60., m.in. jako współtwórca i prezenter listy przebojów Rozgłośni Harcerskiej. Od 1968 związany był z Programem III, będąc na etacie od 1970, a od 1991 współpracując.
Był autorem wielu audycji muzycznych, m.in. „Odkurzone przeboje” (1970–2008), w ostatnich latach nadawanych w środy od 2 do 4 po północy, „Akademia Muzyczna Trójki”, „W tonacji Trójki”, „Nocna Polska”, „Pół perfekcyjnej płyty”; współautorem „Listy Przebojów dla Oldboyów” oraz „Winien i ma”, za którą otrzymał Złoty Mikrofon. Członek Akademii Muzycznej Trójki.
Janusz Kosiński prowadził również audycje „Antykwariat”, „Koncert Życzeń”, „Nocna zmiana Kosy” (od maja 2007 do końca roku) oraz „AntyGaleria” (od stycznia 2008) w Antyradiu. Był także wieloletnim przewodniczącym Komisji Artystycznej wyłaniającej polskich kandydatów na Konkurs Piosenki Eurowizji.
Był również konferansjerem, w tej roli występował m.in. na festiwalu Rawa Blues.
Na początku marca 2008 doznał udaru mózgu i zmarł 24 marca nie odzyskawszy przytomności. Zadedykowana mu została wydana jeszcze tego samego roku płyta "Hey Jimi – Polskie gitary grają Hendrixa".
Pochowany na cmentarzu ewangelicko-reformowanym przy ul. Żytniej 42 w Warszawie (kwatera N-1-19).

</doc>
<doc id="1176537" url="https://pl.wikipedia.org/wiki?curid=1176537" title="Cem (rzeka)">
Cem (rzeka)

Cem (alb. Cemi; serb. "Цијевна" – "Cijevna") – rzeka w północnej Albanii i południowej Czarnogórze, lewy dopływ Moračy w zlewisku Morza Adriatyckiego. Długość – 62,2 km (30,8 km w Albanii), powierzchnia zlewni – 368 km² (238 km² w Albanii), średni przepływ – 25,5 m³/s.
Cemi powstaje na wysokości około 1500 m n.p.m. z połączenia wielu górskich potoków spływających z zachodniej części pasma górskiego Prokletije. Płynie na południowy zachód wąską doliną. Koło wsi Tamarë przybiera swój największy dopływ – górską rzekę Cem i Vuklit. Na granicy albańsko-czarnogórskiej Cem przełamuje się przez ostatni wąwóz i wypływa do kotliny, w której leży Jezioro Szkoderskie. Od południa omija Podgoricę i uchodzi do Moračy koło miasta Golubovci.

</doc>
<doc id="1176541" url="https://pl.wikipedia.org/wiki?curid=1176541" title="Cijevna">
Cijevna



</doc>
<doc id="1176554" url="https://pl.wikipedia.org/wiki?curid=1176554" title="Push It">
Push It

Push It – pierwszy singel industrial metalowej grupy Static-X, pochodzący z debiutanckiego albumu grupy, "Wisconsin Death Trip". Push It to jedna z najlepiej rozpoznawanych piosenek zespołu Static-X, wraz z utworem „I'm with Stupid” przyczyniła się do tego, że "Wisconsin Death Trip" to jak do tej pory najlepiej sprzedający się album Static-X. Utwór to kombinacja wielu elementów industrial metalu i według grupy „złego disco”. Reżyserią teledysku zajął się Mick Olszewski.

</doc>
<doc id="1176558" url="https://pl.wikipedia.org/wiki?curid=1176558" title="Agung Laksono">
Agung Laksono

Agung Laksono (ur. 23 marca 1949 w Semarang) – indonezyjski polityk; przewodniczący Izby Reprezentantów Indonezji w latach 2004–2009, obecnie minister-koordynator ds. dobrobytu ludowego. Jest członkiem partii Golkar.

</doc>
<doc id="1176563" url="https://pl.wikipedia.org/wiki?curid=1176563" title="Ratusz w Międzyrzeczu">
Ratusz w Międzyrzeczu

Ratusz w Międzyrzeczu – klasycystyczny budynek wzniesiony w latach 1743-1752 w miejscu poprzedniej siedziby władz miasta. W roku 1831 ratusz został przebudowany, a w 1924 dokonano renowacji. Obecnie budowla jest siedzibą władz miejskich Międzyrzecza.
Historia.
Pierwszy ratusz w Międzyrzeczu został wzniesiony w 1581 roku na podstawie przywileju Stefana Batorego. Budynek ten spłonął w roku 1666 i w roku 1670 zbudowano nową siedzibę władz miasta. Budowla ta została zniszczona w pożarze w roku 1731. Obecny ratusz został wzniesiony w latach 1743-1752 pod kierunkiem Jacoba Kinzla i Jacoba Roestla. W roku 1831 przebudowano wieżę, która wcześniej została zniszczona w pożarze i nadano budowli obecna klasycystyczną formę. W 1924 roku przeprowadzono gruntowny remont budynku, następna renowacja budynku miała miejsce w latach 90. XX wieku. W roku 1994 w zwieńczeniu wieży odnaleziono umieszczoną tam na początku XX wieku puszkę z pieczęciami, dokumentami i zdjęciami dotyczącymi historii miasta.
Decyzjami wojewódzkiego konserwatora zabytków z dnia 6 kwietnia 1961 oraz z 25 października 1976 roku ratusz został wpisany do rejestru zabytków.
Architektura.
Ratusz w Międzyrzeczu jest klasycystyczną budowlą o dwóch kondygnacjach, wzniesioną na planie prostokąta i nakrytą dachem naczółkowym. Na południowej elewacji wyróżnia się okazała facjata z trzema półkolistymi oknami i oculusem. Wszystkie elewacje są podzielone pilastrami, a pomiędzy kondygnacjami przebiega płaski gzyms. Pośrodku dachu widnieje czworoboczna wieża z tarczami zegarowymi, nakryta strzelistym neogotyckim hełmem z wysokim prześwitem. W niektórych salach zachowały się oryginalne sklepienia krzyżowe i kolebkowe, oraz kolebkowe z lunetami.
Codziennie w południe z wieży ratusza odtwarzany jest hejnał miejski. Obecnie budynek jest siedzibą władz miejskich Międzyrzecza.

</doc>
<doc id="1176564" url="https://pl.wikipedia.org/wiki?curid=1176564" title="SFMOMA">
SFMOMA



</doc>
<doc id="1176569" url="https://pl.wikipedia.org/wiki?curid=1176569" title="Osiedle Zielone (Kraków)">
Osiedle Zielone (Kraków)

Osiedle Zielone (do roku 1958 osiedle B-2) – osiedle w Krakowie wchodzące w skład Dzielnicy XVIII Nowa Huta, niestanowiące jednostki pomocniczej niższego rzędu w ramach dzielnicy. Znajduje się na północ od Placu Centralnego
i ograniczone jest ulicami: od zachodu Aleją Róż, od północy ul. Mościckiego (d. Demakowa), od wschodu ul. Wojciechowskiego (d. Leńskiego), od południa ul. Żeromskiego.
Na osiedlu, w bloku nr 7 znajdował się Oddział w Nowej Hucie Muzeum Archeologicznego, który został w 2007 przeniesiony do lamusa w Branicach.

</doc>
<doc id="1176570" url="https://pl.wikipedia.org/wiki?curid=1176570" title="I’m with Stupid">
I’m with Stupid

I’m With Stupid – drugi singel grupy Static-X, pochodzi z debiutanckiego albumu grupy, "Wisconsin Death Trip". Piosenka stała się bardzo popularna, przez wielu uważana jest za jeden z najlepszych utworów Static-X. Zaczyna się ona od wykrzyczanych przez Wayne Statica słów refrenu "„He’s a loser, she said”", po czym szybko wchodzi gitarowy riff, który przewija się przez cały czas trwania utworu. Piosenka kończy się kwestią Linney Quigley z filmu "Sorority Babes in the Slimeball Bowl-O-Rama".

</doc>
<doc id="1176579" url="https://pl.wikipedia.org/wiki?curid=1176579" title="Choroba studentów medycyny">
Choroba studentów medycyny

Choroba studentów medycyny – stan występujący u studentów medycyny, którzy dostrzegają objawy chorób, o których się uczą. Wiąże się to z obawą o zapadnięcie na daną chorobę. Niektórzy badacze uważają, że choroba studentów medycyny jest nozofobią, a nie hipochondrią, ponieważ badania wykazują w tym przypadku niewielki procent zaburzeń o charakterze hipochondrycznym.

</doc>
<doc id="1176580" url="https://pl.wikipedia.org/wiki?curid=1176580" title="Bled for Days">
Bled for Days

Bled for Days – trzeci singel industrial metalowej grupy Static-X pochodzący z debiutanckiego albumu grupy, "Wisconsin Death Trip". Piosenka pojawiła się na kilku soundtrackach, między innymi do filmów "" czy "Bride of Chucky". Teledysk do „Bled for Days” został nakręcony podczas występu Static-X, został zmiksowany z wersją albumową utworu.

</doc>
<doc id="1176581" url="https://pl.wikipedia.org/wiki?curid=1176581" title="MAM">
MAM



</doc>
<doc id="1176588" url="https://pl.wikipedia.org/wiki?curid=1176588" title="Zasady Budowy Struktury Organizacyjnej">
Zasady Budowy Struktury Organizacyjnej



</doc>
<doc id="1176592" url="https://pl.wikipedia.org/wiki?curid=1176592" title="Ratusz w Zielonej Górze">
Ratusz w Zielonej Górze

Ratusz w Zielonej Górze – znajduje się pośrodku zielonogórskiego Starego Rynku.
Historia.
Data budowy pierwszego ratusza nie jest znana. Była to budowla drewniana, która spłonęła podczas pożaru miasta. Obecny ratusz przyjmuje się, iż został zbudowany w XV wieku w stylu gotyckim. Był kilkakrotnie przebudowany między innymi po pożarach miasta w XVI i XVII wieku, płonął w 1582, 1627 i 1651, do 1582 była to budowla drewniana, po odbudowie w 1590 powstał prawdopodobnie dwupiętrowy murowany budynek o rzucie prostokąta. Od pierwszej połowy XVII wieku w ratuszowych piwnicach działała winiarnia, pierwszy raz wzmiankowano jej istnienie w 1639. Pierwszy raz gmach został otynkowany podczas odbudowy po 1651, w 1742 dobudowano południowe skrzydło. Od 1741 przez siedem lat, do czasu wybudowania nowej świątyni ewangelickiej odprawiano tu nabożeństwa. Obecny wygląd uzyskał na przełomie XVIII i XIX wieku, kiedy to podczas remontu ponownie został otynkowany na kolor zielony i barwa ta utrzymała się przez 188 lat. Przebudowano wówczas zachodnią elewację, która uzyskała formę klasycystyczną. Kolejna przebudowa miała miejsce w 1846, dobudowano wówczas skrzydło północne. W 1919 przekształcono wnętrza i elewację oraz przeprowadzono rozbudowę lewego skrzydła dodając trzecią kondygnację. Podczas renowacji przeprowadzonych w 1989 odsłonięto na elewacji frontowej blendę datowaną na XV wiek, dzięki czemu obalono teorię, że budynek powstał nie wcześniej niż w XVIII wieku.
Nad ratuszem góruje wysmukła gotycko-barokowa wieża z połowy XVI wieku, w 1582 podwyższona do wysokości 54 metrów. Przebudowana w 1669, a następnie w 1777 oraz w XX wieku nakrywa ją barokowy hełm z trzema latarniami. W wyniku wymiany w 1801 elementów budowlanych jej górnej części bez jego demontażu popełniono błąd konstrukcyjny w wyniku którego jest on nieznacznie przekrzywiony, co jest widoczne od ulicy Krawieckiej.
Obecnie w ratuszu mieści się Urząd Stanu Cywilnego i obraduje Rada Miasta.

</doc>
<doc id="1176597" url="https://pl.wikipedia.org/wiki?curid=1176597" title="Nowy Casnik">
Nowy Casnik

Nowy Casnik – dolnołużycki tygodnik publikowany w języku dolnołużyckim i niemieckim. Jego redaktorem naczelnym był Ślązak z Polski Grzegorz Wieczorek, którego zastąpił na tym stanowisku pochodzący z Macedonii Północnej Viktor Zakar. Tytuł znaczy „Nowa Gazeta”.
Pismo pod tą nazwą powstało po II wojnie światowej. W czasach NRD „Nowy Casnik” był organem podporządkowanej władzy komunistycznej Domowiny, publikował artykuły propagandowe.
W roku 1977 na emeryturę odszedł Wylem Bjero, ostatni redaktor naczelny pisma, dla którego język dolnołużycki był ojczystym.
Po roku 1989 tygodnik pozostał wydawany przez organizację Domowina i Ludowe wydawnictwo Domowina.

</doc>
<doc id="1176599" url="https://pl.wikipedia.org/wiki?curid=1176599" title="Buna (rzeka w Albanii)">
Buna (rzeka w Albanii)

Buna (alb. "Bunë", "Buna"; serb. Бојана, "Bojana") – krótka rzeka w północnej Albanii i w południowej Czarnogórze, połączenie Jeziora Szkoderskiego z Morzem Adriatyckim. Długość – 44 km (14 km w Albanii, 30 km tworzy granicę albańsko-czarnogórską), powierzchnia zlewni – 5187 km², średni przepływ – 352 m³/s (druga pod tym względem rzeka Adriatyku). Rzeka jest w zasadzie żeglowna, ale żeglugę uniemożliwiają niskie mosty.
Buna wypływa z południowego krańca Jeziora Szkoderskiego, tuż na południe od Szkodry, i silnie meandrując, płynie na południowy zachód. Zaraz po wypłynięciu z jeziora Buna przyjmuje swój dziesięciokrotnie większy dopływ Drin. Od wsi Muriqan do ujścia stanowi granicę albańsko-czarnogórską. Uchodzi do Adriatyku w północnej części Zatoki Drińskiej.
Główne ramię Drinu uchodzi do Buny od wielkiej powodzi w 1858. Drin niesie w tym miejscu 320 m³/s wody, podczas gdy Buna – 32 m³/s.
W niewielkiej delcie leży mała wyspa Ada ze znaną plażą i kempingiem dla naturystów. Na brzegu naprzeciw wyspy zlokalizowane są restauracje rybne oferujące ryby poławiane na miejscu za pomocą szerokich podrywek. Wzdłuż obu brzegów tej odnogi rzeki rozwija się budownictwo rekreacyjne, w tym specyficzne drewniane domy na palach z podłogami usytuowanymi nad lustrem wody. Środkiem nurtu odnogi północnej przebiega granica państwowa Albanii i Czarnogóry.

</doc>
<doc id="1176602" url="https://pl.wikipedia.org/wiki?curid=1176602" title="Hilary Armstrong">
Hilary Armstrong

Hilary Jane Armstrong (ur. 30 listopada 1945 w Sunderland) – brytyjska polityk, członek gabinetów Tony’ego Blaira jako Chief Whip, parlamentarny sekretarz skarbu, Kanclerz Księstwa Lancaster i minister Urzędu Gabinetu. Polityk Partii Pracy.
Życiorys.
Jest córką byłego laburzystowskiego deputowanego Ernesta Armstronga. Wykształcenie odebrała w Monkwearmouth School, West Ham College of Technology oraz na uniwersytecie w Birmingham. Po studiach pracowała w Kenii dla Voluntary Service Overseas. Po powrocie z Afryki rozpoczęła karierę polityczną. W 1985 r. została członkiem Rady Hrabstwa Durham. W 1987 r. została wybrana do Izby Gmin jako reprezentantka okręgu North West Durham, który to okręg wcześniej reprezentował jej ojciec.
Uznawana jest za przedstawicielkę centroprawicowego skrzydła Partii Pracy i zwolenniczkę Tony’ego Blaira i jego polityki "New Labour". W latach 1988–1992 była główną mówczynią opozycji ds. edukacji. W latach 1992–1994 była asystentką lidera laburzystów Johna Smitha. Kiedy liderem Partii Pracy został w 1994 r. Tony Blair, Armstrong weszła w skład Zespołu Spraw Skarbowych, a w 1995 r. została głównym mówcą opozycji ds. środowiska i Londynu.
Po wyborczym zwycięstwie laburzystów w 1997 r. Armstrong otrzymała stanowisko ministra stanu w departamencie środowiska, transportu i regionów, gdzie odpowiadała za sprawy budownictwa i samorządów lokalnych. W 1999 r. została powołana do Tajnej Rady. Po wyborach 2001 r. weszła w skład gabinetu jako parlamentarny sekretarz skarbu i główny whip partii rządzącej. Stanowiska te utrzymała po wyborach 2005 r.
W 2006 r. Blair powołał ją na stanowiska Kanclerza Księstwa Lancaster i ministra Urzędu Gabinetu, a także ministra ds. bezpieczeństwa socjalnego. We wrześniu 2006 r. Armstrong opublikowała "Reaching Out – an Action Plan to combat Social Exclusion". W czerwcu 2007 r. ogłosiła swoją decyzję rezygnacji z urzędów rządowych wraz z dymisją rządu Tony’ego Blaira i powrotu do tylnych ław w Izbie Gmin. Nowy premier, Gordon Brown, powołał jednak Armstrong na stanowisko przewodniczącego parlamentarnej komisji Partii Pracy ds. dzieci. W 2009 r. ogłosiła, że nie zamierza startować w kolejnych wyborach parlamentarnych.
Życie prywatne.
Jest żoną Paula Corrigana. Kibicuje Sunderlandowi, interesuje się książkami i teatrem.

</doc>
<doc id="1176609" url="https://pl.wikipedia.org/wiki?curid=1176609" title="Okręg wyborczy North West Durham">
Okręg wyborczy North West Durham

Okręg wyborczy North West Durham powstał w 1885 r. i wysyła do brytyjskiej Izby Gmin jednego deputowanego. Okręg obejmuje północno-zachodnią część hrabstwa Durham. Okręg został zniesiony w 1918 r., ale przywrócono go w 1950 r.

</doc>
<doc id="1176620" url="https://pl.wikipedia.org/wiki?curid=1176620" title="Mark Coleman">
Mark Coleman

Mark Daniel Coleman (ur. 20 grudnia 1964) − amerykański zapaśnik i zawodnik mieszanych sztuk walki (MMA). Wicemistrz świata w zapasach w stylu wolnym w kat. 100 kg (1991), mistrz UFC w wadze ciężkiej (1997) i zwycięzca PRIDE Openweight Grand Prix (2000).
Kariera sportowa.
Zapasy.
Zaczął trenować zapasy jako nastolatek, a następnie kontynuował amatorską karierę zapaśniczą na studiach. Był mistrzem NCAA. Następnie został członkiem seniorskiej reprezentacji USA w stylu wolnym. W 1991 roku zdobył złoty medal igrzysk panamerykańskich oraz srebrny mistrzostw świata w kat. do 100 kg. Na igrzyskach olimpijskich w Barcelonie w 1992 roku w tej samej kategorii wagowej zajął siódme miejsce. Trzykrotny złoty medalista Mistrzostw Panamerykańskich.
MMA.
W 1996 roku rozpoczął swoją karierę w MMA, wygrywając turniej UFC 10. Dwa miesiące później wygrał kolejny turniej UFC, a w 1997, po pokonaniu Dana Severna, został pierwszym mistrzem wagi ciężkiej UFC. Uważa się go za prekursora, obecnie bardzo popularnej, strategii walki zwanej „ground-and-pound”, która polega na zajęciu dogodnej pozycji w parterze i zadawaniu ciosów przeciwnikowi. Jeszcze w 1997 roku stracił tytuł mistrzowski na rzecz Maurice’a Smitha, a w kolejnych latach poniósł jeszcze dwie dotkliwe porażki: z Pete’em Williamsem (pierwsza przegrana przez nokaut) i z Pedro Rizzo. 
W 1999 roku zadebiutował w Pride FC, przegrywając przez poddanie z popularnym japońskim zawodnikiem, Nobuhiko Takadą. Następnie wygrał turniej Grand Prix 2000, pokonując kolejno: Masaaki Satake, Akirę Shoji, Kazuyuki Fujitę i Ihora Wowczanczyna. Był to ostatni wielki sukces Colemana, który w kolejnych latach zaliczył serie przegranych z nowymi gwiazdami Pride: w 2001 przegrał przez poddanie z Antonio Rodrigo Nogueirą, w 2004 do poddania zmusił go mistrz wagi ciężkiej Fiodor Jemieljanienko, a rok później został znokautowany przez Mirko Filipovicia. 
W 2006 roku starł się z jednym z najlepszych zawodników wagi średniej, Maurício Ruą. Rua, który broniąc się przed obaleniem, upadł tak niefortunnie, iż złamał sobie rękę. Jednak Coleman tego nie zauważył, i dalej atakował krzyczącego z bólu „Szoguna”. Wtedy na ring wtargnęli koledzy Ruy z klubu Chute Boxe, z mistrzem wagi średniej Wanderleiem Silvą na czele, i wdali się w bójkę z Colemanem i jego sekundantami. Po tym zajściu Coleman przeprosił Ruę, ale nie zostały one przyjęte, a Silva wyzwał do walki wszystkich członków klubu Hammer House. W październiku 2006 roku, na pierwszej gali Pride w USA, Coleman ponownie stanął do walki z Jemieljanienką, jednak i tym razem przegrał przez poddanie. 
W marcu 2008 roku został włączony do Hali Sław UFC. Wkrótce potem, w sierpniu miał zmierzyć się w swojej pierwszej od 9 lat walce w UFC z Brockiem Lesnarem, jednak wycofał się z niej z powodu kontuzji. Do rywalizacji powrócił w styczniu 2009 roku, gdy przegrał przez TKO w rewanżu z Ruą. Po kolejnej porażce w 2010 roku z rąk Randy’ego Couture’a władze UFC nie przedłużyły z Colemanem kontraktu.

</doc>
<doc id="1176623" url="https://pl.wikipedia.org/wiki?curid=1176623" title="Kim Kardashian">
Kim Kardashian

Kim Kardashian, właśc. Kimberly Noelle Kardashian West (ur. 21 października 1980 w Los Angeles) – amerykańska celebrytka, modelka, aktorka i bizneswoman.
Sławę zyskała przede wszystkim za sprawą występów w reality show "Z kamerą u Kardashianów", w którym występowała ze swoją rodziną, a także jego spin-offów, w postaci m.in. "Kourtney i Kim jadą do Nowego Jorku". Sygnowała swoim nazwiskiem kilka zapachów, wystąpiła gościnnie w szeregu programów telewizyjnych, ponadto uczestniczyła w programie "Dancing with the Stars", wystąpiła w filmach "Totalny kataklizm" oraz "Deep in the Valley", a także, wraz ze swoimi siostrami Kourtney i Khloé, opublikowała autobiografię "Kardashian Konfidential".
W okresie od stycznia do grudnia 2010 zarobki Kardashian oszacowano na kwotę około 6 mln dolarów – najwięcej spośród wszystkich gwiazd reality show z Hollywood. W 2021 dwutygodnik „Forbes” umieścił ją na 2674. miejscu najbogatszych ludzi świata z majątkiem 1 miliarda dolarów.
Dzieciństwo.
Urodziła się w Los Angeles jako córka prawnika Roberta Kardashiana i Kris Houghton Kardashian. Jej ojciec miał przodków wśród Amerykanów o ormiańskim pochodzeniu, zaś jej matka ma korzenie holenderskie i szkockie. Rodzice Kim rozwiedli się w 1991 roku. Robert Kardashian zmarł 30 września 2003 na raka przełyku. Matka Kim, Kris, do grudnia 2014 była żoną dawnego olimpijczyka, Bruce’a Jennera.
Ma dwie siostry: Kourtney i Khloé, a także jednego brata, Roberta. Kim ma również przybranych braci : Burtona Jennera, Brandona Jennera i Brody'ego Jennera oraz przybraną siostrę Casey Jenner (wszyscy są dziećmi drugiego męża Kris, Caitlyn Jenner), a także dwie przyrodnie siostry: Kendall Jenner i Kylie Jenner (które są dziećmi Kris i Caitlyn). Kardashian uczęszczała do Marymount High School.
Kariera.
2007: początki i udział w reality show.
Była długoletnią przyjaciółką Paris Hilton, dzięki której zyskała umiarkowaną uwagę mediów. Kim zasłynęła jednak dopiero w lutym 2007, kiedy to światło dzienne ujrzało seks wideo z udziałem Kardashian i wokalisty R&amp;B, Raya J. W październiku tego samego roku Kim, wraz z dwiema siostrami, bratem, dwiema przyrodnimi siostrami, matką i swoim ojczymem zaczęła występować w reality show "Z kamerą u Kardashianów", nadawanym na antenie stacji E!.
W grudniu 2007 zapozowała dla magazynu "Playboy".
Jest współwłaścicielką butiku D-A-S-H, który prowadzi z siostrami: Kourtney i Khloé. W lutym 2008 stała się twarzą marki Bongo Jeans; ponadto, reklamowała również między innymi Carl's Jr., a także lizaki Sugar Factory. Również w 2008 uczestniczyła w siódmej serii programu "Dancing with the Stars". Kim odpadła w trzecim odcinku, zajmując ostatecznie 11. miejsce.
W marcu 2009 rozpoczęła kampanię promującą ShoeDazzle – markę, której jest współzałożycielką i główną stylistką. 9 kwietnia w sklepach ukazała się seria DVD z ćwiczeniami, "Fit in Your Jeans By Friday", stworzona przez Kim i profesjonalnych trenerów: Jennifer Galardi i Patricka Goudeau. We wrześniu 2009 roku firma kosmetyczna Fusion Beauty i Seven Bar Foundation rozpoczęła akcję charytatywną „Kiss Away Poverty”, której twarzą była Kardashian. 1 dolar ze sprzedaży każdego błyszczyka LipFusion trafiał do fundacji, która przeznaczała te środki na pomoc kobietom stawiającym pierwsze kroki w biznesie.
W 2010 premierę miały pierwsze perfumy sygnowane przez Kim. Działająca w Los Angeles cukiernia Famous Cupcakes stworzyła specjalne, waniliowe babeczki dla Kardashian, znane jako Va-Va-Va-Nilla. Kim, Khloé i Kourtney projektują biżuterię; w 2010 ukazała się ich autorska kolekcja „Virgins, Saints, and Angels”. Kardashian, wraz z Khloé i Kourtney, jest autorką kilku kolekcji odzieżowych; należy do nich między innymi „K-Dash” dostępna w QVC od 2010, a także linia zaprojektowana dla marki Bebe. W 2010 premierę miał samoopalacz Kardashian Glamour Tan stworzony przez Kim, Khloé i Kourtney.
1 kwietnia 2010 wsparła Cyndi Lauper podczas rozpoczęcia kampanii Give a Damn, naświetlającej kwestię dyskryminacji społeczności LGBT. 1 lipca 2010 nowojorskie muzeum Madame Tussauds zaprezentowało woskową figurę Kim Kardashian.
Jest producentką reality show "The Spin Crowd", opowiadającym o pracy nowojorskiej agencji Command PR, prowadzonej przez Jonathana Chebana i Simona Hucka; Kardashian jest prywatnie przyjaciółką tej dwójki, a zwłaszcza Chebana, który wcześniej często pojawiał się w "Z kamerą u Kardashianów". Wystąpiła gościnnie w 10. serii programu "The Apprentice", wcielając się w rolę jednego z jurorów, a zarazem inspiracji do zadania dla uczestników – dwie drużyny miały bowiem stworzyć wewnątrz sklepu wystawę promującą nową linię perfum Kardashian. Kim, Kourtney i Khloé napisały autobiografię, "Kardashian Konfidential", która miała premierę 23 listopada 2010 roku.
W grudniu 2010 nagrała wideoklip do piosenki „Jam (Turn It Up)”; za jego reżyserię odpowiadał Hype Williams, a w teledysku pojawił się między innymi Kanye West. Premiera wideoklipu miała miejsce podczas nocy sylwestrowej, 31 grudnia 2010 roku, w klubie TAO w Las Vegas. Za produkcję piosenki odpowiadali The-Dream i Tricky Stewart. Zapytana o ewentualne plany wydania swojego albumu w przyszłości, Kim odpowiedziała: „Nie pracuję nad żadną płytą, nic z tych rzeczy – to tylko jedna ścieżka, którą nagraliśmy na potrzeby "Kourtney i Kim jadą do Nowego Jorku", i klip wyreżyserowany przez Hype'a Williamsa. Połowę środków ze sprzedaży utworu przekażemy na fundacje walczące z rakiem, ponieważ zarówno jedno z rodziców The-Dreama, jak i mój tata, zmarli na raka.”
21 czerwca 2017 odbyła się premiera jej marki kosmetycznej KKW BEAUTY.
Kariera aktorska.
Pierwszym angażem aktorskim Kim była rola w serialu telewizyjnym "Ponad falą". W 2008 zagrała w filmie pełnometrażowym "Totalny kataklizm", wcielając się w postać Lisy. Kim pojawiła się ponadto gościnnie w serialach "Jak poznałem waszą matkę", "90210" i "" oraz „Dwie Spłukane dziewczyny”. Kardashian dwukrotnie pełniła rolę gościnnej jurorki w programie "America’s Next Top Model".
Życie osobiste.
W 2008 wzięła udział w kampanii społecznej sprzeciwiającej się wprowadzeniu w amerykańskim stanie Kalifornia poprawki legislacyjnej zamykającej drogę parom jednopłciowym do zawierania małżeństw (tzw. Propozycja 8).
Związki.
W 2000 wyszła za producenta muzycznego Damona Thomasa; ich małżeństwo zakończyło się rozwodem w 2004. W kolejnych latach Kim spotykała się z wokalistą R&amp;B Rayem J, gwiazdą NFL Reggiem Bushem, graczem Dallas Cowboys Milesem Austinem, a także modelem Gabrielem Aubrym.
W październiku 2010 związała się z Krisem Humphriesem, graczem drużyny NBA New Jersey Nets. W maju 2011 zaręczyli się, a 20 sierpnia 2011 wzięli ślub w Montecito w Kalifornii. Na początku października 2011 telewizja E! wyemitowała dwuodcinkowy program specjalny, ukazujący zarówno przygotowania do ceremonii, jak i samą uroczystość ślubną Kim i Krisa. 31 października 2011, po 72 dniach małżeństwa Kardashian wniosła pozew o rozwód, za przyczynę podając „różnice nie do pogodzenia”. 1 grudnia 2011 Humphries złożył dokumenty wnoszące o unieważnienie małżeństwa, twierdząc, że padł ofiarą oszustwa; kalifornijskie prawo dopuszcza możliwość anulowania małżeństwa z tegoż powodu.
24 maja 2014 poślubiła rapera, wokalistę i producenta muzycznego Kanye Westa. Mają córkę North (ur. 2013) i syna Sainta (ur. 2015). Wynajęte surogatki urodziły kolejne dzieci pary: córkę Chicago (ur. 2018) i syna Psalma (ur. 2019). Kim wniosła o rozwód z Westem w styczniu 2021, za przyczynę podając różnice nie do pogodzenia.
Od listopada 2021 spotykała się z aktorem Pete Davidsonem. W sierpniu 2022 rozstali się.
Kontrowersje.
W 2010 organizacja broniąca praw zwierząt PETA skrytykowała Kim za noszenie zwierzęcych futer, wyróżniając ją ponadto w gronie pięciu najgorszych postaci/organizacji 2010 roku w aspekcie traktowania zwierząt. W kwietniu 2010 roku "The Guardian" poinformował, że Kardashian otrzymuje od swoich sponsorów za każdego tweeta kwoty opiewające wokół 10 tysięcy dolarów.
Małżeństwo z Krisem Humphriesem.
Część mediów wysnuła przypuszczenia, że małżeństwo Kim z Humphriesem było zabiegiem reklamowym mającym wypromować rodzinę Kardashianów – ich markę oraz projekty telewizyjne. Były współpracownik Kim, Jonathan Jaxson, także uznał ślub dwójki za chwyt marketingowy oraz sposób na zarobienie pieniędzy. W odpowiedzi na to, Kardashian pozwała Jaxsona do sądu, uznając jego słowa za kłamstwo.
Seks wideo.
W lutym 2007 roku domowe seks wideo, które Kardashian nagrała ze swoim ówczesnym partnerem, wokalistą Rayem J, wyciekło do Internetu. Vivid Entertainment wykupiła za milion dolarów prawa do filmu, a następnie, 21 lutego 2007 roku, wydała go pod tytułem "Kim Kardashian: Superstar". Kardashian pozwała Vivid, jednak pod koniec kwietnia 2007 roku wycofała pozew, w zamian za 5 milionów dolarów, które na mocy porozumienia otrzymała od wytwórni.

</doc>
<doc id="1176625" url="https://pl.wikipedia.org/wiki?curid=1176625" title="Gminny Zakład Komunikacyjny w Rędzinach">
Gminny Zakład Komunikacyjny w Rędzinach

Gminny Zakład Komunikacyjny w Rędzinach – zakład budżetowy gminy Rędziny zajmujący się autobusowym transportem zbiorowym na terenie gminy Rędziny i miasta Częstochowy. GZK Rędziny istnieje od 1991 roku. Gmina Rędziny jest jedną z nielicznych gmin wiejskich w Polsce, która posiada własną komunikację.
Linie.
Gminny Zakład Komunikacyjny w Rędzinach obsługuje trzy linie: R, Rk i Rm, które łączą Gminę Rędziny z miastem Częstochowa, a także przewozy szkolne dla uczniów szkół dziennych podstawowych i gimnazjalnych zlokalizowanych na terenie gminy Rędziny.
Od 1.10.2017r 1 kurs ranny i 1 popołudniowy, dla uczniów z Marianki Rędzińskiej i Rędzin,zostały przekształcone w linię regularną wewnętrzną i oznaczone "W wewnętrzny". Od 17.09.18r. dwa wspomniane kursy linii wewnętrznej "W" zyskały trzy kolejne kursy okrężne z przystankiem początkowym i końcowym przy ul.Działkowiczów (Ośrodek Zdrowia i "wygasające" Gimnazjum) w Rędzinach.Kolejne trzy kursy "nieszkolne" nie cieszyły się powodzeniem i z dniem 21.12.2018r. zostały zlikwidowane. W sumie linia "W" liczyła 5 kursów o charakterze okrężnym, o różnych wariantach taras przebiegających przez prawie całą Gminę Rędziny.
W dzień Wszystkich Świętych GZK zapewnia połączenie z sąsiednią gminą Mstów (Rędziny Urząd Gminy - Mstów Rynek przez Rudniki, Konin, Wancerzów). GZK posiada własną zajezdnię z halą napraw oraz stacją paliw. Rędziński przewoźnik obecnie ma swoją siedzibę w Rudnikach przy ulicy Dworcowej 8.
Historia.
Pierwszą linią autobusową do Gminy Rędziny była linia 11, która po reformie z 1964 r. otrzymała oznaczenie 56. Linię 56 obsługiwały przegubowe Ikarusy 280, pojedyncze Ikarusy 260 oraz Jelcze M11. Do Marianki Rędzińskiej od 1985 roku kursowały początkowo autobusy MPK (linia 56bis), a w latach 1991–1992 linię obsługiwał częstochowski PKS.
Po przemianach ustrojowych gmina nie podpisała umowy z MZK w Częstochowie na obsługę linii 56 i na mocy uchwały z dnia 22 lipca 1991 roku, powołała zakład budżetowy jakim jest Gminny Zakład Komunikacyjny w Rędzinach, który zaczął działać z dniem 1 sierpnia 1991 roku. Bazę taborową Gminnego Zakładu Komunikacji oparto początkowo na pięciu Jelczach PR110M w tradycyjnych, biało-czerwonych barwach. Z racji dużego obciążenia pasażerskiego i kiepskiej jakości pierwszych autobusów Jelcz PR110, do 1997 dokupiono jeszcze sześć autobusów.
Linia GZK otrzymała oznaczenie „R”, natomiast linie „Rk (do Karoliny)” i „Rm” (do Marianki Rędzińskiej) powstały 1 marca 1992 roku.
Pierwszym kierownikiem GZK był Jan Kluska, który sprawował tę funkcję do 1992 roku. Od 1992 do 1997 funkcję kierownika pełnił Jakub Janik, natomiast od 1997 roku do 2016 zakładem kierował Andrzej Rzeszot, który od roku 1998 rozpoczął proces zmian barw zakładowych i modernizacji wysłużonych Jelczy. Przy okazji napraw generalnych i bieżących wprowadzona została barwa kremowo-zielona.Do końca sierpnia 1999r. pierwszą bazę stanowił plac i garaże wynajmowane od Kombinatu Remontowo Budowlanego "Remur" działającego przy Cementowni Rudniki. 19 lipca 1999r. Rada Gminy Rędziny podjęła uchwałę przejęcia placu u zbiegu ulic Dworcowej i Ogrodowej w Rudnikach. W kolejnych latach dokonano także budowy hali napraw oraz utwardzenia placu manewrowego na terenie nowej zajezdni.
W 2006 roku rozpisano przetarg na 6 nowych niskopodłogowych autobusów. Przetarg wygrała firma Solaris Bus &amp; Coach, która jesienią dostarczyła 6 sztuk niskopodłogowych autobusów marki Solaris Urbino 10. Pod koniec 2009 roku ogłoszono przetarg na kolejne 4 autobusy niskopodłogowe, również 10 metrowe. W pierwszym półroczu 2010 roku dostarczyła je firma Solaris Bus &amp; Coach. 
We wrześniu 2016 roku, dzięki otrzymaniu dofinansowania ze śląskiego RPO na transport niskoemisyjny, ogłoszono przetarg na zakup czterech klimatyzowanych autobusów hybrydowych z napędem spalinowo-elektrycznym o długości 12 metrów. Otwarcie ofert nastąpiło 2 grudnia 2016 roku, jedynym oferentem był MAN. Oficjalne przekazanie nowych pojazdów miało miejsce 29 czerwca 2017 roku, jednak pojazdy wyjechały na ulice gminy kilkanaście dni później, bo 10 lipca. 
W maju 2019r. ogłoszono przetarg - licytację na sprzedaż 4 najstarszych Solarisów z 2006r. Cztery Solarisy Urbino 10 (#13,#14,#16,#17) trafiły do miasta Sochaczew i tamtejszego Zakładu Komunikacji Miejskiej, który jako jedyny złożył ofertę kupna.
Tabor.
GZK Rędziny posiada 10 autobusów w służbie liniowej następujących marek:
Prawie wszystkie autobusy marki Jelcz PR110M wyprodukowane były w 1991 r. i otrzymały numery taborowe od #1 do #5 Wyjątkiem jest Jelcz PR110U o numerze taborowym #12, który został kupiony po przebudowie od słupskiej Kapeny w 2000 r..
Począwszy od roku 1992 dokupiono jeszcze dwa Jelcze PR 110M (#6, #7) oraz zmodernizowaną wersję PR110 czyli 120M (#8). W związku z zakończeniem produkcji modelu PR110 zakupiono w sumie 4 Jelcze 120M - ósmy autobus wyprodukowano w 1992(#8), dziewiąty w 1993 r.(#9), dziesiąty w 1994 r., najnowszy z 1996 (#11) o nowej stylistyce zewnętrznej.
Od 1991 do 2010r. zakład posiadał : 8 sztuk Jelczy PR110M oraz 4 Jelcze 120M. Między czerwcem 2010r, a styczniem 2011r. wysłużone autobusy do kasacji były wystawiane na sprzedaż. 4 sztuki (#7,#9,#10,#4) trafiły do Stalowej Woli Rozwadów, większość (#3,#5,#2,#11,#8,#1,#6,#12) trafiła do Bobrownik/ Suradówka (woj.kuj.pom.).
Solarisy kupione w 2006 r. i 2010 r. mniejsze od dotychczas eksploatowanych otrzymały numery taborowe od #13 do #22.
Hybrydowe MANy kupione w roku 2017 roku otrzymały numery od #23 do #26.
W maju 2019r. ogłoszono przetarg - licytację na sprzedaż 4 najstarszych Solarisów z 2006r. Cztery Solarisy Urbino 10 (#13,#14,#16,#17) trafiły do miasta Sochaczew i tamtejszego Zakładu Komunikacji Miejskiej, który jako jedyny złożył ofertę kupna. Obecnie Solarisów z obu dostaw jest w sumie 6 sztuk. 
Tabor techniczny
Lista kierowników.
Kierownicy
Linki zewnętrzne.
http://www.redziny.pl/tematy/gzk/

</doc>
<doc id="1176627" url="https://pl.wikipedia.org/wiki?curid=1176627" title="Helena Havelková">
Helena Havelková

Helena Havelková (ur. 25 lipca 1988 w Libercu) – czeska siatkarka, reprezentantka kraju, grająca na pozycji przyjmującej. 
Kilka lat temu jej chłopakiem był argentyński siatkarz Facundo Conte. Obecnie jest związana z niemieckim siatkarzem, Georgiem Grozerem.
Po zakończonym sezonie 2021/2022 we włoskiej Serie A postanowiła porzucić siatkówkę halową i uprawiać w siatkówkę plażową, gdyż zawsze chciała reprezentować swój kraj na Olimpiadzie.
Sukcesy klubowe.
Puchar Czech:
Puchar CEV:
Puchar Włoch:
Liga włoska:
Puchar Challenge:
Liga turecka:
Liga Mistrzyń:
Superpuchar Polski:
Puchar Polski:
Liga polska:
Superpuchar Rosji:
Puchar Rosji:
Liga rosyjska:
Sukcesy reprezentacyjne.
Liga Europejska:

</doc>
<doc id="1176628" url="https://pl.wikipedia.org/wiki?curid=1176628" title="LaFee (album)">
LaFee (album)

LaFee – pierwszy album niemieckiej wokalistki LaFee. Wydany został w 2006 roku.
Inne wydania.
W wydaniu specjalnym płyty, dodatkowo ukazała się piosenka "Warum" (3:39). Wkrótce na rynku pojawiła się także płyta DVD, która zawierała:
W wersji płyty czasopisma Bravo dodano pięć wykonań piosenek na pianinie (Virus, Sterben Für Dich, Lass Mich Frei, Das Erste Mal, Mitternacht).

</doc>
<doc id="1176630" url="https://pl.wikipedia.org/wiki?curid=1176630" title="Pałac Falkland">
Pałac Falkland

Pałac Falkland - była rezydencja królów Szkocji położona w hrabstwie Fife.
Początkowo budowla miała postać średniowiecznego zamku, który szkocka rodzina królewska kupiła w XIV wieku od klanu MacDuff. W 1402 był sceną krwawych rozgrywek wewnątrz dynastii. Brat króla Roberta III, Robert Stewart, 1. książę Albany, uwięził w nim następcę tronu, Dawida Stewarta, księcia Rothesay. Książę Dawid nie doczekał swojego oswobodzenia, umierając wcześniej z głodu i wyczerpania.
W latach 1501-1541 królowie Jakub IV i Jakub V prowadzili przebudowę zamku, czyniąc z niego renesansowy pałac. Dla tego ostatniego był miejscem śmierci. Pałac stał się cenionym przez kolejnych władców miejscem wypoczynku. 
W 1887 dzieło odbudowy zapoczątkował szkocki arystokrata i przemysłowiec John Crichton-Stuart, III markiz Bute. Prace były kontynuowane także przez jego potomków. W 1952 5. markiz Bute podjął decyzję o przekazaniu pałacu w zarząd National Trust of Scotland, organizacji pozarządowej zajmującej się ochroną najcenniejszych szkockich zabytków. Od tego czasu w pałacu działa muzeum, jego wnętrza są też dostępne m.in. na potrzeby przyjęć weselnych.

</doc>
<doc id="1176631" url="https://pl.wikipedia.org/wiki?curid=1176631" title="Muzeum Sztuk Pięknych w Bostonie">
Muzeum Sztuk Pięknych w Bostonie



</doc>
<doc id="1176632" url="https://pl.wikipedia.org/wiki?curid=1176632" title="Juniperus">
Juniperus



</doc>
<doc id="1176635" url="https://pl.wikipedia.org/wiki?curid=1176635" title="Zmęczona">
Zmęczona

Zmęczona – trzeci singel z albumu "Mrok" zespołu O.N.A., wydany w 2002 roku. Utwór to kompozycja rockowa, o lekkim zabarwieniu erotycznym. Piosenka w wersji anglojęzycznej zatytułowanej „Tired” została zamieszczona na bootlegu Chylińskiej „No One's Girl” w 2007 roku.

</doc>
<doc id="1176636" url="https://pl.wikipedia.org/wiki?curid=1176636" title="Cyprysowce">
Cyprysowce

Cyprysowce ("Cupressales") – grupa roślin nagonasiennych tworząca takson monofiletyczny wyróżniany w randze rzędu, stanowiący takson siostrzany wobec araukariowców ("Araucariales").

</doc>
<doc id="1176637" url="https://pl.wikipedia.org/wiki?curid=1176637" title="Cupressales">
Cupressales



</doc>
<doc id="1176643" url="https://pl.wikipedia.org/wiki?curid=1176643" title="Antonio Vagnozzi">
Antonio Vagnozzi

Antonio Vagnozzi (ur. 1950) – włoski astronom amator. Obserwacje prowadzi w utworzonym z jego inicjatywy amatorskim obserwatorium astronomicznym Santa Lucia w Stroncone. Odkrył 47 planetoid, jest też współodkrywcą dwóch supernowych: SN 1996ae i SN 2004dg.
W uznaniu jego pracy jedną z planetoid nazwano (7529) Vagnozzi.

</doc>
<doc id="1176645" url="https://pl.wikipedia.org/wiki?curid=1176645" title="Perilla frutescens">
Perilla frutescens



</doc>
<doc id="1176646" url="https://pl.wikipedia.org/wiki?curid=1176646" title="Włodzimierz Zajączkowski (geolog)">
Włodzimierz Zajączkowski (geolog)

Włodzimierz Zajączkowski (ur. w 1935 w Moskwie, zm. 7 sierpnia 1988 w Krakowie) – polski geolog, specjalista geologii złóż surowców mineralnych, a zwłaszcza złóż uranu, oraz geologii gospodarczej.
Życiorys.
W dzieciństwie rozłączony z matką, która była deportowana na Kołymę. W czasie wojny pracował jako pastuch kołchozowy w środkowej Rosji. Po wojnie odnaleziony przez matkę przyjechał z nią do kraju. Wkrótce potem z matką pojechał do Paryża, gdzie matka pracowała w polskiej placówce dyplomatycznej.
Po kolejnym powrocie do kraju i ukończeniu szkoły średniej został skierowany na studia do Związku Radzieckiego. Studiował w Uralskim Instytucie Górniczym w Swierdłowsku, na Wydziale Geologiczno-Poszukiwawczym.
Po studiach rozpoczął pracę w Zakładzie Pierwiastków Rzadkich i Promieniotwórczych Instytutu Geologicznego Centralnego Urzędu Geologii. W tym czasie polscy geolodzy przejmowali poszukiwania uranu od radzieckiego przedsiębiorstwa „Kuźnieckie Rudniki” z siedzibą w Kowarach.
W 1961 skorzystał z okazji zapoznania się z nowoczesnymi metodami poszukiwania uranu we Francji, w ramach stażów naukowych organizowanych dla młodych pracowników nauki przez "Commisariat à l’Energie Atomique". Jego 6-miesięczny staż obejmował najpierw szkolenie w Razès koło Limoges, a następnie praktykę w głównych francuskich ośrodkach poszukiwań i wydobycia uranu (Wandea, Morgan, Forez).
Po zakończeniu stażu powrócił do Instytutu Geologicznego w Warszawie, gdzie prowadził poszukiwania złóż rud uranu metodami geochemicznymi na terenie Pogórza Izerskiego i Gór Bystrzyckich. Wykryte w rejonie Jeziora Złotnickiego koło Gryfowa Śląskiego anomalie uranowe rozpoznawał wierceniami. W 1965 uzyskał stopień doktora nauk przyrodniczych na podstawie pracy "Geochemiczne podstawy poszukiwań złóż uranu na tle niektórych jego koncentracji w Sudetach".
W końcu grudnia 1966 wyjechał z ramienia PHZ Polservice do Republiki Nigru. W ciągu dwu lat zorganizował tam służbę geologiczną. Jednocześnie podjął poszukiwania surowców mineralnych w masywie Liptako, położonym w pobliżu stolicy Nigru – Niamey. Rozpoczęte przez niego badania geochemiczne kontynuowane były przez międzynarodową ekipę Programu Rozwoju ONZ (UNDP). Koordynował współpracę Nigru z geofizyczną firmą kanadyjską wykonującą zdjęcia geofizyczne masywu Liptako. Z ramienia rządu zachęcał też międzynarodowe organizacje i prywatne firmy do podjęcia w Nigrze poszukiwań złóż surowców mineralnych i organizował współpracę Republiki Nigru z innymi krajami afrykańskimi w zakresie geologii. Na Międzynarodowym Kongresie Geologicznym w Montrealu, w 1972, przedstawił problemy geologii w krajach trzeciego świata.
W ciągu około 10 lat pracy Zajączkowskiego w Nigrze przebadano tam mineralizację Cu-Mo typu złóż porfirowych w Kurki, mineralizację Cu w metamorficznych łupkach serii Gourma, złoto rozsypiskowe koło Maradi oraz górnoproterozoiczne fosforyty w okolicach Gaya. Rządząca w Nigrze Najwyższa Rada Wojskowa nadała mu w uznaniu zasług stopień Kawalera Orderu Narodowego Nigru.
W 1975 Zajączkowski powrócił do Instytutu Geologicznego, do Zakładu Współpracy z Zagranicą. Z jego ramienia wyjechał po paru miesiącach do Algierii z ekipą mającą określić perspektywy poszukiwań złóż soli potasowych w tym kraju.
W 1978 wyjechał do Maroka. Został tam pracownikiem Ministerstwa Energii i Górnictwa w Rabacie. Mimo dość ograniczonych możliwości działania, był organizatorem i współwykonawcą poszukiwań złóż Pb-Zn w obszarze Pays des Horsts. Prowadził też poszukiwania geochemiczne i szlichowe na obszarze Antyatlasu.
W końcu lipca 1988 powrócił do kraju. W kilka dni po powrocie zmarł nagle w Krakowie. Jest pochowany na cmentarzu na Salwatorze.

</doc>
<doc id="1176648" url="https://pl.wikipedia.org/wiki?curid=1176648" title="Pachnotka uprawna">
Pachnotka uprawna



</doc>
<doc id="1176650" url="https://pl.wikipedia.org/wiki?curid=1176650" title="Ivana Plchotová">
Ivana Plchotová

Ivana Plchotová (ur. 28 października 1982 w Hustopečach) – czeska siatkarka grająca na pozycji środkowej, reprezentantka kraju. Obecnie występowała w drużynie TJ Ostrawa.
Sukcesy klubowe.
Superpuchar Polski:
Mistrzostwo Polski:
Mistrzostwo Rumunii:
Puchar Polski:
Sukcesy reprezentacyjne.
Mistrzostwa Europy Juniorek:

</doc>
<doc id="1176651" url="https://pl.wikipedia.org/wiki?curid=1176651" title="Dzieci gorszego boga (zespół muzyczny)">
Dzieci gorszego boga (zespół muzyczny)

Dzieci gorszego boga – polski zespół punk rockowy złożony w 1997 roku w Lipsku.
Przez wszystkie lata istnienia trzon zespołu tworzyli Emil Piątek (Piętaszek) – bas, wokal i Łukasz Główka (Gufson) – gitara, wokal.

</doc>
<doc id="1176667" url="https://pl.wikipedia.org/wiki?curid=1176667" title="Bursztynowo (przystanek kolejowy)">
Bursztynowo (przystanek kolejowy)

Bursztynowo – przystanek kolejowy w Bursztynowie, w gminie Świecie nad Osą, w powiecie grudziądzkim, w województwie kujawsko-pomorskim.
W roku 2017 przystanek obsługiwał 50–99 pasażerów na dobę.

</doc>
<doc id="1176669" url="https://pl.wikipedia.org/wiki?curid=1176669" title="Dan Henderson">
Dan Henderson

Daniel Jeffery Henderson (ur. 24 sierpnia 1970 w Apple Valley) – amerykański zapaśnik i zawodnik mieszanych sztuk walki (MMA). Były mistrz organizacji Strikeforce w wadze półciężkiej (93 kg) oraz PRIDE FC w wadze półśredniej (83 kg) i średniej (93 kg).
Kariera sportowa.
Zapasy.
Zapasy zaczął trenować w wieku 5 lat. Specjalizował się w stylu klasycznym. Był wielokrotnym mistrzem USA na szczeblu juniorskim i uniwersyteckim, a potem trzykrotnym mistrzem USA seniorów (1993, 1994, 1997). Reprezentował USA na Igrzyskach Olimpijskich w 1992 (miejsce 10. w kat. 82 kg) i 1996 roku (miejsce 12. w kat. 82 kg). Trzecie miejsce na Igrzyskach Panamerykańskich w 1995. Zwycięzca Mistrzostw Panamerykańskich z 2000; drugie w 1984 i 1994; trzecie w 1998 roku.
Drugie miejsce w Pucharze Świata w 1994 i 1996 roku.
Mieszane sztuki walki.
Do startów w MMA namówił go Randy Couture, kolega z reprezentacji zapaśniczej. Zadebiutował w 1997 roku w Brazylii, wygrywając turniej Brazil Open 97. Rok później przeszedł do Ultimate Fighting Championship i podczas "UFC 17" wygrał turniej w wadze średniej. Skuszony ofertą finansową, przeniósł się do japońskiej organizacji RINGS. W 2000 roku wygrał turniej RINGS Kings of Kings, pokonując tak renomowanych zawodników jak Gilbert Yvel, Antonio Rodrigo „Minotauro” Nogueira i Renato Sobral. Po tym sukcesie przeniósł się do organizacji Pride FC, z którą związał się na następnych 7 lat. 
PRIDE FC.
W debiucie na gali "PRIDE 12" poniósł swoją pierwszą porażkę w karierze, ulegając Wanderleiowi Silvie. W 2002 roku doszło do rewanżowej walki Hendersona z Nogueirą, który był wtedy mistrzem wagi ciężkiej PRIDE FC. Brazylijczyk w trzeciej rundzie walki zdołał założyć Amerykaninowi dźwignię na ramię i zmusił go do poddania się. 
W 2005 roku wziął udział w turnieju Grand Prix, ale już w pierwszej rundzie przegrał przez poddanie z Antônio Rogério Nogueirą, bratem Minotauro. Następnie przeniósł się do wagi średniej i wygrał pierwszy turniej Pride Bushido Grand Prix. W 2006 roku, po zwycięstwie nad Kazuo Misaki, zdobył pas mistrzowski w wadze półśredniej. Przegrał jednak rewanż z tym zawodnikiem w pierwszej rundzie turnieju Grand Prix w 2006 roku. W październiku 2006 roku, na pierwszej gali Pride w USA ("PRIDE 32"), pokonał Vitora Belforta. Następnie podczas "PRIDE 33" w Las Vegas stanął do walki z mistrzem wagi średniej PRIDE FC, Wanderleiem Silvą. Była to pierwsza walka pomiędzy posiadaczami pasów mistrzowskich różnych kategorii wagowych. Henderson znokautował Silvę w trzeciej rundzie lewym sierpowym, stając się tym samym mistrzem wagi półśredniej i średniej Pride.
UFC.
Po przejęciu PRIDE przez UFC, starł się z Quintonem Jacksonem, mistrzem wagi półciężkiej UFC, w walce o zunifikowany pas mistrzowski. Przegrał przez decyzję.
Po tej porażce Henderson zdecydował przenieść się do wagi średniej i walczyć z mistrzem tej kategorii wagowej, Andersonem Silvą. Jednak i tym razem poniósł porażkę, przegrywając w drugiej rundzie przez poddanie. Mimo że wygrał trzy następne walki, niezadowolony z zaproponowanych mu warunków finansowych, zdecydował się nie przedłużać kontraktu i odszedł z UFC.
Strikeforce.
W 2010 roku związał się z organizacją Strikeforce. 17 kwietnia 2010 roku zmierzył się z Jakiem Shieldsem o mistrzostwo Strikeforce w wadze średniej (84 kg). Przegrał przez jednogłośną decyzję sędziów. Niecały rok później, 5 marca 2011 roku walczył o tytuł tej organizacji w wadze półciężkiej (93 kg) z dotychczasowym mistrzem Rafaelem Cavalcante. Henderson, starszy od rywala o blisko 11 lat, pokonał Brazylijczyka przez techniczny nokaut w 3. rundzie.
30 lipca 2011 roku stoczył walkę w wadze ciężkiej z byłym mistrzem PRIDE, Fiodorem Jemieljanienką. Mimo że był lżejszy od rywala o blisko 7 kg, pokonał go przez techniczny nokaut w 1. rundzie ciosami pięściami w parterze.
Powrót do UFC.
Po dwóch latach powrócił do UFC. 19 listopada 2011 roku na gali "UFC 139" w San Jose pokonał przez decyzję sędziowską Brazylijczyka Maurício Ruę. Za ten pojedynek obaj dostali bonusy w wysokości 65 tys. dolarów za najlepszą walkę wieczoru.
Dan Henderson miał się zmierzyć o pas wagi półciężkiej z Jonem Jonesem podczas gali UFC 151, która miała odbyć się 1 września 2012 roku, ale ostatecznie nie mógł wystąpić z uwagi na kontuzję kolana, którą odniósł 7 dni przed galą. W latach 2013–2015 walczył ze ścisłą czołówką wagi półciężkiej oraz średniej w UFC, lecz większość pojedynków przegrywał m.in. z Lyoto Machidą, Rashadem Evansem, Vitorem Belfortem czy Danielem Cormierem. Po znokautowaniu Tima Boetscha, w czerwcu 2015, kolejny raz zmierzył się z Belfortem, przegrywając z nim ponownie przez nokaut po wysokim kopnięciu.
4 czerwca 2016, na UFC 199, w wieku 45 lat, znokautował wysokim kopnięciem i ciosami łokciami byłego mistrza Bellatora, Hectora Lombarda, zapowiadając po walce, że może to być, jego ostatnia walka w karierze. 8 października 2016 na UFC 204, stoczył walkę o mistrzostwo wagi średniej z Michaelem Bispingiem, ostatecznie przegrywając z nim w rewanżu jednogłośnie na punkty. Podczas walki dwukrotnie Henderson posyłał Bispinga na deski. Po starciu ogłosił, że definitywnie kończy swoją bogatą karierę zawodniczą.
Ważniejsze osiągnięcia.
Zapasy:
Mieszane sztuki walki:

</doc>
<doc id="1176670" url="https://pl.wikipedia.org/wiki?curid=1176670" title="Dracocephalum moldavicum">
Dracocephalum moldavicum



</doc>
<doc id="1176673" url="https://pl.wikipedia.org/wiki?curid=1176673" title="Alo Bärengrub">
Alo Bärengrub

Alo Bärengrub (ur. 12 lutego 1984 w Kehtnie) – estoński piłkarz, grający na pozycji obrońcy, reprezentant kraju.
Kariera klubowa.
Bärengrub jest wychowankiem estońskiego klubu Lelle SK. W wieku 16 lat został podstawowym zawodnikiem klubu i w sezonie 2000 rozegrał w jego barwach 21 spotkań ligowych. Zaowocowało to transferem do Valga Warrior, z którym awansował do najwyższej klasy rozgrywkowej w Estonii – Meistriliigi. W roku 2004 przeniósł się do ówczesnego mistrza kraju, Flory Tallinn. Przez cztery sezony spędzone w klubie wystąpił w 102 spotkaniach, zdobywając aż 22 bramki. W grudniu 2007 był testowany przez Wisłę Kraków. W styczniu 2008 podpisał czteroletni kontrakt z drużyną norweskiej ekstraklasy, Bodø/Glimt. W lidze zadebiutował 30 marca 2008, pierwszą bramkę zdobył 10 sierpnia 2008, w spotkaniu przeciwko Vikingowi. W 2011 roku przeszedł do Nõmme Kalju. W 2015 roku zakończył tam karierę.
Kariera reprezentacyjna.
W latach 2004–2014 w reprezentacji Estonii rozegrał 48 spotkań.
Osiągnięcia.
 Valga Warrior
 Flora Tallinn

</doc>
<doc id="1176675" url="https://pl.wikipedia.org/wiki?curid=1176675" title="Konojady (przystanek kolejowy)">
Konojady (przystanek kolejowy)

Konojady – przystanek kolejowy w Konojadach, w gminie Jabłonowo Pomorskie, w powiecie brodnickim, w województwie kujawsko-pomorskim.
W roku 2017 przystanek obsługiwał 50–99 pasażerów na dobę.

</doc>
<doc id="1176676" url="https://pl.wikipedia.org/wiki?curid=1176676" title="Black and White (singel)">
Black and White (singel)

"Black and White" - singel industrial metalowej grupy Static-X. Jest to pierwszy singel pochodzący z drugiego albumu zespołu, "Machine". W teledysku przedstawiono grupę wychodzącą spod stanu hipnozy, rozpoczynającą grać a następnie jej członkowie powoli zamieniają się w roboty, podobnie jak w serii filmów Terminator.

</doc>
<doc id="1176679" url="https://pl.wikipedia.org/wiki?curid=1176679" title="Kraśniczek diamentowy">
Kraśniczek diamentowy

Kraśniczek diamentowy, amadyna diamentowa, amadyna diamantka ("Stagonopleura guttata") – gatunek małego ptaka z rodziny astryldowatych (Estrildidae), zamieszkujący Australię.
Taksonomia.
Po raz pierwszy gatunek opisał George Shaw w 1796 na podstawie holotypu ze zbiorów Leverian Museum (zbiory Levera), pochodzącego z okolic Sydney. Autor nadał nowemu gatunkowi nazwę "Loxia guttata". Obecnie (2018) Międzynarodowy Komitet Ornitologiczny umieszcza gatunek w rodzaju "Stagonopleura". Na przestrzeni lat różni autorzy umieszczali gatunek także w rodzajach "Emblema", "Zonaeginthus" i "Spermestes". Gatunek monotypowy.
Morfologia.
Długość ciała około 12 cm, masa ciała 14,1–22,7 g, rozpiętość skrzydeł blisko 26 cm. Głowa jasna, u samic bardziej szara, u samca biała. Kantarek czarny. Ogon czarny, podobnie jak pasek na piersi. Boki ciała zdobią białe kropki. Kuper i dziób czerwone. Występuje nieznaczny dymorfizm płciowy; samice są jaśniejsze od samców. Uzyskano trzy mutacje recesywne: cynamonową (części ciała w naturze czarne są tu brązowe), pastelową i żółtą (dziób i kuper są żółte).
Zasięg.
Kraśniczki diamentowe występują w południowo-wschodniej Australii, od południowo-centralnego i południowo-wschodniego Queenslandu (w większości zboczy Wielkich Gór Wododziałowych) po południowo-wschodnią Australię Południową (na południe po południowy Półwysep Eyrego, na Wyspie Kangura rzadkie) oraz południową Wiktorię.
Ekologia i zachowanie.
Środowiskiem życia są różnorodne tereny zdominowane przez eukaliptusy z trawiastym podszytem, w tym lasy i mallee. Ich pożywienie stanowią nasiona traw i roślin zielnych, w tym komosy ("Chenopodium") i iglic ("Erodium"). Żyją w niewielkich stadach, okazjonalnie można je spotkać w parkach i ogrodach. W większości są to ptaki osiadłe. Jedynie niektóre ptaki z nadmorskich populacji, żyjących na dużej wysokości n.p.m., zimą przenoszą się na obszary położone bardziej na północ.
Lęgi.
Lęgi stwierdzono w każdym miesiącu z wyjątkiem czerwca i lipca; trwają głównie od sierpnia do stycznia. Przeważnie ptaki te gniazdują w małych koloniach, liczących do 30 gniazd. Gniazdo ma tunel wejściowy o długości osiągającej 15 cm; wyściełane jest delikatnymi trawami i pierzem. Umieszczone jest na drzewie lub krzewie o gęstym ulistnieniu. U jego wejścia niekiedy znajdują się kwiaty (podczas jednego z badań odnotowano je w 70% gniazd); ich obecność zdaje się wynikać z preferencji co do długości łodyg użytych do budowy gniazda – na wybór łodygi wpływa jej długość, nie obecność kwiatu na końcu. Zniesienie liczy 4–9 jaj. Inkubacja trwa blisko 13 dni, wysiadują obydwa ptaki z pary. W niewoli osobniki młodociane opuszczają gniazdo po 22–24 dniach, usamodzielniają się po blisko 45 dniach życia.
Status.
IUCN uznaje kraśniczka diamentowego za gatunek narażony na wyginięcie (VU, "Vulnerable") od 2022 roku. Wcześniej, od 2012 był uznawany jako gatunek najmniejszej troski (LC, "Least Concern"), a w latach 2000–2008 jako gatunek bliski zagrożenia (NT, "Near Threatened"). Zagrożeniem dla tych ptaków jest niszczenie środowiska ich życia (poprzez nadmierny wypas, wypalanie traw, przesalanie gleby, gatunki inwazyjne we florze) oraz konkurencja z innymi gatunkami (np. krasnogonkami czerwonobrewymi, "Neochmia temporalis"). Gatunek hodowany w niewoli.

</doc>
<doc id="1176682" url="https://pl.wikipedia.org/wiki?curid=1176682" title="DigiBarn Computer Museum">
DigiBarn Computer Museum

DigiBarn Computer Museum lub DigiBarn – muzeum historii komputerowej mieszczące się w Boulder Creek hrabstwa Santa Cruz stanu Kalifornia.
Siedzibą muzeum jest budynek starej stodoły (stąd nazwa – "cyfrowa stodoła"). W swojej kolekcji muzeum zawiera głównie małe systemy i mikrokomputery, ale dostępny są też superkomputery, w tym egzemplarz superkomputera Cray-1. W przeciwieństwie do innych muzeów, odwiedzający mogą dotykać eksponatów i pracować na nich, np. ładować oprogramowanie do maszyn.

</doc>
<doc id="1176684" url="https://pl.wikipedia.org/wiki?curid=1176684" title="This Is Not">
This Is Not

"This is Not" - piosenka industrial metalowej grupy Static-X. Jest to piąty utwór oraz drugi singel z drugiego albumu grupy, "Machine". W teledysku przedstawiona jest grupa wykonująca piosenkę na żywo, podstawiono do tego studyjną wersję utworu. Piosenka ta została użyta w "Shaun Palmer's Pro Snowboarder."

</doc>
<doc id="1176685" url="https://pl.wikipedia.org/wiki?curid=1176685" title="Konduktometr">
Konduktometr

Konduktometr (lub miernik konduktancji) – przyrząd pomiarowy, używany w konduktometrii do pomiaru przewodności roztworów elektrolitów.
Jest on stosowany do orientacyjnych pomiarów zanieczyszczenia, zasolenia wody oraz w miareczkowaniu konduktometrycznym.
Detektory konduktometryczne bywają stosowane w mikroelektroforezie kapilarnej, czy HPLC.
Specjalnego rodzaju konduktometry stosowane są także do pomiarów stopnia zużycia elektrolitycznych akumulatorów elektrycznych.
Zakres stosowania.
Konduktometry stosuje są m.in. do pomiarów:

</doc>
<doc id="1176689" url="https://pl.wikipedia.org/wiki?curid=1176689" title="Angus McLaren">
Angus McLaren

Angus McLaren (ur. 3 listopada 1988 w Leongatha, Australia) – australijski aktor, znany z roli Lewisa McCartneya w serialu "H2O – wystarczy kropla".
Życiorys.
Jest perkusistą w zespole „Ballet Imperial” (zespół zmienił nazwę na „Rapids”), w którym gra razem z Jamiem Tymonym, z którym występował w serialu "H2O – wystarczy kropla".

</doc>
<doc id="1176692" url="https://pl.wikipedia.org/wiki?curid=1176692" title="Glosolalia (literatura)">
Glosolalia (literatura)

Glosolalia (gr. "glō̂ssa" „język” + "laléō" „mówię”) – w literaturze pozbawione wyraźnego sensu układy głoskowe, przypominające słowa rodzime lub obce, np. "abrakadabra". Często spotykane w twórczości ludowej (zaklęcia, przyśpiewki), oraz w niektórych nurtach literackich, np. w futuryzmie.

</doc>
<doc id="1176696" url="https://pl.wikipedia.org/wiki?curid=1176696" title="Wędrowiec nad morzem mgły">
Wędrowiec nad morzem mgły

Wędrowiec nad morzem mgły () – obraz olejny niemieckiego malarza okresu romantyzmu Caspara Davida Friedricha, namalowany w 1818.
Słynny obraz Friedricha przedstawia postać samotnego wędrowca, odwróconego do widza plecami, stojącego spokojnie na skalistym szczycie nad przepaścią. Poniżej wędrowca zalega „morze mgieł” zasłaniające ziemski świat. 

</doc>
<doc id="1176697" url="https://pl.wikipedia.org/wiki?curid=1176697" title="The Vibe">
The Vibe

The Vibe – studyjny album zespołu Lexington Bridge wydany przez wytwórni płytową Universal w 2007 roku.

</doc>
<doc id="1176698" url="https://pl.wikipedia.org/wiki?curid=1176698" title="Cold (singel)">
Cold (singel)

”Cold” - trzeci singel industrial metalowej grupy Static-X, pochodzący z jej drugiego studyjnego albumu, "Machine". Jest to jedna z najbardziej znanych piosenek Static-X, została użyta w soundtracku do filmu "Królowa potępionych".
Teledysk do piosenki jest hołdem dla dzieła Richard Mathesona z roku 1954, "I Am Legend". Wideoklip wyreżyserowali Nathan „Karma” Cox oraz Joe Hahn z grupy Linkin Park.

</doc>
<doc id="1176700" url="https://pl.wikipedia.org/wiki?curid=1176700" title="Björn Strid">
Björn Strid

Björn Ove Ingemar „Speed” Strid (ur. 10 września 1978) – szwedzki wokalista i muzyk. Björn Strid znany jest przede wszystkim z wieloletnich występów w zespole Soilwork. Współpracuje również z zespołami I Legion, Disarmonia Mundi, Terror 2000 oraz Coldseed.
Björn charakteryzuje się wszechstronnym wokalem, jest zdolny śpiewać zarówno growlem, jak i czystym, harmonijnym głosem.
Björn od młodości interesował się muzyką metalową i ze względu na jej szybkie, agresywne brzmienie w szkole nadano mu pseudonim „Speed”. W 1995 roku rozpoczął karierę w zespole Soilwork (początkowo znanym jako Inferior Breed), którego jest współzałożycielem. Jest autorem większości tekstów do utworów zespołu.

</doc>
<doc id="1176701" url="https://pl.wikipedia.org/wiki?curid=1176701" title="Dziewczyny i chłopaki">
Dziewczyny i chłopaki

Dziewczyny i chłopaki (ang. "Boys and Girls", 2000) – amerykański film fabularny (komedia romantyczna). Traktuje o losach Ryana i Jennifer (w tych rolach Freddie Prinze Jr. i Claire Forlani), którzy poznają się w samolocie będąc jeszcze w podstawówce. Później uczęszczają do tego samego liceum, jednakże prawie się nie widują. Dopiero na studiach przypadkowo się spotykają i zaprzyjaźniają się. Wspierają się nawzajem przy zawodach miłosnych i w końcu zakochują się w sobie.
Film o tyle wyróżnia się spośród innych komedii romantycznych, że poza samą historią przedstawia rozważania na temat miłości między młodymi ludźmi i sensu łączenia się w związki. Film traktuje zarówno o miłości jak i o przyjaźni.

</doc>
<doc id="1176705" url="https://pl.wikipedia.org/wiki?curid=1176705" title="Kim René Elverum Sorsell">
Kim René Elverum Sorsell

Kim René Elverum Sorsell (ur. 6 października 1988 w Oslo) – norweski skoczek narciarski.
Od sezonu 2004/2005 występuje w Pucharze Kontynentalnym. Jego największym osiągnięciem jest zwycięstwo podczas zawodów Pucharu Kontynentalnego odbywających się w Vikersund w 2010. W sezonie 2007/2008 w Trondheim zakwalifikował się pierwszy raz w karierze do konkursu PŚ. Należy do klubu Ullensaker Skiklubb.
Jego rekord życiowy to 203,5 m, które uzyskał 21 marca 2013 na Letalnicy w Planicy.
29 marca 2015 po zwycięskim konkursie drużynowym w ramach mistrzostw Norwegii ogłosił zakończenie sportowej kariery.

</doc>
<doc id="1176709" url="https://pl.wikipedia.org/wiki?curid=1176709" title="Heteronormatywność">
Heteronormatywność

Heteronormatywność – idea zakładająca, że heteroseksualność jest normalną, naturalną, preferowaną formą seksualności i związków międzyludzkich która nie wymaga wyjaśnień i jest lepsza od homoseksualności czy biseksualności. Heteronormatywność polega na wszechobecności w normach społecznych, prawnych i w kontaktach społecznych założenia, że wszyscy ludzie są heteroseksualni oraz że pełnią tradycyjne role płciowe. 
Kultura heteronormatywna wyklucza tożsamości nieheteroseksualne, definiując je w kategoriach marginesu, degeneracji czy dewiacji. Osoby nieheteroseksualne poprzez socjalizowane w kulturze heteronormatywnej mogą doświadczać stresu i cierpienia na skutek zinternalizowanej homofobii. 
Termin został wprowadzony do dyskursu humanistycznego przez socjologa i teoretyka kultury Michaela Warnera w artykule "Introduction: Fear of a Queer Planet" w 1991 roku. Obecnie pojęcie to jest używane w teorii kultury, przede wszystkim w studiach genderowych i queerowych.

</doc>
<doc id="1176710" url="https://pl.wikipedia.org/wiki?curid=1176710" title="Manchester Small-Scale Experimental Machine">
Manchester Small-Scale Experimental Machine



</doc>
<doc id="1176713" url="https://pl.wikipedia.org/wiki?curid=1176713" title="SSEM">
SSEM



</doc>
<doc id="1176720" url="https://pl.wikipedia.org/wiki?curid=1176720" title="Heksadecymalność">
Heksadecymalność



</doc>
<doc id="1176725" url="https://pl.wikipedia.org/wiki?curid=1176725" title="Cachantun Cup">
Cachantun Cup

Cachantun Cup – profesjonalny kobiecy turniej tenisowy kalendarza rozgrywek WTA, którego jedyna edycja rozegrana została w 2008 roku. Impreza trzeciej kategorii odbywała się w chilijskim Viña del Mar, w mieście, w którym rozgrywano także turniej mężczyzn ATP.

</doc>
<doc id="1176726" url="https://pl.wikipedia.org/wiki?curid=1176726" title="Paulo Futre">
Paulo Futre

Paulo Futre, właśc. Paulo Jorge dos Santos Futre (ur. 28 lutego 1966 w Montijo) – portugalski piłkarz. Zaliczył 41 występów w reprezentacji Portugalii. Uczestnik Mundialu 1986.

</doc>
<doc id="1176734" url="https://pl.wikipedia.org/wiki?curid=1176734" title="Bitwa pod Dreux">
Bitwa pod Dreux

Bitwa po Dreux – starcie zbrojne, które miało miejsce 19 grudnia 1562. Rozegrała się między hugenotami a Ligą Katolicką w ramach wojny religijnej we Francji. Była jedyną dużą bitwą tej wojny. Obie strony poniosły duże straty. Katolicy pod przywództwem księcia Franciszka Gwizjusza zwyciężyli.
Dowodzący hugenotami Ludwik I Burbon-Condé, wbrew radom Coligny'ego, zdecydował się stoczyć bitwę z przeważającymi siłami katolików. Bitwa zakończyła się klęską hugenotów, a o wyniku zadecydowała hiszpańska piechota. W bitwie pod Dreux poległ jednak jeden z dowódców katolików, marszałek de Saint-André, a drugi, konetabl Montmorency, został przez protestantów wzięty do niewoli. Z kolei Ludwik de Condé trafił do niewoli Gwizjusza.

</doc>
<doc id="1176737" url="https://pl.wikipedia.org/wiki?curid=1176737" title="Gilza (papiernictwo)">
Gilza (papiernictwo)

Gilza – papierowa lub tekturowa tuleja, na którą nawinięta jest wstęga papieru konfekcjonowanego w postaci roli lub bobiny. W innym znaczeniu jest to rurka z bibułki do papierosów z ustnikiem lub bez ustnika.
W gospodarstwie domowym powszechnie spotyka się papier toaletowy i ręczniki papierowe konfekcjonowane na gilzach. Podobnie jest konfekcjonowane czyściwo papierowe.
W przemyśle poligraficznym na gilzach są konfekcjonowane papiery do druku zwojowego.
W reprografii używa się papieru zwojowego na gilzach do ploterów bębnowych oraz drukarek średnio- i wielkoformatowych. Powszechnie są również używane bobiny z papierem termicznym nawiniętym na gilzy tekturowe, stosowane we wszelkiego typu drukarkach termicznych – np. kasach fiskalnych, taksometrach, terminalach płatniczych, bankomatach.
Wymiary.
Szerokość gilzy jest dostosowana do produktu na nią nawiniętego. Nie powinna być dłuższa niż szerokość wstęgi papieru, a zazwyczaj jest jej równa.
Istotnym wymiarem jest średnica wewnętrzna gilzy. Jest ona podawana jako jeden z parametrów roli lub bobiny. Średnica wewnętrzna jest normalizowana dla poszczególnych produktów. Przykładowo podłoża do drukarek wielkoformatowych mają najczęściej średnicę 3 cali. Drukarki średnioformatowe używają podłoży na gilzach 2- lub 3-calowych. Papier toaletowy i ręczniki papierowe najczęściej mają gilzy o średnicach wewnętrznych: 35, 40, 45, 55 lub 60 mm. Wymiary papieru toaletowego reguluje Polska Norma PN-85/P-50546.

</doc>
<doc id="1176738" url="https://pl.wikipedia.org/wiki?curid=1176738" title="Biskowice">
Biskowice

Biskowice (ukr. Бісковичі, ros.Бисковичи) – wieś w zachodniej Ukrainie, w obwodzie lwowskim, w rejonie samborskim. Ludność: ok. 2000 – 2500 mieszkańców. Położona nad rzeką Strwiąż.
Wieś szlachecka, własność Lubomirskich, położona była w 1589 roku w ziemi przemyskiej województwa ruskiego. W II Rzeczypospolitej miejscowość była siedzibą gminy wiejskiej Biskowice.
Historia.
W dokumentach w urzędzie parafialnym cerkwi znajdowały się księgi metrykalne, pisane po rusku od 1185 roku.
W Biskowicach urodzili się Antoni Hanebach, Jan Maciela i Wojciech Michalik.

</doc>
<doc id="1176739" url="https://pl.wikipedia.org/wiki?curid=1176739" title="Krajowe Towarzystwo Autyzmu">
Krajowe Towarzystwo Autyzmu

Krajowe Towarzystwo Autyzmu (KTA) – pozarządowa organizacja pożytku publicznego pomagająca osobom z autyzmem i pokrewnymi zaburzeniami (m.in. Zespół Retta, Zespół Aspergera).
Towarzystwo powstało w listopadzie 1990 roku z inicjatywy rodziców dzieci autystycznych oraz profesjonalistów zajmujących się wspomaganiem rozwoju dzieci z autyzmem.
Działalność opiera na wolontariacie oraz pomocy sponsorów.
Współpracuje ze stowarzyszeniami podejmującymi działalność na rzecz osób z autyzmem i cechami autyzmu. Od listopada 1992 jest członkiem Międzynarodowego Towarzystwa Autyzmu – Europa.
Ze statutu:
KTA posiada w Polsce 18 oddziałów w: Warszawie, Białymstoku, Bydgoszczy, Gdyni, Katowicach, Kielcach, Krakowie, Lublinie, Łodzi, Mińsku Mazowieckim, Opolu, Radomiu, Rzeszowie, Słupsku, Stalowej Woli, Stargardzie, Szczecinie i Toruniu.

</doc>
<doc id="1176740" url="https://pl.wikipedia.org/wiki?curid=1176740" title="Świergotka wielobarwna">
Świergotka wielobarwna

Świergotka wielobarwna ("Psephotellus varius") – gatunek średniej wielkości ptaka z rodziny papug wschodnich (Psittaculidae), zamieszkujący południową część Australii. Nie wyróżnia się podgatunków. Nie jest zagrożony wyginięciem; dość często spotykany w hodowlach.
Środowisko.
Tereny trawiaste rzadko porośnięte drzewami, suche zarośla. Chętnie przebywa przy zbiornikach wodnych i w pobliżu osad ludzkich.
Pożywienie.
Żywią się dojrzałymi i wpół dojrzałymi nasionami traw, także nasionami wielu gatunków roślin zielonych. Chętnie jedzą nasiona akacji, owoców i roślin ogrodowych. Menu uzupełniają jagodami jemioły i larwami owadów. Połykają piasek i żwir w celu rozdrobnienia pożywienia.
Status.
Międzynarodowa Unia Ochrony Przyrody (IUCN) uznaje świergotkę wielobarwną za gatunek najmniejszej troski (LC, "least concern") nieprzerwanie od 1988 roku. Trend liczebności populacji uznaje się za spadkowy.

</doc>
<doc id="1176744" url="https://pl.wikipedia.org/wiki?curid=1176744" title="Blaydon">
Blaydon

Blaydon – miasto w północno-wschodniej części Anglii, w regionie North East England, w hrabstwie Tyne and Wear, w dystrykcie Gateshead. W 2001 roku miasto liczyło 14 648 mieszkańców.

</doc>
<doc id="1176745" url="https://pl.wikipedia.org/wiki?curid=1176745" title="Skojdziszki">
Skojdziszki

Skojdziszki () − wieś na Litwie, w okręgu wileńskim, w rejonie wileńskim, w gminie Niemież, 3 km na północny wschód od Rudomina, przy szosie z Wilna do Mińska. 5061 mieszkańców (2012). Druga co do wielkości wieś na Litwie (po Domejkowie).
Znajdują się tu dwie szkoły początkowe (filia gimnazjum im. F. Ruszczyca i filia gimnazjum "Ryto"), kaplica św. Faustyny, biblioteka, drukarnia gazety Lietuvos rytas, park i XIX-wieczny dwór. Kilometr na południe znajduje się . 

</doc>
<doc id="1176750" url="https://pl.wikipedia.org/wiki?curid=1176750" title="Piotr Kruszyński">
Piotr Kruszyński

Piotr Józef Kruszyński (ur. 20 sierpnia 1945 w Łodzi) – polski adwokat, profesor nauk prawnych, profesor zwyczajny Uniwersytetu Warszawskiego. Zajmuje się w prawem karnym materialnym i procesowym.
Życiorys.
W 1963 ukończył VI Liceum Ogólnokształcące im. Tadeusza Reytana w Warszawie, a w 1968 studia na Wydziale Prawa i Administracji Uniwersytetu Warszawskiego, pisząc pracę magisterską pod tytułem: "Udział ławników w orzecznictwie sądów karnych wświetle poglądów doktryny i badań praktyki". W latach 1968–1970 odbył aplikację sądową w Sądzie Wojewódzkim dla m.st. Warszawy, a w 1970 zdał egzamin sędziowski z oceną bardzo dobrą. 1 października 1968 r. rozpoczął pracę jako asystent w Uniwersytecie Warszawskim. W latach 1969–1971 był zatrudniony w Zakładzie Postępowania Karnego wcharakterze asystenta, w latach 1971–1974 – w charakterze starszego asystenta. W 1974r. uzyskał stopień naukowy doktora nauk prawnych na podstawie obrony pracy pt. „Warunkowe umorzenie postępowania karnego” (promotorem był prof. Andrzej Murzynowski). W 1983 r. złożył kolokwium habilitacyjne po przedłożeniu rozprawy habilitacyjnej pt. „Zasada domniemania niewinności wpolskim procesie karnym”. Postanowieniem prezydenta RP z 4 stycznia 1995 otrzymał tytuł naukowy profesora w głównej mierze za monografię pt. „Stanowisko prawne obrońcy w procesie karnym”, wydanej w 1991 r. Został profesorem zwyczajnym UW. Był dyrektorem Instytutu Prawa Karnego. W 1990 utworzył własną kancelarię prawną.
Od 1982 do 1995 był ponadto wykładowcą w białostockiej filii Uniwersytetu Warszawskiego. Pod jego kierunkiem stopień naukowy doktora uzyskał m.in. Marcin Warchoł, Szymon Pawelec czy Sławomir Żółtek.
Jako adwokat reprezentował m.in. Zytę Gilowską w postępowaniu lustracyjnym, Sławomira Sikorę w postępowaniach ułaskawieniowych, Ryszarda Forbricha w procesie o korupcję w środowisku piłkarskim czy Edwarda Mazura w postępowaniu ekstradycyjnym. W 2008 przewodniczył zespołowi, który prowadził prace nad projektem wprowadzenia do polskiego systemu prawnego instytucji sędziego śledczego. W marcu 2015 został przewodniczącym Komisji Kodyfikacyjnej Prawa Karnego przy Ministerstwie Sprawiedliwości i pełnił tę funkcję do 11 stycznia 2016, kiedy to komisja została odwołana.
Wieloletni dyrektor Ośrodka Badawczego Adwokatury im. Witolda Bayera Naczelnej Rady Adwokackiej. Arbiter w Sądzie Arbitrażowym przy Krajowej Izbie Gospodarczej w Warszawie. Od stycznia 2021 jest członkiem Komisji Dyscyplinarnej ds. nauczycieli akademickich przy Radzie Głównej Nauki i Szkolnictwa Wyższego na kadencję 2021–2024. 12 marca 2021 został powołany na przewodniczącego prezydenckiego zespołu do opracowania projektu regulacji wprowadzającej instytucję sędziów pokoju.
Odznaczenia.
Odznaczony Krzyżem Kawalerskim Orderu Odrodzenia Polski (2000).

</doc>
<doc id="1176752" url="https://pl.wikipedia.org/wiki?curid=1176752" title="Iron Maiden (ujednoznacznienie)">
Iron Maiden (ujednoznacznienie)

Muzyka:
Film:

</doc>
<doc id="1176755" url="https://pl.wikipedia.org/wiki?curid=1176755" title="Wojsko Polskie w operacjach pokojowych">
Wojsko Polskie w operacjach pokojowych

Wojsko Polskie w operacjach pokojowych uczestniczy od 1953 roku. Przez prawie 70 lat Siły Zbrojne Polskiej Rzeczypospolitej Ludowej, a następnie Siły Zbrojne Rzeczypospolitej Polskiej, zaangażowały ponad 115 tys. żołnierzy i pracowników wojska w ok. 90 operacjach obserwacyjnych, pokojowych i stabilizacyjnych w ramach sił i misji Organizacji Narodów Zjednoczonych, Organizacji Bezpieczeństwa i Współpracy w Europie, Organizacji Traktatu Północnoatlantyckiego, Unii Europejskiej i doraźnych (ad hoc) koalicji międzynarodowych.
Misje i operacje w ujęciu chronologicznym.
Stan na 1 października 2021. W części przypadków liczby przybliżone.

</doc>
<doc id="1176757" url="https://pl.wikipedia.org/wiki?curid=1176757" title="Menhir (zespół muzyczny)">
Menhir (zespół muzyczny)

Menhir jest folk/paganmetalową grupą muzyczną z Niemiec, założoną w 1995 roku. Teksty tej grupy dotyczą przedchrześcijańskich dziejów Turyngii. Założycielami zespołu byli: Heiko Gerull, Thomas "Fix" Ußfeller oraz Manuela Ebert. Grupa brała udział w takich festiwalach muzycznych jak m.in.: Pagan Metal Festival w Gießen wraz z takimi grupami jak Black Messiah, Bran Barr czy Odroerir w 2005 roku, Ultima Ratio Festival w Krefeld z grupami Black Messiah, Odroerir, Equilibrium w 2006 roku czy Ragnarök Festival. Dotychczas grupa wydała sześć albumów (do 2007 roku).

</doc>
<doc id="1176762" url="https://pl.wikipedia.org/wiki?curid=1176762" title="Łaskunek trójpręgi">
Łaskunek trójpręgi

Łaskunek trójpręgi, łaskun trójpręgi ("Arctogalidia trivirgata") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1832 roku brytyjski zoolog John Edward Gray nadając mu nazwę "Paradoxurus trivirgatus". Holotyp pochodził z Buitenzorg, na Jawie. Jedyny przedstawiciel rodzaju łaskunek ("Arctogalidia") który opisał w 1897 roku amerykański zoolog Clinton Hart Merriam. Podstawowe dane taksonomiczne podgatunków (oprócz nominatywnego) przedstawia poniższa tabelka:
Analiza genetyczna na małych próbkach wskazuje, że podgatunek "stigmatica" reprezentuje odrębny gatunek, ale potrzeba więcej badań, aby to udowodnić. Niektórzy autorzy sugerują podział "A. trivirgata" na dwa gatunki: jeden na północ od przesmyku Kra, a drugi w regionie sundajskim. Autorzy "Illustrated Checklist of the Mammals of the World" rozpoznają cztery podgatunki.
Zasięg występowania.
Łaskunek trójpręgi występuje w południowo-wschodniej Azji zamieszkując w zależności od podgatunku:
Morfologia.
Długość ciała (bez ogona) 53,2–53,2 cm, długość ogona 46,3–66 cm, długość tylnej stopy 7,5–9 cm, długość ucha 4,2–5 cm; masa ciała 2–2,5 kg.
Tryb życia.
Żywi się owadami, owocami i drobnymi kręgowcami. Zamieszkuje gęste lasy. Prowadzi nadrzewny, nocny i samotniczy tryb życia. Samica rodzi średnio 3 młode w jednym miocie. Łaskuny trójpręgie żyją do 11 lat.
Zagrożenia i ochrona.
Gatunek nie jest objęty konwencją waszyngtońską CITES. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niskiego ryzyka).

</doc>
<doc id="1176764" url="https://pl.wikipedia.org/wiki?curid=1176764" title="Arctogalidia trivirgata">
Arctogalidia trivirgata



</doc>
<doc id="1176766" url="https://pl.wikipedia.org/wiki?curid=1176766" title="John Louis Mansi">
John Louis Mansi

John Louis Mansi (ur. 8 listopada 1926 w Londynie, zm. 6 sierpnia 2010 w Bexhill-on-Sea) – brytyjski aktor.
Występował w brytyjskim serialu komediowym "’Allo ’Allo!", w którym wcielił się w rolę Engelberta von Smallhausena. Zagrał również m.in. w filmach: "Help!" (1965), "Włoska robota" (1969), "Opowieści z krypty" (1972).
Przez ostatnie lata życia zmagał się z chorobą Parkinsona. W maju 2010 zdiagnozowano u niego raka płuc. Zmarł 6 sierpnia 2010.

</doc>
<doc id="1176773" url="https://pl.wikipedia.org/wiki?curid=1176773" title="Nangarhar">
Nangarhar

Nangarhar (paszto: ننګرهار) – jest jedną z 34 prowincji Afganistanu. Położona na wschodzie kraju graniczy z Pakistanem. Stolica w Dżalalabadzie. Według danych z 2021 roku, zamieszkiwana przez prawie 1,74 mieszkańców. Południowa i wschodnia granica prowincji stanowi równocześnie granicę państwową z Pakistanem i poprowadzona jest wzdłuż Linii Duranda. Zarówno po jednej jak i po drugiej stronie granicy rozciągają się pasztuńskie terytoria plemienne.

</doc>
<doc id="1176776" url="https://pl.wikipedia.org/wiki?curid=1176776" title="VW Crafter">
VW Crafter



</doc>
<doc id="1176782" url="https://pl.wikipedia.org/wiki?curid=1176782" title="Roger Kitter">
Roger Kitter

Roger Daniel Kitter (ur. 20 października 1949 w Southsea, zm. 2 stycznia 2015 w Londynie) – brytyjski aktor, który swoją karierę rozpoczął w 1987 roku. Występował w roli kapitana Bertorelliego w brytyjskim serialu "’Allo ’Allo!", w którym jednak zagrał tylko w jednej (siódmej) serii. Kitter wcielił się w rolę Bertorelliego wówczas, gdy z niewyjaśnionych przyczyn z roli w serialu zrezygnował Gavin Richards.

</doc>
<doc id="1176784" url="https://pl.wikipedia.org/wiki?curid=1176784" title="Madonna Mediolańska">
Madonna Mediolańska

Madonna Mediolańska – gotycka rzeźba znajdująca się w katedrze w Kolonii.
Historia.
Powszechna nazwa, pod którą znana jest figura – Madonna Mediolańska – ma związek z prawdopodobnym sprowadzeniem jej do Kolonii przez Fryderyka Barbarossę. W roku 1164 Barbarossa udał się do Mediolanu na wyprawę, w wyniku której przeniósł do Kolonii rzeźbę i relikwie Trzech Króli, traktując zdobycze jako ważny atut w wysiłkach o odnowienie cesarstwa Karola Wielkiego. Cesarz przekazał zdobycze arcybiskupowi kolońskiemu Rainaldowi z Dassel. Uczyniło to Kolonię ważnym punktem docelowym ówczesnych pielgrzymek. Pierwotna rzeźba została zniszczona prawdopodobnie w wyniku pożaru dawnej romańskiej katedry.
Obecna gotycka rzeźba ma związek z kolońskim warsztatem, który działał na przełomie XIII i XIV wieku i brał udział we wznoszeniu gotyckiej katedry. Pokrywająca rzeźbę polichromia, podobnie jak korona oraz berło, są wynikiem konserwacji z 1900 roku.
Wygląd.
Jest to figura naturalnej wielkości (1,61 m) wykonana z drewna orzechowego. Przedstawia Maryję trzymającą w lewej ręce Dzieciątko. Postacie patrzą na siebie nawzajem; na ich twarzach widoczny jest delikatny uśmiech. Dzieciątko trzyma w lewej ręce jabłko.
Jest to wczesny przykład rzeźby typu ikonograficznego znanego wcześniej we francuskiej rzeźbie architektonicznej. Typ ten charakteryzuje się dynamizmem, podkreślonym nie tylko przez silnie zaznaczony kontrapost, ale także charakterystyczne specyficzne dla wczesnego gotyku esoidalne wygięcie ciała Maryi oraz „warstwowe” nałożenie szat o dynamicznie modelowanych draperiach. Typ ten rozpowszechnił się później w całej Europie; przykładowe rzeźby tego typu,to czeskie Madonny m.in. z Buchlovic, z Michle (ob. w Galerii Narodowej w Pradze) tzw. śląskie Madonny na lwach (m.in. z kościoła Św. Marcina na wrocławskim Ostrowie Tumskim, obecnie w Muzeum Archidiecezjalnym we Wrocławiu) i figura Madonny z Dzieciątkiem z 2 ćw. XIV wieku, czy rzeźba znajdująca się w klasztorze Karmelitanek Bosych w Krakowie-Wesołej.
Madonna Mediolańska nie stanowiła elementu rzeźby architektonicznej, lecz cześć tzw. ołtarza kultowego, składającego się wyłącznie z jednej figury, umieszczonej pod baldachimem. Resztki kamiennego baldachimu, który miał formę wieży, zachowały się do dziś – m.in. fragmenty wimperg z bogatą dekoracją maswerkową.

</doc>
<doc id="1176793" url="https://pl.wikipedia.org/wiki?curid=1176793" title="Kama (dystrykt)">
Kama (dystrykt)

Kama – powiat w afgańskiej prowincji Nangarhar. Położony na wschód od Dżalalabadu. Zamieszkiwany w 100% przez Pasztunów, których jest około 88000 (2002). Centrum powiatu znajduje się w mieście Sanger Srye.

</doc>
<doc id="1176799" url="https://pl.wikipedia.org/wiki?curid=1176799" title="Barditus">
Barditus

Barditus – pierwsza kaseta demo a zarazem pierwszy album muzyczny czeskiego zespołu Menhir wydany w marcu 1993 roku.

</doc>
<doc id="1176802" url="https://pl.wikipedia.org/wiki?curid=1176802" title="Sipho Twala">
Sipho Twala

Sipho Mandla Agmatira Twala (ur. w 1968 w Durbanie) zwany Dusicielem z Phoenix w latach 1994-1997 zamordował dziewiętnaście kobiet.
Życiorys.
Sipho Twala był rolnikiem, żyjącym w małej trzyizbowej zagrodzie w zuluskiej osadzie Kwa Mashu. Mieszkał z matką, siostrą i szwagrem. Sipho był inteligentny, władał kilkoma miejscowymi językami, ale nie posiadał żadnego wykształcenia. Ukończył zaledwie pierwszy etap szkoły podstawowej i sam uczył się czytać i pisać. Opierając się na lokalnych tradycjach, cyklach wegetatywnych i elementach zuluskiej kultury w ciągu zaledwie roku zamordował 19 młodych kobiet, unikając nie tylko aresztowania, ale również wszelkich podejrzeń. Matka opisywała go jako normalne dziecko, dżentelmena, który był bardzo pomocny przy pracach domowych. Twala był "tradycyjnym" Zulusem, mieszkającym na przedmieściach dynamicznie rozwijającego się Durbanu.
Zabójstwa.
Jak wielu innych seryjnych morderców, Twala od dzieciństwa fascynował się zabijaniem, ale twierdził, że dopiero wykonany przez jego dziewczynę zabieg aborcji wyzwolił w nim żądzę realizacji swych fantazji. Czarujący, śmiały i wygadany Spiho potrafił przekonywać poszukujące pracy kobiety, że jest w stanie załatwić im dobrze płatne zajęcie w okolicy. Jego celem były kobiety z plemienia Zulu. Trafiał do nich używając lokalnego narzecza, co pozwalało, że czuły się pewniej i bezpieczniej. Był w stanie przekonać kobiety, by szły z nim na pola trzcinowe u podnóży Mount Edgecombe, w których sąsiedztwie znajdował się jego dom – tam właśnie gwałcił je i dusił. Sposób wiązania ich wskazywał na rozwój fascynacji Twali metodami krępowania ofiar. Odzież ofiar stanowiła dla niego trofeum. Dzięki temu policja była w stanie powiązać ze sobą zbrodnie i sformułować akt oskarżenia. Po powrocie do domu, splatał odzież i bieliznę ofiar w różnego rodzaju sznury i węzły, których używał do następnych zabójstw. Miał obsesję na punkcie wiązania i krępowania. Twala mordował na polach trzcinowych, bo czuł się tam pewnie, nawet po odnalezieniu pierwszego ciała droczył się z policją, porzucając ciała w tych samych miejscach. Często z oddali przyglądał się policji przeszukującej teren w poszukiwaniu dowodów zbrodni, siedząc wygodnie w swojej zagrodzie.
Śledztwo.
Miki Pisorius, najwybitniejsza psycholog kryminalna w Południowej Afryce opracowała profil zabójcy w niecały miesiąc od rozpoczęcia śledztwa, to był jej pierwszy profil jaki napisała zupełnie samodzielnie. Profil był dokładny, doskonale oddawał cechy osobowości Twali. Jedyna nieścisłością było wykształcenie, które oceniła nieco wyżej. Była niemal pewna, że zabójca i jego ofiary są z tego samego plemienia. Rankiem 29 sierpnia 1997 oddziały policji wkroczyły do jego osady. Badanie próbek DNA powiązało go ze zbrodniami. Zgodnie z prawem RPA te dowody były wystarczające aby go oskarżyć, ale śledczy postanowił uzyskać od niego pełne zeznanie. Twala złożył pełne zeznania w ciągu 45 minut.
Rozprawa.
Pierwsza ofiara, której udało się uciec była kluczowym świadkiem oskarżenia. Ale było ono zagrożone, kiedy okazało się, że zniknęła. Kobieta od czasu napadu wielokrotnie zmieniała pracę oraz miejsce zamieszkania. Ostatecznie jednak sąd uznał go za winnego 16 zabójstw i skazał na 506 lat więzienia.

</doc>
<doc id="1176803" url="https://pl.wikipedia.org/wiki?curid=1176803" title="Anitta">
Anitta

Anitta, Anittas – anatolijski król miast Kussara i Nesa, syn Pithany, współczesny najprawdopodobniej asyryjskiemu królowi Szamszi-Adadowi I (1814-1782 p.n.e.).
Imię Anitty pojawia się w dokumentach pochodzących z asyryjskiej kolonii kupieckiej w Kanesz (hetycka Nesa, obecnie stanowisko Kültepe w Turcji). W jednym z tekstów, wymieniającym jako władcę Kanesz/Nesy jego ojca Pithanę, Anitta występuje jako następca tronu i nosi akadyjski tytuł "rabi simmiltim". W innym sam nosi już tytuł „władcy” (akad. "rubā'um"), a jako "rabi simmiltim" występuje jego syn Peruwa. Imię Anitty pojawia się też w tekstach z Ankuwy, w których nosi on tytuł „władcy” ("rubā'um") i „wielkiego władcy” ("rubā'um rabium"), co sugeruje, że zarówno Nesa jak i Ankuwa znajdowały się pod jego kontrolą. Siedziba Anitty znajdowała się najprawdopodobniej w Nesie - wskazują na to zarówno pochodzące stąd teksty, jak i odnaleziony tu sztylet z brązu noszący inskrypcję „pałac Anitty, księcia”.
Z czasów Anitty nie zachowały się niestety żadne źródła, które opisywałyby szczegółowo jego panowanie. Pojawia się on jednak w późniejszych tekstach hetyckich, według których miał on podbić większą część centralnej Anatolii. Jednym z takich tekstów jest tzw. "Tekst Anitty", który opisuje nie tylko jego działalność budowlaną w mieście Nesa, ale też jego podboje, w tym zwycięską wyprawę nad Morze Czarne przeciw Huzziji, królowi Zalpy, a także zmagania z Pijuszti, królem Hattusa, zakończone zdobyciem i zburzeniem tego miasta.

</doc>
<doc id="1176810" url="https://pl.wikipedia.org/wiki?curid=1176810" title="Ratusz w Brzegu">
Ratusz w Brzegu

Ratusz w Brzegu – renesansowa budowla wzniesiona w latach 1569–1577 według projektu Bernarda Niurona. Obecnie to jeden z najcenniejszych zabytków architektury renesansu w Polsce. Ratusz jest siedzibą władz miejskich Brzegu i kilku innych instytucji. 
Historia.
Pierwsza siedziba władz miejskich w Brzegu istniała już w XIV wieku, budowla ta spłonęła w wielkim pożarze miasta w czasie panowania księcia Jerzego II. Nowy ratusz został wzniesiony w latach 1569–1577 według projektu włoskiego architekta Bernarda Niurona, budową obiektu kierował również włoski budowniczy Jakub Parr. W późniejszych latach w budynku dokonano niewielkich przeróbek niektórych sal, w związku z ich adaptacją na cele administracyjne. W roku 1926 w południową fasadę wmurowano renesansowy portal, pochodzący z jednej z brzeskich kamienic.
Zarządzeniami wojewódzkiego konserwatora zabytków z dnia 25 listopada 1949 i 10 stycznia 1964 roku ratusz został wpisany do rejestru zabytków.
Architektura.
Ratusz jest okazałą renesansową budowlą wzniesioną na planie wydłużonej podkowy, wokół wewnętrznego dziedzińca, ma dwie kondygnacje i jest nakryty dachem siodłowym. Najokazalsza jest zachodnia strona budowli. W jej narożnikach są dwie zamykające dach czworoboczne wieże, nakryte wysokimi hełmami z latarniami. Pomiędzy nimi jest rozpięta pięcioosiowa loggia, półkolistymi arkadami na parterze. Ponad loggią na połaci dachu są umiejscowione trzy facjaty, podzielone gzymsami i posiadające esowate spływy. Fragmenty elewacji pokryto dekoracją sgraffitową pochodzącą z XVII wieku. Ponad bryłą góruje wieża, do poziomu dachu czworoboczna, wyżej ośmioboczna, zwieńczona balustradą i hełmem z podwójną latarnią. We wnętrzach zachowały się sale i korytarze o oryginalnym wystroju. Najokazalsza jest Sala Rajców z dawnym malarstwem ściennym i cennym plafonem, oraz Sala Stropowa z modrzewiowym sufitem z roku 1646.
Obecnie ratusz jest siedzibą władz miasta i kilku innych instytucji.

</doc>
<doc id="1176822" url="https://pl.wikipedia.org/wiki?curid=1176822" title="Rachela Auerbach">
Rachela Auerbach

Rachela Auerbach (ur. 18 grudnia 1903 w Łanowcach k. Tarnopola, zm. 31 maja 1976 w Tel Awiwie w Izraelu) – polska i izraelska pisarka, historyczka, tłumaczka i psycholożka narodowości żydowskiej, pisząca w języku polskim, jidysz i hebrajskim.
Życiorys.
Absolwentka lwowskiego gimnazjum im. Adama Mickiewicza oraz Uniwersytetu Jana Kazimierza – w zakresie filozofii i prawa. Debiutowała w latach 20. pisanymi w języku polskim wierszami, opublikowanymi na łamach lwowskiej gazety „Chwila”. Współpracowała z wieloma czasopismami jidysz i polskimi. W 1933 roku przeniosła się ze Lwowa do Warszawy, gdzie związała się z poetą Icykiem Mangerem, aż do czasu jego wyjazdu z Polski w 1938 roku.
Podczas II wojny światowej przebywała w getcie warszawskim, gdzie kierowała przez trzy lata kuchnią ludową przy ul. Leszno 40. Współpracowała z Emanuelem Ringelblumem. Członkini zespołu Oneg Szabat; napisała pracę na temat funkcjonowania kuchni ludowej oraz składała sprawozdania dotyczące warunków życia w getcie. Po wydostaniu się na aryjską stronę (9 marca 1943) działała pod fałszywym nazwiskiem Aniela Dobrucka i pracowała w Radzie Pomocy Żydom „Żegota”. Z tego okresu pochodzi jej poemat "Jizkor" o wymordowanej młodzieży żydowskiej. Następnie ukrywała się wraz z dużą grupą Żydów w warszawskim zoo, gdzie doczekała zakończenia wojny.
Po wojnie pozostała w Warszawie. Pracowała w Centralnej Żydowskiej Komisji Historycznej, w której zajęła się dokumentacją czasów Holocaustu. Wyniki swoich badań opublikowała w licznych artykułach prasowych oraz dwóch książkach w języku jidysz: "Na polach Treblinki" (1947) i "Żydowskie powstanie" "– Warszawa 1943" (1948). Była konsultantką filmu "Ulica Graniczna" (1948) w reżyserii Aleksandra Forda.
W 1950 roku wyemigrowała z Polski, udając się do Londynu, skąd następnie wyjechała do Izraela. Tam podjęła pracę w Instytucie Jad Waszem w Jerozolimie, gdzie stworzyła dział zbiorów świadków oraz prowadziła badania nad losami getta warszawskiego. 
Odegrała znaczącą rolę w przygotowaniu dokumentacji do procesu Adolfa Eichmanna w Jerozolimie w 1961 r. 
Zmarła w Tel Awiwie w 1976 w wieku 72 lat.

</doc>
<doc id="1176827" url="https://pl.wikipedia.org/wiki?curid=1176827" title="Perikardiektomia">
Perikardiektomia

Perikardiektomia – chirurgiczny zabieg usunięcia części (p. częściowa) lub całości (p. radykalna) worka osierdziowego, mający na celu najczęściej odbarczenie zaciskającego zapalenia osierdzia. Zapalenie to, jak również inne rodzaje stanu zapalnego osierdzia, wywoływane jest przez różne czynniki, najczęstszymi są infekcje, działanie promieniowania, przyczyny idiopatyczne oraz reakcja zapalna. Prowadzi do włóknienia lub kalcyfikacji worka osierdziowego. 
Z badań wynika, że usunięcie części lub całości worka osierdziowego poprawia stan pacjentów dotkniętych zapaleniem osierdzia i wynikających z niego problemów z działaniem serca, jednak potencjalnie może negatywnie wpływać na obieg krwi w obrębie przedsionków serca i zastawki trójdzielnej, choć objawy te mogą również wynikać z wcześniejszych problemów z sercem, takich jak kardiomiopatie wynikające z nieleczonego zapalenia osierdzia.
Stosowana bywa zarówno jako zabieg terapeutyczny, jak i diagnostyczny. Jej stosowanie obarczone jest jednak sporym ryzykiem dla pacjenta. W zależności od próby, w różnych ośrodkach notuje się od 3, przez 7 i 10, do nawet 18 procent śmierci w okresie okołooperacyjnym (pierwszych 30 dni po operacji). Długoterminowa prognoza dla pacjentów po zabiegu usunięcia worka osierdziowego zależy przede wszystkim od pierwotnej przyczyny choroby a także od minimalizacji czasu pomiędzy diagnozą a zabiegiem.

</doc>
<doc id="1176837" url="https://pl.wikipedia.org/wiki?curid=1176837" title="Josef Deiner">
Josef Deiner

Josef Deiner (ur. 31 stycznia 1885, zm. 14 listopada 1947 w Landsberg am Lech) – zbrodniarz hitlerowski, członek załogi obozu koncentracyjnego Dachau i SS-Obersturmführer.
Członek NSDAP od 1931, a SS od 1934. Służbę w Dachau pełnił od 1933. W okresie od stycznia 1942 do kwietnia 1945 roku był kierownikiem stolarni należącej do Niemieckich Zakładów Zbrojeniowych ("Deutsche Ausrüstungswerke", w skrócie DAW) w kompleksie obozowym Dachau. Deiner znęcał się nad podległymi mu więźniami, karząc za drobne wykroczenia lub za zbyt wolną, jego zdaniem, pracę. Zdarzało się, że bił swe ofiary do nieprzytomności.
Osądzony przez amerykański Trybunał Wojskowy w Dachau w dniach 4–6 marca 1947 roku i skazany na karę śmierci przez powieszenie. Stracony w więzieniu Landsberg w listopadzie 1947 roku.

</doc>
<doc id="1176839" url="https://pl.wikipedia.org/wiki?curid=1176839" title="Izet Nanić">
Izet Nanić

Izet Nanić (ur. 4 października 1965 w Bužimiu, zm. śmiercią tragiczną 4 sierpnia 1995) – dowódca 505 brygady piechoty wchodzącej w skład 5 korpusu Armii Bośni i Hercegowiny pod dowództwem gen. Atifa Dudakovića.
Życiorys.
Izet Nanić skończył szkołę średnią w 1984 w Zagrzebiu. Po jej ukończeniu został przyjęty do akademii wojskowej w Belgradzie, którą ukończył w 1987 roku. Służył w jednostce obrony przeciwlotniczej w Kragujevacu. Po wybuchu wojny w Bośni dołączył do sił zbrojnych Armii Republiki Bośni i Hercegowiny. Przez cały okres konfliktu zbrojnego w Bośni był komendantem 505 brygady piechoty stacjonującej w północno-zachodniej Bośni w mieście Bužim. Latem 1995 roku podczas wypierania sił serbskich z okolic granicy bośniacko-chorwackiej zginął tragicznie podczas wymiany ognia. Pozostawił trójkę dzieci: córkę Izet (1988) i dwóch synów Nevzeta (1991) oraz Ibrahima (1993).
Obecnie Izet Nanić wśród ludności bośniackiej uchodzi za „legendarnego komendanta”.

</doc>
<doc id="1176842" url="https://pl.wikipedia.org/wiki?curid=1176842" title="Okręg wyborczy Lincoln">
Okręg wyborczy Lincoln

Okręg wyborczy Lincoln powstał w 1265 r. i wysyłał do angielskiej, a później brytyjskiej, Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje miasto Lincoln i okoliczne wsie.

</doc>
<doc id="1176843" url="https://pl.wikipedia.org/wiki?curid=1176843" title="Johannes de Limburgia">
Johannes de Limburgia

Johannes de Limburgia (ur. 1408 - zm. 1430) - kompozytor flamandzki. Do naszych czasów zachowało się około 50 skomponowanych przez niego utworów.

</doc>
<doc id="1176845" url="https://pl.wikipedia.org/wiki?curid=1176845" title="Okręg wyborczy Derby South">
Okręg wyborczy Derby South

Okręg wyborczy Derby South powstał w 1950 r. i wysyła do brytyjskiej Izby Gmin jednego deputowanego. Okręg obejmuje południową część miasta Derby.

</doc>
<doc id="1176846" url="https://pl.wikipedia.org/wiki?curid=1176846" title="Aspie">
Aspie



</doc>
<doc id="1176849" url="https://pl.wikipedia.org/wiki?curid=1176849" title="Figueroles (Katalonia)">
Figueroles (Katalonia)

Figueroles – miejscowość w Hiszpanii, w Katalonii, w prowincji Girona, w comarce Pla de l’Estany, w gminie Fontcoberta.
Według danych INE z 2006 roku miejscowość zamieszkiwało 30 osób.

</doc>
<doc id="1176850" url="https://pl.wikipedia.org/wiki?curid=1176850" title="El Veïnat de Fares">
El Veïnat de Fares

El Veïnat de Fares – miejscowość w Hiszpanii, w Katalonii, w prowincji Girona, w comarce Pla de l’Estany, w gminie Fontcoberta.
Według danych INE z 2006 roku miejscowość zamieszkiwało 17 osób.

</doc>
<doc id="1176851" url="https://pl.wikipedia.org/wiki?curid=1176851" title="Veïnat de Melianta">
Veïnat de Melianta

Veïnat de Melianta – wieś w Hiszpanii, w Katalonii, w prowincji Girona, w comarce Pla de l’Estany, w gminie Fontcoberta.
Według danych INE z 2006 roku miejscowość zamieszkiwało 951 osób.

</doc>
<doc id="1176852" url="https://pl.wikipedia.org/wiki?curid=1176852" title="Vilavenut">
Vilavenut

Vilavenut – miejscowość w Hiszpanii, w Katalonii, w prowincji Girona, w comarce Pla de l’Estany, w gminie Fontcoberta.
Według danych INE z 2006 roku miejscowość zamieszkiwało 105 osób.

</doc>
<doc id="1176853" url="https://pl.wikipedia.org/wiki?curid=1176853" title="The Only">
The Only

The Only – pierwszy singel industrial metalowej grupy Static-X pochodzący z jej trzeciego albumu, "Shadow Zone". Utwór został wykorzystany w grze ', w komputerowej wersji ' oraz podczas MTV Music Video Awards w 2003 jako podkład pod mowę konferansjerską. Wokal jest spokojniejszy niż w innych utworach grupy.

</doc>
<doc id="1176862" url="https://pl.wikipedia.org/wiki?curid=1176862" title="Fantomas (album)">
Fantomas (album)

Fantomas – czwarty album zespołu Formacja Nieżywych Schabuff wydany w 1995 roku nakładem wydawnictwa Zic Zac.
Lista utworów.
źródło:.
Twórcy.
źródło:.

</doc>
<doc id="1176863" url="https://pl.wikipedia.org/wiki?curid=1176863" title="Ratusz w Wałbrzychu">
Ratusz w Wałbrzychu

Ratusz w Wałbrzychu – budowla została wzniesiona w 1856 r. w stylu neogotyckim i znajduje się przy placu Magistrackim. Jest siedzibą władz miejskich Wałbrzycha.
Historia.
Pierwszy barokowy ratusz w Wałbrzychu został wzniesiony w roku 1731 pośrodku rynku, a w roku 1853 został rozebrany. Budowę nowej siedziby władz miejskich rozpoczęto w roku 1857, a ukończono rok później. Budynek ratusza zaprojektował i wykonał królewski budowniczy Hermann Friedrich Wäsemann z Wrocławia. W 1903 roku ratusz został powiększony o dwa boczne skrzydła wzniesione według projektu wrocławskiego architekta Karla Grossera. W latach 1975-1976 ratusz był remontowany.
Decyzją wojewódzkiego konserwatora zabytków z dnia 25 maja 1977 roku ratusz został wpisany do rejestru zabytków. 
Architektura.
Ratusz jest budowlą wzniesioną na planie podkowy, posiada dwa boczne skrzydła, trzy trakty i trzy kondygnacje. Budynek jest nakryty dachami dwuspadowymi z syganturką na kalenicy. Starszą część ratusza zamykają dwie ośmiokątne wieżyczki na końcach fasady. Budynek jest ozdobiony neogotyckimi szczytami. W neobarokowych wnętrzach zachowała się okazała klatka schodowa z kamiennymi balustradami.
Dzisiaj ratusz pełni tę samą funkcję co przed laty - jest siedzibą władz miejskich Wałbrzycha.

</doc>
<doc id="1176865" url="https://pl.wikipedia.org/wiki?curid=1176865" title="USOSweb">
USOSweb



</doc>
<doc id="1176866" url="https://pl.wikipedia.org/wiki?curid=1176866" title="Oficjał">
Oficjał



</doc>
<doc id="1176867" url="https://pl.wikipedia.org/wiki?curid=1176867" title="El Veinat de Fares">
El Veinat de Fares



</doc>
<doc id="1176872" url="https://pl.wikipedia.org/wiki?curid=1176872" title="Heinrich Schmitz (lekarz)">
Heinrich Schmitz (lekarz)

Heinrich Schmitz (ur. 3 lipca 1896, zm. 26 listopada 1948 w Landsberg am Lech) – lekarz obozowy w obozie koncentracyjnym Flossenbürg i zbrodniarz wojenny.
Doktor medycyny, członek NSDAP od 1932 roku. Od 2 maja 1944 do 22 marca 1945 roku był cywilnym lekarzem obozowym (nie należał do SS) we Flossenbürgu. W tym okresie Schmitz dopuścił się licznych zbrodni, w tym: mordował więźniów zastrzykami fenolu, przeprowadzał zbrodnicze operacje chirurgiczne, brał udział w egzekucjach na terenie obozu. Odpowiadał za fatalne warunki panujące w szpitalu obozowym i nie zrobił nic, by zapobiec epidemii tyfusu, która szalała w obozie w styczniu 1945 roku (zginęło wówczas prawie 3 tysiące więźniów).
Po zakończeniu wojny Heinrich Schmitz zasiadł na ławie oskarżonych w czwartym procesie załogi Flossenbürga przed amerykańskim Trybunałem Wojskowym w Dachau. Podczas procesu udawał, że jest niepoczytalny, by uznano go za niewinnego. Trybunał nie dał jednak wiary zeznaniom Schmitza i wobec ogromu jego zbrodni skazał go na karę śmierci. Wyrok wykonano przez powieszenie w więzieniu Landsberg pod koniec listopada 1948 roku.

</doc>
<doc id="1176873" url="https://pl.wikipedia.org/wiki?curid=1176873" title="Ratusz w Łomży">
Ratusz w Łomży

Ratusz w Łomży (nowy) – budowla klasycystyczna wybudowana w 1823 według projektu Aleksandra Groffe. Dziesięć lat później od strony wschodniej dobudowano oficyny według projektu Teodora Bogumiła Seyfrieda, dzięki czemu powstał prostokątny dziedziniec. Budynek na planie prostokąta, dwukondygnacyjny. Fasada budynku pięcioosiowa, część środkowa przechodzi w czworoboczną wieżyczkę zwieńczoną półkolistą kopułą z iglicą. Na wieżyczce znajduje się zegar.
Pierwotnie ratusz stał na środku rynku, jednak w wyniku wielokrotnych zniszczeń został rozebrany. Nowy, stojący do dziś, usytuowano we wschodniej pierzei rynku. W latach 80. rozebrano oficynę znajdującą się po prawej stronie Ratusza, a w jej miejsce dobudowano nową część Ratusza.

</doc>
<doc id="1176875" url="https://pl.wikipedia.org/wiki?curid=1176875" title="Operacja pokojowa">
Operacja pokojowa

Operacja pokojowa – operacja wojskowa zapobiegania, ograniczania, łagodzenia i zakańczania działań wojennych między państwami albo wewnątrz państwa poprzez interwencję strony trzeciej na rzecz pokoju, zorganizowaną i kierowaną przez organizację międzynarodową przy użyciu personelu wojskowego, policyjnego i cywilnego do przywrócenia i utrzymania pokoju.
Operacje pokojowe – podobnie jak operacje wsparcia pokoju – prowadzone są na podstawie prawnej, której źródłem może być w pierwszej kolejności Organizacja Narodów Zjednoczonych, czy też inne organizacje międzynarodowe.
Operacje te prowadzone są zawsze w celu zapewnienia lub utrzymania pokoju. O ile w literaturze przedmiotu przez pojęcie operacji pokojowej rozumie się wszelkie działania o charakterze pokojowym, których podstaw szukać należy w rezolucjach ONZ, o tyle operacje wsparcia pokoju to działania wyłącznie militarne prowadzone metodami i narzędziami walki zbrojnej, często także na podstawie mandatu ONZ przekazanego organizacji o charakterze militarnym bądź państwu zgłaszającemu chęć przewodnictwa w takiej operacji. Takie organizowanie i prowadzenie operacji mieści się w warunkach reagowania kryzysowego, w odróżnieniu od tego ostatniego jednak stanowi reakcję wyłącznie na zagrożenia o charakterze militarnym.

</doc>
<doc id="1176881" url="https://pl.wikipedia.org/wiki?curid=1176881" title="Str8 Off tha Streetz of Muthaphukkin Compton">
Str8 Off tha Streetz of Muthaphukkin Compton

Str8 Off Tha Streetz Of Muthaphukkin Compton – czwarty i jednocześnie ostatni studyjny album Eazy'ego-E. Został wydany po śmierci Eazy'ego przez DJ-a Yella, który zajął się jego produkcją. Eazy miał zamiar nagrać na płytę powyżej 30 utworów, lecz prace przerwała jego śmierć. Znalazł się na nim utwór "Tha Muthaphukkin Real", ostatni utwór Eazy'ego, opowiadający o jego śmierci. 

</doc>
<doc id="1176882" url="https://pl.wikipedia.org/wiki?curid=1176882" title="Salvia di Lucania">
Salvia di Lucania



</doc>
<doc id="1176888" url="https://pl.wikipedia.org/wiki?curid=1176888" title="Electronic Sports World Cup">
Electronic Sports World Cup

Electronic Sports World Cup – mistrzostwa świata w grach komputerowych.
ESWC są rozgrywane corocznie we Francji (wyjątek stanowił rok 2008, kiedy były organizowane w San José w USA) i organizowane przez firmę Games Services. Kwalifikacją do finałów mistrzostw są rozgrywki krajowe.

</doc>
<doc id="1176889" url="https://pl.wikipedia.org/wiki?curid=1176889" title="Lunar Surface Access Module">
Lunar Surface Access Module



</doc>
<doc id="1176895" url="https://pl.wikipedia.org/wiki?curid=1176895" title="Muzeum Rybołówstwa Morskiego w Świnoujściu">
Muzeum Rybołówstwa Morskiego w Świnoujściu

Muzeum Rybołówstwa Morskiego – przedstawia zbiory dotyczące historii miasta oraz dzieje połowów ryb. Można zobaczyć też wystawę poświęconą florze Bałtyku, a także dowiedzieć się jakich narzędzi używali dawniej rybacy do połowu ryb.
Muzeum mieści się w dawnym ratuszu miejskim. Budynek należy do najstarszych w mieście. Siedziba muzeum jest dwukondygnacyjnym budynkiem z wysokim dachem. Wybudowany został w latach 1805–1809 w stylu klasycystycznym, w 1839 dobudowano ażurową wieżyczkę na dachu. Nad wejściem (od strony ul. Armii Krajowej) herb miasta: Gryf Pomorski z kotwicą.
Ekspozycja dzieli się na trzy działy:

</doc>
<doc id="1176903" url="https://pl.wikipedia.org/wiki?curid=1176903" title="Ludwig Most">
Ludwig Most

August Ludwig Most (ur. 10 marca 1807 w Szczecinie, zm. 27 czerwca 1883 tamże) – niemiecki malarz epoki biedermeieru.
W młodości (od maja 1824 do maja 1825) Ludwig Most kształcił się w Stargardzie u malarza o nazwisku Thiele. Następnie, w latach 1825-27 oraz 1829-30 studiował w Akademii Sztuki w Berlinie u prof. Heinricha Lengericha. Z tego okresu pochodzą jego pierwsze obrazy przedstawiające Stargard: "Wieże Bramy Młyńskiej" i "Wnętrze Kościoła Mariackiego w Stargardzie". Ten ostatni obraz został zakupiony przez króla pruskiego Fryderyka Wilhelma III. 
Po zakończeniu studiów Most przez kilka lat mieszkał w Dreźnie, by w 1834 powrócić do Szczecina. W 1841 rozpoczął pracę w Gimnazjum Mariackim w Szczecinie (w budynku zajmowanym współcześnie przez IX Liceum Ogólnokształcące im. Bohaterów Monte Cassino w Szczecinie). W szkole tej pracował jako nauczyciel rysunku aż do śmierci.
Ludwig Most chętnie podróżował, szkicował m.in. zajazdy, gospody i stroje ludowe, szczególnie chętnie strój pyrzycki, który spopularyzował dzięki swoim szkicom. Z chwilą powołania w 1834 Pomorskiego Stowarzyszenia Sztuki (Kunstverein für Pommern) Most zasiadał w jego zarządzie i zaliczał się do elity miejskiej Szczecina.
Duża część szkiców Ludwiga Mosta zaginęła podczas II wojny światowej. Zachowane to przede wszystkim malarstwo olejne, pejzażowe i portretowe – łącznie ok. 280 obrazów, przechowywanych głównie w zbiorach muzeów w Szczecinie i Greifswaldzie. Wśród pejzaży dużą wartość przedstawiają obrazy prezentujące architekturę dawnego Szczecina, Stargardu i Pyrzyc, wśród portretów – m.in. portret szczecińskiego kompozytora Carla Loewego i matematyka Hermanna Grassmanna.
Ludwig Most został pochowany na Cmentarzu Grabowskim w Szczecinie.

</doc>
<doc id="1176907" url="https://pl.wikipedia.org/wiki?curid=1176907" title="Kraj (dziennik)">
Kraj (dziennik)

Kraj – dziennik polityczny wydawany w latach 1869–1874 w Krakowie.
Inicjatorem założenia pisma jako alternatywy dla konserwatywnego dziennika „Czas” był książę Adam Stanisław Sapieha. Wydawany od 1869, był organem politycznego liberalizmu oraz pozytywizmu w kulturze, prezentował wysoki poziom publicystyki. Swój postępowy charakter „Kraj” zawdzięczał w pierwszym rzędzie Ludwikowi Gumplowiczowi (redaktor do 1873), współpracował z pismem blisko m.in. Józef Ignacy Kraszewski. To na łamach „Kraju” padło po raz pierwszy hasło sprowadzenia ciała Adama Mickiewicza na Wawel.
Zamknięcie dziennika w 1874 było efektem konfliktów wewnętrznych oraz problemów finansowych.

</doc>
<doc id="1176908" url="https://pl.wikipedia.org/wiki?curid=1176908" title="Sanktuarium Matki Bożej Niepokalanej w Resku">
Sanktuarium Matki Bożej Niepokalanej w Resku

Sanktuarium Matki Boskiej Reskiej – kościół znajdujący się w miejscowości Resko, w powiecie łobeskim w województwie zachodniopomorskim.
Historia.
W 1290 odnotowano w mieście kapłana katolickiego, Bruna, który rezydował tu na stałe. Obecny kościół został zbudowany w stylu późnogotyckim około 1400. W końcu XV wieku został rozbudowany, a w latach 1697 i 1882, przebudowany. W 1881 rozbudowano przylegającą do korpusu nawowego wieżę, podwyższono ją dwukrotnie do wysokości 66-metrów. Jednocześnie regotyzowano szczyty wysokiego, krótkiego korpusu z XV w z trzema nawami i wydzielonym prezbiterium. Przebudowy były m.in. wynikiem kilkukrotnych pożarów. Największy pożar dotknął obiekt w 1916. W latach 1534-1945 świątynia pozostawała w rękach protestantów. W okresie międzywojennym reskimi katolikami opiekował się ksiądz Daniel Ernst z katolickiego ośrodka sióstr boromeuszek w Święciechowie. Po II wojnie światowej i zniszczeniu klasztoru boromeuszek, przeniesiono zeń do Reska część wyposażenia i czczony, XVIII-wieczny obraz Matki Bożej Niepokalanej Dziewicy nieznanego autora, o wymiarach 145 x 85 cm. Kościół poświęcono 15 czerwca 1945. 25 marca 1993 arcybiskup Marian Przykucki wyniósł świątynię do godności sanktuarium maryjnego.
Architektura.
Kościół jest halowy, trójnawowy w stylu hali gryfijskiej. Wieża mierzyła 67 metrów, ale po pożarze od uderzenia pioruna na początku 1970, jej wysokość mierzy 61 metrów. 
Wyposażenie.
Wystrój skromny, neogotycki. Empora organowa z XVIII w, na ścianach polichromie z ok. 1881-1882. Wewnątrz sanktuarium znajduje się XVII-wieczny ołtarz i XVIII-wieczny obraz Matki Boskiej Reskiej (Matki Bożej Niepokalanej Dziewicy z kościoła w Klasztorze St. Aloysiusstift w Święciechowie).
Otoczenie.
Przy kościele rośnie dąb św. Jana Pawła II posadzony z żołędzia, poświęconego przez tego papieża podczas pielgrzymki leśników polskich do Watykanu 28 kwietnia 2004, co upamiętnia głaz z tablicą posadowiony w 2006.

</doc>
<doc id="1176910" url="https://pl.wikipedia.org/wiki?curid=1176910" title="Richard S. Castellano">
Richard S. Castellano

Richard S. Castellano (ur. 4 września 1933 w Bronksie, Nowy Jork, zm. 10 grudnia 1988 w północnym Bergen, New Jersey) – aktor amerykański znany z roli Petera Clemenzy w filmie "Ojciec chrzestny". Nominowany do Oscara za rolę w filmie "Zakochani i inni".

</doc>
<doc id="1176912" url="https://pl.wikipedia.org/wiki?curid=1176912" title="Buchonia">
Buchonia

Buchonia – pierwszy minialbum muzyczny czeskiego zespołu Menhir wydany w 1998 roku. Płyta zawiera cztery piosenki.

</doc>
<doc id="1176918" url="https://pl.wikipedia.org/wiki?curid=1176918" title="Kazimierz Narutowicz">
Kazimierz Narutowicz

Kazimierz Narutowicz, (ur. 7 lutego 1904 w Brewikach, zm. 22 maja 1987 w Poznaniu) – litewski działacz polityczny. Syn Stanisława Narutowicza i Joanny z d. Bilewicz i bratanek prezydenta II RP Gabriela Narutowicza.
Życiorys.
Pochodził z rodziny zaangażowanej w tworzenie państwa litewskiego. W 1924 roku ukończył polskojęzyczne Gimnazjum im. Adama Mickiewicza w Kownie. Edukację kontynuował w Nancy, gdzie uzyskał tytuł inżyniera agronomii. Praktykował w Danii.
Po powrocie na Litwę udzielał się politycznie, w latach 1934–1938 był emisariuszem rządu litewskiego ds. uregulowania stosunków z Polską. Po wejściu armii sowieckiej na Litwę w 1940 roku aresztowany przez NKWD, wywieziony do Kraju Ałtajskiego, gdzie pracował jako rybak. W 1947 osiedlił się w Polsce, zamieszkał w Poznaniu. Pracował w przemyśle włókienniczym.
Zmarł 22 maja 1987 roku w Poznaniu. Został pochowany 28 maja 1987 roku na cmentarzu komunalnym na Miłostowie w Poznaniu (pole 41, kwatera 4A).
Rodzina.
Syn Stanisława Narutowicza i Joanny z Billewiczów. Jego żoną była Krystyna Narutowicz (1904-2001).

</doc>
<doc id="1176920" url="https://pl.wikipedia.org/wiki?curid=1176920" title="AmeriKKKa’s Most Wanted">
AmeriKKKa’s Most Wanted

AmeriKKKa's Most Wanted – pierwszy solowy album amerykańskiego rappera, Ice Cube’a. Płyta zdobyła status platynowej płyty, i wywołała spore kontrowersje. Przy pracach nad albumem Cube’owi pomagał Chuck D z legendarnej grupy Public Enemy. Nazwa AmeriKKKa's Most Wanted wzięła się od programu America's Most Wanted w którym czarnych przedstawiano jako przestępców, zaś trzy litery K oznaczały Ku Klux Klan, który według Ice Cube’a miał wtedy spore wpływy w USA.
Koncepcja.
Ice Cube po swoim odejściu z N.W.A w dużym stopniu zmienił swój styl. Przede wszystkim prace nad albumem trwały na wschodnim wybrzeżu, a w jego tworzenie zaangażowała się legendarna grupa Public Enemy. Jest to wspaniały przykład storytellingu (opowiadanie historii), z większości tekstów który wciągają słuchacza Ice wyciąga jakiś morał, np. Once Upon A Time In The Projects, nic więc dziwnego, że album zdobył uznanie krytyków i słuchaczy na całym świecie. W większości oparty jest o chaotyczne podkłady które wiele osób mogą do niego zniechęcić.
Sample.
The Nigga Ya Love to Hate
AmeriKKKa's Most Wanted
What They Hittin' Foe
You Can't Fade Me
Once Upon a Time in the Projects
Turn Off the Radio
Endangered Species (Tales From the Darkside)
A Gangsta's Fairytale
The Drive-By (spoken)
Rollin' Wit the Lench Mob
Who's the Mack?
It's a Man's World
The Bomb

</doc>
<doc id="1176921" url="https://pl.wikipedia.org/wiki?curid=1176921" title="Gene Gutowski">
Gene Gutowski

Gene Gutowski, właśc. Eugene Gutowski (ur. jako Witold Bardach 26 lipca 1925 we Lwowie, zm. 10 maja 2016 w Warszawie) – polsko-amerykański producent filmowy pochodzenia żydowskiego.
Życiorys.
Rodzina i dzieciństwo w Polsce.
Witold Bardach urodził się 26 lipca 1925 we Lwowie jako syn dr. Juliusza Bardacha (ur. 1897 w Sanoku, prawnik, oficer Wojska Polskiego, w II RP adwokat) i Anny z domu Garfunkel (pianistka koncertowa, nauczycielka muzyki) oraz wnuk dr. Teofila Bardacha (lekarz, oficer Wojska Polskiego) a ze strony matki prawnuk jednego z pierwszych organizatorów związków zawodowych i senatora w parlamencie austriackim. Miał młodszego brata Romana (ur. 1930).
Wywodził się z rodziny żydowskiej osiadłej na ziemiach polskich w XVI wieku, której przedstawiciele zajmowali wysokie pozycje społeczne, a niektórzy z nich z biegiem czasu przeszli na katolicyzm. Familia Teofila Bardacha we Lwowie nie uczęszczała do synagogi, była zasymilowana, w ich domu obchodzono święta katolickie w polskim wydaniu. Witold Bardach wychowywał się we Lwowie wśród Ukraińców, był karmiony przez mamkę tej narodowości (żona policjanta), mówił też w języku ukraińskim. Jego rodzina do 1939 posiadała duży dom we Lwowie. W młodości Witold był oddanym harcerzem i ministrantem. Przez matkę został nauczony języka niemieckiego i angielskiego. W 1933 wraz z rodzicami przeniósł się do Rawy Ruskiej, gdzie jego ojciec objął praktykę adwokacką po szwagrze Beckerze (mąż Julii z domu Garfunkel; Bardachowie przejęli też wychowanie nad ich synami Stanisławem i Jerzym). Tam Bardachowie zamieszkiwali w największym prywatnym budynku w mieście.
II wojna światowa.
Po wybuchu II wojny światowej w 1939 w trakcie kampanii wrześniowej wraz z rodziną opuścił mieszkanie w Rawie przenosząc się w bezpieczne miejsce. Wkrótce potem w ich domu Niemcy utworzyli więzienie, zaś po oddaniu terytorium na rzecz ZSRR, sowieci ustanowili w budynku drukarnię, w konsekwencji czego budynek został zniszczony i obrabowany. Po opuszczeniu Rawy rodzina Bardachów ewakuowała się do Lwowa, skąd postanowili udać się do Rumunii. Około 10 km przed celem zarekwirowano im auto marki Citroën, zaś gdy dotarli do granicy, była ona już zamknięta przez sowietów, wobec czego zostali zmuszeni wyruszyć z powrotem do Lwowa. Wobec agresji ZSRR na Polskę z 17 września 1939 czasowo schronili się u znajomych we wsi, po czym zdołali wrócić do Lwowa. Tam cała rodzina zamieszkała w domach obojga dziadków. Matka Witolda podjęła następnie pracę w charakterze profesora we lwowskim konserwatorium, udzielając lekcji gry na fortepianie, zaś ojciec założył spółdzielnię prowadzącą dezynfekcję aparatów telefonicznych.
Pod okupacją sowiecką we Lwowie Witold Bardach podjął naukę w gimnazjum, w trakcie której uczestniczył w 3-tygodniowej wycieczce do Kijowa, Moskwy i Leningradu. W połowie 1940 zrezygnował z tej edukacji i na podstawie sfałszowanych dokumentów (mając faktycznie 14 lat wyrobił sobie nowe, imitujące wiek 17 lat), został przyjęty do Instytutu Sztuk Plastycznych, zaś po wyproszeniu skierowano go od razu na wydział rzeźby (kierowanej przez prof. Mariana Wnuka) z pominięciem nauki przewidzianej na pierwszym roku. Już wtedy utrzymywał się samodzielnie wykonując prace plastyczne, w tym portrety Lenina. Po ataku Niemiec na ZSRR z 22 czerwca 1941, wkroczeniu Niemców do Lwowa i nastaniu okupacji niemieckiej sytuacja rodziny Bardachów diametralnie się zmieniła z powodu ich żydowskich korzeni. Zostali objęci obowiązkiem noszenia na ramieniu opaski z Gwiazdą Dawida. Pomimo tego on sam, polegając też na swoim niearyjskim wyglądzie, śmiało i butnie zachowywał się w sposób przystający do okupantów. Na co dzień zajmował się zbytem majątku rodzinnego w celu późniejszych zakupów artykułów żywnościowych. Początkowo zamieszkiwał w mieszkaniu swojego dziadka Teofila, wkrótce zmuszonego do opuszczenia domu. Po wysiedleniu z rodzinnego domu w centrum Lwowa zamieszkał wraz z rodzicami i bratem w mieszkaniu położonym na obrzeżu miasta, zajmując lokal wraz z inną rodziną. Podjął pracę w fabryce wyrobów skórzanych, nadzorowanej przez SS, skąd został usunięty z równoczesnym wpisem na listę przeznaczonych do transportu do obozu, która miała zostać zrealizowana w najbliższym czasie. Następnie prowadził akcję wytworzenia fałszywych dokumentów tożsamości dla swoich krewnych przy pomocy danych uzyskiwanych w parafiach.
Pod okupacją niemiecką jego ojciec nadal zajmował się pracą w spółdzielni, a matka wraz ze szwagierką Zofią prowadziła wytwórnię ciastek. Wobec prowadzenia przez okupantów akcji ujęcia Żydów z ulicy miasta i wywożenia ich do obozu zagłady Bardachowie przenieśli się do kryjówki w komórce nad garażem przy kwaterze gestapo, gdzie przebywali przez wiele dni, a Witold dostarczał tam bliskim środki żywnościowe. Potem Bardachowie przenieśli się do rzekomo bezpieczniejszego schronienia, skąd zostali usunięci i wywiezieni ciężarówkami do obozu. W konsekwencji prowadzonego holokaustu jego rodzice i cała rodzina (zarówno dziadkowie Bardachowie ze strony ojca jak i dziadkowie Garfunkelowie ze strony matki) zostali aresztowani i ponieśli śmierć w obozie zagłady w Bełżcu. Jako pierwsza została aresztowana Anna Bardach (wraz z Zofią), po czym wywieziona do obozu w Bełżcu i tam zamordowana. Pozostali członkowie rodziny podjęli wtedy decyzję o ucieczce. Witold załatwił sobie i bliskim fałszywe dokumenty. On sam postanowił wyjechać do Warszawy, zaś ojciec Juliusz, brat Roman i stryj Bronisław planowali udać się na Węgry. Wkrótce potem ojciec został aresztowany wraz oficerami wojskowymi mającymi ten sam zamiar. W późniejszym czasie osamotnieni stryj Bronisław i 13-letni brat Roman, wobec likwidacji lwowskiego getta zażyli truciznę popełniając samobójstwo.
Podczas oczekiwania na odjazd do stolicy na dworcu lwowskim Witold został aresztowany przez rozpoznającego go ukraińskiego policjanta, po czym wraz z tysiącami Żydów trafił do obozu koncentracyjnego przy ulicy Janowskiej, gdzie prowadzono selekcję. Dysponując fałszywymi dokumentami spreparowanymi dla 18-letniego volksdeutscha wywarł wrażenie na SS-mannie i pełnił rolę jego tłumacza oraz był zmuszony uczestniczyć w egzekucji Żydów, zaś ostatecznie został zwolniony z obozu. Natychmiast udał się do Warszawy, gdzie przybył w sierpniu 1942 po przybranym nazwiskiem. Tam początkowo zatrzymał się u kuzyna Jerzego przy ulicy Wspólnej. Uzyskał też pomoc od swojej ciotki Stanisławy (vel Anastazja Suszyńska, łączniczki gen. Stefana „Grota” Roweckiego, dowódcy Armii Krajowej), za sprawą której trafił do mieszkania przy placu Trzech Krzyży. Przez pewien czas ukrywał w swoim mieszkaniu zbiegłego z transportu do obozu kuzyna Jerzego, któremu wręczył dokumenty na nazwisko Kowalski. Pracował w mleczarni, potem w zakładzie fotograficznym, a następnie w niemieckiej fabryce Junkers na lotnisku Okęcie, zaś zamieszkał przy alei Adama Mickiewicza na Żoliborzu, potem przy alei Krakowskiej w okolicy swojej pracy. W trakcie pracy, współpracując z niemieckim żołnierzem, wykradał nadajniki radiowe Luftwaffe i przekazywał je do struktur AK za zapłatą. W międzyczasie był tymczasowo aresztowany w związku z kradzieżą cudzej wypłaty. Po wykryciu przez Niemców kradzieży sprzętu radiowego w fabryce Junkers i wobec zagrożenia aresztowaniem Gutowski w trybie natychmiastowym zniknął z pracy, po czym opuścił swoje miejsca pobytu (mieszkanie oraz najmowany lokal), po czym ukrywał się u rodziny R. swojej sympatii.
Otrzymawszy od AK nowe dokumenty tożsamości w 1943 zdecydował się na opuszczenie Warszawy, znajdując ogłoszenie o pracy na rzecz Organizacji Todt w łotewskiej Rydze. Został zatrudniony w warszawskiej firmie budowlanej Metzger i S-ka, zaś po wyjeździe polskiego szefostwa objął funkcję jej kierownika mając wtedy 17 lat i sprawował to stanowisko przez okres 1,5 roku. W tym okresie, w połowie 1944 jego jednostka OT została przeniesiona do innej miejscowości, a następnie do portu w Windawie. Dysponujący pozycją służbową Gutowski w lipcu 1944 miał sposobność odwiedzenia Warszawy. Pod koniec zimy 1945 został przeniesiony wraz z jednostką do nadmorskiej Lipawy.
U kresu wojny, wiosną 1945 wraz z pozostałymi pracownikami firmy Metzger i S-ka został ewakuowany z Lipawy, po czym przepłynął statkiem do Szczecina i dalej koleją dotarł do austriackiego miasta Knittelfeld. Wraz ze współpracownikami zostali ulokowani w pobliskim Judenburgu, gdzie mieli pracować przy wycince drzew i budowie rowów przeciwczołgowych. On sam nie był już wtedy szefem swojej grupy i pracował fizycznie w jej szeregach. Wobec widocznego zbliżania się rosyjskich oddziałów postanowił uciekać wraz z innymi uchodźcami przez tereny górskie, po czym 8 maja 1945 przekroczył most na rzece Enns, na drugiej stronie którego stacjonowały siły amerykańskie.
Okres powojenny w Europie (1945-1947).
Do tego czasu podczas wojny żył pod przybraną tożsamością Eugeniusz Gutowski, zaś alianci w kontakcie z nim skrócili wówczas jego oficjalny zapis imienia w angielskiej formie Eugene, nazywając go „Gene” i przy takiej formie pozostał już do końca życia. Doceniając jego znajomość języków niemieckiego, rosyjskiego i angielskiego Amerykanie natychmiast zaproponowali mu funkcję tłumacza. Został skierowany do kwatery głównej kontrwywiadu (Counter Intelligence Corps) XX Korpusu 3 Armii gen. George’a Pattona, ulokowanej w Gmunden, gdzie miał pracować jako tłumacz dla agentów zajmujących się zatrzymanymi nazistami w ramach prowadzonej denazyfikacji. Z czasem, dysponując nie tylko znajomością języków, ale też wiedzą i doświadczeniem dotyczącym struktur służb III Rzeszy, został agentem CIC i podjął prowadzenie operacyjnej działalności wywiadowczej. Dokonywał zatrzymań byłych funkcjonariuszy nazistowskich i prowadził ich przesłuchania. Wraz z jednostką został przeniesiony do bawarskiego Landsbergu, a po restrukturyzacji amerykańskich służb kontrwywiadowczych został funkcjonariuszem oddziału terenowego w Starnberg, działającego w ramach biura podregionalnego z Garmisch i szerzej podległemu IV Regionowi oraz sztabowi 970 Oddziału w Monachium. Po ukończeniu kursu w Szkole Wywiadu w Oberammergau został agentem specjalnym ("Special Agent"). Poza służbą operacyjną nadzorował też obozy dla uchodźców, np. w Deldafing. Służył w stopniu sierżanta i nosił – tak jak wszyscy funkcjonariusze na służbie CIC – mundur oficerski bez dystynkcji. Łącznie służył dla CIC od maja 1945 do kwietnia 1947. Pod koniec tego okresu próbował zdobyć samochód w drodze wymiany, został tymczasowo aresztowany, potem zwolniony. Wobec narastających podejrzliwości co do jego osoby postanowił odejść ze służby.
Jeszcze około 1946 za sprawą por. Raya Fullera (brat Samuela Fullera) poznał pochodzącą ze stanu Wirginia starszą od siebie o 9 lat Amerykankę Zillah (Zill). W 1947 uroczyście poślubił ją w ewangelicko-luterańskim kościele św. Łukasza w Monachium. Oboje postanowili wyjechać do Stanów Zjednoczonych i wkrótce po ślubie opuścili Europę.
Działalność filmowa i inne przedsięwzięcia.
Z francuskiego portu Cherbourg-Octeville Gene Gutowski z żoną Zillah wyruszyli w rejs statkiem SS America II i 26 kwietnia 1947 przybyli do USA. Początkowo oboje przebywali u jej rodziny w Wirginii, a wkrótce potem zamieszkali w Nowym Jorku. Jego żona podjęła pracę w dyrekcji Banku Światowego, a on sam zajmował się projektowaniem mody dla przedsiębiorstwa odzieżowego Lane Bryant, następnie dla Montgomery Ward, po czym pracował samodzielnie w tej branży. W kwietniu 1949 otrzymał amerykańskie obywatelstwo. Z żoną Zillah miał synów: Andrew (architekt, właściciel firmy deweloperskiej w Wirginii) i Alexa (kapitan jachtów w Monako). Ich małżeństwo zakończyło się rozwodem (Zillah zamieszkiwała w Culpeper, zmarła za jego życia).
Z biegiem czasu poczuł się znużony pracą przy projektowaniu mody. Za sprawą Jamesa Clavella, współproducenta filmu "Sodoma i Gomora", wykonał kostiumy do tego dzieła i postanowił zostać producentem filmowym. Wraz z Edem Montaigne’m i scenarzystą Phillem Reismanem założył spółkę. Produkował wymyślony przez drugiego z nich serial szpiegowski "I Spy" (realizowany od 1955) w ramach nowojorskiego studia Biltmore Productions (pierwsze trzy odcinki pilotowe reżyserował Montaigne, a potem obowiązki przejął William Berke). Wraz z W. Berkem działał następnie przy filmie "Four Boys and a Gun" (1957), a potem przy kręconym w Nassau musicalu "Island Women", do którego napisał scenariusz pod pseudonimem Andrew Alexander, ułożonym od imion swoich synów. Pracował też przy filmie opowiadającym o zamachu na Adolfa Hitlera z 20 lipca 1944. Prowadził negocjacje w sprawie zakupu polsko-niemieckiego filmu pt. "Ósmy dzień tygodnia" (1958), według opowiadania Marka Hłaski w reżyserii Aleksandra Forda, wstrzymanego od dystrybucji w PRL. W USA zorganizował sporo prezentacji z tym filmem, lecz nie odniósł on sukcesu.
W 1960 przybył do Londynu celem podjęcia produkcji serialu o Sherlocku Holmesie. Czasowo mieszkał też w Juan-les-Pins na francuskiej Riwierze. W Londynie współdziałał z Hanną Weinstein, właścicielką wytwórni filmowej w Walton-on-Thames, zajmując się przygotowywaniem scenariuszy. Pracował przy kręconym w Irlandii filmie "Sherlock Holmes and the Deadly Necklace" (1962). Namówiwszy w Berlinie producenta filmowego Artura Braunera do założenia w Anglii spółki CCC Film London najpierw pracował z nim przy filmie "Donovan's Brain". Następnie był pomysłodawcą filmu pt. "Station Six-Sahara" (1962) i zajmował się jego produkcją. Posiadał prawa do książki "The Passion Flower Hotel" (autor Rosalind Erskine) i mimo lukratywnych ofert odmówił ich zbycia na rzecz reżyserów Stanleya Kubricka oraz Mike’a Nicholsa, zaś finalnie w latach 60. sam nie zrealizował filmu na kanwie tego dzieła, jako że treść była uznawana za skandalizującą (w 1978 ostatecznie powstał film pt. "Passion Flower Hotel" wyprodukowany przez Artura Braunera). Mimo jego planów nie doszło także do nakręcenia filmu na podstawie książki pt. "The Feathers of Death" autorstwa Simona Ravena, opowiadającej o homoseksualnym związku żołnierzy.
Obok pracy filmowej zajmował się także rzeźbiarstwem. W trakcie swojej działalności utrzymywał znajomości i przyjaźnie z ludźmi kina oraz kultury, m.in. z Markiem Hłasko, Benjaminem Fiszem. 15 marca 1963 poślubił angielską modelkę Judy. Wkrótce po ślubie ciężko zachorował na ostre zapalenie wątroby, a ponadto dotknął go kryzys finansowy.
W 1964 zaprosił do Londynu reżysera Romana Polańskiego (także polskiego Żyda, który przeżył holokaust) i obaj rozpoczęli współpracę. W przeciągu trzech lat Gutowski wyprodukował kultowe filmy Polańskiego: "Wstręt" (1965), "Matnia" (1966), "Nieustraszeni pogromcy wampirów" (1967). W Londynie obaj założyli firmę produkcyjną, początkowo funkcjonującą pod nazwą Gupol, a potem przemianowaną na Cadre Films. Podpisali też kontrakt z amerykańską wytwórnią Paramount Pictures z Hollywood na kilka filmów i przenieśli się w to miejsce. Był nieformalnym współpracownikiem przy kręceniu filmu Polańskiego pt. "Dziecko Rosemary" (1968). W tym czasie planował realizację filmu o narciarzach alpejskich pt. "Zjazdowiec" i pracował nad scenariuszem wraz z Jamesem Salterem, aczkolwiek ostatecznie film nakręcił Michael Ritchie pt. "Szaleńczy zjazd" (1969, główna rola Roberta Redforda). 20 stycznia 1968 w londyńskiej Chelsea był świadkiem i drużbą Polańskiego na jego ślubie z aktorką i modelką Sharon Tate. Po filmie "Dziecko Rosemary" wraz z Polańskim planowali nakręcić film biograficzny opowiadający o życiu skrzypka Niccolò Paganiniego, jednak mimo napisania scenariusza przez Ennio De Conciniego do realizacji nie doszło. Podobnie nie doszło do finalizacji westernu pt. "Daisy and Maisy" według przetłumaczonego scenariusza Gérarda Bracha oraz filmu pt. "Donner Pass" według pracy Ivana Moffata.
Pod koniec lat 60. stworzył film "Przygody Gerarda" (reżyseria: Jerzy Skolimowski). Od 1969 wraz z Polańskim odsprzedali prawa do powieści "Niebieska gitara" ("Blue Guitar") i mieli zostać koproducentami ekranizacji, reżyserowanej przez Rogera Vadima z rolami głównymi Jane i Peter Fonda, ostatecznie nie zrealizowanej. Wraz z Polańskim był producentem filmu "Dzień na plaży" ("A Day at the Beach", 1970) w reżyserii Simona Hesery. Po zamordowaniu ciężarnej żony Polańskiego w sierpniu 1969 Gutowski wspierał swojego przyjaciela w ciężkich chwilach. Polański i Hesera zostali ojcami chrzestnymi syna Gene’a i Judy, Adama Bardacha (ur. 1970). Następnie był producentem filmu pt. "Romans koniokrada" ("Romance of a Horsethief") z 1971, opartego na kanwie książki polskiego Żyda Józefa Opatowskiego (ojciec aktora Davida Opatoshu). Nakłoniony przez swojego przyjaciela, pisarza Jerzego Kosińskiego nabył prawa do jego powieści "Wystarczy być", jednak wskutek działań pozakulisowych nie został producentem ekranizacji (film powstał "pod tym samym tytułem" w 1979, wyprodukowany przez Andrew Braunsberga). Poza tymże wyjątkiem, z powodu nieuczciwych stosunków w świecie produkcji filmowych nie angażował się w już w tej dziedzinie.
W 1971 poznał Saudyjczyka Adnana Khashoggiego, zamieszkującego koło Bejrutu w Libanie. Za jego sprawą miał pracować przy ekranizacji biografii Mahometa, ostatecznie zrealizowanej przez innych ludzi. Za sugestią Gutowskiego prowadzona przez trzech braci Chaszukdżich firma Triad wykupiła 50% udziałów paryskiego domu mody Kenzo, a on sam bezskutecznie usiłował dokonać jej rozbudowy. Od zimy 1973 przebywał w Korei Południowej, gdzie prowadził rozmowy skutkujące zaangażowaniem tamtejszych firm w inwestycje w Arabii Saudyjskiej. Z czasem został doradcą Khashoggiego zarówno w sferze prywatnej jak i biznesowej. Przez około 15 lat działalności przy Saudyjczyku odbywał wiele podróży do wielu miejsc na świece. Utworzył konsorcjum mające budować w Stanach Zjednoczonych rafinerie ropy naftowej, dostarczanej z Arabii Saudyjskiej. Wskutek wybuchu wojny arabsko-izraelskiej plany nie zostały zrealizowane.
Na początku lat 70. pozostawiony przez żonę Judy zajmował się wychowaniem ich syna Adama. Latem 1975 we francuskim Castellaras poznał, a krótko później poślubił 23-letnią Brytyjkę Corinnę Liddell, córkę Petera Liddella. Odwiedziwszy po raz kolejny od ćwierćwiecza wyspę św. Tomasza na obszarze Wysp Dziewiczych około 1977 nabył tam dom, a z czasem zyskał na miejscu wysoką pozycję towarzyską. Po ośmiu latach jego małżeństwo z Corinną zakończyło się rozwodem w 1983. Wkrótce potem związał się z młodą Amerykanką Jane. Przez pewien czas był biznesowym partnerem Flavio Briatorego, wraz z którym na Wyspach Dziewiczych prowadził sklepy firmy Benetton. Na początku lat 80. pracował nad zleconą przez wytwórnię Metro-Goldwyn-Mayer ekranizacją filmu pt. "Warszawski łącznik", opowiadającym o rosyjskiej mafii, której realizacja ostatecznie nie doszła do skutku. Pod koniec lat 80. sprzedał swój dom wyspie św. Tomasza na rzecz Madeleine Porsche.
W latach 70. odnowił kontakty z Polską, gdy za sprawą Macieja Szczepańskiego został zaangażowany do pośrednictwa z Arabią Saudyjską w sprawie udzielenia z tego kraju pożyczki 1 miliarda dolarów dla PRL. W 1989 zaangażował się w próbę renowacji gmachu Hotelu Europejskiego w Warszawie, zakończonej niepowodzeniem. Po rozejściu z Jane od 1989 był związany z Polką o imieniu Dorota aż do rozwodu w 1994. W tym okresie przebywał w Polsce i był producentem wystawionej w Teatrze Studio sztuki "Śmierć i dziewczyna" w reżyserii Jerzego Skolimowskiego z 1993 (potem w 1994 zekranizowanej przez Romana Polańskiego w "filmie pod tym samym tytułem"). W 1995 ponownie zamieszkał w Kalifornii, następnie w Anglii, a po czterech latach znowu przybył do Polski. Na początku XXI wieku był związany z Joanną.
Latem 1999 za sprawą Iana Burlinghama Gutowski i Polański otrzymali do przeczytania angielski przekład autobiografii Władysława Szpilmana, kompozytora, który dzięki życzliwym mu ludziom przetrwał inwazję niemiecką na Polskę, pobyt w getcie warszawskim oraz zniszczenie stolicy Polski w wyniku powstania warszawskiego. Gene Gutowski był gorącym orędownikiem ekranizacji tychże losów i planując reżyserię Polańskiego nad będącym dopiero w sferze marzeń filmem, spotykał się już w tej sprawie z głównym bohaterem opowieści. Został koproducentem adaptacji filmowej pt. "Pianista" z 2002. Dzieło był wielokrotnie nagradzane, a on sam osobiście uczestniczył i odbierał statuetki. Praca nad tym filmem była swego rodzaju zwieńczeniem współpracy filmowej Gutowskiego i Polańskiego po ponad 40 latach od jej podjęcia.
Wystąpił w wyemitowanym 25 kwietnia 2004 na antenie telewizji Polsat 34. odcinku programu "Kuba Wojewódzki". Także w 2004 nakładem Wydawnictwa Literackiego z Krakowa ukazała się autobiografia Gene’a Gutowskiego, zatytułowana "Od Holocaustu do Hollywood". W szczegółowym życiorysie autor opisał swoje przeżycia wojenne oraz późniejsze dotyczące świata filmu i biznesu, a także związki i romanse z kobietami, którymi fascynował się od najmłodszych lat dziecięcych. Sam bywał określany mianem playboya. W swoim życiu wyznawał maksymę „najpierw miłość, potem posiłek”. Według informacji z 2008 był przedstawicielem firmy, która doradzała polskiej firmie zbrojeniowej Bumar. W 2014 premierę miał film dokumentalny pt. "Dancing Before the Enemy: How a Teenage Boy Fooled the Nazis and Lived" (pol. "Mój tata Gene Gutowski"), opowiadający o życiu Gene’a Gutowskiego, wyreżyserowany przez jego syna Adama Bardacha.
Zmarł 10 maja 2016 w Warszawie. Został pochowany na tamtejszym cmentarzu Bródnowskim (kwatera 13A-6-11).

</doc>
<doc id="1176926" url="https://pl.wikipedia.org/wiki?curid=1176926" title="Tadeusz Kijański">
Tadeusz Kijański

Tadeusz Kijański (ur. 1 września 1947 w Wojkowicach) – polski reżyser, scenarzysta, scenograf, aktor, malarz i pisarz.
Ukończył studia na Wydziale Aktorskim krakowskiej PWST (1972) oraz na Wydziale Reżyserii Filmowej Teatralnej i Telewizyjnej PWSFTviT w Łodzi (1975).
Autor filmów kinowych (m.in. "Okrągły Tydzień", "...Cóżeś ty za pani…"), telewizyjnych (m.in. "Szara aureola", "Przepłyniesz rzekę", "Chichot Pana Boga"), spektakli teatralnych (m.in. "Pocałunek kobiety pająka", "Antygona" w transkrypcji Helmuta Kajzara), sztuk teatralnych (m.in. "MM", "Zabawy dziecięce"), słuchowisk radiowych oraz kilku książek. Współpracuje z teatrami w Warszawie, Wrocławiu, Poznaniu, Opolu, Częstochowie, Szczecinie, Lublinie, Płocku, Bielsku-Białej. W latach 1989-1992 kierował sceną Teatru Dramatycznego im. A. Mickiewicza w Częstochowie.
Swoje obrazy, witraże, kalendarze i kompozycje dekoracyjne prezentował w galeriach w Monachium, Dürnzhausen, Kolonii, Frankfurcie nad Menem, Wiedniu, Sztokholmie, Madrycie i Stanach Zjednoczonych.
Zaangażowany w działalność na rzecz ochrony środowiska, jest autorem multimedialnych projektów: „Terra Polona”, „Zielone okna”, „Czy zasypią nas śmieci”. Reżyser i scenarzysta ekologicznych filmów fabularnych: "Czy zasypią nas śmieci", "Czysta Energia", "Raport" oraz cyklu filmów o czterech żywiołach pt. "Vigor". Od wielu lat współpracuje z Ministerstwem Środowiska, Narodowym Funduszem Ochrony Środowiska i Gospodarki Wodnej, Lasami Państwowymi i Fundacją Poszanowania Energii.

</doc>
<doc id="1176929" url="https://pl.wikipedia.org/wiki?curid=1176929" title="Abraham Zapruder">
Abraham Zapruder

Abraham Zapruder (ur. 15 maja 1905 w Kowlu, zm. 30 sierpnia 1970 w Dallas) – amerykański przedsiębiorca znany z nakręcenia krótkiego amatorskiego filmu dokumentującego zamach na prezydenta Johna F. Kennedy’ego.
Dzieciństwo i młodość.
Abraham Zapruder urodził się 15 maja 1905 w biednej żydowsko-rosyjskiej rodzinie w Kowlu na obszarze ówczesnego Imperium Rosyjskiego. W latach dwudziestych podczas rosyjskiej wojny domowej zmuszony był razem z rodziną wyemigrować do Nowego Jorku w Stanach Zjednoczonych. Tam zdobył wykształcenie i uczył się krawieckiego fachu. Ożenił się w 1933 z Lillian Shapovnick, z którą miał dwoje dzieci.
W 1941 przeprowadził się do Dallas w stanie Teksas i założył firmę Jeniffer Juniors Inc.
22 listopada 1963.
Był wielbicielem prezydenta Johna F. Kennedy’ego i popierał Partię Demokratyczną. W piątek 22 listopada 1963 wyszedł z biura, by obejrzeć przejazd prezydenckiej kawalkady. Za namową swojej sekretarki Marilyn Sitzman, Zapruder przywiózł ze sobą kamerę Bell &amp; Howell 8 mm, w celu nakręcenia tego ważnego wydarzenia. O 12:15 wyszedł na Dealey Plaza i zaczął szukać odpowiedniego miejsca do filmowania. Znalazł je na kilkudziesięciocentymetrowym, betonowym cokole, który stał w parku. Wszedł na niego ze swoją sekretarką, która miała go kontrolować gdyby zakręciło mu się w głowie.
Kiedy limuzyna wioząca prezydenta, jego żonę Jacqueline, gubernatora Teksasu Johna Connally’ego i jego żonę Nellie skręciła w ulicę Elm, w powietrzu rozległy się trzy strzały oddane w kierunku prezydenta Kennedy’ego, ostatni z nich był śmiertelny i trafił go w głowę.
Zapruder, będąc jednym z niewielu, którzy uchwycili cały zamach od początku do końca, zszedł z cokołu wołając „zabili go!” i udał się w stronę biura. Gdy dotarł tam, zamknął kamerę w małym sejfie i kazał wezwać recepcjonistce policję. Niebawem przyszedł do niego reporter Harry McCormick prosząc o przekazanie kopii gazecie "The Dallas Morning News". Zaoferował mu 1000 dolarów. Zapruder zgodził się sprzedać jedną z trzech kopii, które sporządził Kodak. Półtorej godziny później wystąpił w lokalnej telewizji WFAA.
Biuro Zaprudera mieściło się w Dal-Tex Building – dokładnie naprzeciwko Texas School Book Depository, z którego strzelał domniemany zabójca prezydenta Kennedy’ego, Lee Harvey Oswald.
Po zamachu.
Zapruder oddał kamerę do archiwum Bell &amp; Howell i sprzedał jedyną kopię magazynowi "Life", za którą otrzymał 150 tysięcy dolarów.
Abraham Zapruder zmarł na raka 30 sierpnia 1970. Historię jego życia opowiada film biograficzny "Frame 313".

</doc>
<doc id="1176932" url="https://pl.wikipedia.org/wiki?curid=1176932" title="Joanna Narutowiczowa">
Joanna Narutowiczowa

Joanna Narutowiczowa, "de domo" Billewiczówna (ur. 21 marca 1868 w Kliszach na Żmudzi, zm. 19 lutego 1948 w Warszawie) – litewska działaczka oświatowa, żona Stanisława Narutowicza, bratowa Gabriela Narutowicza, bratanica Marii Piłsudskiej.
Życiorys.
Pochodziła – podobnie jak matka Józefa Piłsudskiego – z litewskiej rodziny Billewiczów; córka Hipolita Billewicza i Heleny z domu Dowgird. Ukończyła filozofię na uniwersytecie w Zurychu. Po studiach powróciła na Litwę, w 1888 roku poślubiła Stanisława Narutowicza. W latach 1891-1899 i 1904-1907 pracowała jako nauczycielka w szkole ludowej w żmudzkich Brewikach, gdzie wykładała w języku litewskim. 
W 1907 roku przeniosła się do Telsz, w którym została szefową progimnazjum dla litewskich dzieci. 
W okresie I wojny światowej ewakuowała się do guberni smoleńskiej. 
W latach 1926-1935 była dyrektorką polskojęzycznego gimnazjum im. Adama Mickiewicza w Kownie, powołana na to stanowisko przez polską "Pochodnię". Protektorka polskiej, żeńskiej korporacji akademickiej "Znicz" założonej w Kownie w 1930 r.
W latach II wojny światowej mieszkała w Kownie, pomagała ukrywać się tamtejszym Żydom. W 1945 roku przyjechała do Warszawy.
Pochowana na cmentarzu Powązkowskim (kwatera 131-5-3).

</doc>
<doc id="1176935" url="https://pl.wikipedia.org/wiki?curid=1176935" title="4 Pułk Artylerii Lekkiej">
4 Pułk Artylerii Lekkiej

Pułki artylerii lekkiej (polowej) noszące numer „4”:
Polskie:
Austro-Węgierskie:

</doc>
<doc id="1176937" url="https://pl.wikipedia.org/wiki?curid=1176937" title="Grudziądz Przedmieście">
Grudziądz Przedmieście

Grudziądz Przedmieście – przystanek kolejowy w Grudziądzu, w województwie kujawsko-pomorskim.
W roku 2017 przystanek obsługiwał 150–199 pasażerów na dobę.
Historia.
Przystanek osobowy powstał w latach 40. XX wieku i leżał wówczas na peryferiach miasta. W latach późniejszych Grudziądz stopniowo się rozrastał, powstały nowe osiedla mieszkaniowe, m.in. Rządz, Strzemięcin, Osiedle Lotnisko i Mniszek.

</doc>
<doc id="1176938" url="https://pl.wikipedia.org/wiki?curid=1176938" title="Mont Perdut">
Mont Perdut



</doc>
<doc id="1176945" url="https://pl.wikipedia.org/wiki?curid=1176945" title="Alpine Academy">
Alpine Academy

Alpine Academy, poprzednio Renault Driver Development – program utworzony przez zespół Renault F1 w 2002 roku mający na celu odnajdywanie młodych utalentowanych kierowców i zapewnienie im wsparcia w drodze do najlepszych serii wyścigowych.

</doc>
<doc id="1176948" url="https://pl.wikipedia.org/wiki?curid=1176948" title="Wincenty Zakrzewski">
Wincenty Zakrzewski

Wincenty Walenty Ignacy Zakrzewski herbu Pomian (ur. 11 lipca 1844 w Strzemesznie, zm. 12 kwietnia 1918 w Krakowie) – polski historyk, profesor Uniwersytetu Jagiellońskiego.
Życiorys.
Syn Błażeja Walentego Zakrzewskiego (1784-1857, właściciel Strzemeszna) i Marii Piaszczyńskiej. Ochrzczony w Dobrzykowie. Studia zaczął w Petersburgu (1861-62), potem studiował we Wrocławiu i Heidelbergu. Na wieść o wybuchu powstania styczniowego powrócił do kraju i uczestniczył w walkach partyzanckich. Po upadku powstania, powrócił na studia w Heidelbergu, Jenie i Berlinie. Edukację zakończył doktoratem w Lipsku, poświęconym Władysławowi III (1867). W 1870 nostryfikował dyplom we Lwowie, gdzie wykładał jako privatdozent. W 1872 został profesorem zwyczajnym Uniwersytetu Jagiellońskiego, a od 1881 członkiem Akademii Umiejętności. W kadencji 1890/1891 pełnił godność rektora Uniwersytetu Jagiellońskiego, był też członkiem komisji szkolnej Sejmu krajowego; w 1908 odszedł na emeryturę.
W 1909 został odznaczony austriackim Krzyżem Komandorskim Orderu Franciszka Józefa
Badacz dziejów politycznych Polski XVI w. Zapoczątkował nowoczesne studia nad reformacją w Polsce. Działał na polu edytorstwa źródeł historycznych, kierując wspólnie ze Stanisławem Smolką, Ekspedycją Rzymską AU, poszukującą materiałów źródłowych do dziejów polskich w archiwach watykańskich.
W 1873 poślubił Annę, Różę Orzechowską, z którą miał synów Jerzego, Tadeusza, Wacława, Stanisława i Stefana.
Został pochowany w grobowcu rodzinnym na Cmentarzu Rakowickim w Krakowie (kwatera 46).
Główne prace.
"Studya Historyczne ku czci prof. Wincentego Zakrzewskiego" wydane przez UJ w 1908 zawierają artykuły jego uczniów i przyjaciół.

</doc>
<doc id="1176950" url="https://pl.wikipedia.org/wiki?curid=1176950" title="5 Lwowski Pułk Artylerii Lekkiej">
5 Lwowski Pułk Artylerii Lekkiej

5 Lwowski pułk artylerii lekkiej (5 pal) – oddział artylerii lekkiej Wojska Polskiego w II Rzeczypospolitej.
Początki 5 pułku artylerii lekkiej wiążą się z tworzeniem pierwszych baterii w rejonie Lwowa w listopadzie 1918. Pułk walczył zarówno w wojnie polsko ukraińskiej, jak i polsko-bolszewickiej. Po zakończeniu działań bojowych na wschodzie, do sierpnia 1939 stacjonował w garnizonie Lwów na terenie Okręgu Korpusu Nr VI. Był organiczną jednostką artylerii 5 Dywizji Piechoty. Pod względem wyszkolenia podlegał dowódcy 6 Grupy Artylerii. W okresie kampanii wrześniowej walczył dywizjonami na różnych odcinkach frontu.
Formowanie i zmiany organizacyjne.
28 października 1918 do Rzęsny Polskiej z Czaczaku w Serbii przybyła, pod dowództwem kpt. Tadeusza Łodzińskiego, bateria zapasowa 130 pułku artylerii polowej cesarskiej i królewskiej armii uzbrojona w trzy 8 cm armaty polowe wz. 1905. 4 listopada tego roku por. Stanisław Królikiewicz otrzymał rozkaz zorganizowania baterii armat podporządkowanej bezpośrednio Naczelnej Komendzie Wojska Polskiego we Lwowie. Kierując się własną kreatywnością porucznik przygotował broń złożoną z uzyskanych kilku austriackich dział polowych, do których improwizując (owijając w szmaty) przysposobił niepasujące pociski produkcji rosyjskiej. Trzy dni później bateria wsparła swym ogniem piechotę atakującą Cytadelę.
8 listopada 1 bateria przezbrojona została w zdobyte w Skniłowie 2 armaty rosyjskie wz. 02. Kilka dni później por. Tadeusz Filipowicz wspólnie z ochotnikami zdobył w Skniłowie i Sokolnikach austriacką haubicę 10 cm, 7 armat rosyjskich wz. 02 i 580 pocisków. Uzupełniono nimi 1 baterię „Krakus” i utworzono 2 baterię „Sroka”. Wkrótce też utworzono kolejne baterie armat: 3baa „Sowa” i 4 baa „Wanda” oraz baterie haubic: 5 bah „Romeo” i 6 bah „Wróbel”. 1 grudnia 1918 pułk otrzymał oficjalną nazwę 1 pułk artylerii polowej Lwowski, ale już 6 stycznia 1919 zmienił nazwę na 4 pułk artylerii polowej. Jednocześnie we Lwowie przystąpiono do formowania kolejnego – 5 pułku artylerii polowej. W połowie stycznia 1919 w skład 5 pap wchodziły cztery baterie: 1 ba „Jaś”, 2 ba „Julia”, 3 ba „Wicek” i 4 ba „Kastor”.
Rozkazem Generalnego Inspektoratu Artylerii nr 8, na początku czerwca 1919, na bazie dotychczasowych 4. i 5 pap powstał nowy 3-dywizjonowy pułk artylerii – 5 Lwowski pułk artylerii polowej.
Po zakończeniu wojny polsko-ukraińskiej pułk poddany został reorganizacji. Wszystkie dywizjony otrzymały jednolitą strukturę, a każdy z nich składał się z trzech baterii. Baterie 1., 4., 7. uzbrojone były w austriackie 8 cm armaty wz. 75, baterie 2., 5., 8. w rosyjskie 3-calowe armaty wz. 02, baterie 3., 6., 9. w 10 cm austriackie haubice wz. 14. Ponadto każda bateria posiadała dwa ciężkie karabiny maszynowe. W połowie listopada 1919 Naczelny Wódz zatwierdził nazwę oddziału.
Latem 1919 pułk wszedł w skład V Brygady Artylerii.
Z początkiem stycznia 1920 następowało sukcesywne przezbrajanie poszczególnych baterii na nowy sprzęt. We wrześniu 1920 pułk dysponował armatami francuskimi i austriackimi 100 mm haubicami.
Pułk w walkach o granice.
Na froncie ukraińskim.
7 listopada 1918 po raz pierwszy bateria lwowska otworzyła ogień na pozycje ukraińskie na Cytadeli. Tego też dnia ranny został pierwszy polski artylerzysta – ogn. Grzegorz Kierski. W kolejnych dniach baterie uczestniczyły w walkach ulicznych we Lwowie, a następnie w bojach o Sokolniki, Persenkówkę i w obronie toru kolejowego Lwów – Przemyśl. W styczniu 1919 pułk bronił okrążonego Lwowa. Wsławiły się wtedy: 3 bateria „Wicek” por. Jana Wilusza podczas boju o Sygniówkę oraz 4 bateria por. Zdzisława Latawca w walkach o Suchowolę. Mimo wysokich strat i dużej przewagi nieprzyjaciela, obie baterie powstrzymały ataki ukraińskie. W kwietniu baterie uczestniczyły w przerwaniu okrążenia Lwowa, w maju zaś w ofensywie, która doprowadziła do wyzwolenia Małopolski Wschodniej. W czerwcu 5 pap uczestniczył w bojach przeciw kontrofensywie ukraińskiej, wspierając ogniem oddziały 5 Dywizji Piechoty. 28 czerwca z powodzeniem uderzyli Polacy, a już 16 lipca oddziały polskie osiągnęły linię Brody – Zbaraż – Satanów – linia Zbrucza, kończąc walki przeciw wojskom Zachodnioukraińskiej Republiki Ludowej. Baterie przystąpiły do programowego szkolenia, a w wolnym od zajęć czasie żołnierze pomagali miejscowej ludności przy żniwach.
Walki na froncie przeciwbolszewickim.
Na początku 1920 wykryto koncentrację sowieckich oddziałów na Ukrainie. 18 lutego ruszyła polska ofensywa uprzedzająca. Poszczególne dywizjony pułku zostały przydzielone do oddziałów 5 Dywizji Piechoty i uczestniczyły w walkach o Międzybórz, Latyczów i Konstantynów. 23 lutego pod Deraźnią bohaterska postawa 6 baterii kpt. Jana Filipowicza spowodowała załamanie się silnego natarcia nieprzyjaciela i umożliwiła własnej piechocie wyprowadzenie kontrataku. 25 kwietnia ruszyła wyprawa kijowska. Pułk wspierał w walkach piechotę 5 DP i dotarł do linii Połock – Wojtowce – Strodeńka – Lipowiec. Tu pozostawał do 25 maja, po czym skierowany został w rejon Żmerynki. W tym czasie nastąpił podział pułku. 4., 7. i 8. bateria oraz dowództwo II dywizjonu odjechało do Jarosławia na przezbrojenie, 9 bateria pozostała na Ukrainie, dowództwo pułku, I i III dywizjon skierowane zostały na Front Północny do dyspozycji dowódcy Armii Rezerwowej gen. Kazimierza Sosnkowskiego. Na Białorusi pułk walczył z wojskami Tuchaczewskiego podczas jego pierwszej ofensywy pod Kocmaniem, Duniłowiczami, Głębokiem, Plissą i Górkami. W czasie bojów w okolicach Zadrożje wsławiła się 5 bateria ppor. Stanisława Kruszyńskiego.
4 lipca wojska Frontu Zachodniego Michaiła Tuchaczewskiego przeszły do ofensywy i przełamały front polski. Tego dnia ponownie wyróżniła się 5 bateria ppor. Tadeusza Janickiego, która powstrzymywała ataki nieprzyjaciela ze stanowisk przy drodze Zaborze – Głębokie i umożliwiła wycofanie się bez większych strat piechocie 5 DP. W kolejnych dniach pułk prowadził działania opóźniające i w sierpniu doszedł do Marek. Po drodze nie stracił ani jednego działa. Podczas kontrofensywy znad Wieprza II dywizjon mjr. Henryka Kreisa (4. i 5 bateria) wspierał 17 Dywizję Piechoty, osiągając w pościgu Łomżę. Po tych walkach samodzielne baterie przerzucono do Małopolski, gdzie zbierał się cały pułk.
W tym samym czasie 9 bateria walczyła w składzie 18 Dywizji Piechoty z Armią Konną Siemiona Budionnego. W lipcu dołączyły do niej przezbrojone 7. i 8 bateria. W walkach wyróżnił się tu pluton 7 baterii, który bronił fortu Zahorce. Podczas dalszych walk baterie III/5 pap (bez 9 baterii będącej na przezbrojeniu we Lwowie)) odpierały ataki na Lwów. 5 sierpnia 1920 pod Brodami działon 8 baterii dowodzony przez pchor. Aleksandra Czwartackiego zdobył sztandar sowieckiej 2 Brygady Kawalerii.
W połowie września pułk uczestniczył w polskiej kontrofensywie. Droga pościgu wiodła przez Złoczów, Brody, Radziwiłłów, Poczajów, Starokonstantynów. Tu stoczył swoją ostatnią walkę ogniową. Zawieszenie broni zastało baterie 5 pułku artylerii polowej w rejonie Chmielnika, Litynia i Latyczowa. Do 22 grudnia pułk pozostawał nad Bohem
Podczas walk 5 pułk artylerii polowej stracił 8 zabitych oficerów i 26 szeregowych. Za bohaterską postawę 15 żołnierzy pułku odznaczonych zostało Srebrnym Krzyżem Orderu Wojennego Virtuti Militari V klasy. Ponadto 102 oficerów i 78 szeregowych otrzymało Krzyże Walecznych.
Pułk w okresie pokoju.
Przebywający na granicy 5 pułk artylerii polowej 22 grudnia 1920 został załadowany do wagonów i odjechał do Lwowa. Miejscem pokojowego postoju dowództwa pułku oraz I i II dywizjonu stały się koszary im. generała Bema. Oprócz koszarowców znajdowały się w nich także wozownie z kuźnią, strzelnica dla broni małokalibrowej, stajnie i działownie l., 2., 5. i 6 baterii, otwarta i kryta ujeżdżalnia, plac ćwiczeń, boiska sportowe, pułkowy magazyn mobilizacyjny, warsztat szewsko-rymarski, pralnia, warsztat puszkarski i garaż samochodowy. III dywizjon zakwaterowany został w koszarach przy ul. Arciszewskiego na Kleparowie.
W 1920 została założona spółdzielnia zrzeszająca całą kadrę pułku. Z jej usług korzystali także powszechnie szeregowcy. Prowadziła ona zakład fryzjerski oraz pralnię parową. Mimo sprzedawania artykułów z minimalnym zyskiem, w końcu lat 20. jej obroty wynosiły około 10–12 tys. zł miesięcznie. Z zysku organizowano święta żołnierskie, urządzano zawody sportowe i kupowano wyposażenie dla świetlic. W celu poprawienia wyżywienia i obniżenia kosztów, na terenie koszar uprawiano warzywa, wykorzystując w tym celu każdy kawałek wolnej przestrzeni.
Sam fakt stacjonowania w Krakowie znacząco wpływał na poziom i różnorodność życia kulturalnego. Od 1923 działał teatr żołnierski, a co najmniej raz w tygodniu odbywały się seanse filmowe. W świetlicach żołnierskich organizowano gry i zabawy. W pierwszej połowie lat 20. istniała w pułku 30 osobowa orkiestra wojskowa. Ze względów oszczędnościowych została zlikwidowana, ale pozostał mały zespół smyczkowy dający koncerty zarówno w koszarach, ale i na terenie miasta, adresowane do mieszkańców Lwowa. W pułku znajdowała się biblioteka, licząca około 10 tys. tytułów, z tego 1/3 o tematyce wojskowej.
Wkrótce po zakończeniu wojny przystąpiono do intensywnej walki z analfabetyzmem. Traktowano to przedsięwzięcie jako integralną część wychowania i wyszkolenia żołnierzy. Żołnierze każdego pododdziału podzieleni zostali na 3 kategorie: analfabetów, półanalfabetów i półinteligentów. Zajęcia prowadzili w godzinach popołudniowych oficerowie pod kierunkiem referenta oświatowego pułku. Kursy te kończyło około 200 żołnierzy rocznie.
Pułk bardzo uroczyście obchodził wszystkie święta państwowe i wojskowe, zwłaszcza w „lwowskim miesiącu”, czyli w listopadzie. Od 1925 dzień 7 listopada obchodzono jako święto pułkowe, w rocznicę oddania pierwszego strzału w obronie Lwowa przez baterię por. Stanisława Królikiewicza. Zostało ono oficjalne zatwierdzone w Dzienniku Rozkazów MSWojsk. nr 16 z 19 czerwca 1927 r., poz. 174. Wyjątkowym wydarzeniem dla pułku stał się udział w uroczystościach ekshumacji zwłok „Nieznanego Żołnierza”. 31 października 1925 o 9:45 bateria honorowa pułku wymaszerowała z koszar i ustawiła się na ul. Legionów. Tam odbyła się tu msza żałobna, po czym trumnę „Nieznanego Żołnierza” złożono na lawecie działa 5 pap. Po okolicznościowych przemówieniach i odśpiewaniu „Roty" maszerowano ulicami Jagiellońską, Smolki, Mickiewicza, Marszałkowską, Słowackiego, Sapiehy na Dworzec Główny. Stąd, już transportem kolejowym, trumna przewieziona została do Warszawy.
Szkolenie wojskowe jest podstawową powinnością żołnierza w okresie pokoju. W pułku było one prowadzone w sposób planowy i zgodny z wytycznymi inspektorów armii. Od 1938 nastąpiło wyraźne zintensyfikowanie ćwiczeń polowych, zarówno zgrywających pododdziały w ramach pułku, jak i wspólnych zajęć z piechotą macierzystej 5 DP. W sierpniu 1938 utworzono ćwiczebną baterię o etacie zbliżonym do wojennego, która uczestniczyła w wielkich manewrach wołyńskich. Także w następnym roku trwało intensywne szkolenie. Przeszkolono między innymi grupę oficerów rezerwy, którzy zgłosili akces pozostania w służbie zawodowej. W czerwcu 1939 5 pal wyjechał na poligon OC Dęba na letnią szkołę ognia. Ćwiczono przy okazji załadunek i wyładunek pododdziałów na transporty kolejowe. W lipcu i sierpniu wytypowani oficerowie intensywnie studiowali, sprawdzali i uzupełniali teczki mobilizacyjne.
W chwili zakończenia wojny dywizjony posiadały etatowy sprzęt: I i II dyon – 75 mm armaty francuskie wz. 97, a III dywizjon – austriackie 100 mm haubice wz. 14. 31 grudnia 1931 Minister Spraw Wojskowych marszałek Polski Józef Piłsudski przemianował 5 pułk artylerii polowej na 5 pułk artylerii lekkiej. Nie wiązało się to z żadnymi zmianami organizacyjnymi. Dopiero w 1937 struktura i uzbrojenie 5 pal uległy niewielkim zmianom. Wtedy to II dywizjon został przezbrojony w 100 mm haubice wz. 14/19P. Ponadto w etacie pułku znalazł się pluton topograficzno-ogniowy.
W maju 1939 została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie, przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
5 pal w kampanii wrześniowej.
Mobilizacja.
5 pułk artylerii lekkiej w czasie mobilizacji alarmowej w grupie „czerwonej” w terminie od A+28 do A+40 zmobilizował:
Większość pododdziałów pułku wraz z jednostkami dywizyjnymi mobilizowana była w I rzucie mobilizacji powszechnej z terminem 5–6 dzień mobilizacji. Były to:
Dodatkowo w II rzucie mobilizacji powszechnej zmobilizowano:
Dywizjon I/5 pal został zmobilizowany w okresie 27–30 sierpnia 1939 w koszarach we Lwowie, natomiast dowództwo 5 pal i dywizjony II, III/5 pal w okresie 31 sierpnia – 3 i 4 września 1939 na terenie miejscowości wokół Lwowa. I Dywizjon otrzymał najlepsze konie i pełne kompletne wyposażenie, broń kompletną z wyjątkiem pistoletów, środki łączności zgodne z etatami. Po zakończeniu mobilizacji 30 i 31 sierpnia dywizjon odbył ćwiczenia zgrywające stan osobowy i zaprzęgi w marszu. Pozostałe pododdziały, pułku podczas mobilizacji powszechnej, zostały po wydzieleniu zawiązek rozesłane do okolicznych miejscowości poza Lwowem. II dywizjon w rejonie wsi Sroki Lwowskie, III dywizjon w Malechowie i Krzywczycach. Stawiennictwo rezerwistów było wzorowe, łącznie z mniejszościami narodowymi. Zabrakło radiostacji dla obu dywizjonów haubic. Baterie otrzymały z poboru częściowo słabe konie, fatalny był stan wozów i uprzęży. Wystąpiły też niewielkie braki w wyposażeniu i broni strzeleckiej – pistoletach. 3 i 4 września do chwili załadunku usiłowano zgrać ludzi i zaprzęgi.
Działania bojowe pułku.
W kampanii wrześniowej 1939 pułk nie wystąpił w pełnym składzie. I dywizjon dołączył do 19 pp, wraz z którym współtworzył Oddział Wydzielony ppłk. dypl. Stanisława Sadowskiego podległy Armii „Pomorze”. Dowództwo pułku i II dywizjonu, oraz 4, 5, 6 i 8 bateria wzięły udział w obronie Warszawy, 7 bateria w bitwie pod Tomaszowem Lubelskim.
Działania i walki I/5 pal.
I dywizjon o świcie 1 września 1939 rozpoczął załadunek do transportów kolejowych, ok. godz. 11:00 załadunek był zakłócony przez niemieckie bombardowanie. Transporty z dywizjonem jechały przez Gródek Jagielloński, Przemyśl, Jarosław, Rozwadów, Sandomierz, Skarżysko Kamienną, Łódź, Zgierz, gdzie transport został 2 września zbombardowany i rannych zostało 2 kanonierów. 3 września transport został zbombardowany w Kutnie; wieczorem 3 września dotarł do Włocławka, gdzie został wyładowany. W godzinach przedpołudniowych 4 września dotarła reszta dywizjonu, tabory i 3 bateria. Do 7 września I dywizjon zajmował stanowiska ogniowe we Włocławku, 3 baterię wysuwając jako działony ppanc. na trasie wlotowej od strony Torunia. 
W obronie Płocka
Nocą 8/9 września dywizjon w składzie OW ppłk dypl. Sadowskiego wykonał marsz lewą stroną Wisły do rejonu Płocka. Rano 9 września I dywizjon osiągnął rejon lasów pomiędzy Duninowem a Dobiegniewem. Podczas dalszego marszu do Radziwia 9 września przed wieczorem dywizjon był bombardowany przez lotnictwo niemieckie, bez start. O świcie 10 września dywizjon dotarł do Radziwia rozwijając stanowiska ogniowe. 11 września 3 bateria ostrzelała niemieckie pododdziały w Płocku na jej wschodnim brzegu. 12 września wieczorem dywizjon ostrzelał przeprawiające się niemieckie pododdziały z 3. DP na przyczółek w rejonie Tokar, dywizjon o godz. 22:00 wsparł prowadzące kontratak I i III bataliony 19 pp. Kontratak 19 pp i ostrzał dywizjonu nie przyniosły spodziewanych efektów, pomimo zadanych strat wrogowi. Ostrzał niemieckiej artylerii zerwał łączność telefoniczną. Baterie wystrzeliły 288 pocisków. 13 września o 6:30 I/5 pal wsparł natarcie 19 pp na przyczółki niemieckiej 3. DP. Poranna mgła i ostrzał artylerii niemieckiej pozwoliły oskrzydlić OW ppłk Sadowskiego i zatrzymać natarcie 19 pp. 1 bateria armat ogniem „na wprost” umożliwiła wycofanie się I i III/19 pp, sama bateria poniosła straty, utraciła jaszcz i konie. Następnie baterie 2 i 3 wsparły kontratak II/19 pp w rejonie cmentarza; kontratak odniósł sukces.
Narastanie sił niemieckiej 3. DP w Radziwiu zmusiło ppłk Sadowskiego do wycofania się z Radziwia pod osłoną ostrzału dywizjonu i kontrataków 19 pp. W trakcie tej walki zniszczone zostały wszystkie radiostacje dywizjonu i utracono poległych i rannych artylerzystów. Po wycofaniu się I dywizjon zajął stanowiska ogniowe w rejonie Woli Łąckiej, trwał na nich do południa 14 września. Natarcie niemieckie, pomimo wsparcia dywizjonu, odrzuciło III/19 pp do dworu Łąck, ostrzał niemieckiej artylerii zniszczył punkt obserwacyjny 1 baterii, gdzie poległ por. Leon Sas-Świstelnicki i 1 podoficer. Odparto natarcie piechoty niemieckiej na stanowiska 1 baterii; w trakcie ostrzału „na wprost” poległ 1 oficer. Kontratakiem 19 pp i 24 pułku piechoty ze wsparciem I/5 pal o północy 14/15 września wyrzucono oddziały niemieckiej 3. DP z lasu Łąckiego do Radziwia. 15 września podczas ostrzału ogniem dywizjonu rejonu Ciechomic zlikwidowano sztab niemieckiego 50 pp. 
Udział w bitwie nad Bzurą
15 września I dywizjon armat skierowano do lasu na wypoczynek w rejonie wsi Korzeń Polski. Po północy 16 września rozkazem dowódcy AD 27 DP I dywizjon rozdzielono. 1 bateria została odesłana do Iłowa jako wsparcie Chełmińskiej Brygady Obrony Narodowej płk. dypl. Antoniego Żurakowskiego. Natomiast I dywizjon (bez 1 baterii) został przydzielony dowódcy 3 pułku ON ppłk Sabatowskiemu z Poznańskiej Brygady ON w rejonie Sannik. W trakcie marszu zmieniono jednak kierunek marszu I dywizjonu do nadleśnictwa Kampinos. Rozkaz nie dotarł do 3 baterii i taboru, które pomaszerowały do Sannik, tocząc potyczki z patrolami niemieckimi. 17 września 3 bateria dotarła do Sannik, gdzie z uwagi na niezastanie 3 pułku ON pomaszerowała w kierunku Osmolina, gdzie na skutek ataku lotniczego utracono konie w baterii i taborze. Zniszczeniu uległa 1 armata i uszkodzeniu druga, poległo i zostało rannych wielu kanonierów, część rozproszyła się. Dowódca 3 baterii zniszczył dwie pozostałe armaty, a 19 września w pobliżu Iłowa wraz z grupą żołnierzy dostał się do niewoli.
Dowództwo I dywizjonu i 2 bateria w trakcie marszu do nadleśnictwa Kampinos atakowane były przez lotnictwo niemieckie; 18 września osiągnięto las w rejonie Iłowa. Z uwagi na to, że 3 pułk ON ppłk Sabatowskiego nie dotarł do miejsca koncentracji, a po pewnym czasie do dywizjonu dołączyli rozbitkowie z 17. DP, w tym działon haubicy 100 mm, zorganizowano w lesie punkt oporu. Działa ustawiono do strzelania „na wprost” i odparto niemieckie natarcia; jednocześnie skoncentrowany ostrzał kilku baterii niemieckich spowodował straty w koniach i jaszczach amunicyjnych. Z braku koni i amunicji artyleryjskiej, wieczorem 18 września rozkazem mjr. Jana Czyrki zniszczono działa. Podjęto marsz w kierunku rzeki Bzury, którą osiągnięto rano 19 września w rejonie miejscowości Radziwiłłówek; gdy przeprawa nie powiodła się, ukryto się do wieczora w lesie. Około południa oddział został wzięty do niewoli. 1 bateria 16 września dotarła do Iłowa, będąc po drodze bombardowana przez niemieckie lotnictwo. Z uwagi na brak w Iłowie oddziałów płk Żurakowskiego, bateria pomaszerowała w kierunku pobliskich lasów, gdzie odpoczywała. Nocą 17/18 września bateria przemieściła się do Starych Bud, skąd w ślad za zwiadem maszerowała w kierunku Bzury. W niemieckiej zasadzce ogniowej został zlikwidowany I pluton baterii. II pluton odskoczył do tyłu i z zajętych stanowisk przez resztę nocy ostrzeliwał rejon przeprawy w pobliżu Kamiona, zużywając całą amunicję. Przed świtem 19 września podczas przeprawy przez Bzurę, armaty ugrzęzły w mulistym dnie; armaty porzucono, demontując zamki, konie puszczono wolno. Żołnierze w dalszym marszu dostali się do niewoli.
Działania i walki 5 pal (bez I i III dal).
Pierwszy transport z dowództwem II dywizjonu i 4 baterią haubic wyruszył 4 września o godz. 14:00; 5 września wieczorem odjechało dowództwo pułku oraz 5 i 6 baterie haubic, w nocy 8 bateria haubic, 6 września dowództwo III dywizjonu oraz 7 i 9 baterie haubic. Transporty jechały trasą przez Krasne, Brody, Kowel, Brześć nad Bugiem, Białą Podlaską, Łuków i Siedlce. Transporty jechały wolno, ze względu na ataki lotnictwa niemieckiego oraz zatory i zniszczenia. Czołowy transport dojechał do Siedlec 7 września ok. godz. 11:00. Stacja została zbombardowana, wybuchła panika, w jej wyniku zdezerterowało kilku kanonierów. Czołowy transport, pomimo trudności, dotarł do stacji Mrozy. W Mrozach i Siedlcach transporty 5 pal były sukcesywnie wyładowywane. 8 września na stacji Mrozy, w wyniku bombardowania, polegli dowódca II dywizjonu artylerii mjr Feliks Deskur i dowódca 4 baterii por. Eugeniusz Łoziński. 5 pal otrzymał rozkaz marszu do Warszawy celem dołączenia do macierzystej 5. Dywizji Piechoty. Rozładowujące się w polu kolumna amunicyjna III dywizjonu i 7 bateria zostały zaatakowane przez lotnictwo niemieckie; poległo kilku żołnierzy z obu pododdziałów, a kilkunastu zostało rannych. 
W obronie Warszawy
8 września 5 pal poszczególnymi bateriami rozpoczął marsz do Warszawy. Po dojściu kolumn pułku w rejon Kałuszyna, dowódca pułku wysłał dowódców 5, 6 i 8 baterii do Warszawy celem przygotowania stanowisk ogniowych. O świcie 10 września, po ciężkim marszu przez zatłoczone i atakowane przez lotnictwo niemieckie i dywersantów drogi, poprzez Kałuszyn, Mińsk Mazowiecki, Dębe Wielkie i Starą Miłosną, dowództwo 5 pal, II dywizjonu i baterie 4, 5, 6 i 8 dotarły do Warszawy. Zajęły stanowiska ogniowe: 4 bateria w Ogrodzie Zoologicznym, 5, 6 i 8 w Parku Skaryszewskim im. Ignacego Paderewskiego. W momencie zajmowania stanowisk przez 5 i 6 baterię na park padło kilka salw artylerii niemieckiej. Wieczorem 6 bateria zmieniła stanowiska, zajęła nowe w rejonie Placu na Rozdrożu. Punkty obserwacyjne rozwinięto w dominujących obiektach Woli i Ochoty; po ustaleniu dozorów i nawiązaniu łączności z piechotą baterie 11 września oddały pierwsze salwy w obronie stolicy. 4 i 6 baterie położyły ognie zaporowe na przedpole obrony przy ul. Wolskiej, na pododdział niemieckiej piechoty wykonujący wypad na pozycje wspieranego batalionu II/41 pułku piechoty.
13 września dowodzenie II dywizjonem przejął mjr Franciszek Schmid z 9 pułku artylerii ciężkiej; ostrzelano pozycje niemieckie w rejonie fortu „Jelonek”, w nocy zwalczano artylerię niemiecką. 14 września baterie 4 i 6 wspierały piechotę 20. DP na odcinku Warszawa-Wschód; strzelano w kierunku Nowego Bródna i Białołęki Dworskiej. Tego dnia 6 bateria zajęła stanowiska na Wybrzeżu Kościuszkowskim, pomiędzy mostami Poniatowskiego, a Średnicowym; haubice strzelały w kierunku Radzymina. Baterie 5 i 8 wspierały własną piechotę na Grochowie i Kawęczynie, a dodatkowo 5 bateria wspierała obrońców Annopola. 15 września 6 bateria bardzo skutecznie ostrzelała niemiecką kolumnę zmotoryzowaną na szosie radzymińskiej. 5 i 8 bateria wspierały obrońców Grochowa w odparciu i kontrataku wzdłuż ul. Grochowskiej i Placu Szembeka; w trafionym PO poległo 2 żołnierzy, a 2 odniosło rany. 16 września ranny na PO został dowódca 4 baterii por. Malewski; zastąpił go kpt. Bolesław Antoni Biernakiewicz. 6 bateria ostrzelała niemiecką baterię konną, którą zmusiła do wycofania się ze stanowisk ogniowych. W 8 baterii zostało rannych 4 kanonierów. Nocą 16/17 września 6 bateria wspierała 80 pp podczas odpierania niemieckiego natarcia.
17 września baterie 4 i 6 wspierały walki 1 pp Obrony Pragi ppłk. Stanisława Miliana, a baterie 5 i 8 zgrupowanie 44 DP rez. płk. Eugeniusza Żongołłowicza. 18 września, podobnie jak dnia poprzedniego, 5 i 8 bateria prowadziły ostrzał na korzyść oddziałów 44 DP rez. z pododcinka „Kamionek”. 19 września na Park Skaryszewski im. Ignacego Jana Paderewskiego w Warszawie niemiecka artyleria skierowała ześrodkowanie ognia; 8 bateria poniosła ciężkie straty, poległo i zostało rannych wielu artylerzystów, stracono większość koni, ciężko uszkodzone zostały 2 haubice. Zmieniono stanowiska tej baterii; 20–22 września przy ul Górnośląskiej na dziedzińcu szpitala, a 23 września ponownie w Parku Skaryszewskim, od 24 września w okolicach Dworca Wileńskiego. 6 bateria 21/22 września odpierała nocne natarcie niemieckie, zużywając prawie całą swoją amunicję. Od 22 września baterie 5 pal prowadziły ostrzał tylko sporadycznie, z uwagi na braki amunicji kal. 100 mm. 25 września, podczas intensywnego ostrzału niemieckiej artylerii i ataków lotniczych, 5 pal poniósł ciężkie straty w poległych i rannych; utracono dalsze konie. Uszkodzeniu uległa haubica w 6 baterii i dwie w 5 baterii. 26 września 5 bateria, ponownie ostrzelana, utraciła pozostałe dwie haubice i 4 żołnierzy. Z uwagi na podjęcie rozmów kapitulacyjnych, 27 września wystrzelano resztę posiadanej amunicji na stanowiska niemieckie. 28 września wszystkie baterie 5 pal skoncentrowano w Ogrodzie Zoologicznym, gdzie pozostawiono haubice i broń strzelecką, wcześniej uszkadzając ją. 29 września wieczorem 5 pal wymaszerował do niewoli.
Działania bojowe III/5 pal.
W nocy 8/9 września III dywizjon bez 8 baterii, która pomaszerowała za dowództwem pułku i II dywizjonem, podjął marsz w kierunku Mińska Maz. Z uwagi na zatłoczenie dróg przez uchodźców marsz odbywał się bardzo wolno. Po dziennym wypoczynku 9 września, wieczorem III dywizjon podjął dalszy marsz bocznymi drogami. Z uwagi na trudny teren, niezgrane zaprzęgi w 9 baterii nie mogły sobie poradzić z dalszym marszem. Na wniosek por. Kluza za zgodą mjr. Adama Melbechowskiego, bateria 10 września pozostała na miejscu ustawiając i zgrywając konie w zaprzęgach. 11 września 9 bateria podjęła dalszy powolny marsz; w rejonie miejscowości Groszki ukryła się w lesie z uwagi na atak lotnictwa niemieckiego. W godzinach popołudniowych podjęto dalszy marsz; w okolicach Kałuszyna 9 bateria została zaskoczona przez zmotoryzowany oddział „K” z Dywizji Pancernej „Kempf” i dostała się w całości do niewoli.
Dowództwo III dywizjonu, 7 bateria i kolumna amunicyjna o świcie 10 września dotarły do lasu koło Kałuszyna przy szosie do Mińska Maz.; miejsce postoju było atakowane przez lotnictwo niemieckie. Następnej nocy ponowiono marsz, dotarto do Kałuszyna i osiągnięto las w okolicach Mińska Maz. Miejsce postoju było ponownie bombardowane bez strat 11 września. Z uzyskanych informacji wynikało, iż w odległości kilkunastu kilometrów koncentrują się znaczne siły piechoty, więc nocą 11/12 września mjr. Melbechowski poprowadził III dywizjon do Stoczka Łukowskiego. Rejon Latowicz osiągnięto o świcie 12 września; w trakcie postoju dywizjon był ostrzeliwany przez artylerię niemiecką. Kolumna amunicyjna dywizjonu, celnie ostrzelana w lesie na postoju, rozpierzchła się po okolicy; jej szef ogn. Walery Jóźwik zebrał ok. 20 kanonierów i 26 koni i przez Pilawę wyruszył samodzielnie do Warszawy, przyprowadzając po forsownym marszu 19 kanonierów, 2 porzucone armaty 75 mm z jaszczami i wozami. Większość kolumny również dotarła do 5 pal w Warszawie. Major Melbechowski poprowadził dowództwo dywizjonu i 7 baterię w okolice Garwolina, tam podporządkował się mjr Nowakowskiemu dowódcy OZN 1 pułku artylerii najcięższej. 7 bateria zajęła obronę ppanc na szosie Warszawa-Lublin, dowództwo III/5 pal i 7 bateria haubic były nieskutecznie atakowane przez lotnictwo niemieckie. 12 września wieczorem podjęto marsz szosą w kierunku Otwocka; z uwagi na otrzymane informacje o przecięciu drogi przez oddziały niemieckie zawrócono rozkazem dowódcy dywizjonu 7 baterię do Garwolina, a mjr. Melbechowski poszukiwał kontaktu z wyższym dowództwem, w wyniku czego utracił kontakt z 7 baterią. W rezultacie mjr Melbechowski, wraz z częścią dowództwa III/5 pal, dotarł do rejonu Hrubieszowa, gdzie objął dowództwo zbiorczego batalionu piechoty, z którym 25 września pod Krasnymstawem dostał się do niewoli sowieckiej.
Walki na Lubelszczyźnie
7 bateria haubic, z częścią dowództwa III dywizjonu, pomaszerowała przez Garwolin do rejonu Łaskarzewa; tam por. Rudkowski podporządkował baterię dowódcy 10 pal ppłk. Józefowi Kossarkowi. Wraz z resztkami 10. DP pomaszerowano w ślad za GOKaw. gen. bryg. Andersa w kierunku Lubelszczyzny. Rano 17 września bateria dotarła do rejonu Podlodówka, Kock. Następnie podjęto dalszy marsz przez Michów, Gołąb, Kozłówkę; około południa 7 baterię zaatakowała grupa niemieckich samolotów, w wyniku czego kilku kanonierów zostało rannych, stracono kilkanaście koni i ciężko uszkodzoną haubicę, którą pozostawiono. Osiągnięto miejscowość Rudnia. Wyruszono 18 września do Łęcznej, Krasnystaw, Wojsławice, Grabowiec osiągając rano 23 września Komarów. 24 września 7 bateria wspierała natarcia oddziałów polskich w rejonie Bożej Woli i Suchowoli, brała udział w zdobyciu Krasnobrodu ostrzeliwując oddziały niemieckie. Nocą bateria ostrzeliwała źródła ognia nieprzyjacielskiego i stoczyła pojedynek z baterią niemiecką. Od świtu 25 września bateria uczestniczyła w ostrzeliwaniu nacierających oddziałów niemieckiej 8. DP. Następnie nocą 25/26 września przemaszerowała drogami polnymi i lasami w rejon Szopowego, gdzie bateria 7/5 pal przeszła na odpoczynek. Wieczorem 26 września poinformowano por. Rudkowskiego o kapitulacji. Wypłacono żołd, zniszczono uzbrojenie, rozdano konie, mundury i pozostałą żywność. Następnie w nocy 7 bateria haubic została rozwiązana, żołnierze otrzymali rozkaz rozproszenia się.
Oddział Zbierania Nadwyżek 5 pal.
Zgodnie z planem mobilizacyjnym sformowana została 7 września w ramach II rzutu mobilizacji powszechnej bateria marszowa 5 pal. Początkowo stacjonowała w koszarach pułku przy ul. Gródeckiej. Dowódcą jej został ppor. Mieczysław Szymański, I plutonem dowodził ppor. rez. Zygmunt Orlit, II plutonem ppor. rez. Stanisław Demkowski. Jako uzbrojenie bateria otrzymała szkolne 4 armaty kal. 75 mm wz. 1897, 24 kbk, nie otrzymano sprzętu: łączności, optycznego i pomiarowego; były znaczne braki w wyposażeniu żołnierzy w akcesoria mundurowe, żywnościowe i wyposażenie bojowe. Konie bateria otrzymała z poboru. Z uwagi na ataki lotnictwa, bateria marszowa 9/10 września przemieściła się do Laszek Murowanych, lecz z uwagi na zagrożenie Lwowa nagłym atakiem od strony zachodniej powróciła do miasta 10 września. Dowódcą baterii mianowano kpt. Jana Pacześniowskiego z 8 pac. Tego dnia baterię rozdzielono na działony i wyznaczono jej rolę artylerii przeciwpancernej. Działony zajęły stanowiska: 1. przy stacji kolejowej Persenkówka, 2. przy ul Łyczakowskiej w pobliżu budynku DOK VI, 3. przy ul. Gródeckiej i Skniłowskiej, oraz 4. przy rogatkach ul. Zielonej. Działony prowadziły ostrzał wspierając walki własnej piechoty. Jedynie działon 3. 12 września ogniem „na wprost” zniszczył 2 samochody ciężarowe i 6 czołgów lekkich, zwalczał piechotę niemiecką, zdobył broń strzelecką i osłaniał w walce armatę. Poległo 8 kanonierów, a kilku odniosło rany, łącznie z dowódcą działonu ppor. A. Lauterbachem. W trakcie walki obsługę zastąpili policjanci z oddziału zmotoryzowanej rezerwy policyjnej. Po kapitulacji miasta zniszczono armaty i inną broń, a żołnierze rozproszyli się.
Oddziałem zbierania nadwyżek 5 pal dowodził ppłk Tomaszewski; oddział ten wszedł w skład Ośrodka Zapasowego Artylerii Lekkiej nr 6 pod dowództwem płk. st. sp. Karola Schröttera. Z zasobów ośrodka mieszczącego się we Lwowie sformowano dodatkowe baterie artylerii: 1, 2 i 3 armat oraz 1 i 2 haubic. 1 bateria armat wywodziła się z nadwyżek 5 pal; dowodził nią kpt. Romuald Stępniewski. Walczyła w obronie Lwowa od 11 września do kapitulacji miasta 22 września. Z uwagi na brak środków łączności, baterię wykorzystywano głównie jako odwód przeciwpancerny i do bezpośredniego wsparcia piechoty. Bateria poniosła straty w zabitych i rannych. Ze stanu ośrodka uzupełniano straty innych jednostek artylerii broniącej Lwowa tj. 33 pal, 42, 52 i 62 dal.
Symbole pułkowe.
Sztandar.
22 listopada 1938 we Lwowie minister Spraw Wojskowych gen. dyw. Tadeusz Kasprzycki wręczył pułkowi sztandar ufundowany przez społeczeństwo Lwowa.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
&lt;br&gt;Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 5 w wieńcach laurowych.
&lt;br&gt;Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. 
Brak jest informacji o wrześniowych i dalszych losach sztandaru.
Odznaka pamiątkowa.
Odznaka zatwierdzona Dz.Rozk. MSWojsk nr 35, poz. 379 z 14 grudnia 1928. Posiada kształt krzyża wzorowanego na francuskim Orderze Legii Honorowej, którego ramiona pokryte są białą emalią. W centrum krzyża herb Lwowa i miniatura Orderu Virtuti Militari, okolony wieńcem laurowym z napisem 5 PAP LWOWSKI. Na ramionach krzyża wpisano daty upamiętniające dziesięciolecie powstania pułku 7 XI 1918 1928. Dwuczęściowa – oficerska, wykonana w srebrze i emaliowana.
Trąbka honorowa.
W 1924 „z przyczyn technicznej natury” święto pułku było obchodzone 6 grudnia. Tego dnia na placu Świętego Ducha przed głównym odwachem pułk otrzymał srebrną trąbkę honorową, dar 5 Dywizji Piechoty. Trąbkę z rąk dowódcy Okręgu Korpusu nr VI generała dywizji Juliusza Malczewskiego odebrał dowódca oddziału pułkownik Karol Battaglia. Po ceremonii wręczenia trąbki odbyła się przysięga żołnierzy, a następnie defilada pod pomnikiem Adama Mickiewicza. Obchody święta pułku rozpoczęły się o godz. 10:00 mszą świętą w Kościele Jezuitów.
Lwowscy artylerzyści.
Żołnierze 5 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1176954" url="https://pl.wikipedia.org/wiki?curid=1176954" title="5 Pułk Artylerii Lekkiej">
5 Pułk Artylerii Lekkiej

Pułki artylerii lekkiej (polowej) noszące numer 5:
Polskie:

</doc>
<doc id="1176956" url="https://pl.wikipedia.org/wiki?curid=1176956" title="Óscar de la Renta">
Óscar de la Renta

Óscar Arístides Renta Fiallo (ur. 22 lipca 1932 w Santo Domingo, zm. 20 października 2014 w Kent) – amerykańsko-dominikański projektant mody.
Jego matka była z pochodzenia Dominikanką, a ojciec Hiszpanem. Óscar de la Renta kształcił się w szkole sztuk pięknych w swojej rodzinnej miejscowości. W 1952 wyjechał do Hiszpanii, gdzie studiował w madryckiej Królewskiej Akademii Sztuk Pięknych św. Ferdynanda, utrzymywał się w tym czasie z wykonywania szkiców dla hiszpańskich domów mody. Od 1961 był zatrudniony jako asystent Antonia del Castillo w Paryżu. Od lat 60. projektował własne kolekcje, zyskując reputację w branży.

</doc>
<doc id="1176959" url="https://pl.wikipedia.org/wiki?curid=1176959" title="Pakt stabilności i wzrostu">
Pakt stabilności i wzrostu

Pakt stabilności i wzrostu – porozumienie państw członkowskich Unii Europejskiej zawarte 17 czerwca 1997 podczas szczytu Rady Europejskiej w Amsterdamie. Jego zasadnicze ramy zawarte są w rezolucji Rady Europejskiej w sprawie paktu stabilności i wzrostu, a konkretne rozwiązania prawne zostały zapisane w dwóch rozporządzeniach Rady UE: w sprawie wzmocnienia nadzoru pozycji budżetowych oraz nadzoru i koordynacji polityk gospodarczych i w sprawie przyspieszenia i wyjaśnienia procedury nadmiernego deficytu.
Celem paktu stabilności i wzrostu jest wzmocnienia warunków sprzyjających stabilności cen oraz osiągnięciu silnego trwałego wzrostu przyczyniającego się do tworzenia miejsc pracy poprzez zapewnienie sprawnych finansów państw należących do Unii Europejskiej.
Zasady.
W zależności od tego, czy dane państwo członkowskie Unii Europejskiej przyjęło wspólną walutę (tzw. uczestniczące państwo członkowskie), czy nie (tzw. nieuczestniczące państwo członkowskie), zostało ono zobowiązane do systematycznego przedkładania i aktualizowania programów makroekonomicznych: średniookresowych programów stabilności (w przypadku uczestniczących państw członkowskich), programów konwergencji (w przypadku nieuczestniczących państw członkowskich).
Na podstawie przekazanych programów Komisja Europejska oraz Rada do Spraw Gospodarczych i Finansowych (Ecofin) ocenia ich sytuację gospodarczą państw nimi objętych. Ma to zapewniać stabilny i dobry stan finansów publicznych w celu poprawy warunków osiągnięcia wysokiego i trwałego wzrostu gospodarczego. Reguły paktu miały także zapobiegać nadmiernemu rozluźnieniu polityki fiskalnej w okresie dobrej koniunktury, kiedy istnieje realna możliwość wykorzystania rosnących wpływów podatkowych do zwiększania wydatków państwowych. W praktyce oznacza to, że państwa nie powinny przekraczać wartości progowej deficytu (3% PKB), a w okresie wzrostu gospodarczego dążyć do generowania nadwyżki budżetowej.
Główny nacisk położono na kryterium dotyczące nadwyżek albo deficytów budżetowych, gdyż w momencie ratyfikacji paktu drugie kryterium fiskalne, czyli relacja długu publicznego do PKB (max 60% PKB) było w niektórych krajach nadzwyczaj wysokie i utrzymanie progowych wartości byłoby niemożliwe. Kraje przekraczające ustalone pułapy dotyczące kryterium deficytu budżetowego i nie przestrzegające dyscypliny fiskalnej mogą być zobowiązane do zapłacenia kary, chyba że ich gospodarka znajduje się w fazie wyraźnej recesji. Minimalna wysokość kary to 0,2% PKB danego państwa, przy czym wzrasta ona o 0,1% za każdy punkt procentowy deficytu powyżej 3% PKB. Tak więc dla deficytu np. 5% PKB kara ta wynosi 0,4% PKB. Maksymalna wysokość omawianej kary to 0,5% PKB danego państwa. Przy pewnych warunkach państwo przekraczające progi może być zmuszone do złożenia nieoprocentowanego depozytu stabilizacyjnego.
W rzeczywistości kryteria te nie są przestrzegane przez państwa członkowskie i pomimo ich notorycznego naruszania nigdy nie doszło do zastosowania kar przewidzianych przez pakt. Jest to możliwe, ponieważ w wyniku nacisków Francji, Grecji i Niemiec kryteria zapisane w pakcie nie są automatyczne, tylko wynikają z decyzji politycznej podejmowanej przez Ecofin. Po znacznych naruszeniach dyscypliny fiskalnej przez Niemcy i Francję w 2005 kryteria te zostały jeszcze bardziej poluzowane.
Kryzysowi w strefie euro ma zapobiegać pakt fiskalny. W ocenie Centre for European Reform nie wnosi on jednak nic nowego w porównaniu do wcześniejszych „miękkich” sankcji z Paktu stabilności i wzrostu.

</doc>
<doc id="1176962" url="https://pl.wikipedia.org/wiki?curid=1176962" title="Sven Erik Kristiansen">
Sven Erik Kristiansen

Sven Erik Kristiansen (ur. 19 lutego 1967), znany również jako Maniac - norweski muzyk, kompozytor, wokalista, autor tekstów i instrumentalista. Sven Erik Kristiansen znany jest przede wszystkim z wieloletnich występów w blackmetalowej grupie muzycznej Mayhem, w której pełnił funkcję wokalisty oraz autora tekstów. W ramach występów z zespołem posługiwał się pseudonimem Maniac, który został zaczerpnięty z tytułu kompozycji szwajcarskiego zespołu Hellhammer. Wraz z Mayhem uzyskał m.in. nominację do nagrody norweskiego przemysłu fonograficznego - Spellemannprisen.
W 2000 roku uzupełnił skład blackmetalowej supergrupy Wurdulak. Od 2002 roku jest członkiem punkrockowej formacji Bomberos. W 2005 roku powołał zespół pod nazwą Skitliv, w którym gra na gitarze i śpiewa. Od 2008 roku tworzy projekt Sehnsucht prezentujący muzykę z pogranicza gatunków dark ambient i noise. Kristiansen współpracował ponadto z takimi zespołami i muzykami jak: Voluspå, Andrew Liles, Czral, Totenkopf czy Eibon. Wystąpił także gościnnie na płytach takich zespołów jak: Babylon Whores, Fleurety, Gorelord, Hæ?, Necrophagia, Nocturnal Breed oraz Red Harvest.
Żonaty z basistką i wokalistką japońskiego black-doom metalowego zespołu Gallhammer - Eri Isaka pseud. Vivian Slaughter. Kristiansen z nieformalnych związków ma dwójkę dzieci: syna i córkę. W ostatnich latach występów w zespole Mayhem borykał się z uzależnieniem od alkoholu.

</doc>
<doc id="1176972" url="https://pl.wikipedia.org/wiki?curid=1176972" title="Kjetil Esten Haraldsson Manheim">
Kjetil Esten Haraldsson Manheim

Kjetil Esten Haraldsson Manheim (ur. 27 listopada 1968 w Oslo), znany również jako Manheim - norweski perkusista. Kjetil Manheim znany jest przede wszystkim z występów w black metalowej formacji Mayhem, której był współzałożycielem. W latach późniejszych związany z projektami muzycznymi z gatunku noise, takimi jak: Fe-mail, Maranata czy Big Robot.
Życiorys.
Manheim zapoczątkował Mayhem z dwoma muzykami, którymi byli - Jørn Stubberud (gitara basowa) oraz Øystein Aarseth (gitara elektryczna) w roku 1983. Zanim Stubberud oraz Manheim poznali Arsetha, grali w kilku zespołach, lecz projekty te nie satysfakcjonowały ich. Manheim odszedł z zespołu zaraz po nagraniu miinialbumu pt. "Deathcrush". W 2001 roku razem z Ussellem Haswellem, Lassem Markhaughem założył norweskie duo Fe-mail.

</doc>
<doc id="1176973" url="https://pl.wikipedia.org/wiki?curid=1176973" title="Relikwiarz Trzech Króli">
Relikwiarz Trzech Króli

Relikwiarz Trzech Króli – dzieło Mikołaja z Verdun stanowiące jeden z najważniejszych przykładów europejskiego rzemiosła artystycznego wieków średnich. Wewnątrz kryje relikwie Trzech Króli – patronów Kolonii. Ponadto przechowuje relikwie świętych Nabora i Feliksa oraz Grzegorza ze Spoleto. Relikwiarz stanowi zasadniczą część ołtarza głównego w katedrze pw. św. Piotra i NMP w Kolonii.
Historia.
Tradycja Trzech Króli związana jest z Kolonią od XII wieku. W 1164 r. arcybiskup koloński Rainald z Dassel kierujący kancelarią cesarza Fryderyka Barbarossy przywiózł z podbitego Mediolanu nad Ren wojenną zdobycz – relikwie, które w Mediolanie czczone były jako szczątki Trzech Króli. O sposobie dostania się relikwii do Italii wiadomo z XII-wiecznego "Żywota biskupa Eustorgiusza". Według tego dokumentu doczesne szczątki Trzech Króli miała znaleźć w IV w. w Jerozolimie św. Helena, matka cesarza Konstantyna Wielkiego, po czym miała je wysłać do Konstantynopola. Stamtąd jeszcze w IV w. zostały przewiezione do kościoła w Mediolanie przez biskupa Eustorgiusza. Według innych źródeł Mediolańczycy do 1158 r. nic nie wiedzieli o posiadanych przez siebie relikwiach Mędrców ze Wschodu. Dowiedzieli się o ich pochodzeniu dopiero wówczas, gdy z powodu oblężenia miasta musieli zabrać relikwie z położonego u jego bram kościoła.
Rainald z Dassel przyniósł Kolonii w XII wieku nie tylko relikwie, ale także inne przedmioty kultu religijnego, m.in. Madonnę Mediolańską. Od tego momentu nastąpił gwałtowny rozwój miasta – polityczny, gospodarczy i kulturalny; przyniesienie i konsekracja relikwii podniosły zaś prestiż Kolonii na arenie międzynarodowej. W krótkim czasie miasto to stało się jednym z największych ośrodków kultu religijnego. Obok relikwii Trzech Króli w mieście znajdowały się już przedmioty czci związane ze św. Urszulą oraz św. Gereonem. W rezultacie Kolonia stała się jednym z najważniejszych punktów docelowych pielgrzymek chrześcijańskiej Europy – ustępowała jedynie takim ośrodkom jak Jerozolima, Rzym, Santiago de Compostela i pobliski Akwizgran. Relikwie Trzech Króli umocniły pozycję cesarza; ze względu na ciągle powtarzający się w średniowieczu spór o inwestyturę świeccy władcy tłumaczyli fakt posiadania tak ważnych relikwii jako dany przez Boga dowód na „prawowitość” ich władzy, która nie potrzebowała już papieskiego błogosławieństwa.
Obecny relikwiarz został wykonany między ok. 1181 a ok. 1230 rokiem przez złotnika Mikołaja z Verdun.
W 1248 r. arcybiskup Konrad von Hochstaden położył kamień węgielny pod budowę gotyckiej katedry, która miała się stać symbolicznym kamiennym relikwiarzem dla sarkofagu Trzech Króli. W miejscu tym przetrwał aż do końca wieku XVIII, do wydarzeń związanych z rewolucją francuską. Gdy w 1794 r. wojska francuskie zajęły Kolonię, kapituła katedralna w tajemnicy przeniosła w bezpieczne miejsce większość wyposażenia katedry, w tym również skarbiec oraz relikwiarz, który wywędrował m.in. do Arnsbergu i Bambergu. W 1804 r. powrócił do Kolonii. Ewakuacja i wędrówka tego cennego dzieła złotnictwa przyczyniła się do pojawienia się na nim licznych drobnych uszkodzeń. Kilkakrotnie konserwowany, obecny wygląd otrzymał po gruntownej renowacji w latach 1961–1973. Do dnia dzisiejszego pełni pierwotną funkcję. Podczas swoich pielgrzymek do Niemiec modlił się przy relikwiach Trzech Króli Jan Paweł II. W dniu 18 sierpnia 2005 r. Benedykt XVI przybył do katedry kolońskiej w ramach XX Światowych Dni Młodzieży.
Wygląd.
Relikwiarz Trzech Króli ma szerokość 110 cm, wysokość 153 cm i długość 220 cm. Wykonany został z dębowego drewna i srebra (najważniejsze figury ze srebra pozłacanego), a następnie pokryty złotą, srebrną i miedzianą blachą. Dzieło jest kameryzowane, ma elementy emalii żłobkowej oraz komórkowej. Ponadto relikwiarz zdobiony jest antycznymi gemmami oraz kameami.
Dzieło ma formę rozbudowanego relikwiarza skrzynkowego o dwóch krótszych i dwóch dłuższych bokach. Kształtem przypomina trzynawową bazylikę: obok siebie stoją dwa sarkofagi, na których spoczywa trzeci.
Na stronie czołowej (widocznej od strony prezbiterium) znajduje się cykl chrystologiczny o charakterze epifanicznym. Tworzą go cztery całopostaciowe sceny – trzy w dolnej części, jedna w górnej. Centralną część dolnej partii zajmuje Madonna z Dzieciątkiem w typie Sedes sapientiae, umieszczona w arkadzie. Maryja w geście błogosławieństwa wskazuje prawą ręką na Trzech Króli. Po bokach, w arkadach o trójlistnych łukach ukazane są dwie sceny: po lewej – Pokłon Trzech Króli (towarzyszy tej scenie Otto IV), po prawej – Chrzest Chrystusa. Powyżej widać motyw paruzyjny – tronującego Chrystusa sądzącego w asyście dwóch aniołów, z których stojący po prawej stronie Zbawiciela trzyma kielich i patenę, drugi zaś – księgę. Scena ta wpisana jest w trójlistną arkadę; powyżej wyłaniają się anioły trzymające arma Christi.
Tylna strona (widoczna od strony wschodniej) zawiera motyw pasyjny. Na dwóch dolnych arkadach pokazane są sceny Biczowania i Ukrzyżowania (nad arkadą, w oculusie, Bóg Ojciec z księgą). Pośrodku siedzi prorok Izajasz. Powyżej widać scenę nawiązującą do zbawczego wymiaru śmierci męczeńskiej Chrystusa – koronację męczenników. Chrystus ukazany jest w akcie wywyższenia stojących po bokach męczenników – Feliksa i Nabora. Poniżej pośrodku znajduje się popiersie arcybiskupa Rainalda z Dassel. W oculusach są popiersia męczenników.
Dłuższe boki relikwiarza określane są w literaturze jako Strona Salomona (od str. północnej) i Dawidowa (od str. południowej). Podobnie jak na krótszych bokach zachowano piętrową kompozycję oraz arkadowy podział. W każdym z boków znajduje się po siedem arkad na każdej z kondygnacji. Program ikonograficzny zawarty w nich skupia się na całopostaciowych wizerunkach apostołów (w górnej części) i proroków. Na środkowych osiach wśród proroków znajdują się królowie Dawid i Salomon. Większość postaci scen głównych ukazanych jest "en face"; są to portrety w typie reprezentacyjnym. Każdą z nich cechuje dostojność podkreślona bogatym ubiorem. Na kolumnach, łukach arkadowych i obramieniach dominują wyszukane dekoracje z motywami geometrycznymi, floralnymi oraz zoomorficznymi, wśród których znajdują się m.in. mniejsze figurki aniołów. Pośród całej gamy barwnych kamieni szlachetnych można dostrzec dużo starszych elementów, które stanowią antyczne gemmy i kamee, oraz aplikacje wykonane w technice emalii – m.in. gemma z I w. n.e. z wizerunkiem bogini Wenus, kamee z portretami m.in. Meduzy i cesarza Nerona, także z I w.
Kształt relikwiarza ma wiele znaczeń. Składa się z trzech mniejszych sarkofagów dostosowanych do pochówku relikwii każdego z Trzech Króli. Ponadto odzwierciedla myśl teologiczną doby średniowiecza, przede wszystkim aspekt trynitarny – scalenie trzech części w integralną całość symbolizuje Boga w Trójcy Świętej. Podział na dwie kondygnacje odwołuje się do dwóch okresów życia Chrystusa: w dolnej części sarkofagu czas przed męką i śmiercią Jezusa, czas "sub lege" – pod prawem, natomiast w górnej części – czas po zmartwychwstaniu Jezusa, czas "sub gratia" – czas łaski. Integracja apostołów i proroków odnosi się do ciągłości zawartej w Biblii nauki Bożej.
W scenie Pokłonu Trzech Króli nieprzypadkowo jest ukazany cesarz Otto IV. Był fundatorem tego dzieła sztuki, ponadto ufundował m.in. korony na głowy Trzech Króli, ustanowione później herbem Kolonii.
Dawniej również dachy sarkofagu zdobiły reliefy: przedstawiały one m.in. sceny z życia Jezusa i z księgi Apokalipsy Św. Jana.

</doc>
<doc id="1176974" url="https://pl.wikipedia.org/wiki?curid=1176974" title="Międzynarodowy Dzień Kobiet">
Międzynarodowy Dzień Kobiet



</doc>
<doc id="1176976" url="https://pl.wikipedia.org/wiki?curid=1176976" title="Rezerwat przyrody Hubert">
Rezerwat przyrody Hubert

Hubert – leśny rezerwat przyrody we wsi Dąbrówka w gminie Wielowieś, powołany w celu ochrony fragmentu lasu mieszanego o cechach naturalnych, zachowanego wśród drzewostanów zniekształconych przez gospodarkę człowieka. Rezerwat został utworzony zarządzeniem Ministra Leśnictwa i Przemysłu Drzewnego z dnia 4 kwietnia 1958 r. (). Teren rezerwatu jest w zarządzie Nadleśnictwa Rudziniec (leśnictwo Dąbrówka).
Rezerwat „Hubert” początkowo zajmował powierzchnię 13,47 ha. W 2003 roku został powiększony do 19,26 ha, a w 2015 do obecnych 33,74 ha. Ponadto rezerwat posiada otulinę o powierzchni 35,20 ha. Granice rezerwatu pokrywają się z granicami obszaru siedliskowego sieci Natura 2000 „Hubert” PLH240036.
Rezerwat leży na wysokości 225–230 m n.p.m., w południowo-wschodniej części Równiny Opolskiej, w rozległym kompleksie Borów Stobrawsko-Lublinieckich. Położony jest w dolinie Świbskiej Wody (zlewisko Małej Panwi). Podłoże geologiczne budują wapienie środkowego triasu, przykryte pokrywą osadów czwartorzędowych, złożonych z plejstoceńskich piasków rzecznych i polodowcowych. Rzeźba terenu ma charakter równinny.
Dominującym zespołem roślinnym w rezerwacie jest grąd subkontynentalny w wariancie typowym, jedynie na lokalnych, niewielkich wzniesieniach w północno-wschodniej części rezerwatu wykształciła się postać przejściowa do kontynentalnego boru mieszanego. Warstwę drzew budują głównie sosna zwyczajna (blisko 65%) i dąb szypułkowy (blisko 35%) w wieku od 130 do 160 lat. Towarzyszą im nieliczne buki, jawory i klony, które w wielu przypadkach mają wymiary drzew pomnikowych.
Na obszarze rezerwatu stwierdzono występowanie 107 gatunków roślin naczyniowych (wśród nich 83% to gatunki leśne i zaroślowe), 33 gatunków mchów i 2 gatunków wątrobowców. Spośród chronionych roślin naczyniowych występują tu: bluszcz pospolity, konwalia majowa, kopytnik pospolity, kruszyna pospolita, marzanka wonna i pierwiosnka wyniosła. Z roślin rzadkich rosną tu m.in. czerniec gronkowy, dziewięciornik błotny, kokorycz pełna i malina moroszka.
Fauna rezerwatu obejmuje 56 gatunków kręgowców oraz blisko 200 gatunków bezkręgowców.
Na mocy obowiązującego planu ochrony ustanowionego w 2019 roku, obszar rezerwatu objęty jest ochroną czynną.

</doc>
<doc id="1176977" url="https://pl.wikipedia.org/wiki?curid=1176977" title="Moracza">
Moracza



</doc>
<doc id="1176978" url="https://pl.wikipedia.org/wiki?curid=1176978" title="Reprografia">
Reprografia

Reprografia – ogół zagadnień i metod dotyczących kopiowania materiałów graficznych i piśmienniczych, przy pomocy środków mechanicznych lub elektronicznych.
Kopie reprograficzne wykonuje się najczęściej w celu zabezpieczenia oryginałów przed zniszczeniem lub też utraceniem ich zawartości. Po wytworzeniu wtórnika dobrej jakości, proces ten wspomagany jest poprzez oddzielenie miejsca przechowywania kopii i oryginału, jak również przez brak konieczności wielokrotnej eksploatacji pierwotnego dokumentu przez użytkownika. Czasami też wykonuje się kopię materiałów archiwalnych w celu zmniejszenia ich objętości.
Podział metod reprograficznych.
Źródło: 
Polska.
Działania Archiwów Państwowych w zakresie reprografii wspomagane są przez państwową instytucję Narodowe Archiwum Cyfrowe, która prowadzi masowe mikrofilmowanie materiałów archiwalnych zgromadzonych w archiwach, co ma na celu ich długotrwałe zabezpieczenie. Działania NAC prowadzą do masowej digitalizacji tych materiałów, czego efektem jest powszechniejszy dostęp do nich za pośrednictwem Internetu.

</doc>
<doc id="1176982" url="https://pl.wikipedia.org/wiki?curid=1176982" title="Kora z Berlina">
Kora z Berlina

Kora z Berlina (niem. "Berliner Kore") także Bogini Berlińska (niem. "Berliner Göttin") – rzeźba grecka z okresu archaicznego, przedstawiająca stojącą postać kobiecą, datowana na ok. 570 rok p.n.e., z widocznymi śladami pigmentów, przede wszystkim czerwonego i żółtego. 
Odkryta w 1923 roku w południowej Attyce, w latach 1924–1945 w zbiorach Antikensammlung Berlin, w 1945–1958 w Ermitażu w Leningradzie, zwrócona przez ZSRR w 1958, od 2011 roku udostępniona publiczności w Starym Muzeum w Berlinie.
Nazwa.
Rzeźba „Kora z Berlina” znana jest jako „Bogini Berlińska”, choć najprawdopodobniej to statua nagrobna zmarłej kobiety o wysokim statusie społecznym.
Niemiecki archeolog Theodor Wiegand (1864–1936) pisząc o rzeźbie, używał określenia „bogini”, lecz nie wykluczał, że obiekt przedstawia śmiertelną kobietę. W 1927 roku Ernst Langlotz (1895–1978) użył określenia „bogini z granatem”, a Ernst Buschor (1886–1961) – „Bogini Berlińska”, i to ostatnie utrwaliło się w tradycji muzealnej.
W zbiorach Antikensammlung rzeźba figuruje pod numerem Sk 1800 jako "Grabstatue einer Frau ("Berliner Göttin")" (pol. statua nagrobna kobiety („Bogini Berlińska”)).
Historia.
Data powstania rzeźby szacowana jest na ok. 570–560 rok p.n.e. (okres archaiczny), przy czym badacze w XXI w. skłaniają się ku datowaniu na ok. 570 rok p.n.e. 
Rzeźba została odkryta w 1923 roku w Olympos niedaleko Keratei w południowej Attyce. Była rzekomo owinięta ołowianą blachą. 
Następnie trafiła do marszanda Jacoba Hirscha (1874–1955) w Genewie, gdzie w 1924–25 roku została zakupiona dla berlińskiej kolekcji sztuki antycznej – Antikensammlung. Od 1926 roku rzeźba prezentowana była w Starym Muzeum w Berlinie. 
Podczas II wojny światowej została ewakuowana i przechowywana w bunkrach. W 1945 roku wywieziona wraz z innymi zabytkami berlińskich muzeów jako łup wojenny do ZSRR. W latach 1945–1958 należała do zbiorów Ermitażu w Leningradzie, przechowywana w magazynach. Po tym jak w 1958 roku ZSRR zwrócił NRD półtora miliona dzieł sztuki, rzeźba wróciła do Berlina i od 1959 roku wystawiona była w północnym skrzydle Muzeum Pergamońskiego. W 1973 roku została udostępniona publiczności japońskiej na wystawach w Tokio i Kioto.
W 2009 roku została odrestaurowana przez Wolfganga Maßmanna, a w 2011 roku powróciła jako element wystawy stałej Starego Muzeum. 
Opis.
Rzeźba przedstawia kobiecą postać, stojącą prosto, z podniesioną głową, ze złączonymi stopami i zgiętymi w łokciach rękami, trzymanymi z przodu, blisko ciała. Postać odziana jest w peplos, na który narzucony jest prostokątny szal ozdobiony w rogach frędzelkami. Na wysokości biodra, w prawej ręce trzyma owoc granatu. Lewa dłoń spoczywa na klatce piersiowej. Wystające spod szaty stopy obute są w sandały. 
Twarz kobiety charakteryzuje się wydatnym, wąskim nosem. Łuki brwiowe i usta są ostro zarysowane, a końcówki ust uniesione do góry w charakterystyczny uśmiech. W prawym oku nadal widoczna jest tęczówka wypełniająca całą powierzchnię gałki ocznej z zachowanymi śladami czerwono-brązowego koloru. 
Długie włosy, zebrane za uszami przepaską, opadają falami „w jodełkę” z tyłu głowy i na końcu zebrane są w cylindrycznej ozdobie. Głowę zdobi polos – korona o cylindrycznym kształcie, tradycyjne nakrycie głowy bogiń płodności na Bliskim Wschodzie i w Grecji. Korona zdobiona jest nacięciami i pąkami lotosu. Postać nosi również biżuterię: naszyjnik, kolczyki z wisiorkami w kształcie pączków oraz spiralną bransoletę na lewym nadgarstku.
Rzeźba wykonana jest z białego marmuru. Jej wysokość całkowita (wraz z piedestałem) to 192,5 cm, a wysokość bez piedestału i korony to 1,76 cm. Zachowała się w całości, z niewielkimi ubytkami na powierzchni i śladami pigmentów: czerwonego (owoc, lamówka i frędzle szalu, opaska do włosów, ozdoby korony), żółtego (włosy, szal, sandały) i niebieskiego (obecnie niewidoczny). 

</doc>
<doc id="1176983" url="https://pl.wikipedia.org/wiki?curid=1176983" title="Liceum Ogólnokształcące w Sławnie">
Liceum Ogólnokształcące w Sławnie



</doc>
<doc id="1176984" url="https://pl.wikipedia.org/wiki?curid=1176984" title="Wolf’s Lair Abyss">
Wolf’s Lair Abyss

Wolf’s Lair Abyss – minialbum z 1997 norweskiej grupy blackmetalowej Mayhem, wydany nakładem angielskiej wytwórni Misanthropy Records. Materiał ten jest pierwszym wydawnictwem zespołu, w którym nie brał udziału nieżyjący już wtedy Euronymous.
Główny riff zamykającego płytę utworu „Symbols of Bloodswords” można również usłyszeć w dwóch innych utworach: „A Grand Declaration of War” oraz „View from Nihil (Part II)”, zawartych na wydanym trzy lata później albumie „Grand Declaration of War”.

</doc>
<doc id="1176986" url="https://pl.wikipedia.org/wiki?curid=1176986" title="Lana (rzeka)">
Lana (rzeka)

Lana (alb. Lanë) – rzeka w środkowej Albanii, lewy dopływ rzeki Tirany w zlewisku Morza Adriatyckiego. Długość – 29 km, powierzchnia zlewni – 67 km². Wypływa na wzgórzach Dajti, płynie na zachód, przecina centrum Tirany i uchodzi do rzeki Tirana. Silnie zanieczyszczona ściekami.

</doc>
<doc id="1176987" url="https://pl.wikipedia.org/wiki?curid=1176987" title="Styl submykeński">
Styl submykeński

Styl submykeński – styl dekoracji ceramiki greckiej wytwarzanej w Wiekach Ciemnych. Nawiązuje do dekoracji ceramiki mykeńskiej, chociaż stosuje duże uproszczenia. Powtarzają się motywy koła, pasów okalających naczynie, linie faliste i szachownice. Brak jest natomiast motywów figuralnych.

</doc>
<doc id="1176988" url="https://pl.wikipedia.org/wiki?curid=1176988" title="8 Płocki Pułk Artylerii Lekkiej">
8 Płocki Pułk Artylerii Lekkiej

8 Płocki Pułk Artylerii Lekkiej im. Króla Bolesława Krzywoustego (8 pal) – oddział artylerii lekkiej Wojska Polskiego w II Rzeczypospolitej.
Pułk sformowany został w ostatnich dniach 1918 w Rembertowie. Wziął udział w walkach z Ukraińcami w Małopolsce Wschodniej i w wojnie polsko–bolszewickiej. W okresie międzywojennym stacjonował w Płocku. W kampanii wrześniowej walczył w składzie macierzystej 8 Dywizji Piechoty.
Formowanie pułku.
11 listopada 1918 w Rembertowie kilkunastu oficerów byłych Korpusów Wschodnich w Rosji i studentów warszawskich szkół wyższych przystąpiło do organizowania 8 pułku artylerii polowej. 15 lutego zaczęto organizować w Rembertowie 6 baterię pod dowództwem kpt. Kwiatkowskiego. W baterii tej szkolono nowo wcielonych żołnierzy przeznaczonych do uzupełniania stanów pułku walczących na froncie.
W końcu roku zorganizowano pułk o składzie dwóch dywizjonów. Trzeci dywizjon powstał jesienią 1919 w Zambrowie. Oddział wszedł w skład 8 Brygady Artylerii. Bateria zapasowa pułku stacjonowała w Toruniu.
Podczas wojny z bolszewikami pułk był przydzielany dywizjonami do różnych jednostek. We wrześniu 1920 pułk dysponował 75 mm armatami francuskimi.
Pułk w walce o granice.
Jako pierwsza na front polsko-ukraiński wyruszyła 5 bateria por. Szalewicza. W pierwszych dniach 1919 weszła ona w skład 5 dywizjonu artylerii konnej jako „odrębna bateria 8 pułku artylerii polowej”. 9 stycznia wysłana została na front małopolski 4 bateria haubic kpt. Mazurkiewicza. Weszła ona w skład grupy pułkownika Berbeckiego. 13 stycznia wyładowała się w Rawie Ruskiej i ruszyła w kierunku na Żółkiew. Już następnego dnia ostrzeliwała zajęte przez Ukraińców wsie: Wola Wysocka i Lipówka. W dalszych walkach wspierała II/21 pułk piechoty kapitana Żurakowskiego. W walkach o Bełz walczyła w linii piechoty strzelając ogniem na wprost. Kolejne walki baterii to Rawa Ruska i Lwów. 1 czerwca bateria odesłana została do Białegostoku celem przezbrojenia.
&lt;br&gt;25 stycznia opuściła garnizon rembertowski i przegrupowana została na front wołyński 2 bateria. 15 lutego działon baterii wziął udział w wypadzie na stację kolejową Maniewicze. Działon pod dowództwem ppor. Józefa Zaleskiego osłaniał odwrót oddziału wypadowego. W kolejnym wypadzie pod Nużynem ogień 2 baterii uniemożliwił Ukraińcom obejście lewego skrzydła polskich pododdziałów. Za bój pod Hołobami bateria została wyróżniona w rozkazie dowódcy grupy generała Rydza-Śmigłego. W czasie walk zdobyto ukraiński pociąg pancerny z armatami, końmi, żywnością i 7 karabinami maszynowymi. Zginął jednak ppor. Zaleski. W czerwcu 2 bateria wchodziła w skład Grupy generała Henryka Minkiewicza (Grupa operacyjna „Bug”).
Po walkach na froncie ukraińskim 9 września bateria przegrupowała się do Ostrowi Łomżyńskiej na odpoczynek.
10 kwietnia II dywizjon kpt. Leszka Roguskiego odszedł z Rembertowa na front polsko-bolszewicki pod Baranowicze, a 1 bateria z kpt. Władysławem Domańskim pod Wilno. Po wyjściu na front wszystkich baterii w Rembertowie pozostały tylko sztab dowództwa pułku i I dywizjonu, oraz bateria zapasowa.
Zimą, dla wyrównania Frontu Północnego, pułk cofnięto na linię Dźwiny i Berezyny na wysokości Bobrujska.
W lipcu 1920 do natarcia przeszedł sowiecki Front Zachodni Michaiła Tuchaczewskiego. Armie polskie rozpoczęły odwrót na zachód. Pod Grodnem dowódca 8 pap ppłk Aleksander Strzemiński, otoczony przez oddział kozaków, popełnił samobójstwo.
26 sierpnia wyniszczony 8 pap wraz przeszedł do odwodu armii na odpoczynek. Na pole walki wrócił 9 września. Wraz ze swoją macierzystą dywizją wspierał piechotę na froncie w Małopolsce. 14 września walczył o Zasław, a 16 września zgrupowanie osiągnęło Dytiatyn. Tu 7 bateria została otoczona przez sowiecką kawalerię i doszczętnie wycięta szablami. Tam też poległ dowódca dywizjonu kpt. Władysław Domański. Wszyscy wymordowani kanonierzy wraz z dowódcami spoczęli we wspólnej żołnierskiej mogile.
Boje o Zasław i Szepietówkę były ostatnimi walkami wojny dla pułku. Pułk przeszedł do Dubna i Krzemieńca.
Bilans walk.
W czasie działań bojowych zginęło w pierwszej linii 9 oficerów pułku: ppłk Edward Strzemiński, kpt. Władysław Domański, kpt. Stanisław Kwiatkowski, por. Tadeusz Brzeziński, por. Bolesław Rayzacher, por. Edward Szydełkiewicz, ppor. Józef Zaleski, ppor. Kazimierz Kaliszek, ppor. Stanisław Kolbiński oraz 144 podchorążych, podoficerów i kanonierów. Za zasługi bojowe 21 osób otrzymało Krzyże Srebrne Orderu Virtuti Militari V klasy. Ponadto 23 oficerów, 6 podchorążych i 165 szeregowych zostało odznaczonych Krzyżem Walecznych, w tym trzech – czterokrotnie, dwóch – trzykrotnie i dziewięciu – dwukrotnie.
Pułk w okresie pokoju.
Zimę 1920/1921 pododdziały pułku spędziły w Dubnie i Krzemieńcu. W kwietniu 1921 pułk przeniesiony został do Łomży, a w sierpniu tego roku do Płocka, który pozostawał pokojowym garnizonem do 1939.
Szkolenie w pułku.
W latach 1929–1935 pułk pod względem wyszkolenia podlegał dowódcy 4 Grupy Artylerii w Łodzi, a w latach 1935–1939 dowódcy 8 Grupy Artylerii.
Zasadnicza służba wojskowa w pułku artylerii trwała 19 miesięcy, a poborowi do 8 pap wcielani byli w okresie lutego i marca. W zdecydowanej większości pochodzili oni z Płocka i okolic, a Polacy stanowili co najmniej 80–90% stanu osobowego. Po wcieleniu poborowych komisja pułkowa kwalifikowała ich do obsługi dział, na jezdnych, woźniców, łącznościowców czy zwiadowców. Ćwiczenia taktyczne realizowano na „Polu ułańskim” usytuowanym w bezpośredniej bliskości koszar na terenie otwartym. Plac ćwiczeń wykorzystywano wspólnie z pododdziałami 4 pułku strzelców konnych. Sprawdzian wyszkolenia artylerzystów odbywał się podczas ostrych strzelań na poligonach w Zielonce, Rembertowie i Toruniu oraz w czasie wspólnych manewrów z innymi oddziałami 8 Dywizji Piechoty. Poza szkoleniem typowo wojskowym, w pułku organizowano corocznie kursy dla 100-200 żołnierzy analfabetów, które kończyły się egzaminem państwowym i wręczeniem świadectw. Organizowano też kursy dokształcające z zakresu pełnej szkoły siedmioklasowej. 
Święta w pułku.
19 maja 1927 minister spraw wojskowych marszałek Polski Józef Piłsudski ustalił i zatwierdził dzień 8 września jako datę święta pułkowego.
Wieczorem, w wigilię święta, ulicami miasta maszerowały pododdziały ze sztandarem, proporcami i orkiestrą. Żołnierze nieśli pochodnie. Na terenie koszar odbywał się apel poległych, w którym brała udział młodzież oraz władze miasta i przedstawiciele organizacji społecznych. Następnego dnia o 7:00 trębacze grali pobudkę, a o 10:00 na placu ćwiczeń odbywała się msza polowa. Po mszy pułk defilował przed swoim dowódcą i zaproszonymi gośćmi.&lt;br&gt;Od 4 grudnia 1936 w pułku uroczyście obchodzono dzień św. Barbary – patronki artylerii. Trębacze odgrywali sygnał pobudki, a po obowiązkowej gimnastyce, toalecie, modlitwie porannej i śniadaniu cały stan osobowy pułku maszerował na mszę świętą do kościoła garnizonowego św. Stanisława Kostki przy Alei Jachowicza. W południe bateria honorowa, ze stanowisk na „polu ułańskim", oddawała salut artyleryjski na cześć św. Barbary. Potem następował uroczysty obiad, a po południu odbywały się zawody sportowe i pokazy wyszkolenia. Jeźdźcy rywalizowali na krytej ujeżdżalni przy Alei Kilińskiego. Wieczorem w teatrze miejskim swoje przedstawienia prezentowały wojskowe teatrzyki amatorskie, a także „Strzelca", Przysposobienia Wojskowego i gimnazjalne.
Zmiany organizacyjne i uzbrojenie.
Jesienią 1921, w związku z przejściem wojska na organizację pokojową, 8 Brygada Artylerii została rozwiązana, a 8 pap podporządkowany bezpośrednio dowódcy 8 Dywizji Piechoty.
31 grudnia 1931 minister spraw wojskowych marszałek Polski Józef Piłsudski przemianował 8 pułk artylerii polowej na 8 pułk artylerii lekkiej.
1 lipca 1938 minister spraw wojskowych generał dywizji Tadeusz Kasprzycki nadał 8 pal nazwę „8 Płocki Pułk Artylerii Lekkiej imienia Króla Bolesława Krzywoustego”.
W maju 1939 została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie, przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P. Ponadto każda bateria posiadała dwa ciężkie karabiny maszynowe systemu Maxim do zwalczania samolotów nieprzyjaciela i bezpośredniej obrony pododdziału przed atakującym przeciwnikiem.
8 pal w kampanii wrześniowej.
Mobilizacja.
8 pułk artylerii lekkiej był jednostką mobilizującą. Zgodnie z planem mobilizacyjnym „W” w 1939 sformował: w mobilizacji alarmowej, w okresie 24–27 sierpnia w grupie jednostek oznaczonych kolorem „niebieskim”, dla 8 Dywizji Piechoty:
w I rzucie mobilizacji powszechnej:
Walki pułku w kampanii wrześniowej.
W czasie kampanii wrześniowej pułk walczył w składzie 8 Dywizji Piechoty. 26 sierpnia 1939, wymaszerował z Płocka w miejsce koncentracji macierzystej dywizji. Marsz prowadzono przez Cybulin, Wyszogród, Kazuń, Sochocin i Młock do Ościsłowa pod Ciechanowem, gdzie dotarł 31 sierpnia rano. 1 września zbombardowana została kolumna taborowa pułku pobierająca zaopatrzenie w bazie armii w Ciechanowie. Dywizjony pułku zostały rozdzielone do wsparcia poszczególnych pułków piechoty dywizji. 2 września dywizja, a wraz z nią 8 pal, maszerowała w kierunku linii frontu. 3 września pułki piechoty, realizując rozkaz dowódcy Armii „Modlin”, podjęły natarcie na niemieckie oddziały, które włamały się na tyły armii. II dywizjon haubic wspierał 21 pp, który stoczył bój spotkaniowy z niemiecką piechotą zdobywając w walce Chrostowo Wielkie, Czernice Borowe i Chojnowo; natarcie piechoty wspierały poszczególne baterie II/8 pal. Wieczorem 3 września dywizjon rozpoczął odwrót maszerując przez Niebórzyn, Koziczyn, Pawłowo i Grzybowo. 4 września, w okolicy lasów Lekowskich, poszczególne baterie ogniem na wprost odparły ataki niemieckich oddziałów pancerno-motorowych na maszerujące kolumny 21 pp. W dzień dywizjon przebywał pod osłoną lasów, a nocami maszerował przez Młock, Sochocin, Szczytno i Kosowo do Modlina, gdzie dotarł 6 września.
III dywizjon haubic 3 września wspierał 13 pp w nieudanym natarciu na Grudusk. Nieprzyjaciel kierował ogniem artylerii na stanowiska III dywizjonu i 13 pp w rejonie Leśniewa przy pomocy balonu obserwacyjnego. Dywizjon rozpoczął odwrót wraz z rozproszonym 13 pp i innymi jednostkami 8 DP. III dywizjon maszerował w kierunku Lasów Opinogórskich. W trakcie marszu 4 września jeden z plutonów odparł niemiecki podjazd pancerny ogniem na wprost. 5 września baterie dywizjonu podjęły marsz w kierunku Wyszogrodu przez Raciąż, Górę; po dotarciu do Bulkowa dowódca dywizjonu uzyskał informację, iż most w Wyszogrodzie został wysadzony. Wobec czego III dywizjon przez Zakroczym pomaszerował do Modlina. I dywizjon armat, przydzielony do 32 pp, 3 września wieczorem przystąpił do natarcia w kierunku Gruduska przez Przybyszewo-Niecbórz-Unikowo. W trakcie prowadzonego natarcia doszło do boju spotkaniowego z oddziałami niemieckimi; pomimo wsparcia przez 1 baterię natarcie 32 pp załamało się pod wsią Unikowo. Wspierana piechota, a wraz z nią I dywizjon, rozpoczęły odwrót przez Sulikowo, Glinojeck. Następnie przez Cybulice i Zakroczym dywizjon dotarł do Modlina.
8 i 9 września 8 pal wypoczywał i uzupełniał stany osobowe i sprzęt. 10 i 11 września 8 pal, z podporządkowanym mu 71 dal, wspierał natarcie piechoty, której celem było odbicie zajętego Zakroczymia. 12 września 8 pal, bez I dywizjonu, wspierał natarcie piechoty na Zaborów, uczestniczył w natarciu na Wiktorów i Bażęcin. Dywizjony haubic uczestniczyły w zniszczeniu 11 czołgów niemieckich. Od 11 września I dywizjon armat wspierał walki obronne na linii Narwi Grupy gen. bryg. Juliusza Zulaufa. W Poniatowie 13 września poległ dowódca 2 baterii ppor. Wiktor Zdziarski, pod Dębem ciężko ranny został dowódca 3 baterii por. Marian Kucharski. Wraz z tą grupą, dywizjon wycofał się na Pragę do Warszawy, gdzie wziął udział w jej obronie obok 21 pp z 8 DP. I dywizjon skapitulował wraz z garnizonem Warszawy 28 września. 8 pal (bez I dywizjonu) walczył w obronie Modlina. III dywizjon wspierał niezwykle skutecznie piechotę na stanowiskach obronnych w rejonie Bożej Woli przed natarciem niemieckim od strony Jabłonny. II dywizjon poniósł ciężkie straty, szczególnie w kadrze dowódczej, 15 września na Kępie Nowodworskiej, gdzie poległ dowódca 4 baterii por. Jan Stypułkowski, jego oficer ogniowy i ciężko ranny został dowódca 6 baterii por. Kazimierz Kiermasz, który wkrótce zmarł. 8 pal skapitulował wraz z załogą Modlina 29 września.
Symbole pułkowe.
Sztandar.
2 listopada 1937 prezydent RP Ignacy Mościcki zatwierdził wzór sztandaru dla 8 pułku artylerii lekkiej.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 8 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
26 maja 1938 na lotnisku mokotowskim w Warszawie, minister spraw wojskowych generał dywizji Tadeusz Kasprzycki wręczył sztandar ufundowany przez społeczeństwo powiatów: gostynińskiego, płockiego i sierpeckiego.
Sztandar znajduje się w MWP w Warszawie.
Odznaka pamiątkowa.
12 lutego 1929 minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 8 pułku artylerii lekkiej.
Odznaka o średnicy 43 mm ma kształt wielopromiennej gwiazdy orderowej. W centrum koło zębate koloru stali, w które wkomponowano tarczę pokrytą zieloną emalią, na niej w formie stylizowanego monogramu wpisano numer i inicjały pułku „8 PAP”. Nad tarczą i pod nią wpisano datę powstania pułku „11 XI 1918” i rok dziesięciolecia oddziału „1928”. Tarcza u dołu ozdobiona jest skrzyżowanymi lufami i wybuchającym granatem. Odznaka oficerska, trzyczęściowa, wykonana w srebrze i emaliowana. Na rewersie próba srebra i imiennik grawera. Wykonawcą odznaki był Wiktor Gontarczyk z Warszawy.
Odznakę nadawał dowódca pułku w dniu święta pułkowego, w Święto Żołnierza lub podczas uroczystego zwalniania kolejnych roczników żołnierzy do rezerwy. W 1938 odznaką pułkową odznaczony został marszałek Polski Edward Śmigły-Rydz oraz generałowie dywizji Tadeusz Kasprzycki i Mieczysław Norwid-Neugebauer.
Oznaki pułku.
1 lipca 1938 minister spraw wojskowych generał dywizji Tadeusz Kasprzycki nadał 8 pal nazwę „8 Płocki Pułk Artylerii Lekkiej imienia Króla Bolesława Krzywoustego” oraz zarządził noszenie przez żołnierzy pułku na naramiennikach kurtek i płaszczy, zamiast dotychczasowej numeracji, inicjałów „B.K.” z koroną. Inicjały i korona dla oficerów były haftowane nićmi metalowymi, oksydowanymi na stare srebro, natomiast dla pozostałych podoficerów i kanonierów wykonane z białego matowanego metalu. Jednocześnie Minister zezwolił podoficerom na noszenie przy ubiorze pozasłużbowym inicjałów haftowanych.
Żołnierze pułku.
Żołnierze 8 pal – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1176991" url="https://pl.wikipedia.org/wiki?curid=1176991" title="Bertelsmann">
Bertelsmann

Bertelsmann AG – międzynarodowy koncern mediowy założony w 1835 z siedzibą w Gütersloh, w Niemczech. Spółka działa w 63 krajach i zatrudnia ponad 100 tys. pracowników (stan na 30 czerwca 2007). W 2006 roku koncern odnotował przychody w wysokości 19,3 miliarda euro, zysk operacyjny (EBIT) wyniósł 1,87 miliarda euro, a dochód netto 2,4 miliarda euro. Od 1 stycznia 2008 do końca 2011 dyrektorem generalnym Bertelsmann AG był Hartmut Ostrowski.
Działalność.
Przedsiębiorstwa zależne.
Bertelsmann składa się z 6 oddziałów:
W sierpniu 2004 BMG i Sony utworzyły spółkę typu „joint venture”, redukując liczbę liczących się wydawnictw muzycznych do czterech. W 2005 roku udział w rynku muzycznym Sony BMG wyniósł 21,5%.
Historia.
Wydawnictwo C. Bertelsmann Verlag założone zostało jako dom wydawniczy i drukarnia w lipcu 1835 roku przez Carla Bertelsmanna. Na początku Bertelsmann wydawał chrześcijańskie pieśni i książki. W 1851 roku przedsiębiorstwo prowadzone przez syna Carla Bertelsmanna zaczęła wydawać powieści.
W 1939 roku wydawnictwo zatrudniało 440 osób. Podczas II wojny światowej Bertelsmann był największym wydawcą książek dla Wehrmachtu. Właściciel Heinrich Mohn i jego syn Reinhard Mohn byli członkami SS. Wśród nazistowskich autorów znaleźć można było Willa Vespera, który przemawiał podczas palenia książek w 1933 roku w Dreźnie i Hansa Grimma. Po wojnie na pewien czas przedsiębiorstwo zostało zamknięte, by zostać ponownie otwarte w 1947 roku przez Reinharda Mohna, rannego w czasie wojny i pojmanego przez Amerykanów w 1943 roku w Tunezji.
W latach 50. Bertelsmann rozszerzył swą działalność o klub książki Bertelsmann Leserring i wszedł na rynek muzyczny i filmowy (Ufa Filmproduktionsgesellschaft).
W latach 80. Bertelsmann zaczął rozszerzać swą działalność międzynarodową: zakup marki American Arista, Bantam Books, RCA Victor i domu wydawniczego Doubleday, a w latach 90. Random House w USA. Reinhard Mohn zmarł w 2009 roku.
Udziałowcy.
Większość, bo aż 76,9% udziałów Bertelsmanna posiada Bertelsmann Foundation, organizacja non-profit i polityczny think tank założona przez rodzinę Mohn. Pozostałe 23,1% udziałów jest w posiadaniu samej rodziny Mohn.
Do roku 2006 Bertelsmann w 1/4 należał do Alberta Frère’a, belgijskiego magnata przemysłowego.
Wydawnictwa.
Bertelsmann wydaje słownik języka niemieckiego "Der große Wahrig" pod szyldem "Der Wissen Media Verlag" – wydawnictwa należącego do grupy Direct Group.

</doc>
<doc id="1176993" url="https://pl.wikipedia.org/wiki?curid=1176993" title="Kir (rzeka)">
Kir (rzeka)

Kir – rzeka okresowa w północnej Albanii, prawy dopływ Drinu w zlewisku Morza Adriatyckiego. Długość - 43 km. 
Wypływa pod szczytem Madhe w górach Prokletije, płynie na południe i uchodzi do głównego ramienia Drinu koło Szkodry. 

</doc>
<doc id="1177001" url="https://pl.wikipedia.org/wiki?curid=1177001" title="Pałac w Szklarach Górnych">
Pałac w Szklarach Górnych

Pałac w Szklarach Górnych – barokowy pałac w Szklarach Górnych w Polsce w województwie dolnośląskim, w powiecie lubińskim, w gminie Lubin.
Położenie.
Pałac w Szklarach Górnych położony jest w południowo-zachodniej Polsce w północno-wschodniej części Wysoczyzny Lubińskiej, około 7,2 km na północny zachód od Lubina, po wschodniej stronie lokalnej drogi do Lubina.
Opis.
Prostokątny, z bocznymi skrzydłami, trzytraktowy. Główny budynek pałacu trzykondygnacyjny, skrzydła boczne dwukondygnacyjne, o elewacjach podzielonych pilastrami, wspartymi na gładkim cokole parteru. Całość zbudowana na planie litery E, charakteryzuje się przesunięciem kondygnacji. Na osi fasady centralnej - reprezentacyjne schody wykończone kamienną balustradą. Główny portal wejściowy, obramowany dwoma pilastrami na wysokości pierwszego piętra, zwieńczony jest bogato zdobionym balkonem. Pilastry przechodzą w konsole podtrzymujące kamienną balustradę balkonu z wazonami. W gzymsie głównym, nad wejściem balkonowym, umieszczony jest wspaniale dekorowany kartusz z herbami rodzinnymi Ballestremów. Na osi fasady ogrodowej wysunięty szeroki płaski ryzalit z obszernym tarasem, nad którym znajduje się niewielki balkon z kamienną, ozdobną balustradą. Cały budynek jest zdobiony płaskimi pilastrami międzyokiennymi i barokowymi obramieniami okien. Dachy mansardowe, pokrycie ceramiczne, zdobione licznymi nadbudówkami poddaszowymi i lukarnami. Środkową część pałacu zajmuje ciąg paradny, złożony z westybulu i klatki schodowej oraz sali balowej. Układ pomieszczeń korytarzowy i amfiladowy, część wnętrz zachowała późnobarokowy wystrój. Od frontu pałac poprzedza dziedziniec honorowy, do którego prowadzi szeroki podjazd. Po przeciwnej stronie rozciąga się park krajobrazowo-naturalistyczny z elementami architektury ogrodowej, pawilonem z kolumnadą i rzeźbami figuralnymi z piaskowca.
Historia.
W miejscu pałacu już w I połowie XIV wieku znajdował się zamek otoczony fosą, pełniący funkcję strażnicy granicznej. W latach 1715-1725, z inicjatywy hrabiego d’Hautois de Bronne z Lotaryngii, wzniesiono tu pałac w stylu barokowym, według projektu znakomitego architekta śląskiego Johanna Blasiusa Peintnera. Hrabia d’Hautois de Bronne, nie mając potomstwa w linii prostej, przekazał pałac wraz z dobrami bratankowi, hrabiemu Clairon d'Haussonville. W rękach tego rodu pałac znajdował się do 1833 roku. Następnie przez 60 lat pałac zmieniał kolejnych właścicieli; w ostatnich latach XIX wieku należał do Paula Fuhrmanna-Karringa, od którego w 1899 roku pałac z posiadłością nabyła zniemczona rodzina włoska Ballestrem (di Castellengo) z Pławniowic. W 1900 roku hrabia Franz von Ballestrem przebudował pałac, nadając mu styl neobarokowy; zlikwidowano barokowy most, a na jego miejscu od frontu wzniesiono szeroki podjazd z balustradą, na której postawiono dwa charakterystyczne lwy. Po bokach powstały gazony obsadzone drzewami i krzewami. W 1910 r. budowlę poszerzono o dwa boczne symetryczne skrzydła. Pałac własnością Ballestremów był do 1945 r., ostatnim jego właścicielem był dr Nikolaus (Wolfgang Friedrich Franz) von Ballestrem, który, uciekając przed Armią Czerwoną, zginął w czasie amerykańskiego nalotu na Drezno w lutym 1945 r. Po II wojnie światowej pałac był własnością państwa; przez wiele lat zamieszkiwali w nim pracownicy miejscowego PGR-u. Pałac remontowany był w latach 1970-1971. Ostatnią renowację pałacu przeprowadzono w 1995 roku. W latach 1973-1983 znajdował się w nim Zakład Poprawczy Ministerstwa Sprawiedliwości.
Pałac dzisiaj.
Obecnie w pałacu od 1983 r. mieści się Specjalny Ośrodek Szkolno-Wychowawczy. Pałac jest w dobrym stanie.
Pałac w Szklarach Górnych wpisany jest do rejestru zabytków pod poz. 271 z 11 maja 1951 r.

</doc>
<doc id="1177005" url="https://pl.wikipedia.org/wiki?curid=1177005" title="Lefkandi">
Lefkandi

Lefkandi (gr. Λευκαντί) – miejscowość na wyspie Eubea. Znana z archeologicznego znaleziska – pozostałości budowli greckiej z okresu wieków ciemnych, odkopanej w 1980 roku.
Heroon.
Obiekt nazywany jest przez niektórych badaczy "heroonem" („grobem herosa”). Budowla była typem megaronu o znacznych rozmiarach (odkryta część ma wymiary 47 x 10 m). Składała się z przedsionka, pomieszczenia głównego i apsydy. Wewnątrz (w pomieszczeniu głównym) znaleziono bogato wyposażone groby jamowe. Ustalono, że pochowano w nich wojownika, kobietę i cztery konie. Ciało mężczyzny zostało skremowane, całość przykryta kopcem. Badacze wysnuli hipotezę, że pogrzebani byli parą królewską. Po ich pochówku pałac zniszczono i przysypano tumulusem, przy którym później również umieszczano groby.

</doc>
<doc id="1177012" url="https://pl.wikipedia.org/wiki?curid=1177012" title="Rewolwer przejściowy">
Rewolwer przejściowy

Rewolwery przejściowe – rodzaj krótkiej broni strzeleckiej, który zaczął pojawiać się w latach 30. XIX wieku jako ogniwo łączące starsze wielolufowe rewolwery wiązkowe (tzw. "pieprzniczki") z późniejszymi rewolwerami właściwymi. Wykonywano je przez przerobienie "pieprzniczki" na jednolufową broń z bębnem. 
Działanie.
Załadowanie pistoletu nie nastręczało już tak wielu trudności jak w przypadku pistoletów skałkowych. Na bębnie znajdowało się 6 kominków, prostopadle lub równolegle do osi każdej z luf. Na każdy kominek nakładało się kapiszon (niewielki ładunek piorunianu rtęci), a do każdej z luf wsypywano proch, wkładano kulę i dociskano pobojczykiem. Broń była gotowa do strzału. Naciśnięcie spustu powodowało naciągnięcie kurka (lub zbijaka), po czym uderzał on w kapiszon, który eksplodował i tym samym zapalał ładunek miotający w głębi lufy, który wyrzucał pocisk. Bębenek przy naciskaniu spustu przekręcał się tak, aby możliwe było natychmiastowe oddanie kolejnego strzału.

</doc>
<doc id="1177016" url="https://pl.wikipedia.org/wiki?curid=1177016" title="Wybory parlamentarne w Izraelu w 1955 roku">
Wybory parlamentarne w Izraelu w 1955 roku

Wybory parlamentarne w Izraelu do Trzeciego Knesetu odbyły się 26 lipca 1955.
Oddano 1,057,609 głosów, w tym ważnych: 853,219. Próg wyborczy wynosił 1%, a więc aby uzyskać miejsce w Knesecie, należało otrzymać minimum 8,532 głosów. Średnio na jedno miejsce przypadło 6,938 głosów.
Posłowie.
Posłowie wybrani w wyborach:

</doc>
<doc id="1177017" url="https://pl.wikipedia.org/wiki?curid=1177017" title="Carlos Schwabe">
Carlos Schwabe

Carlos Schwabe (ur. 1866 w Altona, zm. 1926 w Avon) – niemiecko-szwajcarski malarz symbolista.
Urodzony w Niemczech, kształcił się w Genewie, po czym wyjechał do Francji. Obracał się w kręgach symbolistów. Był cenionym ilustratorem książek, pracował m.in. dla Émile’a Zoli, Charles’a Baudelaire’a i Maurice’a Maeterlincka.
Wraz z grupą innych symbolistów, należał do mistycznego zakonu Różokrzyża. Razem wystawiali swoje ezoteryczno-baśniowe obrazy na salonie paryskim, Salon de la Rose-Croix, który działał w latach 1892–1897.

</doc>
<doc id="1177018" url="https://pl.wikipedia.org/wiki?curid=1177018" title="1 Pułk Artylerii Lekkiej">
1 Pułk Artylerii Lekkiej

Pułki artylerii lekkiej (polowej) noszące numer 1:
Wojska Polskiego:
Niemieckie:

</doc>
<doc id="1177019" url="https://pl.wikipedia.org/wiki?curid=1177019" title="Karfi">
Karfi

Karfi (też Karphi) – starożytna osada założona w XII w. p.n.e. w górach Dikti we wschodniej części wyspy Krety. Jej zwarta zabudowa porównywana jest często z Machu Picchu. Założona została w bardzo trudno dostępnym miejscu, dzięki czemu dotrwała do naszych czasów. Przypuszcza się, iż pełniło funkcję refugium dla ludności minojskiej lub postminojskiej, która uciekając wysoko w góry chciała się schronić przed najazdem z północy. 
Budowle wzniesione są z kamienia, bez fundamentów. Mają wspólne, nieotynkowane ściany. Badacze naliczyli ok. 150 pomieszczeń. W jednym z nich odkryli podstawy pod kolumny, w związku z czym postawiono hipotezę, iż była to "rezydencja władcy". W najwyżej położonej części wioski odnaleziono okręg kultowy otoczony murem z ołtarzem ofiarnym pośrodku – temenos (sanktuarium). 

</doc>
<doc id="1177021" url="https://pl.wikipedia.org/wiki?curid=1177021" title="Wiadukt Antoninek">
Wiadukt Antoninek



</doc>
<doc id="1177024" url="https://pl.wikipedia.org/wiki?curid=1177024" title="Tomek Bartoszyński">
Tomek Bartoszyński

Tomek Bartoszyński (ur. 16 maja 1957 w Warszawie) – amerykański matematyk polskiego pochodzenia, badacz teorii mnogości.
Życiorys.
Syn Roberta Bartoszyńskiego, statystyka i probabilisty.
W 1976 po ukończeniu XIV LO w Warszawie rozpoczął studia matematyczne na Uniwersytecie Warszawskim (które ukończył w 1981). W latach 1981–1987 pracował na tej uczelni. W 1984 obronił tam pracę doktorską pod tytułem "Kombinatoryczne aspekty miary Lebesgue’a i kategorii Baire’a" napisaną pod kierunkiem Wojciecha Guzickiego. Habilitował się w Polskiej Akademii Nauk w 2004.
Od 1986 pracuje poza Polską: wykładał na Uniwersytecie Kalifornijskim w Berkeley oraz UK w Davis w Stanach Zjednoczonych. Od 1990 do 2006 pracował na Uniwersytecie Stanowym w Boise, od 1998 jako profesor tej uczelni ("full professor"). Jest jednym z dyrektorów programowych w National Science Foundation (NSF; amerykański odpowiednik polskiego KBN).
Stypendysta Fundacji Lady Davis (Izrael, 1990/1991) oraz Fundacji Humboldta (1996/1997).
Od 1981 żonaty z topolożką (profesorką i pracowniczką NSF), z którą ma córkę Katarzynę.
Dorobek naukowy.
Badania naukowe Tomka Bartoszyńskiego są skoncentrowane wokół teorii forsingu oraz teorio-mnogościowych zagadnień prostej rzeczywistej, teorii miary oraz topologii. Na jego dorobek naukowy składa się około 50 prac naukowych oraz monografia 

</doc>
<doc id="1177026" url="https://pl.wikipedia.org/wiki?curid=1177026" title="John Fisher">
John Fisher



</doc>
<doc id="1177032" url="https://pl.wikipedia.org/wiki?curid=1177032" title="Chappelle’s Show">
Chappelle’s Show

Chappelle’s Show - amerykański, telewizyjny serial komediowy. Twórcami serialu byli Dave Chappelle i Neal Brennan. Premiera odbyła się 22 stycznia 2003 roku na U.S. cable television network Comedy Central. Program emitowany był przez dwie całe serie i trzy „lost episodes”.
Produkcja trzeciego sezonu została wstrzymana po tym jak Dave Chappelle odszedł.
Opis.
W swoim serialu Dave Chappelle przedstawia zbiór swoich ulubionych dowcipów i gagów. Prezentuje je w postaci skeczy i parodii, w których jego wyjątkowe spojrzenie na świat połączone z równie wyjątkowym poczuciem humoru rozśmiesza, prowokuje a momentami nawet bulwersuje. W swoim programie nie boi się poruszyć żadnego, nawet najbardziej delikatnego tematu. Oferuje inne spojrzenie na sprawy rasizmu, nietolerancji, polityki, telewizji oraz codziennych, życiowych i jak najbardziej przyziemnych spraw.

</doc>
<doc id="1177037" url="https://pl.wikipedia.org/wiki?curid=1177037" title="Les anges dans nos campagnes">
Les anges dans nos campagnes

Les anges dans nos campagnes („Aniołowie na naszych polach”) – francuska kolęda z XVI wieku (drukiem wydana w wieku XVIII) znana też jako „Gloria”, „francuska Gloria” lub „Nad Betlejem w ciemną noc”. Jest to nadal jedna z najbardziej wzruszających chrześcijańskich pieśni. Jej melodyjność przyczyniła się do rozkwitu kolęd. Refren „Gloria” zaczęto odtąd stosować w pieśniach bożonarodzeniowych (m.in. w angielskiej "Ding Dong Merrily on High").
Oryginalny tekst.
1. Les anges dans nos campagnes
Ont entonné l’hymne des cieux
Et l'écho de nos montagnes
Redit ce chant mélodieux
"Gloria in excelsis Déo! (bis)"
2. Bergers, pour qui cette fête
Quel est l’objet de tous ces chants?
Quel vainqueur, quelle conquête
Mérite ces cris triomphants?
"Gloria in excelsis Déo! (bis)"
3. Il est né, le Dieu de gloire
Terre, tressaille de bonheur
Que tes hymnes de victoire
Chantent, célèbrent ton sauveur!
"Gloria in excelsis Déo! (bis)"
czasem śpiewane są też następujące zwrotki jako III i IV:
Ils annoncent la naissance
Du libérateur d’Israël
Et pleins de reconnaissance
Chantent en ce jour solennel:
"Gloria in excelsis Deo (bis)"
Cherchons tous l’heureux village
Qui l’a vu naître sous ses toits
Offrons-lui le tendre hommage
Et de nos cœurs et de nos voix:
"Gloria in excelsis Deo (bis)"
Tłumaczenie polskie (nieoficjalne).
1. Aniołowie na naszych polach
zaintonowali niebiański hymn
a echo na naszych górach
odbija ta niebiańską pieśń
"Gloria in excelsis Déo! (bis)"
2. Pasterze, dla kogo to święto
Któż powodem wszystkich tych śpiewów?
Jaki zwycięzca, jaki podbój,
zasługuje na taki tryumf?
"Gloria in excelsis Déo! (bis)"
3. Narodził się Bóg w chwale,
ziemia dudni ze szczęścia
że te zwycięskie hymny
wznosimy czcząc twego zbawcę!
"Gloria in excelsis Déo! (bis)"
Tłumaczenie polskie (oficjalne).
1. Nad Betlejem w ciemną noc
śpiewał pieśń Aniołów chór.
Ich radosny, cudny głos
odbijało echo gór.
"Gloria in excelsis Deo! (bis)"
2. Pastuszkowie jaką pieśń
słyszeliście nocy tej?
Jakaż to radosna wieść
była tam natchnieniem jej?
"Gloria in excelsis Deo! (bis)"
3. Do Betlejem prędko śpiesz
zostaw stada pośród gór,
gdyż anielska głosi wieść,
że się tam narodził Król.
"Gloria in excelsis Deo! (bis)"
4. W twardym żłobie leży tam
Jezus, nieba, ziemi Pan.
Chciejmy Mu w pokorze wznieść
uwielbienie, chwałę cześć.
"Gloria in excelsis Deo! (bis)"
Tłumaczenie angielskie.
Gloria 
Gloria
Gloria

</doc>
<doc id="1177038" url="https://pl.wikipedia.org/wiki?curid=1177038" title="Gaudete (kolęda)">
Gaudete (kolęda)

Gaudete, Christus est natus – kolęda skomponowana w XVI wieku. Pochodziła niemal na pewno ze Skandynawii. Miała się pojawić w fińsko-szwedzkim zbiorze tekstów świętych pieśni "Piae Cantiones" opublikowanym w roku 1582, choć możliwe, że starsza jest wersja fińska.

</doc>
<doc id="1177042" url="https://pl.wikipedia.org/wiki?curid=1177042" title="Robot (projekt Leonarda da Vinci)">
Robot (projekt Leonarda da Vinci)

Robot Leonarda - humanoidalny automat zaprojektowany przez włoskiego artystę renesansowego i naukowca, Leonarda da Vinci około 1495 r.
Notatki konstrukcyjne dotyczące robota pojawiają się na szkicach odnalezionych w 1950 r. Nie wiadomo czy Leonardo da Vinci podjął próbę zbudowania urządzenia.
Robot jest rycerzem zakutym w niemiecko-włoską średniowieczną zbroję. Urządzenie wydaje się być zdolne do wykonywania kilku, wzorowanych na ludzkich, ruchów jak: siadanie, poruszanie ramionami, szyją i anatomicznie poprawną szczęką. Projekt jest najprawdopodobniej wynikiem badań anatomicznych Leonarda w zakresie kanonu proporcji przedstawionych na szkicu "Człowiek witruwiański".

</doc>
<doc id="1177045" url="https://pl.wikipedia.org/wiki?curid=1177045" title="Tochter Zion, Freue Dich">
Tochter Zion, Freue Dich

Tochter Zion, freue dich ("Raduj się córko Syjonu") – niemiecka kolęda pochodząca z początku XIX wieku. 
Autorem słów jest Johannes Eschenburg (1743–1820) lub według innych źródeł: Friedrich Heinrich Ranke (1798-1876). Do kolędy wykorzystano muzykę z oratorium "Juda Machabeusz", które w roku 1747 skomponował Georg Friedrich Händel. "Tochter Zion, freue dich" śpiewa się na tę samą melodię co Haendlowski chorał "See the conquering Hero comes" z "Judy Machabeusza".
W Polsce pieśń jest często śpiewana na zakończenie luterańskich nabożeństw w okresie Adwentu.
Tekst niemiecki.
I zwrotka
&lt;score vorbis="1" lang="lilypond"&gt; { \key es \major \time 4/4 \repeat volta 2 \tiny
\addlyrics { \tiny \set stanza = #"1. " Toch -- ter Zi -- on, freu -- e dich, jauch -- ze laut, Je -- ru -- sa -- lem!
Sieh, __ dein Kö -- nig kommt zu dir, ja, __ er kommt, der Frie -- de -- fürst! Toch -- ter Zi -- on, freu -- e dich, jauch -- ze laut, Je -- ru -- sa -- lem! } 
&lt;/score&gt;
II zwrotka
III zwrotka
Oficjalne tłumaczenie łacińskie.
I zwrotka
II zwrotka
III zwrotka
Nieoficjalne tłumaczenie polskie.
I zwrotka
II zwrotka
III zwrotka
Tłumaczenie z "Śpiewnika Ewangelickiego".
I zwrotka
II zwrotka
III zwrotka

</doc>
<doc id="1177046" url="https://pl.wikipedia.org/wiki?curid=1177046" title="Tochter Zion, freue Dich">
Tochter Zion, freue Dich



</doc>
<doc id="1177047" url="https://pl.wikipedia.org/wiki?curid=1177047" title="See the conquering Hero comes">
See the conquering Hero comes



</doc>
<doc id="1177050" url="https://pl.wikipedia.org/wiki?curid=1177050" title="Personent hodie">
Personent hodie

Personent hodie – kolęda późnośredniowieczna, której tekst pochodzi prawdopodobnie z Niemiec, z ok. 1360 roku. Tekst łaciński kolędy po raz pierwszy został opublikowany w zbiorku "Piae Cantiones" w 1582 roku. Dziś najczęściej śpiewana w Anglii w aranżacji, jakiej dokonał w 1917 roku Gustav Theodore Holst.
Tekst łaciński.
1.
Personent hodie voces puerulae, laudantes iucunde 
Qui nobis est natus, summo Deo datus, 
Et de virgineo ventre procreatus. 
2.
In mundo nascitur, pannis involvitur praesepi ponitur 
Stabulo brutorum, rector supernorum. 
Perdidit spolia princeps infernorum. 
3.
Magi tres venerunt, parvulum inquirunt, parvulum inquirunt, 
Stellulam sequendo, ipsum adorando, 
Aurum, thus, et myrrham ei offerendo. 
4.
Omnes clericuli, pariter pueri, cantent ut angeli: 
Advenisti mundo, laudes tibi fundo. 
Ideo gloria in excelsis Deo.

</doc>
<doc id="1177051" url="https://pl.wikipedia.org/wiki?curid=1177051" title="In dulci jubilo">
In dulci jubilo

In dulci jubilo – niemiecka kolęda napisana częściowo w języku łacińskim, a częściowo w języku niemieckim, około 1328 roku. Jedna z najstarszych dziś śpiewanych kolęd. Autorem był prawdopodobnie Heinrich Seuse niemiecki mistyk XIV-wieczny. Za klasyczną dziś uchodzi jednak inna wersja z 1440 roku, której autorem jest Piotr z Drezna (Peter von Dresden). Muzykę do niej skomponował Johann Walter (1496-1570). Znana jest też i ceniona późniejsza orkiestracja J.S.Bacha (BWV 729). Angielski kompozytor XIX-wieczny Robert Lucas de Pearsall przetłumaczył tekst na język angielski zachowując makaronizmy i elementy łacińskie.
Tłumaczenie na język polski.
Autor przekładu: Filip Adam Zieliński.

</doc>
<doc id="1177052" url="https://pl.wikipedia.org/wiki?curid=1177052" title="Ding Dong Merrily on High">
Ding Dong Merrily on High

Ding Dong Merrily on High – angielska kolęda wydana w 1924 jako część zbioru "The Cambridge Carol-Book: Being Fifty-two Songs for Christmas, Easter, And Other Seasons" autorstwa anglikańskiego księdza George’a Ratcliffea Woodwarda (1848–1934).
Muzyka powstała jednak o wiele wcześniej, jej autorem był bowiem francuski kompozytor renesansowy Jehan Tabourot (1519-1593), który stworzył utwór muzyczny z myślą o nauce tańca. Wzorem dla Woodwarda w ułożeniu słów była renesansowa kolęda francuska „Les anges dans nos campagnes”.

</doc>
<doc id="1177054" url="https://pl.wikipedia.org/wiki?curid=1177054" title="Jam z niebios zszedł">
Jam z niebios zszedł

Jam z niebios zszedł (niem. "Vom Himmel hoch") – niemiecka kolęda, której tekst ułożył Marcin Luter w 1534 roku. Muzykę do niej dorabiało wielu niemieckich kompozytorów protestanckich. Pierwszym był Valentin Schumann w 1539, ale dziś śpiewana jest przede wszystkim według irkiestracji, którą ułożył Adam Gumpelzheimer (1559-1625) na początku XVII wieku. Na temat „Vom Himmel hoch...” stworzył Johann Sebastian Bach wiele opracowań chorałowych (Choralbearbeitungen). W Katalogu Schmiedera są wpisane jako BWV 606, BWV 700, BWV 701, BWV 738, BWV 738a, BWV 769, BWV Anh. 63, BWV Anh. 64 i BWV Anh. 65. Na Śląsku Cieszyńskim kolęda śpiewana była w tłumaczeniu, rozpoczynającym się od słów "Z nieba idę wysokiego, posłuchajcie głosu mego..."

</doc>
<doc id="1177055" url="https://pl.wikipedia.org/wiki?curid=1177055" title="O Tannenbaum">
O Tannenbaum

O Tannenbaum – jedna z najbardziej znanych niemieckich pieśni bożonarodzeniowych.
Historia.
O Tannenbaum została napisana przez pisarza Melchiora Francka jako śląska pieśń ludowa o jodełkach w XVI wieku. Georg Buchmann w swoim zbiorze cytatów powołał się na starsze źródła tekstu piosenki, według których pomiędzy 1530 a 1580 rokiem została napisana pierwsza zwrotka:
Joachim August Zarnack napisał w 1819 roku pieśń na podstawie O Tannenbaum jako piosenkę o miłości tragicznej, w którym odporne drzewa są używane jako symboliczne przeciwieństwo do niewiernego kochanka. Drugi werset tej piosenki: „O Mägdelein, o Mägdelein, wie falsch ist dein Gemüte“ wciąż można znaleźć w niemieckim śpiewniku "Allgemeines Deutsches Kommersbuch"
Do piosenki świątecznej dopiero nauczyciel Ernst Anschütz, przy zachowaniu pierwszej zwrotki autorstwa Zarnacka dodał w 1824 roku dwie kolejne znane zwrotki piosenki. Ustanowienie drzew jako choinek stało się typowym niemieckim zwyczajem. Druga zwrotka piosenki była początkowo nazywana "Wie treu sind deine Blätter", gdyż piosenka o miłości stanowiła kontrast pomiędzy wiernością drzewa i niewiernością ukochanej. Bożonarodzeniowa piosenka Anschutza pozostała niezmieniona na początku, ale wers piosenki "Wie treu sind deine Blätter" zmieniono w Bawarii.
Melodia.
Melodia pieśni bożonarodzeniowej. 

</doc>
<doc id="1177058" url="https://pl.wikipedia.org/wiki?curid=1177058" title="God Rest Ye Merry, Gentlemen">
God Rest Ye Merry, Gentlemen

God Rest Ye Merry, Gentlemen (dosł: „Bóg uspokaja was radośnie, panowie”) – angielska kolęda datowana na około XVI wiek. Jej tekst wydrukowano po raz pierwszy w Londynie w 1833 roku. Uczynił to brytyjski prawnik William B. Sandys, który umieścił ją w swej kompilacji pieśni bożonarodzeniowych. Autor kolędy pozostaje jednak nieznany.
Odniesienie do kolędy pojawia się w "Opowieści wigilijnej" Karola Dickensa. W 2012 roku powstało pełne polskie tłumaczenie pieśni. Autorem słów siedmiozwrotkowego przekładu jest Bartosz Kuriata. Istnieją dwie polskie wersje tej kolędy i noszą tytuły „Niech Bóg dziś pokój ześle wam” oraz „Bóg wciąż najmilsi przy nas jest”.
Wersja Annie Lennox.
Brytyjska piosenkarka Annie Lennox nagrała „God Rest Ye Merry, Gentlemen” na swój bożonarodzeniowy album "A Christmas Cornucopia" w 2010 roku. Utwór wydano jako drugi singel z płyty i nagrano do niego także teledysk. Piosenka uplasowała się na 126. miejscu brytyjskiej listy sprzedaży singli.

</doc>
<doc id="1177059" url="https://pl.wikipedia.org/wiki?curid=1177059" title="Janusz Jerzy Charatonik">
Janusz Jerzy Charatonik

Janusz Jerzy Charatonik (ur. 24 maja 1934 w Przemyślu, zm. 11 lipca 2004 w Meksyku) – polski matematyk zainteresowany różnymi aspektami topologii.
Życiorys.
Był uczestnikiem pierwszych dwóch polskich olimpiad matematycznych, w drugiej (w 1951) był nagrodzony. Ukończył matematykę na Uniwersytecie Wrocławskim w 1955. Od 1956 zatrudniony w Instytucie Matematycznym Uniwersytetu Wrocławskiego. Doktoryzował się w 1965 broniąc pracy "O dendroidach" napisanej pod kierunkiem Bronisława Knastera. Habilitował się pięć lat później w oparciu o badania krzywych acyklicznych. W 1978 był mianowany profesorem nadzwyczajnym, a w 1988 profesorem zwyczajnym. Pełnił funkcję prodziekana Wydziału Matematyki, Fizyki i Chemii Uniwersytetu Wrocławskiego (1973–1975) oraz zastępcy dyrektora Instytutu Matematycznego UWr.
Aktywny członek PTM, od 1975 członek zarządu tego stowarzyszenia. Członek Amerykańskiego Towarzystwa Matematycznego. Laureat nagrody Sierpińskiego (przyznawanej przez PTM).
W 1956 ożenił się z Marianną Kalotą, nauczycielką matematyki, z którą miał piątkę dzieci (wszyscy matematycy lub informatycy, absolwenci Uniwersytetu Wrocławskiego). Najstarszy ich syn, Włodzimierz, był uznanym topologiem pracującym na Missouri University of Science and Technology w Rolla.
Dorobek naukowy.
Badania naukowe prof. Charatonika były skoncentrowane wokół teorii continuów (zwartych i spójnych przestrzeni topologicznych), własności punktu stałego, dendrytów, retraktów. Na jego dorobek naukowy składa się ponad 200 prac naukowych.

</doc>
<doc id="1177060" url="https://pl.wikipedia.org/wiki?curid=1177060" title="Gorączka O'nyong-nyong">
Gorączka O'nyong-nyong

Gorączka O'nyong-nyong (O'nyong'nyong) – choroba wirusowa występująca epidemicznie w Afryce. W przebiegu choroby występują natężone bóle stawów nazywane w języku Acholi O'nyong-nyong.
Etiologia.
Chorobę wywołuje alfawirus O'nyong-nyong (ONNV) z rodziny Togaviridae. Naturalny rezerwuar ONN nie został poznany. Za główne wektory uważa się komary "Anopheles gambiae" oraz "Anopheles funestus". Nieznane są przypadki przeniesienia zakażenia pomiędzy ludźmi.
Historia wystąpień.
Wirus został po raz pierwszy wyizolowany podczas epidemii w Gulu w północnej Ugandzie w roku 1959. Rozprzestrzenił się także na kraje ościenne – Kenię, Tanzanię i Zambię. Do 1962 gorączka O'nyong-nyong dotknęła około 2 mln osób.
Infekcje u ludzi i zwierząt były serologicznie stwierdzane także w Nigerii, Ghanie i Sierra Leone. W latach 80. doszło do zakażeń na Wybrzeżu Kości Słoniowej.
Kolejne przypadki miały miejsce w Ugandzie w latach 1996-1997 (dystrykty Rakai, Mbarara i Masaka). Spośród 391 osób zbadanych w kierunku występowania wirusa, u 121 wykryto obecność świeżego lub przebytego zakażenia.
W 2004 ognisko wystąpiło w Czadzie.
Objawy i przebieg.
Okres inkubacji wynosi ponad tydzień. Obraz kliniczny jest zbliżony do choroby chikungunya (także wywoływanej przez togawirusa), jednak gorączka jest mniej nasilona, za to częściej występuje limfadenopatia. Po dwóch dniach pojawia się symetryczna poliartralgia (kolana, łokcie, małe stawy kończyn) a w dwa dni później uogólniona grudkowo-krostkowa wysypka. Po 1-2 tygodniach choroby obserwuje się pełne wyzdrowienie, choć w niektórych przypadkach bóle stawów mogą utrzymywać się dłużej.
Nie opisano przypadków śmiertelnych.
Leczenie.
Leczenie przyczynowe nie jest znane. Stosuje się leczenie objawowe.

</doc>
<doc id="1177061" url="https://pl.wikipedia.org/wiki?curid=1177061" title="Gorączka O'nyong'nyong">
Gorączka O'nyong'nyong



</doc>
<doc id="1177062" url="https://pl.wikipedia.org/wiki?curid=1177062" title="Lista gwiazd w gwiazdozbiorze Kasjopei">
Lista gwiazd w gwiazdozbiorze Kasjopei

Zestawienie to zawiera gwiazdy o wielkości gwiazdowej do 6,5 w gwiazdozbiorze Kasjopei. Dodatkowo uwzględniono w nim inne ciekawe obiekty gwiazdowe.

</doc>
<doc id="1177064" url="https://pl.wikipedia.org/wiki?curid=1177064" title="Alpha Cassiopeiae">
Alpha Cassiopeiae



</doc>
<doc id="1177066" url="https://pl.wikipedia.org/wiki?curid=1177066" title="Beta Cassiopeiae">
Beta Cassiopeiae



</doc>
<doc id="1177067" url="https://pl.wikipedia.org/wiki?curid=1177067" title="Delta Cassiopeiae">
Delta Cassiopeiae



</doc>
<doc id="1177068" url="https://pl.wikipedia.org/wiki?curid=1177068" title="ESWC">
ESWC



</doc>
<doc id="1177070" url="https://pl.wikipedia.org/wiki?curid=1177070" title="Unrest">
Unrest

Unrest – drugi album brytyjskiej progresywnej, awanagardowej i eksperymentalnej grupy Henry Cow.
Historia powstania albumu.
W grudniu 1973 r. z grupy odszedł do nowego zespołu Radar Favuorites z (Charlesem Haywardem) Geoff Leigh grający na saksofonie i flecie. W styczniu Henry Cow dobrał nowego muzyka; była nim Lindsay Cooper (fagot, obój), grająca uprzednio w takich zespołach jak Comus i Ritual Theatre.
W miesiąc później Henry Cow ponownie wszedł do studia nagraniowego w celu nagrania nowego albumu. Ponieważ od nagrania poprzedniej płyty upłynęło zaledwie pół roku, grupa nie miała materiału na całą długogrającą płytę. Z tego powodu cała druga strona albumu (od 4 do 8) zostały 'wygenerowane' w studiu wykorzystując i rozwijając różne eksperymentalne metody, które łączyły improwizacje, użycie taśm magnetofonowych, 'pętli', klejenie i 'overdubbing'. Overdubbing został wykorzystany przy wszystkich utworach oprócz pierwszego, który jest fragmentem muzyki do "Burzy" Szekspira w reżyserii Johna Chadwicka.
W dniu, w którym Henry Cow wszedł do studia, ukończył nagrywanie swojego pierwszego albumu dla Virgin Records zespół Slapp Happy. Obie grupy za niedługo się połączyły.
Po nagraniu albumu "Unrest" Henry Cow wyruszył w maju na tournée razem z amerykańskim awangardowym zespołem Captain Beefheart and His Magic Band.
Płyta została dedykowana Robertowi Wyattowi i Uli Trepte.
Spis utworów.
Wszystkie utwory skomponowane przez Henry Cow, z wyjątkiem "Bittern Storm", "Ruins" i "Solemn Music" (Fred Frith) i "Half Asleep" (John Greaves).
Henry Cow przyznali na okładce, że "Bittern Storm" zawdzięcza wiele utworowi "Got to Hurry" O. Rasputina, w wykonaniu grupy The Yardbirds.

</doc>
<doc id="1177072" url="https://pl.wikipedia.org/wiki?curid=1177072" title="Fikcja">
Fikcja



</doc>
<doc id="1177076" url="https://pl.wikipedia.org/wiki?curid=1177076" title="Cannibal (singel)">
Cannibal (singel)

Cannibal – piosenka industrial metalowej grupy Static-X, pierwszy singel z jej piątego albumu o tej samej nazwie. Gościnnie w utworze na gitarze zagrał John 5 (znany z Rob Zombie/Marilyn Manson), do niego należy solówka w tej piosence. Jest to pierwsza piosenka tytułowa ze wszystkich płyt Static-X wydana jako singel. Cannibal został udostępniony na iTunes jako pierwszy singel z nowego albumu.
Teledysk.
Teledysk przedstawia grupę wykonującą utwór na żywo, podłożona została do tego wersja studyjna utworu.

</doc>
<doc id="1177077" url="https://pl.wikipedia.org/wiki?curid=1177077" title="Destroyer (singel)">
Destroyer (singel)

"Destroyer" - piosenka industrial metalowej grupy Static-X, drugi singel z piątego albumu zespołu, "Cannibal". Utwór został udostępniony na iTunes 13 lutego 2007. Do piosenki został nakręcony teledysk.
20 marca 2007 Static-X wydał "Destroyer EP" poprzez sieć sklepów Hot Topic na terenie całego USA.
Piosenka została użyta w reklamie WWE SmackDown vs. Raw 2008.

</doc>
<doc id="1177079" url="https://pl.wikipedia.org/wiki?curid=1177079" title="Płuco pracowników silosów">
Płuco pracowników silosów

Płuco pracowników silosów (ang. "silo filler's disease" lub "silo unloader disease") – choroba zawodowa występująca u osób pracujących w silosach, rozwijająca się w wyniku zatrucia dwutlenkiem azotu.
Objawy zatrucia zostały opisane po raz pierwszy w 1914, kiedy zatruciu i następnie śmierci uległo trzech pracowników silosów. W 1956 po raz pierwszy użyto terminu „płuco pracowników silosów”.
Dwutlenek azotu to czerwonobrązowy gaz, który powstaje w wyniku rozkładu gnilnego materiału organicznego w silosie.
Objawy.
W zależności od jego stężenia, ale również czasu narażenia na przebywanie w jego atmosferze, może dochodzić do następujących objawów:
Skutki zatrucia.
Uważa się, że 2-3 minutowe przebywanie w wysokim stężeniu dwutlenku azotu może już skutkować śmiercią. W innych przypadkach (ekspozycja krótsza czasowo lub na mniejsze stężenia gazu) może doprowadzić do następujących powikłań pojawiających się w następnych godzinach lub dniach po ekspozycji:

</doc>
<doc id="1177080" url="https://pl.wikipedia.org/wiki?curid=1177080" title="Słuchaj, brzmi aniołów pieśń">
Słuchaj, brzmi aniołów pieśń

Słuchaj, brzmi aniołów pieśń lub Słysz! Już herold śpieszy nieść (ang. "Hark! The Herald Angels Sing") – popularna kolęda angielska. Tekst ułożył jeden z założycieli Kościoła metodystycznego – Charles Wesley. Pierwszy raz pastor Wesley wydał go w swym zbiorze: "Hymns and Sacred Poems" w 1739 roku. Oryginalny początek brzmiał: „Hark! how all the welkin rings”. Dzisiejsza wersja jest rezultatem wielu zmian. Jedna z wersji „Hark! How all the welkin rings” była śpiewana z tą samą melodią, jaką otrzymał powstały w 1772 szkocki hymn "Cudowna Boża łaska". W XVIII wieku wiele hymnów istniało tylko jako tekst bez melodii, dlatego "Hark..." był śpiewany do wielu melodii. Sam Wesley zalecał by śpiewano go do tej samej melodii, co jego inny hymn o tematyce wielkanocnej: "Chrystus Pan dziś zmartwychwstał". W XIX wieku kolędę zaczęto śpiewać na melodię autorstwa Feliksa Mendelssohna, zaczerpniętą z jego kompozycji "Festgesang" WoO 9 z 1840 roku (cz. 2, pieśń "Vaterland, in deinen Gauen"). Obecnie jest to jedyna melodia używana w praktyce (rozbrzmiewa m.in. w kilku filmach). 

</doc>
<doc id="1177082" url="https://pl.wikipedia.org/wiki?curid=1177082" title="O come all ye faithful">
O come all ye faithful



</doc>
<doc id="1177085" url="https://pl.wikipedia.org/wiki?curid=1177085" title="Walerij Awieskułow">
Walerij Awieskułow

Walerij Awieskułow, ukr. Валерій Авескулов (ur. 31 stycznia 1986 w Krasnym Łuczu) – ukraiński szachista, arcymistrz od 2006 roku.
Kariera szachowa.
Od najmłodszych lat należał do ścisłej czołówki ukraińskich juniorów, wielokrotnie zdobywając medale w różnych kategoriach wiekowych. Reprezentował także swój kraj na mistrzostwach świata i Europy juniorów, największy sukces odnosząc w 1998 roku w Paryżu, gdzie zdobył tytuł wicemistrza świata do lat 12 w szachach szybkich. Blisko medalu był w roku 2003, zajmując w Chalkidiki V miejsce w MŚ do lat 18.
W 2002 roku podzielił I miejsce (wspólnie z Michaiło Oleksienko) we Lwowie, w 2004 podzielił I miejsce w Saratowie, natomiast w 2005 triumfował w Charkowie (wraz z Wjaczesławem Zacharcowem), Ałuszcie (wraz z Jarosławem Zinczenko) oraz w Rodaticzi (wraz z Jurijem Kryworuczko). Kolejne sukcesy odniósł w roku 2006: zwyciężył w Charkowie, podzielił również II miejsce (za Iwerim Czigladze, wspólnie z m.in. Walerianem Gaprindaszwilim) w Stambule. Największy sukces w dotychczasowej karierze odniósł pod koniec 2007 roku, zwyciężając w rozegranych w Charkowie 76. indywidualnych mistrzostwach Ukrainy.
Najwyższy ranking w dotychczasowej karierze osiągnął 1 października 2007 r., z wynikiem 2545 punktów zajmował wówczas 34. miejsce wśród ukraińskich szachistów.

</doc>
<doc id="1177086" url="https://pl.wikipedia.org/wiki?curid=1177086" title="Coventry Carol">
Coventry Carol

Coventry Carol ("Kolęda z Coventry") – utwór XVI-wieczny. Po raz pierwszy wykonano ją w Coventry w ramach misterium: "The Pageant of the Shearmen and Tailors". W sztuce przedstawiony był moment narodzin Chrystusa według Ewangelii św. Mateusza. Kolęda opowiada o Herodzie i nakazanej przezeń rzezi niewiniątek. Maryja lamentuje nad grożącym Jezusowi niebezpieczeństwem. Z całej sztuki zachowała się tylko ta kolęda.
Najstarszym znanym autorem, który pracował nad jej tekstem jest Robert Croo w roku 1534, a najstarszy druk z zapisem nutowym pochodzi z 1591. Kenneth Leighton stworzył własną wersję tej kolędy. Nie wiadomo, kto był naprawdę jej autorem.

</doc>
<doc id="1177093" url="https://pl.wikipedia.org/wiki?curid=1177093" title="Die ewigen Steine">
Die ewigen Steine

Die ewigen Steine – pierwszy album studyjny niemieckiej grupy Menhir wydany 9 czerwca 1997 roku. Zawiera osiem piosenek, w tym wszystkie cztery z pierwszego demo zespołu Barditus.

</doc>
<doc id="1177099" url="https://pl.wikipedia.org/wiki?curid=1177099" title="Hot Stuff (Let’s Dance)">
Hot Stuff (Let’s Dance)

Hot Stuff (Let’s Dance) – drugi singiel (po „This Is the Girl”, napisanym przy współpracy z Kano) brytyjskiego artysty R&amp;B Craiga Davida z jego czwartego albumu o nazwie "Trust Me". W utworze wykorzystano sample z utworu Davida Bowiego, „Let’s Dance”. Singel zadebiutował na #19 miejscu na UK Singles Chart, natomiast w drugim tygodniu pobytu na liście przebojów, przesunął się na miejsce #7. Utwór pojawił się również na szwedzkiej liście przebojów Sweden Singles Top 60, gdzie zadebiutował na #10 miejscu.
Teledysk.
Teledysk do utworu „Hot Stuff (Let’s Dance)” został opublikowany 18 października 2009 roku w serwisie YouTube. Trwa on 3:36 minut. Teledysk ukazuje głównie śpiewającego Craiga oraz tancerzy, występujących pojedynczo lub w grupie. Od czasu do czasu wideo jest przeplatane dodatkowymi scenami, m.in. Davida śpiewającego w ciemnym pomieszczeniu, małego tygrysiątka czy wstawkami z tytułem piosenki (w momencie śpiewania refrenu). Teledysk do utworu wyreżyserował Justin Francis.
Formaty i listy utworów.
UK CD 1 (Promo), iTunes 1:
UK CD 2 (Promo):
UK CD 3 (Promo):
Europe CD (Enhanced):
US CD 1 (Promo):
US CD 2 (Promo):
iTunes:
iTunes – „Remixes”:

</doc>
<doc id="1177102" url="https://pl.wikipedia.org/wiki?curid=1177102" title="Dębica Towarowa">
Dębica Towarowa

Dębica Towarowa – stacja towarowa w Dębicy, w województwie podkarpackim, w Polsce.
Stacja ma 3 nastawnie („DT”, „DT1”, „DT11”) z urządzeniami mechanicznymi i semaforami świetlnymi. Wybudowana ok. 1930 roku, w czasie II wojny światowej została znacznie rozbudowana. Na początku lat 90. XX wieku rozebrano górkę rozrządową i tory kierunkowe. Od 1 września 2020 do 13 czerwca 2021 roku przeprowadzono prace modernizacyjne na stacji w ramach trwającego od 1 marca 2019 do 1 września 2021 roku remontu linii kolejowej na odcinku Mielec-Dębica, przy którym znajduje się stacja.

</doc>
<doc id="1177104" url="https://pl.wikipedia.org/wiki?curid=1177104" title="A la nanita nana">
A la nanita nana

A la nanita nana – hiszpańskojęzyczna kołysanka, która często pełni rolę kolędy bożonarodzeniowej. Jej autorem jest Segundo Cueva Celi z Loja w Ekwadorze.
Wersja Cheetah Girls.
W 2006 nagrany przez zespół dla filmu "Dziewczyny Cheetah 2".

</doc>
<doc id="1177109" url="https://pl.wikipedia.org/wiki?curid=1177109" title="Free Run">
Free Run



</doc>
<doc id="1177111" url="https://pl.wikipedia.org/wiki?curid=1177111" title="Alle Jahre wieder">
Alle Jahre wieder

Alle Jahre wieder – niemiecka kolęda. Jej tekst napisał w 1837 roku Johann Wilhelm Hey. Za autora melodii uznaje się często Philippa Friedricha Silchera, lecz tak naprawdę jej autorem był Ernst Anschütz, autor m.in. kolędy "O Tannenbaum". Odrębne opracowanie melodyczne tekstu stworzył Johann Christian Heinrich Rinck.
Tekst i melodia.
&lt;score vorbis="1"&gt;
\relative a' {
 \key d \major
 a4. b8 a4 g | fis2 e | d4 e8 fis g4 fis | e2. r4 | 
 fis4 a b a | d2 cis4( b) | a g8 fis8 g4 a | fis2. r4 \bar "|."
\addlyrics {
 Al -- le Jah -- re | wie -- der | kommt das _ Chris -- tus -- | kind | 
 auf die Er -- de | nie -- der, | wo wir _ Men -- schen | sind.
&lt;/score&gt;
"Alle Jahre wieder"
"kommt das Christuskind"
"auf die Erde nieder,"
"wo wir Menschen sind."
"Kehrt mit seinem Segen"
"ein in jedes Haus,"
"geht auf allen Wegen"
"mit uns ein und aus."
"Ist auch mir zur Seite"
"still und unerkannt,"
"dass es treu mich leite"
"an der lieben Hand."
Nieoficjalne tłumaczenie polskie.
"Każdego roku"
"przybywa dziecię Boże"
"na ziemię,"
"gdzie żyjemy my ludzie."
"powraca ze swym błogosławieństwem"
"do każdego domu,"
"podąża wszystkimi drogami"
"we wszystkich kierunkach."
"jest także u mego boku"
"chociaż go nie widzę,"
"wiernie mnie prowadzi"
"swą łaskawą ręką."

</doc>
<doc id="1177112" url="https://pl.wikipedia.org/wiki?curid=1177112" title="Port lotniczy Dhaka">
Port lotniczy Dhaka

Port lotniczy Dhaka (IATA: DAC, ICAO: VGHS) – międzynarodowy port lotniczy położony w Kurmitola, 20 km na północ od Dhaki. Jest największym portem lotniczym w Bangladeszu i głównym węzłem linii lotniczych Biman Bangladesh Airlines.
Lotnisko ma powierzchnię 1981 akrów (802 ha). Obsługuje prawie 52% krajowego ruchu międzynarodowego i krajowego, podczas gdy drugie co do wielkości lotnisko, Port lotniczy Shah Amanat w Ćottogram, obsługuje około 17% pasażerów. Roczna wielkość ruchu to około 4 milionów międzynarodowych i 2 miliony pasażerów krajowych oraz 150 tys. ton ładunków i poczty.
Biman Bangladesh Airlines obsługuje loty międzynarodowe z lotniska do 13 miast w Europie i Azji.
Historia.
W 1941 roku brytyjski rząd zbudował lądowisko w Kurmitola, kilka kilometrów na północ od Tejgaon, jako dodatkowe lądowisko dla lotniska Tejgaon, które w tym czasie było lotniskiem wojskowym, do obsługi samolotów bojowych, wobec pola wojennego Kohima (Assam) i Birmy.
Po utworzeniu Pakistanu w 1947 roku, Tejgaon stał się pierwszym cywilnym lotniskiem w ówczesnym Pakistanie Wschodnim, obecnie Bangladeszu. Po niepodległość Bangladeszu, w celu uwzględnienia wzrostu ruchu lotniczego, nowe lotnisko zostało zbudowane na pasie startowym Kurmitola. W 1981 roku lotnisko zostało oficjalnie zainaugurowane przez prezydenta Abdusa Sattara. Jego nazwa została zmieniona na Port lotniczy Zia po zabójstwie prezydenta Ziaura Rahmana.
W 1992 r. powierzchnia terminalu lotniska została szybko zwiększona razem z rękawami i urządzeniami. Wielopiętrowy parking z miejscem na 500 samochodów, również został zbudowany w tym czasie.
W 2010 roku nazwa została zmieniona z Portu lotniczego Zia na Port lotniczy Shah Jalal przez rząd Bangladeszu, nazwany na cześć jednego z najbardziej poważanych w Bangladeszu świętego sufizmu, Shah Jalal.
Terminale Linie lotnicze i połączenia.
Lotnisko składa się z dwóch głównych terminali, T1 i T2 dla lotów międzynarodowych i pirs T2 jest używany do lotów krajowych. Hala przylotów jest na parterze, a na piętrze jest hala odlotów. Terminal VIP zbudowany jest tylko około 200 metrów od głównej bramy i jest używany tylko sporadycznie.

</doc>
<doc id="1177113" url="https://pl.wikipedia.org/wiki?curid=1177113" title="Guy Môquet (stacja metra)">
Guy Môquet (stacja metra)

Guy Môquet - stacja linii nr 13 metra w Paryżu. Stacja znajduje się pomiędzy 17., a 18. dzielnicą Paryża. Została otwarta 26 lutego 1911.
Początkowo stacja nosiła nazwę Carrefour Marcadet, od 1912 roku Marcadet – Balagny, a od 1946 roku nosi imię członka ruchu oporu, Guy Môqueta.

</doc>
<doc id="1177114" url="https://pl.wikipedia.org/wiki?curid=1177114" title="La Fourche">
La Fourche

La Fourche - stacja linii nr 13 metra w Paryżu. Stacja znajduje się pomiędzy 17. a 18. dzielnicą Paryża. Została otwarta 26 lutego 1911.

</doc>
<doc id="1177116" url="https://pl.wikipedia.org/wiki?curid=1177116" title="Torroella de Fluviá">
Torroella de Fluviá



</doc>
<doc id="1177117" url="https://pl.wikipedia.org/wiki?curid=1177117" title="(When You Gonna) Give It up to Me">
(When You Gonna) Give It up to Me

(When You Gonna) Give It up to Me – singel z albumu Step Up wykonywany przez Seana Paula i Keyshię Cole. Promował film .

</doc>
<doc id="1177118" url="https://pl.wikipedia.org/wiki?curid=1177118" title="Give It Up To Me">
Give It Up To Me



</doc>
<doc id="1177119" url="https://pl.wikipedia.org/wiki?curid=1177119" title="Mistrzostwa Europy w Pływaniu na krótkim basenie 2007">
Mistrzostwa Europy w Pływaniu na krótkim basenie 2007

15. Mistrzostwa Europy w Pływaniu na krótkim basenie 2007 odbyły się w Debreczynie na Węgrzech pod patronatem Europejskiej Federacji Pływackiej (LEN – "Ligue Européenne de Natation"). Trwały od 13 do 16 grudnia.
Mistrzostwa te zorganizowane były po raz pierwszy na Węgrzech.
Reprezentacje.
W Mistrzostwach Europy udział wzięły 34 reprezentacje narodowe zrzeszone w LEN.
Reprezentacja Polski na ME.
Na Mistrzostwa Europy kwalifikację uzyskało 14 polskich zawodników (6 pływaczek i 8 pływaków). Reprezentacja Polski wywalczyła 8 medali (trzy złote), zajmując 6. miejsce w klasyfikacji medalowej.

</doc>
<doc id="1177122" url="https://pl.wikipedia.org/wiki?curid=1177122" title="Kommet Ihr Hirten">
Kommet Ihr Hirten

Kommet Ihr Hirten ("Podejdźcie pasterze") to niemiecka kolęda z XIX wieku. 
Autorem tekstu był lipski kapelmistrz Karl Riedel, który w 1870 roku napisał słowa do staroczeskiej melodii bożonarodzeniowej. Melodia pochodziła z okolic miasta Ołomuniec.
tekst niemiecki Karla Riedela.
&lt;score vorbis="1"&gt;
 «
 \new Staff {
 \new Voice = "singleVoice" {
 \relative c" {
 \key f \major \time 3/4 \autoBeamOff \repeat volta 2 {
 c c8[( a]) d[( bes]) c4 c8[( a]) d[( bes]) c4 a8[( c]) g[( a]) f2 r4
 f4 a8 f a c f,4 a8 f g c,
 f4 a8 f a c f,4 a8 f g c,
 c'4 a8[( c]) g[( a]) f2 r4 \bar "|."
 \new Lyrics \lyricsto "singleVoice" {
 \new Lyrics {
 \set associatedVoice = "singleVoice"
 Kom -- met,_ das_ lieb -- li_ -- che_ Kind -- lein_ zu_ schaun,
 »
 Chri -- stus, der Herr, ist heu -- te ge -- bo -- ren,
 Den Gott zum Hei -- land euch hat er -- ko -- ren.
 Fürch -- tet__ euch__ nicht!
 »
} &lt;/score&gt;

</doc>
<doc id="1177124" url="https://pl.wikipedia.org/wiki?curid=1177124" title="Lista gwiazd w gwiazdozbiorze Wilka">
Lista gwiazd w gwiazdozbiorze Wilka

Zestawienie to zawiera gwiazdy do jasności 6,5 magnitudo w gwiazdozbiorze Wilka. Dodatkowo uwzględniono w nim inne ciekawe obiekty gwiazdowe.

</doc>
<doc id="1177128" url="https://pl.wikipedia.org/wiki?curid=1177128" title="Ihr Hirten erwacht">
Ihr Hirten erwacht

Ihr Hirten erwacht – niemiecka kolęda, której tekst pochodzi z XIX wieku, ale melodia może być starsza. Powstała w Kolonii w 1852. Jej autor jest nieznany.

</doc>
<doc id="1177129" url="https://pl.wikipedia.org/wiki?curid=1177129" title="Alpha Lupi">
Alpha Lupi



</doc>
<doc id="1177133" url="https://pl.wikipedia.org/wiki?curid=1177133" title="XV Igrzyska Azjatyckie">
XV Igrzyska Azjatyckie



</doc>
<doc id="1177135" url="https://pl.wikipedia.org/wiki?curid=1177135" title="Thomas Cook Airlines">
Thomas Cook Airlines

Thomas Cook Airlines – była brytyjska czarterowa linia lotnicza z siedzibą w Manchesterze. Obsługiwała połączenia do: Hiszpanii, Francji, Włoch, Grecji, Turcji, Chorwacji, Bułgarii, Portugalii, Egiptu (Hurghada, Sharm el-Sheikh), Cypru, Maroka, Tunezji, Wysp Kanaryjskich, Majorki, Minorki, Ibizy, Meksyku, Kuby, Jamajki, Dominikany, Kanady i USA. Thomas Cook latał z następujących lotnisk w Wielkiej Brytanii: Glasgow, Newcastle, Teesside, Belfast, Leeds/Bradford, Manchester, Liverpool, East Midlands, Birmingham, Cardiff, Bristol, Londyn Luton, Londyn Stansted, Londyn Gatwick.
Spółka ogłosiła bankructwo 23 września 2019 roku.
Flota.
Firma Thomas Cook posiadała w lipcu 2015 r. 32 samoloty:
Średni wiek maszyn wynosił 10,9 lat.

</doc>
<doc id="1177138" url="https://pl.wikipedia.org/wiki?curid=1177138" title="Nicholas Frankau">
Nicholas Frankau

Nicholas Frankau (ur. 16 lipca 1954 w Stockporcie) – brytyjski aktor, występował w serialu "’Allo ’Allo!", w którym wcielił się w rolę angielskiego lotnika Carstairsa.
Swojego czasu mieszkał w Cambridge, gdzie pracował nad systemem operacyjnym Symbian. Był też nauczycielem w Londynie.

</doc>
<doc id="1177139" url="https://pl.wikipedia.org/wiki?curid=1177139" title="Sekcja dziesiąta">
Sekcja dziesiąta

Sekcja dziesiąta (oryg. "Dus", hindi: दस, urdu: دس, tłumaczenie: "Dziesięć", tytuł niemiecki "Jeder Augenblick zaehlt") to bollywoodzki thriller wyreżyserowany w 2005 roku przez Anubhav Sinha, autora "Cash". W rolach głównych Sanjay Dutt, Sunil Shettyi Abhishek Bachchan, w drugoplanowych Shilpa Shetty, Zayed Khan, Esha Deol i Dia Mirza. Tematem filmu jest walka indyjskiej brygady antyterrorystycznej z terrorystami powiązanymi z czołowymi politykami kraju. Akcja filmu (nagrodzona nagrodą Filmfare) rozgrywa się w Delhi i w Calgary oraz Alberta w Kanadzie. Film przedstawia też braterskie więzi łączące walczących z terrorystami ludzi, ich solidarność, ból, gdy tracą kogoś spośród siebie, także wtedy, gdy strata spowodowana jest zdradą kogoś, komu się latami ufało.
Linia przewodnia.
Every hour, every minute, every second – counts. ("Liczy się każda sekunda")
Fabuła.
Jednostka antyterrorystyczna w Delhi dowodzona przez Siddantha Dheera (Sanjay Dutt) dowiaduje się, że na zbliżający się dzień 10 maja (dus – 10) terroryści zaplanowali akcję, która ma kosztować życie 20 tysięcy ludzi. Siddarth wysyła do Kanady z tajną misją swojego najbardziej zaufanego człowieka młodszego brata Shashanka (Abhishek Bachchan). Towarzyszy mu żółtodziób Aditya (Zayed Khan). Misja jest tajna. Zadaniem agentów jest skontaktować się z pracująca dla nich w Kanadzie Nehą (Esha Deol) i pochwycić niejakiego Himmata Mehendi, który naprowadzi ich na ślad tajemniczego Jambhwala kierującego akcją terrorystyczną. Już na początku w Kanadzie czeka ich niespodzianka w postaci jazdy w samochodzie z bombą. Chcąc uniknąć jej wybuchu jadą tak szybko, że zaczynają być ścigani przez kanadyjskiego policjanta Dana (Sunil Shetty). Dołącza on do tajnej misji rozpracowania, kim jest Jambhwal i zapobiegnięcia śmierci tysięcy ludzi. Tymczasem w Delhi Siddanth odkrywa, że wśród jego najbardziej zaufanych wieloletnich pracowników ktoś go zdradza. Zaczyna podejrzewać wszystkich, nawet zakochaną w nim Aditi (Shilpa Shetty). Czasu jest coraz mniej. Ich jednostka pod naciskiem polityków związanych z terrorystami ma być wkrótce rozwiązana, a 10 maja tuż tuż.
Piosenki.
Muzykę, nominowaną do Nagrody Filmfare za Najlepszą Muzykę skomponował duet Vishal-Shekhar, twórcy "Karam", "" i "Cash". (2007)

</doc>
<doc id="1177140" url="https://pl.wikipedia.org/wiki?curid=1177140" title="Futbola Klub Ventspils">
Futbola Klub Ventspils



</doc>
<doc id="1177141" url="https://pl.wikipedia.org/wiki?curid=1177141" title="Fischamend">
Fischamend

Fischamend – miasto w Austrii, w kraju związkowym Dolna Austria, w powiecie Wien-Umgebung. Liczy 5 150 mieszkańców (1 stycznia 2014).
Współpraca.
Miejscowość partnerska:

</doc>
<doc id="1177142" url="https://pl.wikipedia.org/wiki?curid=1177142" title="Lidija Szulewa">
Lidija Szulewa

Lidija Santowa Szulewa, bułg. Лидия Сантова Шулева (ur. 23 grudnia 1956 w Welingradzie) – bułgarska inżynier, przedsiębiorca i polityk. W latach 2001–2003 minister pracy i polityki socjalnej, następnie do 2005 minister gospodarki, od 2001 do 2005 wicepremier. Deputowana do Zgromadzenia Narodowego 40. kadencji (2005–2009), w 2007 europosłanka.
Życiorys.
Wykształcenie i kariera zawodowa.
W 1979 została absolwentką Wyższego Instytutu Mechaniczone-Elektrotechnicznego (później przekształconego w Uniwersytet Techniczny w Sofii), na którym uzyskała magisterium z zakresu elektroniki. W 2000 ukończyła także sofijski Uniwersytet Gospodarki Narodowej i Światowej (uzyskała magisterium z finansów). Naukę kontynuowała m.in. w akademii zarządzania w Monachium.
W latach 80. pracowała (1979–1987) jako inżynier w zakładach maszynerii mechanicznej w rodzinnym Welingradzie. Po upadku komunizmu działał w sektorze prywatnej przedsiębiorczości w Bułgarii. Początkowo była menedżerem w spółce prawa handlowego (1989–1992), następnie założyła własną firmę, którą kierowała do 1996. W latach 1996–2001 pracowała jako dyrektor wykonawczy w Albena Holding.
W 1998 została wiceprezesem, a w 2000 prezesem bułgarskiego stowarzyszenia rynku kapitałowego, reprezentującego interesy bułgarskich pracodawców.
Działalność polityczna.
Po wygraniu wyborów parlamentarnych w 2001 przez Narodowy Ruch Symeona Drugiego otrzymała propozycję wejścia do rządu kierowanego przez Symeona Sakskoburggotskiego na stanowiska wicepremiera oraz ministra pracy i polityki socjalnej. Pełniła te funkcje do lipca 2003, kiedy po reorganizacji gabinetu została wicepremierem i ministrem gospodarki. W 2005 została deputowaną do Zgromadzenia Narodowego, mandat sprawowała do końca 40. kadencji w 2009.
Jednocześnie od 1 stycznia do 5 czerwca 2007 wchodziła w skład bułgarskiej delegacji do Parlamentu Europejskiego, pełniąc funkcję eurodeputowanej. Zasiadała w grupie Porozumienia Liberałów i Demokratów na rzecz Europy oraz Komisji Gospodarczej i Monetarnej.

</doc>
<doc id="1177145" url="https://pl.wikipedia.org/wiki?curid=1177145" title="Fenylobutazon">
Fenylobutazon

Fenylobutazon () – organiczny związek chemiczny, lek o bardzo silnym działaniu przeciwzapalnym, umiarkowanie przeciwbólowym i słabo przeciwgorączkowym oraz antyagregacyjnym, pochodna butylopirazolidyny, należąca do niesteroidowych leków przeciwzapalnych (NLPZ).
Stosowany w leczeniu zesztywniającego zapalenia stawów kręgosłupa (ZZSK) i innych zapaleń stawów kręgosłupa, reumatoidalnego zapalenia stawów, dny moczanowej i dny rzekomej w razie braku reakcji na inne środki. Poza tym w dolegliwościach bólowych w przebiegu zmian przeciążeniowych i zapalnych tkanek miękkich. Ze względu na toksyczność i działania niepożądane zastosowanie leku jest znacznie ograniczone i wymaga szczególnej ostrożności. W większości wskazań równie skuteczne są inne leki z tej grupy. W żadnym przypadku nie należy stosować jako lek pierwszego rzutu.

</doc>
<doc id="1177147" url="https://pl.wikipedia.org/wiki?curid=1177147" title="Przedstawiciele dyplomatyczni Francji w Polsce">
Przedstawiciele dyplomatyczni Francji w Polsce

Francja wysyłała ambasadorów do Polski od czasów nawiązania bliższych stosunków z Rzecząpospolitą, za czasów gdy jej tron objął Henryk Walezy.
XVIII wiek.
"wojna siedmioletnia" (1756–1763)

</doc>
<doc id="1177148" url="https://pl.wikipedia.org/wiki?curid=1177148" title="Frohnleiten">
Frohnleiten

Frohnleiten − miasto w Austrii, w kraju związkowym Styria, w powiecie Graz-Umgebung. Liczy 6701 mieszkańców )1 stycznia 2015).
Współpraca.
Miejscowości partnerskie:

</doc>
<doc id="1177150" url="https://pl.wikipedia.org/wiki?curid=1177150" title="Gallneukirchen">
Gallneukirchen

Gallneukirchen – miasto w Austrii, w kraju związkowym Górna Austria, w powiecie Urfahr-Umgebung. Liczy 6 200 mieszkańców (1 stycznia 2015). 
Współpraca.
Miejscowość partnerska:

</doc>
<doc id="1177151" url="https://pl.wikipedia.org/wiki?curid=1177151" title="Gänserndorf">
Gänserndorf

Gänserndorf – miasto powiatowe w Austrii, w kraju związkowym Dolna Austria, siedziba powiatu Gänserndorf. Według Austriackiego Urzędu Statystycznego liczyło 10 747 mieszkańców (1 stycznia 2014).

</doc>
<doc id="1177153" url="https://pl.wikipedia.org/wiki?curid=1177153" title="Geras (miasto)">
Geras (miasto)

Geras – miasto w Austrii, w kraju związkowym Dolna Austria, w powiecie Horn. Liczy 1 379 mieszkańców (1 stycznia 2014).
Znajduje się tutaj opactwo norbertanów.

</doc>
<doc id="1177157" url="https://pl.wikipedia.org/wiki?curid=1177157" title="Gföhl">
Gföhl

Gföhl – miasto w Austrii, w kraju związkowym Dolna Austria, w powiecie Krems-Land. Według Austriackiego Urzędu Statystycznego liczyło 3 685 mieszkańców (1 stycznia 2014).

</doc>
<doc id="1177158" url="https://pl.wikipedia.org/wiki?curid=1177158" title="Çayönü Tepesi">
Çayönü Tepesi

Çayönü Tepesi – osada neolityczna położona na wschód od górnego Eufratu. Założona około VIII tysiąclecia p.n.e. W wyniku wykopalisk wyodrębniono cztery fazy osadnicze, obejmujące okres około 500 lat. W najstarszym okresie chaty były owalne, zagłębione w ziemi. W drugim okresie zaczęły powstawać budynki prostokątne. W następnych okresach powstają budynki wieloizbowe i pojawiają się pierwsze ślady uprawy roślin takich jak soczewica, groch, pszenica oraz udomowienia zwierząt (owce, kozy, świnie). Później zaczęto stawiać budynki składające się z jednego, dużego pomieszczenia. Z okresów trzeciego i czwartego pochodzą również narzędzia (haczyki rybackie, szydła, szpile).

</doc>
<doc id="1177159" url="https://pl.wikipedia.org/wiki?curid=1177159" title="Mediolanum Capta Est">
Mediolanum Capta Est

Mediolanum Capta Est – album koncertowy blackmetalowej grupy Mayhem zarejestrowany w Mediolanie.

</doc>
<doc id="1177162" url="https://pl.wikipedia.org/wiki?curid=1177162" title="Gloggnitz">
Gloggnitz

Gloggnitz – miasto w Austrii, w kraju związkowym Dolna Austria, w powiecie Neunkirchen. Według Austriackiego Urzędu Statystycznego liczyło 5 983 mieszkańców (1 stycznia 2014).

</doc>
<doc id="1177168" url="https://pl.wikipedia.org/wiki?curid=1177168" title="Out from the Dark">
Out from the Dark

Out From the Dark – jest to album black metalowej grupy z Norwegii, Mayhem. Jest to ostatnie nagranie, gdzie na wokalu można usłyszeć Deada, zanim popełnił samobójstwo.

</doc>
<doc id="1177169" url="https://pl.wikipedia.org/wiki?curid=1177169" title="Gmünd in Kärnten">
Gmünd in Kärnten

Gmünd in Kärnten (słoweń. "Sovodenj") – miasto w Austrii, w kraju związkowym Karyntia, w powiecie Spittal an der Drau. 
Współpraca.
Miejscowość partnerska:

</doc>
<doc id="1177175" url="https://pl.wikipedia.org/wiki?curid=1177175" title="VCC-80 Dardo">
VCC-80 Dardo

Dardo – bojowy wóz piechoty zaprojektowany dla włoskich wojsk lądowych (Esercito Italiano), miał zastąpić VCC (zmodernizowany M113). Zaprojektowany i zbudowany przez konsorcjum firm Iveco, FIAT i OTO Melara. Iveco był odpowiedzialny za kadłub i napęd, podczas gdy OTO Melara za uzbrojenie i system kierowania ogniem.
W 1999 roku włoski rząd zamówił produkcję pierwszych 200 sztuk.

</doc>
<doc id="1177178" url="https://pl.wikipedia.org/wiki?curid=1177178" title="European Legions">
European Legions

European Legions – album kompilacyjny norweskiej grupy black metalowej Mayhem. Piosenki od 1-7 są nagraniami z koncertów, zaś od numeru 8 do 12 są reprodukcją kawałków z sesji do "Grand Declaration of War".

</doc>
<doc id="1177179" url="https://pl.wikipedia.org/wiki?curid=1177179" title="Sequoiadendron giganteum">
Sequoiadendron giganteum



</doc>
