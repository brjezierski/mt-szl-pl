<doc id="1177180" url="https://pl.wikipedia.org/wiki?curid=1177180" title="Igrzyska Dalekiego Wschodu 1913">
Igrzyska Dalekiego Wschodu 1913

I Igrzyska Dalekiego Wschodu miały miejsce 4 lutego 1913 roku w stolicy Filipin, Manili. 
W 1912 E.S. Brown, prezydent Filipińskiego Stowarzyszenia Lekkoatletycznego i Zabaw Karnawałowych Manili, zaproponował stworzenie Igrzysk Dalekiego Wschodu dla Chin i Japonii. W tym czasie prezydentem Filipińskiego Stowarzyszenia Amatorskiej Lekkoatletyki był William Cameron Forbes. Stworzył on Stowarzyszenie Igrzysk Dalekiego Wschodu.
Zawody te były rozgrywane w Carnival Grounds (obecnie Rizal Memorial Sports Complex) w dzielnicy Manili, Malate. Otworzył je sam Forbes. 
Brało w nich udział sześć państw: 

</doc>
<doc id="1177181" url="https://pl.wikipedia.org/wiki?curid=1177181" title="Sequoiadendron">
Sequoiadendron



</doc>
<doc id="1177182" url="https://pl.wikipedia.org/wiki?curid=1177182" title="Legions of War">
Legions of War

Legions of War – album kompilacyjny black metalowej norweskiej grupy Mayhem wydany w 2003 roku. Materiał ten składa się z nagrań - "Grand Declaration of War" (Dysk 1) oraz "European Legions" (Dysk 2).

</doc>
<doc id="1177183" url="https://pl.wikipedia.org/wiki?curid=1177183" title="Czepiga rudawa">
Czepiga rudawa

Czepiga rudawa ("Colius striatus") – gatunek ptaka z rodziny czepig (Coliidae), zamieszkujący Afrykę na południe od Sahary, od Kamerunu do Etiopii, poprzez Afrykę Wschodnią i wschodnie tereny Afryki Środkowej na południe, aż do okolic Prowincji Przylądkowej. Nie jest zagrożony.
Środowisko.
Wiecznie zielone lasy, tereny porośnięte zaroślami, lasy wtórne oraz obszary dawniej zagospodarowane. Przebywają również na obrzeżach gęstych terenów leśnych, w parkach oraz ogrodach.
Pożywienie.
Pokarm składa się z pąków, kwiatów, nektaru, owoców, dojrzałych i niedojrzałych nasion.
Status.
IUCN uznaje czepigę rudawą za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji nie została oszacowana , ale ptak ten opisywany jest jako szeroko rozpowszechniony i pospolity. Przypuszcza się, że populacja wzrasta, ponieważ postępująca degradacja siedlisk poprzez ekspansję rolnictwa oraz zakładanie ogrodów na wsiach i przedmieściach miast umożliwia ekspansję na obszary wcześniej dla tego gatunku nieodpowiednie.
Podgatunki.
Wyróżnia się od 17 do 19 podgatunków. Dzieli się je na trzy grupy, które niekiedy bywają podnoszone do rangi gatunków: "nigricollis" w północno-zachodniej, "leucotis" we wschodniej oraz "striatus" w południowej części zasięgu. Międzynarodowy Komitet Ornitologiczny (IOC) wyróżnia następujące podgatunki:
grupa "nigricollis" (czepiga czarnolica):
grupa "leucotis" (czepiga jasnoucha):
grupa "striatus" (czepiga rudawa):
Autorzy "Handbook of the Birds of the World" w obrębie grupy "leucotis" wyróżniają jeszcze:

</doc>
<doc id="1177186" url="https://pl.wikipedia.org/wiki?curid=1177186" title="Igrzyska Dalekiego Wschodu 1915">
Igrzyska Dalekiego Wschodu 1915

II Igrzyska Dalekiego Wschodu odbyły się w maju 1915 w mieście Szanghaj w Chinach.
W czasie tych Igrzysk Stowarzyszenie Igrzysk Dalekiego Wschodu organizujące te zawody zmieniło nazwę na Stowarzyszenie Lekkoatletyczne Dalekiego Wschodu. Podobnie jak dwa lata wcześniej, w zawodach tych brało udział sześć państw: 

</doc>
<doc id="1177188" url="https://pl.wikipedia.org/wiki?curid=1177188" title="Leonurus sibiricus">
Leonurus sibiricus



</doc>
<doc id="1177191" url="https://pl.wikipedia.org/wiki?curid=1177191" title="Igrzyska Dalekiego Wschodu 1934">
Igrzyska Dalekiego Wschodu 1934

X Igrzyska Dalekiego Wschodu miały miejsce w maju 1934 roku w stolicy Filipin, Manili. Odbyły się po 4 latach od ostatniej imprezy, w przeciwieństwie do lat poprzednich, kiedy to Igrzyska były organizowane co dwa lata.
X Igrzyska Dalekiego Wschodu zostały zorganizowane na specjalnie na tę okazję wybudowanym stadionie Rizal Memorial Stadium.
Impreza ta była najliczniej reprezentowana ze wszystkich Igrzysk Dalekiego Wschodu. Brało w nich udział siedem państw: 

</doc>
<doc id="1177194" url="https://pl.wikipedia.org/wiki?curid=1177194" title="Butapirazol">
Butapirazol



</doc>
<doc id="1177196" url="https://pl.wikipedia.org/wiki?curid=1177196" title="Pyeongtaek">
Pyeongtaek

Pyeongtaek (kor. 평택시) – miasto w Korei Południowej, w prowincji Gyeonggi. W styczniu 2016 liczyło 461 628 mieszkańców.

</doc>
<doc id="1177197" url="https://pl.wikipedia.org/wiki?curid=1177197" title="Marzena Bergmann">
Marzena Bergmann

Marzena Bergmann (ur. 1975 w Mrągowie) – polska aktorka teatralna, filmowa i telewizyjna, także reżyser teatralna. Od 2002 występuje w olsztyńskim Teatrze im. Stefana Jaracza.
Studiowała w warszawskiej Akademii Teatralnej, którą ukończyła w 1999. Po studiach przez krótki okres występowała w warszawskich teatrach: Ateneum i Dramatycznym.

</doc>
<doc id="1177198" url="https://pl.wikipedia.org/wiki?curid=1177198" title="I Liceum Ogólnokształcące im. Mikołaja Kopernika w Żywcu">
I Liceum Ogólnokształcące im. Mikołaja Kopernika w Żywcu

I Liceum Ogólnokształcące w Żywcu im. Mikołaja Kopernika – publiczne liceum ogólnokształcące w Żywcu, powstałe w 1904 roku.
Historia.
Pierwsze starania o wydanie zezwolenia na uruchomienie szkoły realnej w Żywcu rozpoczęto w latach 1893–1899. W 1904 roku powołano specjalną komisję, która miała zajmować się pracami związanymi z utworzeniem szkoły i budową jej siedziby. 3 sierpnia 1904 roku wydane zostało zezwolenie cesarskie na otwarcie Wyższej Szkoły Realnej w Żywcu z dniem 1 września 1904 roku.
Z powodu trwającej budowy gmachu nauka rozpoczęła się 1 września 1904 roku w nieistniejącym dziś budynku prywatnym na Rudzy, dzielnicy Żywca. Dyrektorem szkoły oraz jej organizatorem został Bronisław Gustawicz, dotychczasowy profesor III Gimnazjum w Krakowie. W następnym roku szkolnym wynajęto tzw. „trojanówkę” – całe piętro domu pana Trojana na rogu ulic: Kościuszki i Świętokrzyskiej, zaś lekcje rysunków odbywały się w domu pana Rottera na ulicy Kościuszki.
W roku szkolnym 1909/1910 szkoła realna przeniosła się do nowo wybudowanego gmachu przy ulicy Zielonej (obecnie jest to Szkoła Podstawowa nr 2) Wznoszenie nowego potrzebnego szkole budynku, w którym szkoła mieści się do dzisiaj, rozpoczęto według obowiązującego wówczas typowego planu wiedeńskiego ministerstwa oświaty i w stosunkowo krótkim czasie oddano do użytku imponujący i okazały, jak na tamte czasy, gmach nowej szkoły. Przeniesienie szkoły do własnego budynku przy ulicy Słowackiego, w którym mieści się do dzisiejszego dnia, miało miejsce podczas ferii letnich w 1911 r.
W roku szkolnym 1910–1911 stała się pełną siedmioklasową wyższą szkołą realną, w której po raz pierwszy zaczęły pobierać naukę dziewczęta (hospitantki). Odbył się także pierwszy egzamin dojrzałości. Do szkoły uczęszczała przeważnie młodzież z Żywca i powiatu żywieckiego. Nauka była płatna, jednak uczniowie biedni, mogli starać się o częściowe lub całkowite zwolnienie z opłat. Wszyscy uczniowie zobowiązani byli do noszenia w szkole i poza nią jednakowego granatowego munduru szkolnego, który krojem przypominał bluzę wojskową, a srebrne i złote paski na wysokim kołnierzyku oznaczały stopień gimnazjum oraz klasę, do której uczeń uczęszczał.
Rok szkolny 1914/1915 rozpoczął się z nieznacznym opóźnieniem, jednak lekcje nie odbywały się, ponieważ dyrektor i część nauczycieli zgłosiła się do służby wojskowej w armii austriackiej. Wtedy Rada Szkolna Krajowa zezwoliła na prowadzenie zajęć przez przebywających wówczas w Żywcu nauczycieli ze względu na znaczne oddalenie miasta od linii frontu. Jednak szkoła była zmuszona zawiesić swoją działalność, ponieważ w początkowym czasie wojny budynek został zajęty na potrzeby Szpitala Wojskowego z Jarosławia. Częściowe wznowienie zajęć szkolnych (w budynku ówczesnego Wydziału Rady Powiatowej – dziś: budynek Starostwa Powiatowego w Żywcu) nastąpiło w lutym 1915 r., zaś pełne przekazanie budynku szkoły dla młodzieży miało miejsce 3 marca 1916.
W roku szkolnym 1919/1920 założona została drużyna harcerska im. Kazimierza Pułaskiego (drużyna skautingu dziewcząt założona została w 1916 r., a żeńskie drużyny harcerskie funkcjonowały z przerwami) pełniąc w niepodległej Polsce poważną rolę wychowawczą z równoczesnym przygotowaniem młodzieży do obrony Kraju.
Od kwietnia do lipca 1920 r. nastąpiło zawieszenie nauki w wyższych klasach wobec masowego wstępowania młodzieży do wojska w celu walki z bolszewikami. Nauka rozpoczęła się 15 września, a w klasie VII dopiero 11 października po powrocie uczniów z wojska.
W roku szkolnym 1921/1922 7-letnia Wyższa Szkoła Realna zostaje przekształcona w 8-letnie Gimnazjum im. Mikołaja Kopernika w Żywcu. Ostatnia matura Szkoły Realnej ma miejsce w 1924 roku, natomiast pierwsza matura Gimnazjum odbyła się w 1926 roku (w roku 1925 nie było matury).
Wartym odnotowania wydarzeniem była wizyta w szkole Prezydenta RP, prof. Ignacego Mościckiego 25 lipca 1929 roku podczas jednodniowego pobytu w Żywcu.
W latach 30. w miejsce dawnego 8-letniego gimnazjum ogólnokształcącego wprowadzono na mocy reformy jędrzejewiczowskiej sześcioletnią szkołę średnią ogólnokształcącą, podzieloną na czteroletnie gimnazjum (o jednolitym programie nauczania) i dwuletnie liceum (programowo zróżnicowane na wydziały: klasyczny, humanistyczny, matematyczno-przyrodniczy, przyrodniczy). W wyniku tej reformy, zarządzeniem Ministra Wyznań Religijnych i Oświecenia Publicznego z 1937 zostało utworzone „Państwowe Liceum i Gimnazjum im. Mikołaja Kopernika w Żywcu” (państwowa szkoła średnia ogólnokształcąca, złożona z czteroletniego gimnazjum i dwuletniego liceum); szkoła miała charakter koedukacyjny, a wydział liceum ogólnokształcącego był prowadzony w typie humanistycznym i matematyczno–fizycznym.
Po wybuchu II Wojny Światowej i zajęciu Żywca przez Niemców dyrektor Bronisław Nowak usilnie starał się o otwarcie szkoły, w wyniku czego następuje krótki okres nauki w szkole (Gimnazjum) od 15 października do jej zamknięcia 8 listopada przez niemiecką administrację Żywca włączonego do III Rzeszy.
W czasie wojny budynek zajęty został przez Niemców na potrzeby policji (nadzorującej wysiedlenia ludności Żywiecczyzny w ramach Aktion Saybusch organizowanej przez SS-Obergruppenführera Ericha von dem Bacha – późniejszego likwidatora powstania warszawskiego), niemieckiego gimnazjum i szpitala wojskowego. Nauczyciele brali udział w tajnym nauczaniu zapoczątkowanym przez profesorów Kazimierę Białek, Czesława Janika i Irenę Puszyńską, a zarówno wychowankowie, jak i nauczyciele walczyli na wszystkich frontach II wojny, ginąc zarówno w niemieckich, jak i w sowieckich katowniach.
Szkoła rozpoczęła działalność tuż po wyparciu Niemców przez Sowietów z Żywca – w połowie kwietnia 1945 roku. Pierwszy powojenny rok trwał do 15 sierpnia 1945 roku, zajęcia odbywały się w budynku szkoły pożydowskiej w Zabłociu, gdyż gmach Gimnazjum wymagał remontu. Wznowienie nauki nastąpiło we wrześniu w macierzystym budynku pod zmienioną nazwą: Państwowe Gimnazjum i Liceum w Żywcu. Zasadnicza zmiana organizacyjna nastąpiła w 1949 roku, kiedy to utworzono 11-letnią szkołę ogólnokształcącą (siedmioletnia szkoła podstawowa i czteroletnie liceum ogólnokształcące).
W dniach 20–22 czerwca 1959 roku miały uroczyste obchody Jubileuszu 55-lecia szkoły; powstaje "Księga Pamiątkowa Szkoły Realnej, Państwowego Gimnazjum i Liceum Ogólnokształcącego im. Mikołaja Kopernika w Żywcu," w której autorzy umieszczają, obok bardzo cennych informacji dotyczących zwłaszcza życia szkoły w okresie międzywojennym, m.in. informacje o wychowankach i nauczycielach poległych podczas II wojny światowej – w tym o zamordowanych w Katyniu, co jak na owe czasy było posunięciem dość odważnym.
W roku 1960 Rada Pedagogiczna zwróciła się do Ministerstwa Oświaty z prośbą o zatwierdzenie imienia patrona szkoły Mikołaja Kopernika i takie zatwierdzenie otrzymała. Ostatecznie w lutym 1966 roku, w związku z nadmiarem klas licealnych, 7-letnia szkoła podstawowa przeniesiona została do budynku na os. 700-lecia (dziś: Szkoła Podstawowa nr 5).
W roku szkolnym 1967/68 na podstawie ustawy o reformie szkolnej z roku 1961 wszedł w życie nowy cykl nauczania licealnego – klasy: I, II, III, IV.
Sprofilowanie klas wprowadzone zostało obligatoryjnie w roku szkolnym 1973/1974. Faktycznie jednak w żywieckim liceum już w 1970 roku rozpoczęły pracę dwie klasy o profilu matematyczno-fizycznym, w 1971 roku – humanistyczna, a w 1973 – biologiczno-chemiczna. Od 1974 roku stale funkcjonują klasy matematyczno-fizyczne i biologiczno-chemiczne. Cały czas istniały też profile podstawowe. Z przerwami funkcjonowały klasy humanistyczne, pedagogiczne i z rozszerzonym programem nauczania wychowania fizycznego. Obecnie w każdym roczniku istnieją klasy o profilach matematyczno-fizycznym, biologiczno-chemicznym i humanistycznym, oprócz pedagogicznego (ostatni rocznik zdał maturę w 1994 roku).
W latach 70. powstały również nowe klaso-pracownie. Obok już istniejących, takich jak: gabinet fizyczny, chemiczny, biologiczny, geograficzny, pracownia zajęć technicznych i jedna sala gimnastyczna, pojawiają się gabinety: pracownie językowe, historii, obrony cywilnej, a także druga pracownia fizyczna i mała sala gimnastyczna. W 1976 roku Liceum otrzymało odznakę Zasłużony dla Miasta Żywca. Także w 1976 roku, Liceum Ogólnokształcące im. M. Kopernika i Liceum Ogólnokształcące dla Pracujących połączone zostały w Zespół Szkół Ogólnokształcących im. M. Kopernika.
Dla szkoły stan wojenny wprowadzony 13 grudnia 1981 r. oznaczał początkowo dłuższą przerwę w nauce, dyżury nauczycieli do godziny 22-iej, zawieszenie działalności Związku Nauczycielstwa Polskiego oraz zakaz działania NSZZ „Solidarność”, działającego w szkole od listopada 1980 r. Ze względu na zakaz zgromadzeń nie odbyła się styczniowa wywiadówka 1982 roku, a także tradycyjne bale maturalne.
4 czerwca 1989 r. w wyborach do sejmu i senatu został wybrany na posła profesor języka polskiego – Michał Caputa i pełnił tę funkcję do 1991 r., jako poseł z listy Komitetu Obywatelskiego „Solidarność”, członek Obywatelskiego Klubu Parlamentarnego oraz sejmowej Komisji Edukacji, Nauki i Postępu Technicznego.
Rok szkolny 2002/2003 zapoczątkowany został utworzeniem 3-letniego Liceum Ogólnokształcącego w ramach reformy systemu oświaty z 1999 r. Weszła także w życie nowa nazwa szkoły: I Liceum Ogólnokształcące im. Mikołaja Kopernika w Żywcu.
W 2007 roku szkoła wzbogaciła się o obserwatorium astronomiczne wyposażone w teleskop typu refraktor o ogniskowej 400 mm. Głównym sponsorem Szkolnego Obserwatorium Astronomicznego Copernicus był absolwent szkoły z roku 1935 – mieszkający w Kanadzie A. Karel Velan.
We wrześniu 2009 roku nastąpiło połączenie I Liceum Ogólnokształcącego im. M. Kopernika w Żywcu z II Liceum Ogólnokształcącym im. J. Komorowskiego na ul. Grunwaldzkiej. Ostatnie klasy II LO kontynuowały naukę w I Liceum od września 2010 r. i zdały egzamin maturalny w maju 2011 r.
W 2010 nastąpiło otwarcie nowych sal lekcyjnych na zaadaptowanym poddaszu szkoły – także i w miejscu byłej strzelnicy szkolnej.
3 września 2018 roku w liceum odbyło się powiatowe rozpoczęcie roku szkolnego 2018/2019. Wyjątkowość tej uroczystości podkreślił fakt nadania auli szkoły imienia Stanisława Pyjasa, absolwenta żywieckiego liceum. W latach 2020–2021 budynek szkoły poddany został szeroko zakrojonej termomodernizacji.
Szkoła prowadzi współpracę naukowo-dydaktyczną z wyższymi uczelniami, w ramach której organizowane są m.in. obozy naukowe: humanistyczny, matematyczno-językowy oraz biologiczno-chemiczny.
W ramach wspierania szkoły na różnych płaszczyznach jej działalności w szkole funkcjonują stowarzyszenia:
Stowarzyszenie Przyjaciół i Absolwentów Liceum Ogólnokształcącego im. M. Kopernika w Żywcu oraz Stowarzyszenie „Z Kopernikiem w XXI wiek”.
I Liceum Ogólnokształcące im. Mikołaja Kopernika w Żywcu znajduje się wśród 500 najlepszych liceów w Polsce sklasyfikowanych w Rankingu Liceów i Techników PERSPEKTYWY 2020 i przysługuje mu po raz kolejny tytuł „Srebrnej Szkoły”.
W 2017 roku Koło Turystyki Górskiej i Krajoznawstwa PTTK „Kangchendzonga” przy I LO uzyskało certyfikat Organizatora Godnego Polecenia. Szkoła szczyci się tytułami laureata: Otwarta Szkoła, Szkoła z Tradycją, Szkoła Przyjazna Rodzinie. Liceum posiada status Szkoły Ćwiczeń Uniwersytetu Pedagogicznego w Krakowie.
Szkoła obecnie.
Osiągnięcia.
Szkoła osiąga najwyższe wyniki egzaminu maturalnego wśród szkół powiatu żywieckiego
Uczniowie odnoszą sukcesy w olimpiadach oraz w konkursach przedmiotowych najwyższego szczebla, umożliwiających zdobycie indeksu na wyższą uczelnię (np. rokrocznie laureaci w Olimpiadzie o Diamentowy Indeks AGH z matematyki i z geografii, w konkursie o Złoty Indeks Politechniki Krakowskiej z chemii i z matematyki oraz w konkursie o Złoty Indeks Politechniki Śląskiej z chemii, z fizyki i z matematyki).
Corocznie szkoła organizuje kilkudniowe obozy naukowe: matematyczno-językowy, biologiczno-chemiczny, humanistyczny oraz wyprawy marzeń geografów
Szkoła organizuje konkursy literackie w języku polskim i angielskim (np. Powiatowy Konkurs Literacki „SZUFLADA”, Powiatowy Konkurs „Dla Niepodległej”)
Szkoła proponuje kontynuację rozwoju uzdolnień pierwszoklasistów w ramach szkolnych działań „Rozwiń skrzydła w I LO im. M. Kopernika w Żywcu”
Uczniowie za swoje osiągnięcia otrzymują najważniejsze w kraju stypendia, np. Prezesa Rady Ministrów, Ministra Edukacji Narodowej, Marszałka Województwa Śląskiego dla wybitnie uzdolnionych uczniów, Krajowego Funduszu na Rzecz Dzieci.
Najlepszy absolwent zostaje laureatem przyznawanej przez szkołę pieniężnej Nagrody Prof. Bolesława Gintera.
Współpraca naukowo-dydaktyczna szkoły.
Szkoła prowadzi współpracę naukowo-dydaktyczną z wyższymi uczelniami:
Wykłady i warsztaty z chemii organizowane są we współpracy z:
Wykłady i warsztaty z biologii organizowane są we współpracy z:
Wykłady z geografii organizowane są we współpracy z:
Wykłady polonistyczne organizowane są we współpracy z:
Wykłady – edukacja prawna organizowane są we współpracy z:

</doc>
<doc id="1177199" url="https://pl.wikipedia.org/wiki?curid=1177199" title="Igrzyska Dalekiego Wschodu 1938">
Igrzyska Dalekiego Wschodu 1938

XI Igrzyska Dalekiego Wschodu miały odbyć się w późną wiosną 1938 roku w Osace, Japonia. 
We wrześniu 1937 roku Japonia zaatakowała Chiny, rozpoczynając drugą wojnę chińsko-japońską. Planowane zawody w Japonii zostały więc odwołane.

</doc>
<doc id="1177201" url="https://pl.wikipedia.org/wiki?curid=1177201" title="Namyangju">
Namyangju

 
Namyangju (kor. 남양주시) – miasto w Korei Południowej w prowincji Gyeonggi. W 2005 liczyło 445 543 mieszkańców.

</doc>
<doc id="1177202" url="https://pl.wikipedia.org/wiki?curid=1177202" title="Ostatni sprawiedliwy">
Ostatni sprawiedliwy

Ostatni sprawiedliwy (ang. "Last Man Standing") – film z 1996 roku, remake "Straży przybocznej" Akiry Kurosawy.
Fabuła.
Czasy wielkiego kryzysu w Stanach Zjednoczonych. Do teksaskiego miasteczka Jerycho, w którym rządzą dwa gangi, przybywa John Smith. Gdy przestępcy demolują mu samochód, postanawia zostać dłużej. Zatrudnia się jako rewolwerowiec i pracuje raz dla jednej, raz dla drugiej bandy. Chce doprowadzić do tego, by grupy zniszczyły się nawzajem.
Obsada.
i inni.

</doc>
<doc id="1177204" url="https://pl.wikipedia.org/wiki?curid=1177204" title="Dzieciobójstwo">
Dzieciobójstwo

Dzieciobójstwo – potoczna nazwa uśmiercenia własnego dziecka, a w szerszym, zoologicznym znaczeniu – zabicie młodych, które nie osiągnęły jeszcze dojrzałości pozwalającej na podjęcie samodzielnego życia. W wielu społeczeństwach dzieciobójstwo traktowane było jako dopuszczalna, kulturowa metoda kontroli populacji, przyjmująca często rytualne formy eliminowania dzieci niepełnosprawnych lub chorych, poświęcania dzieci bogom w ofierze. Współcześnie dzieciobójstwo jest traktowane jako przestępstwo polegające na zabiciu dziecka przez matkę. Dzieciobójstwo jest powszechnie spotykane wśród ludzi i zwierząt. Wśród ludzi występuje unikalna, forma selektywnego dzieciobójstwa w zależności od płci noworodka, przy czym częściej dotyczy to dzieci płci żeńskiej.
Przyczyny dzieciobójstwa.
Do najczęściej wymienianych przyczyn dzieciobójstwa dokonanego przez któregoś z rodziców zalicza się:
Dzieciobójstwo u ludzi.
W dawnych czasach.
Od czasów prehistorycznych do starożytnych, a w niektórych regionach świata do średniowiecza dzieciobójstwo było powszechnie stosowaną praktyką eliminowania dzieci niepożądanych ze względów zdrowotnych, społecznych lub kulturowych. Odkrycia archeologiczne dowodzą, że na wszystkich kontynentach i w niemal wszystkich kulturach uśmiercano dzieci chore lub okaleczone, o niepożądanej w danej społeczności płci lub zagrażające stabilności hierarchii społecznej. W wielu kulturach ta praktyka przybrała formy rytualne.
Stosunek prawa i etyki do problemu dzieciobójstwa zmieniał się wraz z rozwojem cywilizacji. Na terenach Polski począwszy od XIII w. matki dokonujące tego czynu karane były główszczyzną, a od XVI w. karą śmierci.
W polskim prawie karnym.
Zabójstwo dziecka (rodzącego się lub noworodka) przez matkę w okresie porodu i pod wpływem jego przebiegu jest uznawane przez polskie prawo karne za przestępstwo typu uprzywilejowanego i jako występek podlega karze pozbawienia wolności od 3 miesięcy do lat 5. Ujęte jest w części szczególnej kodeksu karnego w art. 149 "„Matka, która zabija dziecko w okresie porodu pod wpływem jego przebiegu, podlega karze pozbawienia wolności od 3 miesięcy do lat 5.”" Przestępstwo to ścigane jest z oskarżenia publicznego. Potocznie określa się je mianem dzieciobójstwa.
Dzieciobójstwo może być popełnione tylko w postaci sprawstwa samoistnego, tj. poprzez działanie samodzielne oraz współsprawstwa, tj. z czyjąś pomocą. Jednakże każdy, kto pomagał matce dziecka w jego uśmierceniu odpowiadał będzie, jak za zabójstwo człowieka określone w art. 148 kodeksu karnego.
Znamionami dzieciobójstwa jako czynu zabronionego są:
Sprawcą dzieciobójstwa zgodnie z doktryną może być jedynie matka dziecka - w prawie karnym określana jako podmiot czynny przestępstwa. Ofiarą z kolei może być jedynie dziecko rodzące się, albo nowo narodzone zdolne do życia po urodzeniu – w prawie karnym określane jako podmiot bierny. Przestępstwo to może być popełnione z zamiarem bezpośrednim, jak i ewentualnym. Przestępstwo zabójstwa noworodka zaliczane jest do przestępstw umyślnych, indywidualnych niewłaściwych. Umyślnych gdyż jest zaplanowane, albo w wyniku porodu i pod jego wpływem, albo we wcześniejszym czasie. Indywidualnych, ponieważ sprawcą jest podmiot indywidualny (ma określone w ustawie karnej właściwości, cechy - w tym przypadku mowa o matce dziecka). Niewłaściwych, ponieważ cechy sprawcy wpływają na to, czy typ przestępstwa jest kwalifikowany (wyższa karalność), czy uprzywilejowany (niższa karalność).
Czynnikiem, który pozwala zakwalifikować przestępstwo dzieciobójstwa do typu uprzywilejowanego jest stan psychiczny kobiety związany z porodem i odnosi się tylko do jej osoby. Przeżycie jakiego doznaje kobieta podczas porodu – w wyniku którego dochodzi do zabójstwa noworodka - stanowi tzw. zakłócenie czynności psychicznych. Stan ten usprawiedliwia łagodniejszą kwalifikację prawną czynu. Wymaga to jednak stwierdzenia specyficznego, odbiegającego od normy przebiegu porodu lub specyficznej, odbiegającej od normy wrażliwości kobiety na jego przebieg. Orzeczenia, czy stan taki rzeczywiście zaistniał dokonują biegli lekarze specjaliści z zakresu medycyny sądowej i położnictwa, a także psychiatrii i psychologii po przeprowadzeniu koniecznych w tym zakresie badań. Orzeczenie to przedstawiane jest w formie opinii psychiatrycznej – zleconej na wniosek prokuratora prowadzącego postępowanie przygotowawcze lub sędziego prowadzącego postępowanie sądowe.
Znamieniem przedmiotu ochrony przestępstwa z art. 149 kodeksu karnego, jest życie dziecka od chwili rozpoczęcia porodu. W prawie karnym wyróżnia się dwa etapy ochrony życia ludzkiego:
Moment rozpoczęcia porodu stanowi punkt rozdzielający te dwa etapy. Należy pamiętać, iż ochrona życia dziecka ma charakter fragmentaryczny pod względem czasowym i osobowym. Przed zachowaniem innych osób życie dziecka podlega ochronie w zakresie przewidzianym w przepisach określających przestępstwa przeciwko życiu.
Do znamion strony przedmiotowej omawianego przestępstwa należą:
Znamieniem określającym czynność sprawczą jest zachowanie się matki, które polega na zabijaniu, a zatem jest to zachowanie pozostające w związku zarówno przyczynowym, jak i normatywnym ze śmiercią dziecka. Przestępcze zachowanie się matki może przejawiać się jako działanie sprowadzające się na przykład do zatkania dróg oddechowych dziecka - po jego odłączeniu od ciała matki, bądź jako zaniechanie - na przykład niepodwiązanie pępowiny, wskutek którego nastąpi wykrwawienie się dziecka. Brak możliwości udzielenia dziecku pomocy ze strony matki, w tym także brak odpowiedniej wiedzy w tym zakresie, może prowadzić do niemożności przypisania matce, która nie udzieliła pomocy swojemu dziecku, skutku w postaci śmierci dziecka.
Dzieciobójstwo jest przestępstwem specyficznym zarówno z uwagi na jego indywidualny charakter, jak także ze względu na możliwość wyczerpania jego znamion tylko "własnoręcznie" przez matkę. Zdaniem przedstawiciela doktryny A. Zolla, matka nie może dopuścić się sprawstwa kierowniczego, to znaczy nie może ona kierować wykonaniem tego przestępstwa przez inną osobę, ponieważ taka osoba dopuści się przestępstwa, którym jest zabójstwo typu podstawowego określone w art. 148 kodeksu karnego. Odnosi się to także do sprawstwa polecającego. Matka, znajdująca się pod wpływem porodu, nie może podżegać do zabicia jej dziecka. Przeciwne stanowisko przedstawia Sąd Najwyższy, zgodnie z którym do wyczerpania znamion przestępstwa z art. 149 kodeksu karnego konieczne jest jego popełnienie przez matkę, w którejkolwiek postaci zjawiskowej, a zatem podżegania bądź pomocnictwa. Warto przypomnieć, iż podżegacz, a także pomocnik popełniają inne przestępstwo pod względem typu czynu zabronionego niż sprawca. Podżegacz, nakłaniający matkę do zabicia dziecka lub osoba, która udziela matce do tego pomocy odpowiadać będzie z art. 18 § 2 lub 3 k.k. w zw. z art. 148 § 1 k.k. Prof. V. Konarska-Wrzosek czynność sprawczą przestępstwa z art. 149 k.k. określa jako czyn polegający na umyślnym spowodowaniu śmierci noworodka przez jego matkę. Pomiędzy zachowaniem się matki, a śmiercią jej dziecka musi wystąpić związek przyczynowo skutkowy. Jak podkreśla wyżej wspomniana przedstawicielka doktryny, znamię „okres porodu” nie jest tożsame z czasem porodu w znaczeniu położniczym. Znamię okresu porodu obejmuje nie tylko czas porodu, rozpoczynający się od bóli porodowych i kończący się urodzeniem dziecka, ale także czas bezpośrednio po porodzie, w którym kobieta odzyskuje równowagę psychiczną, co z reguły odbywa się w ciągu dalszych dwudziestu kilku godzin. W związku z tym ustalenie końca porodu przysparza wiele trudności. Oceniając, czy poród zakończył się należy brać pod uwagę okoliczności towarzyszące konkretnemu porodowi.
Znamieniem współistniejącym z okresem porodu jest wpływ jego przebiegu na matkę. Zazwyczaj przyczyny dzieciobójstwa są skomplikowane, a ponadto z reguły występuje wiele powiązanych ze sobą czynników, których skutkiem jest zabicie dziecka przez matkę. Treść przepisu wpływa na dokonanie oceny, czy zamiar zabójstwa powstał w związku z silnym przeżyciem emocjonalnym wywołanym przebiegiem porodu. Postuluje się także, aby opierać się nie tylko na obiektywnej ocenie przebiegu porodu, ale też uwzględniać subiektywne doznania związane z jego przebiegiem. Aby przyjąć kwalifikację prawną z art. 149 kodeksu karnego należy sprawdzić, czy w określonym przypadku zostały wyczerpane opisane powyżej znamiona. Zabicie dziecka przez matkę musi zatem nastąpić „w okresie porodu” oraz „pod wpływem jego przebiegu”. W sytuacji, gdy zabraknie któregokolwiek z tych znamion, należy rozważyć odpowiedzialność za zabójstwo w typie podstawowym lub kwalifikowanym. Jak zostało wspomniane na wstępie, do znamienia strony przedmiotowej należy m.in. przedmiot czynności wykonawczej, którym w przypadku dzieciobójstwa jest dziecko znajdujące się w okresie porodu.
Dzieciobójstwa nie należy mylić z przerwaniem ciąży, tj. aborcją. Przerwanie ciąży własnej przez kobietę ciężarną jest zachowaniem niepenalizowanym, czyli nie podlega odpowiedzialności karnej. Aby rozgraniczyć dzieciobójstwo oraz niepenalizowany czyn polegający na przerwaniu własnej ciąży przez kobietę, należy precyzyjnie ustalić przedział czasowy. Przerwanie ciąży może nastąpić od jej powstania, to jest od zapłodnionej komórki jajowej do końcowego momentu trwania ciąży, którym jest rozpoczęcie porodu.
Należy zwrócić uwagę na fakt, iż poczytalność rozpatrywana w świetle art. 31 kodeksu karnego jest zagadnieniem odrębnym i niezależnym od pojęcia „wpływu przebiegu porodu”. Pojęcie to odnosi się do zespołu czynników psychofizycznych i społecznych, związanych ściśle z aktem porodu, a także sytuacją życiową matki, które wpływają w konkretnej sytuacji na decyzję matki o zabiciu własnego dziecka. Matka jako sprawczyni dzieciobójstwa dotknięta jest zakłóceniami, powodującym u niej ograniczoną możliwość rozeznania znaczenia czynu bądź kierowania swoim postępowaniem. Przy czym nie chodzi o niepoczytalność w rozumieniu art. 31 kodeksu karnego, gdyż jej stan psychiczny nie jest podyktowany żadną z przyczyn wymienionych w art. 31 k.k., lecz przyczyną wywołaną porodem, występującą w czasie jego trwania. Przy kwalifikacji czynu jako dzieciobójstwa, można zastosować również przepisy o niepoczytalności oraz poczytalności ograniczonej, jeżeli tylko zaistnieją przesłanki zawarte w art. 31 § 1 i 2 k.k.
Dzieciobójstwo u zwierząt.
Zjawisko zabijania młodych obserwowane jest u wielu gatunków zwierząt – od owadów, ryb i płazów po ptaki i ssaki. Młode są zabijane zarówno przez samce, jak i samice. Częściej obserwowane jest u zwierząt przetrzymywanych w niewoli, co tłumaczyć może zagęszczenie populacji na małym obszarze oraz stres spowodowany nienaturalnymi dla zwierzęcia warunkami środowiskowymi.
Celowe zabijanie młodych wśród zwierząt obserwowane jest m.in. u ssaków drapieżnych (Carnivora) i naczelnych (Primates) oraz u ptaków i ryb. Dokonywane jest przez samca, który przejął dominację w grupie, w której znajdowali się potomkowie poprzednio dominującego samca. U ssaków samica znajdująca się w okresie laktacji nie przystępuje do rozrodu z nowym partnerem. Uśmiercenie jej młodych doprowadza do ustania laktacji i skrócenia czasu potrzebnego samicy do uzyskania gotowości, by przystąpić do kolejnego rozrodu, tym razem z nowym dominującym samcem.

</doc>
<doc id="1177205" url="https://pl.wikipedia.org/wiki?curid=1177205" title="Gwangmyeong">
Gwangmyeong

Gwangmyeong (kor. 광명) – miasto w Korei Południowej, w prowincji Gyeonggi. W 2002 liczyło 341 671 mieszkańców.

</doc>
<doc id="1177208" url="https://pl.wikipedia.org/wiki?curid=1177208" title="Paju (Korea Południowa)">
Paju (Korea Południowa)

Paju (kor. 파주시) – miasto w Korei Południowej, w prowincji Gyeonggi. W 2006 liczyło 302 275 mieszkańców.

</doc>
<doc id="1177212" url="https://pl.wikipedia.org/wiki?curid=1177212" title="Puma (transporter opancerzony)">
Puma (transporter opancerzony)

Puma – rodzina lekkich transporterów opancerzonych będących na wyposażeniu włoskiej armii.
Osiem pułków kawalerii i dwa sił specjalnych zostało wyposażonych w 330 egzemplarzy 4-kołowych. 250 egzemplarzy wersji 6-kołowej służy w pułku włoskiej piechoty morskiej "Serenissima", brygadzie spadochronowej "Folgore" i w alpejskich pułkach piechoty.

</doc>
<doc id="1177216" url="https://pl.wikipedia.org/wiki?curid=1177216" title="Hwaseong">
Hwaseong

Hwaseong (kor. 화성시) – miasto w Korei Południowej, w prowincji Gyeonggi. W 2007 liczyło 363 905 mieszkańców.

</doc>
<doc id="1177217" url="https://pl.wikipedia.org/wiki?curid=1177217" title="Cesarstwo Bułgarii">
Cesarstwo Bułgarii



</doc>
<doc id="1177220" url="https://pl.wikipedia.org/wiki?curid=1177220" title="Ujście Odry i Zalew Szczeciński">
Ujście Odry i Zalew Szczeciński

Ujście Odry i Zalew Szczeciński (PLH320018) – obszar mający znaczenie dla Wspólnoty Natura 2000(projektowany specjalny obszar ochrony siedlisk) o powierzchni 52611,99 ha, utworzony w 2008 roku, obejmujący ujściowy odcinek Odry od Szczecina Skolwina przez Police po Stepnicę i Trzebież, Zalew Szczeciński, Dziwną, Zalew Kamieński i Wyspę Chrząszczewską oraz przybrzeżne fragmenty wysp Wolin i Uznam. 
Granice.
Znajduje się w granicach administracyjnych miast Szczecin, Police, Nowe Warpno, Wolin, Kamień Pomorski, Dziwnów i Świnoujście, oraz gmin powiatów polickiego (gmina Police i gmina Nowe Warpno), goleniowskiego (gmina Goleniów i gmina Stepnica) i kamieńskiego (gmina Wolin, gmina Międzyzdroje, gmina Kamień Pomorski i gmina Dziwnów). 
Ochrona.
Ochronie podlegają siedliska wielu gatunków hydrofitów i halofitów.
Inne formy ochrony przyrody.
W granicach obszaru znajdują się rezerwaty Czarnocin i Białodrzew Kopicki.
Niemal całą powierzchnię obszaru „Ujście Odry i Zalew Szczeciński” pokrywają obszary specjalnej ochrony ptaków, również stanowiące część sieci Natura 2000, są to: „Zalew Szczeciński” PLB320009, „Łąki Skoszewskie” PLB320007, „Zalew Kamieński i Dziwna” PLB320011.

</doc>
<doc id="1177222" url="https://pl.wikipedia.org/wiki?curid=1177222" title="Anyang (Korea Południowa)">
Anyang (Korea Południowa)

Anyang (kor. 안양) – miasto w Korei Południowej, w prowincji Gyeonggi. W 2004 liczyło 618 732 mieszkańców.
Z Anyang pochodzi Ki Bo-bae, koreańska łuczniczka, mistrzyni olimpijska i mistrzyni świata.

</doc>
<doc id="1177225" url="https://pl.wikipedia.org/wiki?curid=1177225" title="Uiwang">
Uiwang

Uiwang (kor. 의왕시) – miasto w Korei Południowej, w prowincji Gyeonggi. Liczy 142 184 mieszkańców.

</doc>
<doc id="1177237" url="https://pl.wikipedia.org/wiki?curid=1177237" title="Security Systems Standards and Certification Act">
Security Systems Standards and Certification Act



</doc>
<doc id="1177238" url="https://pl.wikipedia.org/wiki?curid=1177238" title="F-Zero">
F-Zero

F-Zero – gra wyścigowa wydana przez Nintendo na konsolę SNES w 1990 roku. Wydana została ponownie na Virtual Console Wii w 2006 roku. Powstały też 3 części na konsolę Game Boy Advance - , i F-Zero Climax, F-Zero X na Nintendo 64 oraz F-Zero GX na GameCube i F-Zero AX na automaty do gier.

</doc>
<doc id="1177243" url="https://pl.wikipedia.org/wiki?curid=1177243" title="Hanam">
Hanam

Hanam (kor. 하남시) – miasto w Korei Południowej, w prowincji Gyeonggi. W 2003 liczyło 128 254 mieszkańców.

</doc>
<doc id="1177246" url="https://pl.wikipedia.org/wiki?curid=1177246" title="Animated Portable Network Graphics">
Animated Portable Network Graphics

Animated Portable Network Graphics (APNG) – rozszerzenie formatu Portable Network Graphics (PNG), które pozwala tworzyć animowane pliki PNG działające podobnie jak animowane pliki GIF, zachowujące zgodność z klasycznymi PNG - pierwsza klatka APNG jest zwykłym plikiem PNG.
Format ten został zaproponowany przez Stuarta Parmentera i Vladimira Vukicevica z Mozilla Corporation. Specyfikacja APNG powstała w 2004, została uzupełniona dwa lata później. Obsługa APNG w przeglądarce Mozilla Firefox 3 pojawiła się 23 marca 2007, a 14 września 2007 została dodana do Opery 9.5 post-alpha. Została również dodana do pakietu programów SeaMonkey. 
20 kwietnia 2007 grupa PNG odrzuciła oficjalnie APNG jako rozszerzenie PNG.

</doc>
<doc id="1177251" url="https://pl.wikipedia.org/wiki?curid=1177251" title="Karavasta (zatoka)">
Karavasta (zatoka)

Karavasta – zatoka Morza Adriatyckiego typu lagunowego u wybrzeży Albanii. Powierzchnia – 43,3 km², maksymalne wymiary – 10,6 na 4,3 km, maksymalna głębokość – 1,5 m.
Lagunę oddziela od otwartego morza wał wydm częściowo porośniętych lasem. Jest połączona z otwartym morzem trzema krótkimi kanałami o łącznej przepustowości 15-30 m³/s. Zasolenie laguny waha się od 5,5% do 2%.
Częścią laguny Karavasta jest mniejsza, ale głębsza laguna Godulla o powierzchni 8,5 km² i maksymalnej głębokości 3,8 m.
Laguna Karavasta jest siedliskiem ptactwa wodnego, chronionym w parku narodowym Divjakë-Karavasta o powierzchni 22,3 km².

</doc>
<doc id="1177252" url="https://pl.wikipedia.org/wiki?curid=1177252" title="Zinaida Gippius">
Zinaida Gippius

Zinaida Nikołajewna Gippius, Hippius (; ur. 20 listopada 1869 w Bielowie, zm. 9 września 1945 w Paryżu) – rosyjska pisarka i poetka epoki srebrnego wieku, symbolistka, krytyk literacka, organizatorka życia kulturalnego, żona Dmitrija Mereżkowskiego.
Debiutowała w 1888 w czasopiśmie „Siewiernyj wiestnik”. Razem z Walerijem Briusowem i swym przyszłym mężem, Dmitrijem Mereżkowskim, była jednym z najważniejszych twórców i ideologów literatury symbolistycznej w Rosji.
Współpracowała z licznymi czasopismami literackimi (m.in. ze znanym Mirem Iskusstwa). Niekiedy publikowała pod pseudonimem "Anton Krajnij". W zbiorku poezji z okresu rewolucji ("Polednije stichi" - Ostatnie wiersze, 1918) oraz w późniejszych utworach, wydawanych już poza granicami Rosji, ostro potępiała przewrót bolszewicki.
Po rewolucji działała na emigracji we Francji. Zmarła w Paryżu w 1945 roku, pochowana została na podparyskim cmentarzu de Sainte-Geneviève-des-Bois, gdzie spoczywa wielu znanych Rosjan.
Życiorys.
Zinaida Nikołajewna Gippius urodziła się 8 (20) listopada 1869 roku w mieście Bielowie w guberni tulskiej, w zrusyfikowanej niemieckiej rodzinie szlacheckiej. Jej ojciec, Nikołaj Romanowicz Gippius, był znanym prawnikiem, a w swoim czasie oberprokuratorem Senatu Rządzącego; matka Anastasija Wasiliewna, "de domo" Stiepanowa, była córką oberpolicmajstra (szefa policji) miasta Jekaterynburga. Rodzina była zależna od pracy ojca i często się przeprowadzała, z tego powodu ani Zinaida, ani jej siostry nie uzyskały pełnego wykształcenia. Od czasu do czasu uczęszczała do różnych instytucji naukowych, do egzaminów głównie przygotowywała się z guwernantkami.
Przyszła poetka zaczęła pisać wiersze w wieku 7 lat. W datowanym na 1902 rok liście do Walerija Briusowa wspominała: „"W 1880 roku, to jest kiedy miałam 11 lat, pisałam już wiersze (przy czym bardzo wierzyłam w «inspirację» i starałam się pisać tak, by nie odrywać pióra od kartki). Moje wiersze wszystkim zdawały się 'perwersyjne', ale nie kryłam się z nimi. Powinnam wyjaśnić, że przy tym wszystkim zupełnie nie byłam 'zepsuta', za to bardzo 'religijna"'”. Dziewczynka dużo czytała, prowadziła obszerny pamiętnik, chętnie korespondowała ze znajomymi i przyjaciółmi ojca. Generał N.S. Draszusow () jako jeden z pierwszych zwrócił uwagę na talent Gippius i polecił jej zająć się literaturą na poważnie.
Już pierwsze poetyckie próby Gippius charakteryzowały się mrocznym nastrojem. Jak potem mówiła o sobie „już jako dziecko zostałam zraniona śmiercią i miłością”.
N.R. Gippius był chory na gruźlicę, niedługo po objęciu stanowiska prokuratora stan jego zdrowia pogorszył się i był zmuszony niezwłocznie przenieść się z rodziną do Nieżyn w guberni czernihowskiej (Чарниговская губерния) na nowe stanowisko przedstawiciela miejskiego sądu. Zinaida została posłana do żeńskiego instytutu w Kijowie, jednak niedługo potem rodzice ją stamtąd zabrali. Powodem była tęsknota za domem przez co dziewczynka praktycznie sześć miesięcy spędziła w instytuckim szpitalu. W Niżynie nie było żeńskiego gimnazjum, dlatego Zinaida uczyła się w domu pod okiem nauczycieli z miejskiego liceum im. Gogola.
Nikołaj Gippius zmarł nagle w Niżynie w 1881 roku, zostawiając żonę z dużą rodziną- czterema córkami (Zinaidą, Anną, Natalią i Tatianą), babcią i niezamężną siostrą, zostały bez środków do życia. W 1882 roku Anastasja Wasiliewna z córkami przyjechała do Moskwy. Zinaida dostała się do Gimnazjum Fiszera (Фишер), gdzie zaczęła się uczyć. Na początku uczyła się bardzo chętnie i interesowała ją nauka. Niedługo potem lekarze stwierdzili także u niej gruźlicę przez co zmuszona była rzucić szkołę.Bojąc się o wszystkie dzieci, a szczególnie o najstarszą córkę, że mogą mieć po ojcu skłonności do gruźlicy i umrzeć tak jak on, Anastasija Gippius wyjechała z dziećmi do Jałty. Wyjazd na Krym nie tylko zaspokoił rosnące od dzieciństwa pragnienie podróżowania, ale też stworzył możliwość zajęcia się dwiema rzeczami, które dziewczynka kochała: jazdą konną i literaturą. Stąd w 1885 roku matka wywiozła córki do Tiflisu (Тифлис), do brata Aleksandra. Brat dysponował wystarczającymi środkami, aby wynająć dacze dla siostrzenicy w Bordżomi, gdzie zamieszkała z koleżanką. Tylko tutaj po leczeniu na Krymie Zinaida potrafiła poradzić sobie ze wstrząsem po stracie ojca. Rok później, dwie duże rodziny wyruszyły do Manglis i tutaj Aleksandr Stiepanow umarł nagle na zapalenie mózgu. Rodzina Gippius zmuszona była zostać w Tiflisie.
W 1888 roku Zinaida Gippius z matką znowu wyruszyły do daczy w Bordżomi. Tutaj poznała się z D.S Mereżkowskim, który krótko przed tym wydał swój pierwszy zbiór wierszy i w tym czasie podróżował po Kaukazie. Odczuł błyskawiczną bliskość intelektualną i duchową ze swoją nową znajomą, która znacząco różniła się od innych z jej otoczenia. 18-letnia Gippius bez namysłu zgodziła się zostać jego żoną. 8 marca w Tyflisie (Tbilisi) odbyła się skromna ceremonia zaślubin, a po niej krótka podróż poślubna. Związek z Mereżkowskim odegrał ważną rolę w życiu Zinaidy, a tym samym przyczynił się do rozwoju literatury „Srebrnego wieku”.
Początek twórczości literackiej.
Na początku Gippius i Mereżkowski zawarli niepisaną umowę. Ona będzie pisać wyłącznie prozę, a on poezję. Pewnego czasu żona, na prośbę męża tłumaczyła (na Krymie) Manfreda Bayrona, próba okazała się być nieudaną. W końcu Mereżkowski oznajmił, że ma zamiar naruszyć umowę, miał pomysł na powieść o Julianie Apostacie. Od tego momentu oboje pisali wiersze i prozę, w zależności od humoru.
W Petersburgu Mereżkowski poznał Gippius ze sławnymi pisarzami. Pierwszym z nich był А. Pleszczejew, który „oczarował” 20-letnią dziewczynę, tym, że w czasie jednego ze spotkań przyniósł z teczki redaktora „Zwiastuna północy”(Северный вестник)”( gdzie zarządzał działem poezji) niektóre wiersze - aby je oceniła. Wśród nowych znajomych Gippius był Połonski, Majkow, Grigorowicz, Wejnberg; zbliżyła się do młodego poety Minskiego i do redakcji „Zwiastuna północy”, gdzie jedną z centralnych postaci był krytyk Wołyński. Z tym czasopismem zorientowanym na nowy nurt „od pozytywizmu do realizmu” były związane pierwsze literackie doświadczenia pisarki. W tym czasie aktywnie kontaktowała się z redaktorami wielu stołecznych czasopism, chodziła na publiczne wykłady i wieczorki literackie. Poznała się z rodziną Dawidowych, którzy grali ważną rolę w życiu literackim stolicy (A.A Dawidowa wydawała czasopismo „Boży świat (Мир Божий), odwiedzała kółko szekspirowskie W. Spasowicza, którego uczestnikami byli znani adwokaci (w szczególności książę F.I Urusow), została członkiem rosyjskiego społeczeństwa literackiego.
W 1888 roku w „Zwiastunie północy” ukazały się (z podpisem Z.G) dwa wiersze, „w połowie dziecinne”- jak potem wspominała. Te i niektóre z późniejszych wierszy młodej początkującej poetki wyrażały „ogólny nastrój pesymizmu i melancholii lat 80 XIX wieku". W wielu aspektach zgadzały się z dziełami popularnego wtedy Siemiona Nadsona.
Na początku 1890 roku Gippius będąc pod wrażeniem małego miłosnego dramatu, który rozegrał się na jej oczach napisała opowiadanie „Proste życie" (Простая жизнь). Głównymi bohaterami tego dramatu była pokojówka Mereżkowskich, Pasza i „ przyjaciel rodziny” Nikołaj Minski. Niespodziewanie (ponieważ to czasopismo w tym czasie nie sprzyjało Mereżkowskiemu) „Zwiastun Europy" (Вестник Эвропы) przyjął i opublikował opowiadanie pod tytułem „Злосчастная”. Był to debiut Gippius w prozie.
Pojawiły się nowe publikacje, w szczególności opowiadania „W Moskwie” i „Dwa serca” (1892), a także powieści („Победители”, „Без тализмана”, „Мелкие волны”) – zarówno w „Zwiastunie północy”, „Zwiastunie Europy”, w czasopiśmie „Myśl rosyjska” (Русская мысль) jak i w innych znanych czasopismach. Wielu krytyków odnosiło się do tego okresu twórczego pisarki bardziej poważnie, niż sama autorka podkreślając wysoką jakość tematyki, a także wpływy Fiodora Dostojewskiego na jej twórczość. Wcześniejsza proza Gippius była krytykowana przez liberalną i narodnicką krytykę, przeszkadzała im przede wszystkim „sztuczność i pretensjonalność bohaterów”. Potem "Nowy słownik encyklopedyczny" zaznaczał, że pierwsze opowiadania Gippius były napisane „pod widocznym wpływem pomysłów Reskina, Nietzschego, Maeterlincka i innych reprezentantów "Dumy tego okresu"”. Wczesna proza Gippius została zebrana w dwóch książkach „Nowi ludzie”(1896) i „Lustra”(1898).
Przez cały ten czas Gippius prześladowały problemy ze zdrowiem; przeszła dur powrotny, szereg „niekończących się angin i zapaleń krtani”. Częściowo, żeby poprawić zdrowie i nie dopuścić do powrotu gruźlicy, ale także z powodów związanych z twórczymi aspiracjami, Mereżkowscy w latach 1891-1892 wybierali się w dwie pamiętne podróże na południe Europy. Podczas pierwszej z nich spotykali się z Antonem Czechowem i A. Suworinem, którzy na pewien czas zostali ich współtowarzyszami. W Paryżu odwiedzili Pleszejewa. W czasie drugiej podróży, przebywając w Nicei małżonkowie poznali Dmitrija Fiłosofowa, który parę lat później został ich stałym współtowarzyszem i współwyznawcą. Wrażenia z Włoch zajęły ważne miejsce w pamiętnikach Gippius, charakteryzując się jasną i wzniosłą atmosferą „najbardziej szczęśliwych, młodych lat”. Przy tym sytuacja finansowa małżonków, żyjących praktycznie wyłącznie z honorarium była w tych latach trudna. „Znajdujemy się w okropnej, niebywałej sytuacji, żyjemy dosłownie nie dojadając już kilka dni i zastawiliśmy ślubne obrączki”- oznajmiała w jednym z listów w 1894 roku (w innym skarży się, że z braku pieniędzy nie może pić przepisanego przez lekarzy kefiru).
Poezja Gippius.
O wiele bardziej jaskrawym i spornym niż debiut z okresu prozy, był debiut poetycki: wiersze opublikowane w „ Zwiastunie północy” - „Pieśń (Песня)”( „Potrzeba mi tego czego nie ma na świecie (Мне нужно то, чего нет на свете...)”) i „Poświęcenie” (Посвящение) z wersem „ Kocham siebie, tak jak kocham Boga” od razu zdobyły skandaliczną sławę. Jak pisał jeden z krytyków, "jej wiersze" "to" "wcielenie duszy współczesnego człowieka:" "rozkawałkowanego, często refleksyjnie bezsilnego, ale zawsze rwącego się do działania, wiecznie strwożonego, nieznajdującego w niczym ukojenia i nigdy nie dającego się uspokoić". Jakiś czas później, jak sama przyznała, „wyparła się dekadentyzmu” i całkowicie przyjęła idee Mereżkowskiego - przede wszystkim sztuka, co stało się jedną z centralnych wyznaczników rodzącego się rosyjskiego symbolizmu. Jednakże stereotypy, które do niej przywarły („dekadencka madonna”, „szatanica”, „biała diablica” i inne) prześladowały ją jeszcze przez wiele lat.
Jeśli w prozie skupiała się na „ogólnej estetyce” to wiersze Gippius postrzegała jak coś skrajnie intymnego, tworzonego „dla siebie”, tworzyła je jak sama powiedziała „dosłownie jak modlitwę”. W dużym stopniu „sakralność” dawała krytykom powód do ataków. Twierdzono, że w szczególności odnosząc się do Najwyższego (używając imion On, Niewidoczny, Trzeci) Gippius nawiązywała z nim „swoje, bezpośrednie i równe, bluźniercze relacje”, postulując „nie tylko miłość do Boga, ale i do siebie”. Dla szerokiej literackiej społeczności nazwisko Gippius stało się symbolem dekadentyzmu – szczególnie po publikacji „Poświęcenia” wiersza, zawierającego wyzywający wers „Kocham siebie, tak jak kocham Boga”. Zaznacza się, że Gippius w dużej mierze sama prowokowała społeczeństwo. Dokładnie obmyślała swoje socjalne i literackie zachowania, które prowadziło do zmiany ról i umiejętnie wprowadzała artystycznie sformułowany obraz do społecznej świadomości. Na 15 lat przed rewolucją 1905 roku stała się dla publiki- propagandzistką seksualnego wyzwolenia, dumnie noszącą „chrzest delikatności”( jak zostało napisane w jej pamiętniku z 1893 roku) potem - przeciwniczką „nauczania przez cerkiew”, twierdzącą, że „jest tylko jeden grzech - ujmowanie sobie” (dziennik 1901), obrończynią duchowej rewolucji, która dokonuje się przeciwko „stadnemu społeczeństwu”. „Przestępczość” i „tabu” w twórczości i postaci (zgodnie z popularnym schematem) „dekadenckiej madonny” były bardzo żywo omawiane przez ludzi żyjących w tym czasie. Przy tym poetka uważała siebie za centrum symbolicznego bytu. „Zbiór wierszy 1889-1903” wydany w 1904 roku był dużym wydarzeniem w życiu rosyjskiej poezji. Jako odpowiedź na zbiór I. Annienski pisał, że w twórczości, Gippius zawarła „całą piętnastoletnią historię rosyjskiego lirycznego modernizmu”, zaznaczył, że główną tematyką jej wierszy są „bolesne uderzenia wahadła w serce”. Walerij Briusow, inny gorliwy miłośnik poetyckiej twórczości Gippius, szczególnie zwracał uwagę na „niezwyciężoną prawdziwość” z jaką poetka zapamiętywała różne emocjonalne stany z życia swojej „zniewolonej duszy”. Jednak Gippius bardziej niż krytycznie oceniała rolę swojej poezji w formowaniu społecznego gustu i wpływu na światopogląd ludzi żyjących w jej czasach.
Dom Muruzi.
Mieszkanie Mereżkowskich w domu Muruzi było ważnym centrum życia religijnego, literackiego i społecznego Petersburga. Odwiedzenie tego miejsca było uważane za obowiązkowe dla młodych myślicieli i pisarzy symbolistycznych. Wszyscy, którzy odwiedzali salon literacki, uważali Gippius za autorytet, większość z nich twierdziła, że to właśnie ona zainicjowała, wspólnotę gromadzącą się wokół Mereżkowskiego. Oprócz tego bywalcy odczuwali antypatię do gospodyni salonu literackiego, dostrzegając u niej arogancję, nietolerancję i skłonność do eksperymentów z udziałem gości. Młodzi poeci, którzy przechodzili ciężką próbę osobistego poznania Gippius, faktycznie doświadczali problemów psychicznych. Gippius wniosła do poezji całkowity wymóg religijnej posługi pięknu i prawdzie (wiersze to modlitwy), w swoich ocenach była skrajnie szczera i ostra. Wiele osób twierdziło, że dom Mereżkowskich w Petersburgu był „prawdziwą oazą rosyjskiego życia duchowego początku XX wieku”. Gospodyni salonu literackiego „porażała, przyciągała, odrzucała i znowu przyciągała” współwyznawców, którymi byli A. Błok (z którym łączyły ja bardzo trudne, zmienne relacje), A. Bieły, W. Rozanow, W. Briusow.
Działalność społeczna.
W latach 1899-1901 Gippius zbliżyła się do kółka S.P. Diagilewa, które gromadziło się wokół czasopisma „Świat sztuki" (Мир исскуства), gdzie publikowała swoją pierwszą krytykę literacką. W niej Gippius (podpisując się męskimi pseudonimami Anton Krajni, Lew Puszin, Tawarisz German, Roman Arenskij, Anton Kirsza, Nikita Wieczier, W. Witowt) przepowiadała program estetyczny symbolizmu i idee filozoficzne. Po odejściu ze „Świata sztuki” występowała jako krytyk w czasopismach „Nowa droga" (Иовый путь)”(współredaktorka), „Wiesy" (Весы), „Wykształcenie" (Образование), „Nowe słowo" (Новое слово) „Nowe życie" (Новая жизнь) „Wyżyny" (Вершины), „Myśl rosyjska” (w latach 1910-1914, jako prozaik publikowała tam swoje prace już wcześniej), a także w szeregu magazynów „Mowa" (Речь), „Słowo (Слово)” Poranek Rosji (Утро России)” itd. Najlepsze opinie krytyków zebrał jej zbiór „ Dziennik literacki”(1908). Gippius oceniała negatywnie całokształt rosyjskiej literatury pięknej, uważała, że ma to związek z kryzysem religijnych wartości i zburzeniem ideałów poprzedniego stulecia. Za powołanie artysty uważała „aktywne wpływanie na życie”, które później należy uczynić bardziej świętym. Swój literacki i duchowy ideał znajdowała w literaturze i sztuce, które rozwinęły się „ przed modlitwą, przed pojęciem Boga”. Sądzono, że te koncepcje w dużym stopniu były nastawione przeciwko pisarzom bliskim kierownikowi wydawnictwa „Wiedza” (Знание), M. Gorkiemu i ogólnie „przeciwko literaturze skupiającej się na tradycji klasycznego realizmu”.
Na początku XX wieku Gippius i Mereżkowski zaczęli mieć własne i oryginalne wyobrażenie o swobodzie, metafizyce miłości, a także dziwne mniemanie związane przede wszystkim z tak zwanym „trzecim testamentem”. Duchowno-religijny maksymalizm Mereżkowskich miał swoje apogeum na początku roku 1900, wyrażał się on w przekonaniu o ich „opatrzności nie tylko dla losu Rosji, ale i dla losu człowieka”. Idea odnowy wymarłego (jak im się wydawało) chrześcijaństwa powstała jesienią 1899 roku. Aby wprowadzić w życie wymyśloną ideę, zdecydowali się stworzyć „nową cerkiew” gdzie zrodziła by się „nowa świadomość religijna”. Ucieleśnieniem tej idei była organizacja „Zgromadzenie religijno-filozoficzne (1901-1903)”, której celem było głoszenie stworzenia nowej trybuny „dla swobodnego omawiania pytań dotyczących cerkwi i kultury, nowego chrześcijaństwa, społeczeństwa i człowieczej natury”.
„Nowa cerkiew”.
Na początku Gippius sceptycznie podchodziła do nagłego „klerykalizmu” męża, później wspominała jak „wieczorne posiadówki” w 1899 roku zmieniały się w „bezowocne spory”, niemające sensu, ponieważ większość uczestników było daleko od zagadnień religijnych. „ Ale Dimitrowi wydawało się, że prawie wszyscy go rozumieją i czują to co on”- dodawała.
Potem żona nie tylko przyjęła stanowisko męża, ale też sama zaczęła tworzyć idee związane z odnową religijną Rosji. Na początku lat 1900 cała literacka, publicystyczna i praktyczna praca Gippius była skupiona na stworzeniu idei „trzeciego testamentu”.
Dla Gippius powstanie i rozwój „ nowej świadomości religijnej” było podstawą do rozgraniczenia duszy i ciała, odrzucenia chrześcijańskiego ascetyzmu, który zmusza człowieka do życia w świadomości, że jest on grzeszny, zbliżenia religii i sztuki. Poszukiwania Gippius nie były tylko teoretyczne, to ona zaproponowała mężowi, aby ich religijno-filozoficzne zbiory zyskały status społeczny.
Do Gippius także należał pomysł na stworzenie czasopisma „ Nowa droga (Новый путь)” (1903-1904) w którym razem z różnymi materiałami o odnowie życia, literatury i sztuki przez „religijną twórczość” drukowało się również religijno-filozoficzne zbiory. Czasopismo działało krótko, z jego zamknięciem miały związek marksistowskie wpływy. Z jednej strony zamknięcie było związane z (jak się potem okazało) odejściem N. Mińskiego (Минский), a z drugiej strony z pojawieniem się w redakcji marksisty C. Bułgakowa (Булгаков), który trzymał w rękach polityczną część czasopisma. Kiedy okazało się, że Bułgakow odrzucił artykuł Gippius o wierszach Błoka (z powodu zbyt małej wiedzy o tematyce wierszy) stało się jasne, że Mereżkowscy nie liczą się już w czasopiśmie. W grudniu 1905 roku wydano ostatni numer „Nowej drogi”, od tego czasu twórczość Gippius drukowało już czasopismo „Wiesy” (Весы) i „Północne Kwiaty” (Северные цветы).
Zamknięcie „Nowej drogi” i wydarzenia z roku 1905 znacząco zmieniły życie Mereżkowskich. Od poważnego zajęcia przeszli do domowego kółka „Budowniczych nowej cerkwi”, uczestnikami którego był teraz bliski przyjaciel D. Fiłosofow (Философов). Z jego pomocą stworzono „trójbractwo”, które istniało 15 lat. Członkowie tego związku uważali, że Gippius była skarbnicą nowych pomysłów. To ona była twórczynią idei o „potrójnej strukturze świata”, którą Mereżkowski rozwijał w przeciągu dziesięcioleci.
Lata 1905-1908.
Wydarzenia z 1905 roku były przełomowymi w życiu i twórczości Zinaidy Gippius. socjalno- polityczne zagadnienia nie interesowały Gippius, ale rozstrzelanie, które miało miejsce 9 stycznia wstrząsnęło Mereżkowskimi. Po tym wydarzeniu aktualne tematy związane ze społeczeństwem (motywy obywatelskie) dominowały w jej twórczości, głównie w prozie. Na parę lat małżonkowie stali się zajadłymi przeciwnikami samodzierżawia, walczyli z konserwatywnym państwowym systemem w Rosji.
W lutym 1906 roku Mierieżkowscy opuścili Rosję i udali się do Paryża, gdzie dobrowolnie przebywali przez dwa lata. Tam wydali antymonarchiczny zbiór w języku francuskim. Zbliżyli się do wielu rewolucjonistów (przede wszystkim z eserowcami w szczególności z I. Fondaminskim (Фондаминский) i B. Sawinkowem(Савников).
W Paryżu poetka zaczęła organizować „sobotnie spotkania”, w których uczestniczyli starzy przyjaciele pisarzy (N. Miński, K. Balmont (Бальмонт) i inni). Podczas lat spędzonych w Paryżu małżonkowie dużo pracowali, Mereżkowski nad prozą historyczną, a Gippius nad publicystycznymi artykułami i wierszami. Zainteresowanie polityką, nie wyparło mistycznych poszukiwań Gippius; dywiza religijnej wspólnoty” przybierała na sile. Małżonkowie nie zerwali kontaktów z rosyjskimi czasopismami i gazetami, nadal publikowali w Rosji artykuły i książki. W 1906 roku została wydany zbiór opowiadań Gippius „Szkarłatny miecz” (Алый меч), a w 1906 roku (również w Petersburgu) napisany po francusku przez wszystkich członków „Trójbractwa” dramat „Kwiat maku” („Маков цвет”), którego bohaterami zostali wszyscy uczestnicy nowego rewolucyjnego ruchu.
Lata 1908-1916.
W 1908 roku małżonkowie wrócili do Rosji, po trzech latach w chłodnym Petersburgu wróciły wszystkie choroby Gippius. W czasie następnych sześciu lat Gippius i Mereżkowski wiele razy wyjeżdżali za granicę na leczenie. Podczas ostatnich dni, jednej z takich wizyt w 1911 roku, Gippius kupiła tanie mieszkanie w jednej z dzielnic Paryża (rue Colonel Bonnet, 11-bis). Ten nabytek miał w późniejszym czasie dla nich ogromne, zbawienne znaczenie. Jesienią 1908 roku Mereżkowscy wzięli udział we wznowionych spotkaniach religijno-filozoficznych w Petersburgu, które zostały przekształcone w religijno-filozoficzne stowarzyszenie. Jednakże, nie było w nim praktycznie żadnych przedstawicieli cerkwi, inteligencja sama postanowiła łagodzić spory.
W 1910 roku został wydany tom drugi „Zbioru wierszy. Księga druga (1903-1909)” Zinaidy Gippius, w dużej mierze zgodny z księgą pierwszą. Do tego czasu wiele wierszy i niektóre opowiadania Gippius zostały przetłumaczone na język niemiecki i francuski. W Rosji i za granicą wydano napisaną po francusku (we współpracy z Mereżkowskim i Fiłosofowem) książkę „Le Tsar et la Revolution”(1909) i artykuł o poezji rosyjskiej w „Mercure de France”. Na początku II dekady XX w. wydano ostatni zbiór Gippius „Księżycowe mrówki”(1912), zawierający w sobie opowiadania, które ona sama uważała za najlepsze z całej swojej twórczości. Zawierał on także dwie powieści należące do niedokończonej trylogii „Diabelska lalka” (Чертовая кукла) pierwsza część i „Królewska powieść” (Роман - царевич) część trzecia, która wzbudziła nieprzychylność lewicy (uważano, że szkalują rewolucje), powieści zostały chłodno przyjęte przez krytykę, otwarcie uznano je za tendencyjne.
Początek I wojny światowej wywarł zły wpływ na Mereżkowskich, którzy ostro wystąpili przeciw uczestnictwu Rosji w wojnie. Zmiana pozycji życiowej Gippius przejawiła się w dziwny sposób - w imieniu trzech kobiet (używała imiona i nazwiska służby jako pseudonimy) zaczęła pisać listy na front. Te wierszowane listy (Лети, лети, подарочек, На дальную строкушку itp.), nie miały żadnej wartości twórczej, niemniej jednak pozostawiły wydźwięk w społeczeństwie.
Gippius i rewolucja.
Koniec 1916 roku małżonkowie spędzili w Kisłowodsku, a w styczniu 1917 roku wrócili do Piotrogrodu. Ich nowe mieszkanie na ulicy Siergiejewskiej (Сергевской) było prawdziwym centrum politycznym, czasami przypominało „filie” Dumy Państwowej. Mereżkowscy przywitali rewolucję 1917 roku licząc, że będzie to koniec wojny i zrealizuje się w końcu idea wolności, którą głosili w pracach poświęconych „trzeciemu testamentowi”. Przyjęli tymczasowy rząd Rosji i zaprzyjaźnili się z A. Kerienskim (Керенским). Niestety rewolucja zawiodła ich nadzieje. W końcu 1917 roku Gippius mogła jeszcze publikować antybolszewickie wiersze w czasopismach, które przetrwały. Następny rok 1918 upłynął pod znakiem represji. W pamiętnikach Gippius pisała o głodzie i zezwierzęceniu służb bezpieczeństwa ZSRR.
Zimą 1919 roku Mereżkowscy i Fiłosofow zaczęli myśleć o ucieczce. Otrzymali pozwolenie na czytanie wykładów o historii i mitologii starożytnego Egiptu czerwonoarmistom. Mereżkowski otrzymał zezwolenie na wyjazd z miasta. 24 grudnia we czworo (razem ze Złobinem (Злобин) sekretarzem Gippius) wraz ze skąpym bagażem, rękopisami i zapisanymi książkami wyruszyli do Homelu. Podróż nie była łatwa, czwórka przyjaciół musiała przetrwać cztery dni w wagonie i wysiadkę w nocy przy 27 stopniowym mrozie w Żłobinie. Po niedługim pobycie w Polsce w 1920 roku, Mereżkowscy byli rozczarowani polityką Józefa Piłsudskiego wobec bolszewików i rolą B. Sawinkowa, który przyjechał do Warszawy, aby omówić z Mereżkowskimi nową linię ataku w wojnie z komunistyczną Rosją. 20 października 1920 roku Mereżkowscy rozstali się z Fiłosofowem i na zawsze wyjechali do Francji.
Emigracja.
W 1920 roku Gippius wraz z mężem zamieszkała w Paryżu. Małżonkowie bardzo przeżywali wyjazd z ojczyzny. Z inicjatywy Gippius stworzono tam literacko-filozoficzne stowarzyszenie „Zielona lampa” (1927-1939), które miało zjednoczyć różnorodne kółka literackie na emigracji, mające na celu rozwój rosyjskiej kultury za granicami sowieckiej Rosji.
We wrześniu 1928 Mereżkowscy brali udział w I Zjeździe rosyjskich pisarzy-emigrantów, zorganizowanym w Belgradzie przez króla Jugosławii Aleksandra I Karadziordziewicia, gdzie Mereżkowski wystąpił z wykładami organizowanymi przez Jugosłowiańską Akademię. W 1932 roku we Włoszech odbyła się seria wykładów Mereżkowskiego o Leonardo Da Vinci. Małżonkowie zdobyli tu dużą popularność: w porównaniu z tym ciepłym przyjęciem, atmosfera we Francji nie była miła. Po zabójstwie prezydenta P. Doumera przez rosyjskiego emigranta nasiliły się nastroje antyrosyjskie. Po zaproszeniu B. Mussoliniego Mereżkowscy przenieśli się do Włoch, gdzie spędzili 3 lata, od czasu do czasu wracając do Paryża.
Jesienią 1938 roku Mereżkowski i Gippius potępili Układ monachijski i później Pakt Ribbentrop-Mołotow, zawarty 23 sierpnia 1939 r. między ZSRR a Niemcami. Pakt ten Gippius nazwała „pożarem w domu wariatów”. Wtedy też, zostając wierną swym ideałom, ogłosiła o stworzeniu niecenzuralnego zbioru „Przegląd literacki” („Литературный смотр”) (opublikowanego po upływie roku), przywołującego do zjednoczenia „utwory wszystkich odrzuconych przez wydawnictwa pisarzy”. Gippius napisała do niego artykuł wprowadzający pt. „Doświadczenie wolności” („Опыт свободы”), w którym podkreśliła krytyczny stan rosyjskiej prasy, a także tragiczne położenie spraw całej rosyjskiej emigracji „młodszego pokolenia”.
Wkrótce po najeździe Niemiec na ZSRR, Mereżkowski wystąpił w niemieckim radio, w którym przywoływał do walki z bolszewikami (okoliczności tego wydarzenia wywołały późniejsze spory). Z. Gippius „dowiedziawszy się o wystąpieniu męża, była nie tylko rozstrojona, ale także wystraszona”, - jej pierwszą reakcją były słowa: „to koniec”. Nie myliła się: „współpraca” z Hitlerem, o której była mowa w tej jednej audycji, nie została wybaczona Mereżkowskiemu. Małżonków nie było stać na opłacanie paryskiego mieszkania, więc musieli oszczędzać nawet na drobiazgach. W 1941 roku Mereżkowski zmarł. Zinaida Gippius mocno przeżyła śmierć swojego męża. Na to podziałały także dwa inne czynniki: rok przed śmiercią Mereżkowskiego dowiedziała się o śmierci Fiłosofowa, a w 1942 roku umarła jej siostra Anna.
Wdowa po pisarzu poświęciła swoje ostatnie lata życia pracy nad biografią zmarłego męża. Książka nie została dokończona i została wydana w 1951 roku.
Później wróciła do poezji. Zaczęła pracować nad poematem „Ostatni krąg” („Последний круг”)(przypominającym „Boską Komedię”), opublikowanym w 1972 roku, który podobnie jak książka „Dmitrij Miereżkowski” nie został dokończony.
Zinaida Nikołaewna Gippius umarła 9 września 1945 roku w Paryżu. W. Złobin, który towarzyszył jej do końca, stwierdził, że chwilę przed śmiercią widział jak dwie krople łez ściekły po jej policzkach, a na jej twarzy pojawiło się „wyraz głębokiego szczęścia”. Zinaida Gippius została pochowana razem z mężem na cmentarzu w Sainte-Genévieve-des-Bois.
Analiza twórczości.
Początek literackiej działalności Zinaidy Gippius (1889-1892) był podobny do romantycznego etapu. We wcześniejszych wierszach i opowiadaniach krytycy dostrzegali wpływ Nadsona, Ruskina, Nietzsche. Po pojawieniu się manifestu D. S. Mereżkowskiego „O przyczynach upadku i o nowych kierunkach we współczesnej literaturze rosyjskiej” (1892), twórczość Gippius przybrała „symboliczny” charakter. Wskutek tego zaczęto zaliczać ją do kręgu ideologów nowego modernistycznego ruchu w rosyjskiej literaturze. W te lata głównym tematem jej twórczości była zapowiedź nowych wartości etycznych. Zbiór opowiadań 1896 roku zatytułowała „Nowi ludzie” („Новые люди”), mając na myśli stworzenie nowego pokolenia literackiego, z nowymi wartościami. Jej bohaterowie wydają się być zwykli, samotni, niezrozumiali, znacznie odstający od reszty społeczeństwa. Deklarują zupełnie nowe wartości. W opowiadaniu „Wśród martwych” („Среди мёртвых”) ukazana jest niezwykła miłość bohaterki do zmarłego artysty, o mogiłę, którego się troszczy, i na której w końcu zamarza, tym samym jednocząc się ze swym kochankiem.
Obserwując,„symbolistycznych” bohaterów pierwszych prozaicznych zbiorów Gippius, którzy zajmowali się poszukiwaniem „nowego piękna” i drogi duchowej przemiany, krytycy zauważyli wpływ Dostojewskiego. W opowiadaniu „Lustra” („Зеркала”) bohaterowie mają swoje prototypy w utworach Dostojewskiego. Główna bohaterka zachowuje się jakby „chciała wszystko uczynić wielkim, takim niespotykanym. Później patrzę, że nie mogę tego zrobić – i myślę: to chociaż coś lichego zrobię, bardzo lichego...”, „Wiecie, że nie można się obrażać”. Jej bohaterowie naśladowali nie tylko problematykę Dostojewskiego, ale i Mereżkowskiego. W noweli „Złocień” („Златоцвет”) (1896) rozważa się, iż motywem zabójstwa były idee w imię uwolnienia bohatera: „Ona powinna umrzeć... Wraz z nią umrze wszystko – i on, Zawiagin, będzie wolny od miłości, i od nienawiści, i od wszystkich myśli o niej”. Rozmyślenia o zabójstwie przeplatają się ze sporami o pięknie, wolności postaci, o Oskarze Wildzie itd. Gippius nie kopiowała wszystkiego, a nadawała ponownie sens rosyjskiej klasyce, mieszając swoich bohaterów w atmosferę utworów Dostojewskiego. Ten proces miał duże znaczenie dla historii rosyjskiego symbolizmu.
„Nowy słownik encyklopedyczny” zaznaczał, że jako poetka Gippius... „w rosyjskiej literaturze zajmuje oddzielne miejsce”; jej nieliczne utwory „prawie wszystkie... posiadają bogatą treść, a ich forma jest nieskazitelna i niezwykle interesująca”.
Według krytyków początku XX wieku podstawowymi motywami wczesnej poezji Gippius były „przekleństwa nudnej rzeczywistości”, „gloryfikacja świata fantazji”, poszukiwanie „nowego nietutejszego piękna”. Charakterystyczny dla symbolicznej literatury konflikt między bolesnymi ludzkimi doznaniami, i jednocześnie, dążenie do samotności, były zauważalne także w jej wcześniejszej twórczości, która charakteryzowała się etycznym i estetycznym maksymalizmem. Jak uważała Gippius, prawdziwa poezja prowadzi do „potrójnej bezdenności” świata, trzech tematów - „o człowieku, miłości i śmierci”. Poetka marzyła o „pojednaniu miłości i wieczności”, ale w tym pomóc mogła śmierć. Podobne refleksje na takie „wieczne tematy” można zauważyć w dwóch pierwszych księgach opowiadań Gippius.'
„Trzecia księga opowiadań” („Третья книга рассказов”) (1902) wywołała istotny rezonans; krytyka w związku z tym zbiorem zaczęła rozmowę o „bolesnej dziwaczności” autora, „mistycznej mgle”, „dominującym mistycyzmie”, koncepcji metafizyki miłości. Formuła „miłości i cierpienia” według Gippius odnosi się do „sensu miłości” W. S. Sołowiowa i niesie ze sobą podstawową ideę: kochać nie dla siebie, nie dla szczęścia i „przywłaszczenia”, a dla znalezienia w „Ja” wieczności. „Wyrazić i oddać swą duszę”, eksperymentować z samym sobą i ludźmi, - tak uważała poetka.
Szczególnym wydarzeniem w literackim życiu Rosji początku XX wieku była publikacja pierwszego zbioru wierszy Z. Gippius w 1904 roku. Krytyka zauważyła tu „motywy tragicznego zamknięcia, wyobcowania”. Sympatycy za to zwracali uwagę na manierę „poetyckiego listu, niedomówień, aluzji”. Znaczące miejsce w poezji Gippius zajął temat „starań stworzenia i zachowania duszy”, ze wszystkimi nieodłącznymi „diabelskimi” pokusami; wiele osób zauważyło szczerość, z jaką poetka opowiadała o swoich wewnętrznych konfliktach. W.J. Briusow i I.F. Annenskij uważali ją za geniusza wirtuozostwa formy, rytmicznego bogactwa i „śpiewnej abstrakcji” liryki końca 1890-1900 lat.
Niektórzy badacze uważali, że twórczość Gippius odróżnia „charakterystyczna nie-kobiecość”. Wszystko w jej wierszach było silne, bez jakichkolwiek drobiazgów, myśl była żywa i ostra. Byli tacy, którzy jednak pragnęli uniknąć jednoznacznej oceny: „Kiedy rozmyślasz, gdzie u Gippius ukryty trzon, wokół którego rośnie twórczość, gdzie – twarz, wtedy czujesz: ten poeta, zdaje się, jak nikt inny, nie ma jednej twarzy, a ma ich wiele...”, - pisał P. Gul, I. A. Bunin, mając na myśli jej stylistykę, nie uznającą otwartej emocjonalności i często zbudowaną z wykorzystaniem oksymoronów. W.F. Chodasiewicz nazywał jej poezję „elektrycznymi wierszami”.
Zbiór opowiadań Gippius „Szkarłatny miecz” („Алый меч”) (1906) wyświęcił „metafizykę autora już w świetle neochrześcijańskiej tematyki”. Zbiór „Czarno na białym” („Чёрное по белому”)(1908), w którego skład wchodzą utwory prozaiczne 1903-1906 lat został stworzony w „mglisto-impresjonistycznej manierze” i badał temat zalet postaci („Na sznurkach”) („На веревках”), miłości i płci („Zakochani” („Влюбленные”), „Wieczna „żeńskość””, („Вечная «женскость»”)); w opowiadaniu „Iwan Iwanowicz i diabeł” („Иван Иванович и черт”) ponownie został zauważony wpływ Dostojewskiego.
Na początku XX wieku Gippius nazwała siebie także dramaturgiem: sztuka „Święta krew” („Святая кровь”) (1900) została umieszczona w trzeciej księdze opowiadań. Sztuka „Kwiat maku” („Маков цвет”) stworzona we współpracy z D. Mereżkowskim i D. Fiłosofowem powstała w 1908 roku i stała się odzewem na rewolucję (1905-1907). Za najbardziej udany dramat Gippius uważa się „Zielony pierścionek” („Зелёное кольцо”) (1916); sztuka poświęcona ludziom „dnia jutrzejszego”, została wystawiona przez W. E. Meyerhold'a w Aleksandryjskim teatrze.
Ważne miejsce w twórczości Gippius zajmowały krytyczne artykuły, na początku publikowane w „Nowej drodze” („Новом пути”), potem w „Wadze” („Весах”) i „Rosyjskiej myśli” („Русской мысли”) (oczywiście pod pseudonimem Anton Krajnij). Jej wywody bardzo się różniły. Charakteryzowały się one wymyślnością, wyrazistością i czasem nawet czegoś tam brakowało. Rozstając się z autorami czasopisma „Świat sztuki” („Мир искусства”) S.P. Diagilewem i A.I. Benoisem z powodów religijnych, Gippius pisała: „... żyć wśród ich piękna jest strasznie. Tam „nie ma miejsca dla... Boga”, wiary, śmierci; to sztuka „dla „tu i teraz””, sztuka pozytywistyczna”. Jako krytyk Gippius oceniała także Czechowa, Gorkiego, Balmonta czy Błoka.
W 1910 roku został wydany jej drugi zbiór wierszy „Zbiór wierszy. Księga 2. 1903-1909” („Собрание стихов. Кн.2. 1903-1909”), który był podobny do pierwszego. Jego głównym tematem został „duchowy spór człowieka, który we wszystkim doszukuje się wyższego sensu, boskiego rozgrzeszenia ziemskiego istnienia...”. Dwie powieści niedokończonej trylogii „Diabelska lalka” („”) i „Królewicz Roman” („Роман-царевич”) miały „obnażyć głębokie korzenie reakcji życia społecznego”, zebrać „cechy duchowej śmiertelności”, lecz utwory spotkały się z krytyką. W pierwszej powieści przedstawione zostały karykaturalne portrety Błoka i Iwanowa, a głównemu bohaterowi przeciwstawiano „pogodne oblicza” uczestników triumwiratu Mereżkowskich i Fiłosofowa. Druga powieść w całości została poświęcona problemom dotyczącym poszukiwania Boga.
Nienawiść do Rewolucji Październikowej zmusiła Gippius do zerwania stosunków z osobami, które się jej nie przeciwstawiały, - Błok, Briusow, Bieły. Wydarzenia październikowe dały początek cyklu „Żywe twarze” („Живые дица”) (1925). Rewolucja została przez nią opisana jako „gęsty zaduch” jednakowych dni, „niesamowita nuda”, a także „monstrum”, wywołujące chęć: „oślepnąć i ogłuchnąć”.
Zbiór „Ostatnie wiersze. 1914-1918”(1918) („Последние стихи”) był znaczący dla jej poetyckiej twórczości (za granicą wyszły jeszcze dwa zbiory: „Wiersze. Dziennik 1911-1921” (Berlin 1922), („Стихи. Дневник 1911-1921”) i „Aureole” (Paryż 1939), („Сияния”). W utworach z lat 20. przeważała eschatologiczna atmosfera. Jako autorska kronika „cielesnego i duchowego umierania starego świata” Gippius porzuciła dzienniki, które postrzegała jako unikalny, literacki gatunek, pozwalający odtworzyć „bieg życia”, zapamiętać „drobiazgi, które zniknęły z pamięci”, dzięki którym potomkowie mogliby przedstawić sobie obraz tych tragicznych wydarzeń.
Artystyczna twórczość Gippius w latach jej emigracji „zaczyna przygasać, coraz bardziej żyje w przeświadczeniu, że poeta nie jest w stanie pracować z dala od Rosji”: w jej duszy na tronie zasiadł „wielki chłód”, poetka jest martwa jak „zabity jastrząb”. Ta metafora jawi się kluczową w ostatnim zbiorze Gippius pt. „Aureole” (1938) („Сияния”), gdzie przeważają motywy samotności, a wszystko to jest widziane oczami „idącego obok” (tytuł ważny dla późnych wierszy Gippius, drukowanych w 1924 roku).
Zgodnie z „Literacką encyklopedią” (1929-1939), zagraniczna twórczość Gippius „jest pozbawiona wszelkich artystycznych i społecznych wartości, jeśli nie brać pod uwagę tego, że jasno charakteryzuje ona „zwierzęce oblicze” emigrantki.
Rodzina.
Mikołaj Romanowicz Gippius i Anastazja Wasiliewna Stiepanowa, córka jekaterynoburskiego policjanta, wzięli ślub w 1869 roku. Wiadomo, że przodkowie jej ojca emigrowali z Mecklenburga do Rosji w XVI wieku; pierwszy z nich, Alfons von Gingst, zmieniwszy nazwisko na „von Hippius”, osiedliwszy się w Moskwie, w niemieckiej dzielnicy jako pierwszy w Rosji w 1534 roku otworzył księgarnię. Stopniowo ród Hippiusów stawał się coraz mniej niemiecki; w żyłach córek Mikołaja Romanowicza było 3/4 rosyjskiej krwi.
Zinaida była najstarszą z 4 córek. W 1872 roku państwu Gippius urodziła się Asia (Anna Nikołajewna). Od 1919 roku żyła na emigracji, gdzie publikowała prace na historyczno-religijne tematy. Dwie następne siostry – Tatiana Nikołajewna (1877-1957), artystka (narysowała między innymi portret A. Błoka (1906), i rzeźbiarka Natalia Nikołajewna (1880-1936) – zostały w Sowieckiej Rosji, gdzie je aresztowano i wygnano na zsyłkę; po uwolnieniu z niemieckiego obozu koncentracyjnego pracowały w Nowogrodzkim artystycznym muzeum restauracji.
Życie osobiste.
Latem 1888 roku 18-letnia Zinaida Gippius poznała się w Bordżomi z 22-letnim D. S. Mereżkowskim, dopiero debiutującym poetą. Kilka dni przed spotkaniem jeden z wielbicieli Gippius zademonstrował Mereżkowskiemu fotoportret dziewczyny. „Jaka gęba!” - krzyknął Mereżkowski (jeśli wierzyć wspomnieniom W. Złobina). Imię Mereżkowskiego było znane Gippius.
Nowy znajomy różnił się od reszty jej wielbicieli powagą i milczeniem. Wszystkie źródła biograficzne zaznaczały powoli powstające między nimi uczucie idealnej „intelektualnej wspólnoty”. W swojej nowej znajomej Mereżkowski odnalazł sojusznika, „rozumiejącego, to czego on sam nie był do końca pewien”, dla Gippius sytuacja z Mereżkowskim miała „oniegiński” charakter; do tego wszystkie jej „romanse” kończyły się smutnym zapisem w dzienniku: „Jestem w nim zakochana, lecz nie widzę, że on jest idiotą. Przed nim, wspominała Gippius, „wszyscy moi gimnazjaliści... całkiem zgłupieli”.
8 stycznia 1889 roku w Tyflisie Gippius wyszła za Mereżkowskiego. Wesele było proste, bez świadków, kwiatów i strojów ślubnych, w towarzystwie krewnych i dwóch szoferów. Po ślubie Zinaida Nikołajewna pojechała do siebie do domu, Dmitrij Siergiejewicz – do hotelu. Rano matka obudziła niewiastę krzykiem: „Wstawaj! Jeszcze śpisz, a twój mąż już przyjechał!” Właśnie wtedy Zinaida przypomniała sobie, że wczoraj wyszła za mąż. Nowożeńcy spotkali się w hotelu na herbacie, a bliżej wieczoru wyjechali dyliżansem do Moskwy, skąd ponownie udali się na Kaukaz. Po tej krótkiej podróży poślubnej wrócili do stolicy – początkowo do małego, ale przytulnego mieszkania, a pod koniec 1889 roku – do mieszkania w domu Muruzi, który wynajęła dla nich, mówiąc, że jest to prezent ślubny, matka Dmitrija Siergiejewicza. Związek z D. S. Mereżkowskim „dał sens i potężny impuls całej... powoli postępującej wewnętrznej działalności” początkującej poetce, wkrótce pozwalając „wyrwać się na ogromne intelektualne przestworza”. Ten związek małżeński odegrał najważniejsza rolę w rozwoju i ustanowieniu literatury „Srebrnego wieku”.
Bardzo znane jest stwierdzenie Gippius o tym, że małżonkowie przeżyli razem 52 lata, „... nie rozstając się ani na jeden dzień”. Jednak fakt ten, że byli „stworzeni dla siebie” nie należy rozumieć tego w „romantycznym znaczeniu tego słowa”. Ludzie z tamtych czasów twierdzili, że ich rodzinny związek był przede wszystkim duchowym związkiem i nigdy nie był tak naprawdę związkiem małżeńskim. Przy tym, że „cielesną stronę ślubu odrzucali oboje”, im obu „zdarzyły się namiętności, zakochania (między innymi i te jednopłciowe)”. Przyjęto, że Gippius „lubiła oczarowywać mężczyzn i lubiła być oczarowywaną”; co więcej krążyły słuchy, że poetka specjalnie „rozkochiwała w sobie żonatych mężczyzn” dla tego, aby otrzymać od nich jako świadectwo namiętności obrączki, z których później robiła naszyjnik. W rzeczywistości, jak zaznaczył J. Zobnin, „sprawa... zawsze była ograniczona wykwintnym literackim flirtem, obfitymi epistolarnymi cyklami i firmowymi żartami Zinaidy Nikołajewny”: za skłonnością do romantycznych przygód skrywało się przede wszystkim rozczarowanie rodzinną codziennością: po salonowych sukcesach „wydawało się jej równie obraźliwym, pozbawione romantycznych afektów uczucie Mereżkowskiego”:.
Wiadomo, że w latach 90. XIX wieku Gippius miała „równoczesny romans” - z N. Minskim i dramaturgiem i prozaikiem F. Czerwińskim, znajomym Mereżkowskiego z uniwersytetu. Minski namiętnie kochał Gippius, ona, sama się przyznając, - była zakochana „w sobie przez niego”.
Romans Gippius z krytykiem Akimem Wołyńskim przybrał skandaliczny odcień po tym jak ten zaczął urządzać ukochanej sceny zazdrości, a kiedy dostał od niej „kosza”, zaczął mścić się na Mereżkowskim, wykorzystując „zawodowe położenie” w „Północnym gońcu” („Северном вестнике”). Skandal był na ustach kółek literackich Petersburga, nastąpił szereg wstrętnych incydentów. Wszystkie te wydarzenia wywarły na Gippius niemiłe wrażenie i spowodowały pogorszenie stanu jej zdrowia. A. Wołyński pomimo tego, zachował o tych latach najlepsze wspomnienia. Po upływie wielu lat napisał: „Moja znajomość z Gippius...zajęła parę lat, napełniwszy ją wielką poezją i wielką dla mnie satysfakcją... Ogólnie Gippius była poetką nie tylko z zawodu. Ona sama była poetycka na wylot.”.
Gippius była biseksualna; dokładniej, na koniec lat 90. XIX wieku – początku następnego miała romans z angielską baronową Jelizawietą von Overberg, która współpracowała z Mereżkowskim jako kompozytorka, napisawszy muzykę do tragedii Eurypidesa i Sofoklesa. Gippius poświęciła parę wierszy baronowej, otwarcie przyznawała się do uczucia i ze znajomą miała takie relacje, które „ludzie współcześni nazwali czysto urzędowymi i szczerze miłosnymi”.
Z. Gippius i D. Fiłosofow.
Dmitrij Fiłosofow
W kwietniu 1892 roku w willi profesora Maksima Kowalewskiego Mereżkowscy spotkali się ze studentem Uniwersytetu petersburskiego, Dmitrijem Fiłosofowem. Gippius zwróciła uwagę na to, że „młody człowiek był niezwykle przystojny”, ale szybko o tym zapomniała. Po upływie 10 lat Fiłosofow został jej bliskim znajomym, do którego do końca życia żywiła najgłębsze uczucia. Wskutek tego nie raz potwierdzało się, że ci dwoje nie mogli doznać fizycznej bliskości z powodu homoseksualności ostatniego, dlatego że ten „odrzucił jej zaloty”. W korespondencji ukazał się trudniejszy obraz ich znajomości. Jak zaznaczał J. Zobnin, „... na Fiłosofowie ciążyła zaistniała sytuacja. Męczyło go sumienie, czuł skrajną niezręczność przed Mereżkowskim, którego lubił i uważał za swojego nauczyciela”.
Zaproponowawszy dostrzec w zastanym „upadku” „konieczną pokusę”, „opatrznościową próbę” posłaną wszystkim trzem dla tego, aby organizowali swoje relacje na moralnych, wyższych i duchownych fundamentach”, właśnie Gippius potrafiła nadać „życiowej, rodzinnej historii wysokie znaczenie” religijnego przejścia do nowego „... stanu życia, kończącego ludzką historię”, związanego z przeobrażeniem w ciało i przejściem od „miłości” do „nadmiłości”, napełniwszy fenomen „trójbractwa” religijnym znaczeniem.
Wielokrotne zauroczenia Gippius, nawet jeśli w większości miały one charakter platoniczny, doprowadziły do tego, że między małżonkami, z biegiem lat zachowującymi i wzmacniającymi duchowną i intelektualną bliskość, powstała fizyczna obcość i (ze strony Mereżkowskiego) nawet oziębłość. Tworzyli jedną całość. Mereżkowski został porównany do drzewa, którego gałęzie sięgają za chmury, a korzeniami jest Zinaida. I im głębiej te korzenie są w ziemi, tym wyżej sięgają gałęzie, a niektóre z nich może nawet dotykają raju. A to, że ona może być w piekle – tego nie podejrzewa nikt.
Wybrana twórczość.
Poezja
- „Zbiór wierszy” Księga pierwsza. 1889—1903. („Собрание стихотворений”. Книга первая.)
- „Zbiór wierszy” Księga druga 1903-1909. („Собрание стихотворений” Книга вторая.)
- „Ostatnie wiersze” 1914—1918 („Последние стихи”)
- „Wiersze. Dziennik” 1911-1921 („Стихи. Дневник)
- „Aureole” („Сияния”)
Proza
- „Nowi ludzie” („Новые люди”)
- „Lustra” („Зеркалa”)
- „Trzecia księga opowiadań” („Третья книга рассказов”)
- „Szkarłatny miecz” („Алый меч”)
- „Czarno na białym” („Чёрное по белому”)
- „Księżycowe mrówki” („Лунные муравьи”)
- „Diabelska lalka” („Чёртова кукла”)
- „Królewska powieść” („Роман-царевич”)
Dramaturgia
- „Zielony pierścionek” sztuka. („Зелёное кольцо”)
Krytyka i publicystyka
- „Dziennik literacki” („Литературный дневник”)
- „Carstwo Antychrysta” („Царство Антихриста”)
- „Niebieska księga. Dzienniki petersburskie” 1914-1938 („Синяя Книга. Петербургские дневники)
- „Zinaida Gippius. Dzienniki petersburskie” 1914-1919 („Зинаида Гиппиус. Петербургские дневники)
Sztuki
- „Żywe twarze” („Живые лица”)
Wypracowania
Wiersze

</doc>
<doc id="1177254" url="https://pl.wikipedia.org/wiki?curid=1177254" title="Igrzyska Azjatyckie 1951">
Igrzyska Azjatyckie 1951

I Igrzyska Azjatyckie odbywały się od 4 do 11 marca 1951 roku w stolicy Indii, Nowym Delhi. Zawody te planowane były na rok 1950, lecz odbyły się rok później z powodu przedłużenia przygotowań do imprezy.
Impreza została otwarta przez prezydenta Indii, Rajendrę Prasada. Zawody były rozgrywane na Dhyan Chand National Stadium.
W imprezie brało udział 489 sportowców z 11 państw:

</doc>
<doc id="1177257" url="https://pl.wikipedia.org/wiki?curid=1177257" title="Gwangju (Gyeonggi)">
Gwangju (Gyeonggi)

Gwangju (kor. 광주) – miasto w Korei Południowej, w prowincji Gyeonggi. w 370 zostało stolicą historycznego państwa Baekje.

</doc>
<doc id="1177260" url="https://pl.wikipedia.org/wiki?curid=1177260" title="B1 Centauro">
B1 Centauro

B1 Centauro – kołowy niszczyciel czołgów produkcji włoskiej.
Historia.
Prace na wozem wsparcia ogniowego Centauro rozpoczęły się w 1983 roku, dla zastąpienia przestarzałych czołgów M47 armii Włoch. Zdecydowano się na silnie uzbrojony pojazd kołowy dla zapewnienia możliwości szybkiego przerzutu drogami, zwłaszcza biorąc pod uwagę rozciągłość Półwyspu Apenińskiego. Miał on uzupełniać nowy czołg podstawowy C1 Ariete. Uzbrojenie stanowiła armata gwintowana kalibru 105 mm produkcji OTO Melara o długości lufy 52 kalibry (L/52). W celu skonstruowania pojazdu powstało konsorcjum CIO firm Iveco i OTO Melara.
B1 Centauro został przyjęty na uzbrojenie armii Włoch w 1991 roku, dla której powstało 389 pojazdów. Dalsze 84 Centauro oraz 4 wozy zabezpieczenia technicznego na tym podwoziu wyprodukowano dla Hiszpanii. 25 włoskich pojazdów sprzedano następnie Jordanii. 
W 2005 roku podjęto prace nad rozwojem konstrukcji. Powstał początkowo pojazd Centauro drugiej generacji, z dotychczasowym kadłubem i nową wieżą HITFACT z armatą 120 mm L/45. Dziewięć takich pojazdów kupił Oman. Kadłub Centauro posłużył także do skonstruowania kołowego bojowego wozu piechoty VBM Freccia, produkowanego dla armii Włoch od 2010 roku.
W 2015 roku powstał prototyp wozu nowej generacji Centauro II, cechujący się nowo skonstruowanym kadłubem i uzbrojeniem w armatę gładkolufową 120 mm.
Wersje.
Pojazdy specjalistyczne na bazie B1 Centauro
Użytkownicy.
W 2012 roku B1 z armatami 105 mm, 120 mm i 125 mm testowany był w Rosji, jednak ostatecznie nie został przyjęty tam do uzbrojenia.

</doc>
<doc id="1177269" url="https://pl.wikipedia.org/wiki?curid=1177269" title="Rzut sercowy">
Rzut sercowy



</doc>
<doc id="1177275" url="https://pl.wikipedia.org/wiki?curid=1177275" title="Horch">
Horch

Horch – niemiecka marka samochodów produkowanych w latach 1901–1945.
Samochody marki "Horch" odznaczały się od samego początku wysoką jakością, luksusowym wykończeniem i innowacyjnymi rozwiązaniami konstrukcyjnymi.
Historia.
August Horch w roku 1899 założył swoje pierwsze przedsiębiorstwo A. Horch &amp; Cie. w Kolonii ("Köln-Ehrenfeld"). W roku 1901 wyjechał z jego warsztatu (mieszczącego się w dawnej stajni) pierwszy samochód własnej konstrukcji. Przedsiębiorstwo rozwijało się, wobec czego A. Horch przeniósł w roku 1902 zakład do Reichenbach im Vogtland, gdzie w roku 1903 wyprodukowano pierwszy w Niemczech samochód z silnikiem czterocylindrowym. W roku 1904 założył nowe przedsiębiorstwo "Horch &amp; Cie. Motorwagen-Werke AG" w Zwickau, w którym w 1907 roku zbudowano innowacyjny silnik sześciocylindrowy. Samochody marki "Horch" osiągały wybitne sukcesy w sporcie motorowym.
W 1909 roku August Horch opuścił swoje przedsiębiorstwo i założył w Zwickau nowe przedsiębiorstwo pod firmą Audi Automobilwerke mbH, ponieważ określenie "Horch" było zastrzeżone przez dawne przedsiębiorstwo. W roku 1932 z inicjatywy saskiego banku państwowego "Sächsische Staatsbank" zakłady "Horch" wraz z przedsiębiorstwami Audi i DKW oraz działem produkcji samochodów zakładów Wanderer utworzyły spółkę Auto Union AG.
Obecnie w Zwickau znajduje się powszechnie znane muzeum "August-Horch-Museum".

</doc>
<doc id="1177276" url="https://pl.wikipedia.org/wiki?curid=1177276" title="Bucheon">
Bucheon

Bucheon (kor. 부천시) – miasto w Korei Południowej, w prowincji Gyeonggi. W 2005 liczyło 850 731 mieszkańców.

</doc>
<doc id="1177278" url="https://pl.wikipedia.org/wiki?curid=1177278" title="Zespół Blaua">
Zespół Blaua

Zespół Blaua (zespół Jabsa, ang. Blau syndrome, BS) – rzadka choroba genetyczna o dziedziczeniu autosomalnym dominującym, charakteryzująca się ziarniniakowym zapaleniem stawów o wczesnym początku, zapaleniem jagodówki ("uveitis") i wysypką skórną, a także kamptodaktylią. Przy pomocy analizy sprzężeń stwierdzono, że z predyspozycją do tej choroby wiąże się locus genu "CARD15" ("NOD2") (16p12-q21).

</doc>
<doc id="1177279" url="https://pl.wikipedia.org/wiki?curid=1177279" title="HotVolleys Wiedeń">
HotVolleys Wiedeń

Aon hotVolleys Wiedeń – siatkarski zespół z Austrii z siedzibą w Wiedniu.
Klub regularnie występuje w Lidze Mistrzów siatkarzy. W sezonie 2003/2004 i 2004/2005 w zespole grał Maciej Dobrowolski.
Kadra.
Sezon 2013/2014

</doc>
<doc id="1177286" url="https://pl.wikipedia.org/wiki?curid=1177286" title="Maria Romanowa (1876–1940)">
Maria Romanowa (1876–1940)

Maria Gieorgijewna Romanowa, urodzona jako Maria Grecka (ur. 3 marca 1876, zm. 14 grudnia 1940) – księżniczka Grecji i Danii, piąte dziecko i druga córka Jerzego I, króla Grecji, i królowej Olgi Konstantinowny Romanowej. Wielka księżna Rosji.
Urodziła się w Atenach. Jej starszym rodzeństwem byli: król Konstantyn I, książę Jerzy, księżniczka Aleksandra Gieogrijewna i książę Mikołaj. Jej młodszym rodzeństwem byli: książę Andrzej, książę Krzysztof oraz księżniczka Olga, która zmarła w dzieciństwie. Maria przyjaźniła się bardzo ze swoją kuzynką Ksenią Aleksandrowną. Obie poślubiły później wielkich książąt Rosji i widywały się przy wielu okazjach. Siostra Marii – Aleksandra poślubiła innego wielkiego księcia Pawła Aleksandrowicza, a brat Mikołaj - wielką księżną Helenę Władimirownę.
30 kwietnia 1900 Maria na Korfu, poślubiła wielkiego księcia Jerzego Michajłowicza Romanowa. Jej mąż był trzecim synem wielkiego księcia Michała Mikołajewicza i jego żony Olgi Fiodorowny (Cecylii Augusty Badeńskiej). Jej dziadkami byli: car Mikołaj I, caryca Aleksandra Fiodorowna, córki Leopold, wielki książę Badenii, i Zofia Wilhelmina von Holstein-Gottorp. Jerzego nazywano "Gogi", a Marię "grecką Minny". Maria odrzuciła oświadczyny Jerzego, dopóki nie miała pewności, że na skutek małżeństwa nie utraci miejsca w „kolejce” do tronów Danii i Grecji. Para miała 2 córki:
Maria została wdową 30 stycznia 1919, kiedy jej mąż został rozstrzelany przez bolszewików. 16 grudnia 1922 Maria wyszła ponownie za mąż w Wiesbaden, za admirała Peryklesa Ioannidesa. Zmarła w swoich rodzinnych Atenach, podczas wojny grecko-włoskiej (1940–1941).
Jej córka Ksenia przez kilka lat mieszkała na Long Island, razem z Anną Anderson, która twierdziła, że jest kuzynką Kseni – wielką księżną Anastazją Nikołajewną, córką cara Mikołaja II.

</doc>
<doc id="1177287" url="https://pl.wikipedia.org/wiki?curid=1177287" title="Staw udowy">
Staw udowy



</doc>
<doc id="1177288" url="https://pl.wikipedia.org/wiki?curid=1177288" title="Vibrio cholerae">
Vibrio cholerae



</doc>
<doc id="1177289" url="https://pl.wikipedia.org/wiki?curid=1177289" title="Spectrum (album Ziyo)">
Spectrum (album Ziyo)

Spectrum – szósty album zespołu Ziyo. Wydany 23 listopada 1998 roku nakładem wydawnictwa Ethos.
Nagrań dokonano w "Studio Spaart" w Boguchwale i w "Studio Beat" w Katowicach. Realizacja nagrań: Piotr Sitek, Kris "Flipper" Krupa, Bogdan Nowak, Piotr Zygo. Mix: Kris "Fliper" Krupa, Bartłomiej Kapłoński. Loopy i realizacja wokali: Krzysztof Stasiak. Mastering: Grzegorz Piwkowski. Aranżacja i produkcja muzyczna: Jerzy Durał. Muzyka, teksty aranżacje i produkcja muzyczna: Jerzy Durał. Foto: Michał Pasich. Projekt graficzny: Jerzy Durał.

</doc>
<doc id="1177291" url="https://pl.wikipedia.org/wiki?curid=1177291" title="Salvia splendens">
Salvia splendens



</doc>
<doc id="1177292" url="https://pl.wikipedia.org/wiki?curid=1177292" title="Rainald z Dassel">
Rainald z Dassel

Rainald z Dassel (ur. ok. 1120 r.; zm. 14 sierpnia 1167 r. koło Rzymu) – arcybiskup koloński w latach 1159-1167.
Rainald z Dassel był drugim synem hrabiego Reinolda I von Dassel. Kształcił się w szkole katedralnej w Hildesheim, a następnie studiował w Paryżu. Ok. 1130 r. został kanonikiem w Hildesheim, od 1149 r. proboszczem tamtejszej katedry. W 1148 r. reprezentował biskupa Hildesheim Bernharda na synodzie w Reims. W maju 1156 r. cesarz Fryderyk I Barbarossa powołał go na kanclerza Rzeszy. W 1158 r. przygotowywał włoską wyprawę monarchy. Wkrótce Rainald z Dassel został również proboszczem w Maastricht i Xanten, a w czerwcu 1159 r., mimo nieobecności w Niemczech, został wybrany na arcybiskupa Kolonii.
W 1160 r. podczas synodu w Pawii wspierał cesarskiego kandydata na papieża Octaviano de Montecello (Wiktor IV) przeciw Rolandowi ze Sieny (Aleksander III). W 1163 r. został obłożony klątwą przez papieża Aleksandra III.
Po zdobyciu Mediolanu w 1164 r. cesarz Fryderyk Barbarossa ofiarował Rainaldowi relikwie Trzech Króli, które zostały złożone w kolońskiej katedrze.
Rainald z Dassel pod naciskiem innych biskupów przyjął 29 maja 1165 r. w Würzburgu święcenia kapłańskie, a 2 października 1165 r. w Kolonii biskupie. 29 grudnia tego samego roku zorganizował uroczystości kanonizacyjne Karola Wielkiego. Wyraził na nie zgodę Paschalis III.
Rainald z Dassel zmarł podczas wyprawy do Włoch najprawdopodobniej na malarię. Został pochowany w kaplicy mariackiej w katedrze kolońskiej.

</doc>
<doc id="1177297" url="https://pl.wikipedia.org/wiki?curid=1177297" title="Cały ten yass!">
Cały ten yass!

Cały ten yass! – składanka dołączona do grudniowego numeru magazynu Jazz Forum w 1997 roku. Album zawierał utwory wykonawców związanych ze sceną yassową.

</doc>
<doc id="1177304" url="https://pl.wikipedia.org/wiki?curid=1177304" title="Beast Loose in Paradise">
Beast Loose in Paradise

"Beast Loose in Paradise" – singel fińskiego zespołu hardrockowego Lordi nagrany na potrzeby filmu "Dark Floors – The Lordi Motion Picture".
Na tradycyjnym krążku singel pojawił się w sprzedaży 9 stycznia 2008, ale już 24 grudnia 2007 został udostępniony do płatnego pobrania w niektórych fińskich serwisach internetowych. Okładka singla jest wzorowana na okładce albumu Kiss – "Creatures of the Night".

</doc>
<doc id="1177305" url="https://pl.wikipedia.org/wiki?curid=1177305" title="Enterprise Plaza">
Enterprise Plaza



</doc>
<doc id="1177307" url="https://pl.wikipedia.org/wiki?curid=1177307" title="Teucrium chamaedrys">
Teucrium chamaedrys



</doc>
<doc id="1177308" url="https://pl.wikipedia.org/wiki?curid=1177308" title="Okręg wyborczy Sedgefield">
Okręg wyborczy Sedgefield

Okręg wyborczy Sedgefield powstał w 1918 r. i wysyłał do brytyjskiej Izby Gmin jednego deputowanego. Okręg został zniesiony w 1974 r., ale utworzono go ponownie w 1983 r.

</doc>
<doc id="1177315" url="https://pl.wikipedia.org/wiki?curid=1177315" title="Salvia sclarea">
Salvia sclarea



</doc>
<doc id="1177321" url="https://pl.wikipedia.org/wiki?curid=1177321" title="Rak rdzeniasty tarczycy">
Rak rdzeniasty tarczycy

Rak rdzeniasty tarczycy (łac. "carcinoma medullare glandulae thyroideae", ang. medullary thyroid cancer, MTC) – nowotwór neuroendokrynny wywodzący się z komórek C produkujących kalcytoninę. W 80% przypadków jest guzem występującym sporadycznie, w pozostałych przypadkach ma związek z zespołami gruczolakowatości wewnątrzwydzielniczej.

</doc>
<doc id="1177323" url="https://pl.wikipedia.org/wiki?curid=1177323" title="Białko p21">
Białko p21



</doc>
<doc id="1177324" url="https://pl.wikipedia.org/wiki?curid=1177324" title="CDKN1A">
CDKN1A



</doc>
<doc id="1177327" url="https://pl.wikipedia.org/wiki?curid=1177327" title="Nazwiska węgierskie">
Nazwiska węgierskie

Na Węgrzech, podobnie jak np. w Polsce, przyjęty jest system "imię+nazwisko" aczkolwiek zwyczaj nakazuje umieszczać najpierw nazwisko, potem imię (imiona). Nazwisko dziedziczone jest zwykle po ojcu. Dopuszczalne jest posiadanie dwóch imion oraz podwójnych nazwisk.
Historia.
Ewolucja nazwisk węgierskich przebiegała podobnie jak w pozostałych regionach Europy Środkowej. Ich kształtowanie nastąpiło już zapewne w średniowieczu ale proces ich formowania zamknął się pod koniec XVIII w., w wyniku reform józefinskich (tereny Węgier włączone były wówczas do Austrii). Współcześnie liczną grupę stanowią etnonimy (Tóth, Horváth, Németh, Török, Oláh), nazwiska urobione od wykonywanych zawodów, nazwiska odapelatywne. Sporo nazwisk równoważnych imionom popularnym (Simon, Balázs).
Nazwiska mężatek.
Tradycyjnie kobieta przejmowała nie tylko nazwisko ale i imię męża (z końcówką -né), np. Mária Varga po wyjściu za Andrása Szabó stawała się Szabó Andrásné. Możliwa jest też mieszana forma, np. Éva Varga po ślubie z mężczyzną o nazwisku Vig nazywa się Vigné Varga Éva.
Lista najpopularniejszych nazwisk.
Poniżej lista nazwisk, które było noszone na Węgrzech przez więcej niż 10 tys. osób w 1998 roku. Obok tłumaczenie lub podanie etymologii nazwiska ew. podanie polskiego odpowiednika.
Odmiana nazwisk węgierskich.
Nazwiska węgierskie kończące się na spółgłoskę w języku polskim odmienia się jak rzeczowniki: Molnár, Molnára, Molnárowi; Liszt, Liszta, Lisztowi.
Nazwiska kończące się na -i oraz -y otrzymują końcówki przymiotnikowe: Gömöri, Gömöriego, Gömöriemu; Ormandy, Ormandyego, Ormandyemu.
Wyjątkiem są nazwiska zakończone na -gy, -ly, -ny, które odmienia się jak rzeczowniki zakończone na -dź, -j, -ń: Nagy, Nagya, Nagyowi; Kodály, Kodálya, Kodályowi; Arany, Aranya, Aranyowi.
W odmianie nazwisk spolszczonych nie zachowuje się -i ani -y: Batory, Batorego, Batoremu; Rakoczy, Rakoczego, Rakoczemu.
Nazwiska pochodzenia słowiańskiego odmienia się jak nazwiska polskie, zmieniając -szky i -czky na -ski i -cki: Rakovszky, Rakovskiego, Rakovskiemu; Medveczky, Medveckiego, Medveckiemu.
Nazwisko Jókai można odmieniać zarówno jako rzeczownik jak i przymiotnik: Jókai, Jókaia, Jókaiowi lub Jókaiego, Jókaiemu.
Podczas odmiany współczesnych nazwisk węgierskich zachowuje się litery alfabetu węgierskiego, natomiast nigdy nie stosuje się apostrofu.

</doc>
<doc id="1177330" url="https://pl.wikipedia.org/wiki?curid=1177330" title="Afterload">
Afterload



</doc>
<doc id="1177331" url="https://pl.wikipedia.org/wiki?curid=1177331" title="Kazimierz Sterkowicz">
Kazimierz Sterkowicz

Kazimierz Sterkowicz (ur. 4 stycznia 1948 w Zagórzanach) – polski samorządowiec, inżynier, od 2002 do 2010 burmistrz Gorlic.
Życiorys.
Z wykształcenia inżynier mechanik, ukończył w 1972 studia w Wyższej Szkole Inżynierskiej w Rzeszowie. W okresie PRL był etatowym działaczem Polskiej Zjednoczonej Partii Robotniczej, jako zastępca kierownika wydziału ekonomicznego oraz I sekretarz Komitetu Miejskiego w Gorlicach. Pracował także w Fabryce Maszyn "Glinik", zaczynając jako hartownik, dochodząc do stanowiska kierownika działu, a także pełnił funkcję zastępcy dyrektora w przedsiębiorstwie "Glin-Kar" w Karagandzie.
W 2002 został wybrany na urząd burmistrza Gorlic. W wyborach samorządowych w 2006 skutecznie ubiegał się o reelekcję, wygrywając w drugiej turze. W 2010 nie ubiegał się o reelekcję, uzyskał mandat radnego miasta.
Członek Sojuszu Lewicy Demokratycznej. Działacz Stowarzyszenia Inżynierów i Techników Mechaników Polskich.

</doc>
<doc id="1177343" url="https://pl.wikipedia.org/wiki?curid=1177343" title="RAD51">
RAD51

RAD51 – gen będący homologiem prokariotycznego genu "RecA". Podobne strukturalnie białka zostały zgrupowane w rodzinie białek RAD51, zaangażowanych w mechanizm naprawy DNA przez rekombinację homologiczną. U ludzi gen "RAD51" znajduje się na chromosomie 15 i koduje białko długości 339 reszt aminokwasów.

</doc>
<doc id="1177345" url="https://pl.wikipedia.org/wiki?curid=1177345" title="Specjalne prawo ciągnienia">
Specjalne prawo ciągnienia



</doc>
<doc id="1177349" url="https://pl.wikipedia.org/wiki?curid=1177349" title="KINIA">
KINIA

KINIA (Katalog Internetowy Nauki o informacji) – polska brama tematyczna, zarządzana przez pracowników Instytutu Bibliotekoznawstwa i Informacji Naukowej Uniwersytetu Marii Curie-Skłodowskiej w Lublinie.
Głównym celem KINII jest zbieranie adresów do stron związanych z informacją naukową, nauką o informacji i bibliotekoznawstwem.
KINIA jest katalogiem otwartym tzn. każdy może dodać swoje hasło i korzystać z już istniejących. Katalogi i nowe hasła są moderowane przez administratorów. Rekordy katalogu porządkowane są w ramach Klasyfikacji Dziesiętnej Deweya.
KINIA posiada prawa do legalnego wykorzystania Klasyfikacji Dziesiętnej Deweya, która stanowi własność OCLC zgodnie z informacjami podanymi w stopce Katalogu. Katalog pomaga uporządkować ogrom wiedzy dostępnej na stronach internetowych z zakresu Informacji Naukowej i Bibliotekoznawstwa oraz z pogranicza tych dziedzin wiedzy.
Dodawanie własnych propozycji.
Każdy z przeglądających serwis może dodać linki do katalogu, potrzebne opisy, czy też dodatkowe informacje. Inny aspekt to kopiowanie i przetwarzanie znajdujących się w katalogu rekordów. Możliwa jest też autoreklama, gdyż użytkownik może dodać link do swojego serwisu tematycznie związanego z nauka o informacji, albo też odnośnik do instytucji (np. biblioteki).

</doc>
<doc id="1177356" url="https://pl.wikipedia.org/wiki?curid=1177356" title="Wolfram (imię)">
Wolfram (imię)

Wolfram, Wulfram – imię męskie pochodzenia germańskiego, notowane w Polsce od 1393 roku, wywodzące się od niemieckich słów "Wolf" – wilk oraz "hraban" = "Rabe" – kruk, co interpretowane jest jako "Wilk i kruk Odyna". 
W mitologii nordyckiej towarzyszyły bogu Odynowi dwa kruki – Hunin (Myśl) i Munin (Pamięć), oraz dwa wilki – Geri (Zachłanny) i Freki (Srogi). Imieniu temu patronuje św. Wulfram, arcybiskup Sens (zm. ok. 703 roku). Od imienia Wolfram wywodzi się być może nazwa pierwiastka chemicznego wolframu, jednakże inne teorie głoszą, iż nazwa ta nawiązuje raczej do słów "Wolf" – wilk oraz "Ram" – sadza, brud lub też "Wolf" oraz "Rahm" – piana, co byłoby kalką językową łacińskiego "lupi spuma" – wilcza piana.
Wolfram imieniny obchodzi 20 marca.
Osoby noszące to imię: 
Osoby noszące to nazwisko:

</doc>
<doc id="1177357" url="https://pl.wikipedia.org/wiki?curid=1177357" title="9 Pułk Artylerii Lekkiej (II RP)">
9 Pułk Artylerii Lekkiej (II RP)

9 pułk artylerii lekkiej (9 pal) – oddział artylerii lekkiej Wojska Polskiego w II Rzeczypospolitej.
Pułk rodowód swój wywodzi z utworzonego w Zajezierzu w kwietniu 1919 XI ćwiczebnego dywizjonu i baterii zapasowej 2 „krakowskiego” pułku artylerii polowej. W okresie wojny polsko-bolszewickiej jego dywizjony walczyły na różnych frontach. I dywizjon wspierał ogniem 9 Dywizję Piechoty, a II dywizjon VII Brygadę Rezerwową. Pokojowym garnizonem pułku była do 1933 Biała Podlaska, a później Siedlce. W okresie kampanii wrześniowej pułk walczył w składzie macierzystej 9 Dywizji Piechoty.
Formowanie i zmiany organizacyjne.
Pułk rodowód swój wywodzi z utworzonego w Zajezierzu w kwietniu 1919 XI ćwiczebnego dywizjonu mjr. Michała Gabryałowicza. Początkowo do dywizjonu trafiali oficerowie artylerii ze stacji zbornych w Lublinie i Rembertowie; w ślad za nimi przybyło również ponad stu rekrutów. 14 czerwca 1919 rozkaz Generalnego Inspektoratu Artylerii nakazał sformowanie 9 pułku artylerii polowej pod dowództwem płk. Józefa Plisowskiego. W jego skład miał wejść XI ćwiczebny dywizjon i bateria zapasowa 2 „krakowskiego” pułku artylerii polowej. Licząca łącznie 7 oficerów, około 500 szeregowych i 30 koni bateria pod dowództwem por. Edwarda Dobiasza w pierwszej połowie czerwca dotarła do Dęblina. Ostatecznie na bazie XI ćwiczebnego dywizjonu utworzono I/9 pap pod dowództwem mjr. Gabryałowicza i uzupełniono go 300 rekrutami z baterii zapasowej „krakowskiego” pap. Dotychczasowa 1 bateria XI ćwiczebnego dywizjonu artylerii wcielona została do nowo powstałego 9 pułku artylerii ciężkiej. W jej miejsce zorganizowana została nowa 1 bateria oraz 3 bateria. W sierpniu 1919 pułk otrzymał francuskie 75 mm armaty wzór 1897. Przy ich obsłudze i w szkoleniu pomagali instruktorzy armii francuskiej. 25 sierpnia dowództwo 9 pap wraz z I dywizjonem dyslokowane zostało do Białej Podlaskiej i zajęło zdewastowane „koszary Piżyca”. Wkrótce pułk otrzymał jednolite umundurowanie kroju i koloru używanego w armii niemieckiej, resztę brakującego sprzętu artyleryjskiego, broń ręczną i maszynową oraz konie.
W lipcu przy baterii zapasowej w Zajezierzu rozpoczęto formowanie II dywizjonu pod dowództwem kpt. Gotfryda Kellnera. Na początku października pododdział liczył zaledwie 3 oficerów, 48 szeregowych, 10 koni i 2 wozy. W tym stanie 10 października przewieziony został do opuszczonych już przez I dyon koszar w Białej Podlaskiej. W lutym 1920 nadeszło uzupełnienie z baterii zapasowej i ze szkoły podoficerskiej artylerii w Chełmie. Do kwietnia 4 bateria por. Polikarpa Wegnerowicza osiągnęła zdolność bojową, a w maju 5 bateria por. Dominika Zamińskiego i 6 baterii por. Adama Dutkiewisza.
Na początku czerwca z Zajezierza do Białej Podlaskiej została przeniesiona bateria zapasowa. Podczas działań wojennych wystawiła ona 2 plutony marszowe, które uzupełniły I i II dyon oraz 4-działową „baterię alarmową” (7 bateria). Na początku sierpnia bateria zapasowa ewakuowana została do Błaszek. Tam przekazała pozostałę uzupełnienia dla oddziałów kawalerii i artylerii konnej. Trzeci dywizjon 9 pap zorganizowano dopiero pod koniec lata 1920. We wrześniu 1920 pułk dysponował 75 mm armatami francuskimi.
31 grudnia 1931, na podstawie rozkazu B. Og. Org. 1120–18 Org. ministra spraw wojskowych marszałka Polski Józefa Piłsudskiego, 9 pap został przemianowany na 9 pułk artylerii lekkiej.
9 pap w walce o granice.
W wojnie polsko-bolszewickiej wzięły udział dwa dywizjony 9 pułku artylerii polowej. I dywizjon, z przydzieloną 4 baterią, działał na Polesiu, a następnie w obszarze Modlin - Ciechanów - Mława i na Chełmszczyźnie, zaś II dywizjon, to jest 5. i 6 bateria, na północy, w obszarze Postawy - Dzisna, pod Warszawą, a później w pościgu przez Białystok, Suwałki, Lidę, Stołpce do Mińska. Dywizjony w zasadzie walczyły w sposób rozczłonkowany, a baterie, często nawet pojedyncze plutony, przydzielane były do pułków piechoty.
Działania I dywizjonu.
W grudniu 1919 I dywizjon 9 pułku artylerii polowej przybył do Łunińca i zajął stanowiska ogniowe nad Prypecią i Ptyczą. Do wiosny 1920 baterie uczestniczyły w tzw. „małej wojnie", polegającej głównie na udziale w wypadach organizowanych przez oddziały piechoty. 1 bateria wspierała 34 pułk piechoty w wypadach na wsie Skryhołów i Leszno, a baterie 2. i 3. współdziałały z 35 pułkiem piechoty w wypadach na Hustno i Horodyszcze.
4 marca 1920 ruszyła polska ofensywa na Mozyrz i Kalenkowicze. 1 bateria walczyła o Romanówkę i Mojsiejówkę. Następnie maszerowała wzdłuż Prypeci do Nachowa. Tam zwalczała z powodzeniem sowieckie pociągi pancerne. W końcu kwietnia 1 bateria została zluzowana przez 4 baterię. W tym samym czasie 2 bateria przydzielona była do grupy mjr. Feliksa Jaworskiego i uczestniczyła w opanowaniu Jelska. Następnie zwalczała sowieckie statki na Sławecznej i brała udział w wypadach przed przedni skraj. 3 bateria działała w szeregach 35 pułku piechoty i dotarła bez walki do Kalenkowicz. Tu załadowano jedną armatę na platformę, tworząc improwizowany pociąg pancerny pod dowództwem ppor. Czesława Obtułowicza. Pociąg działał w kierunku Rzeczycy i zwalczał nieprzyjacielskie pociągi pancerne. Podczas jednego wypadów zdobyto sowiecki pociąg i przyprowadzono go do Kalenkowicz. Pozostałe działony baterii uczestniczyły w wypadzie na Chojniki i Zahale. 23 kwietnia 2 bateria wzięła udział w wypadzie grupy mjr. Jaworskiego na Czarnobyl, a cztery dni walczyła o zdobycie miasta. Następnie brała udział w licznych wypadach i zasadzkach organizowanych przeciwko okrętom sowieckiej flotylli rzecznej. Koło wsi Wierzchnie Żary uszkodzono dwa okręty.
7 maja Grupa Poleska rozpoczęła natarcie w ogólnym kierunku na Rzeczycę. W czasie jego trwania 1 bateria uczestniczyła w opanowaniu reduty pod Makanowiczami, następnie broniła przedmościa rzeczyckiego, a od 17 maja, wraz z 4 baterią, przedmościa „Kopań" nad Dnieprem. Tu pozostawała do 17 czerwca, aż do otrzymania rozkazu o odwrocie. 2 bateria od 24 maja do 9 czerwca broniła przedmościa rzeczyckiego. 3 bateria wspierała 34 pp w opanowaniu Wilczej Góry, a następnie wzięła udział w boju pod Mochowem, a od 16 maja w rejonie Łojowa zwalczała bolszewickie okręty rzeczne. W końcu maja wojska sowieckie uderzyły na Czarnobyl i zdobyły go. Polski kontratak wspierany przez 2. i 3. baterię odbił miasto. Obie baterie pomagały utrzymać ten rejon aż do nocy z 17 na 18 czerwca. 18 czerwca Grupa Poleska rozpoczęła odwrót. 1. i 4 bateria odchodziły z rejonu Rzeczycy wzdłuż toru kolejowego na Kalenkowicze, zaś 2. i 3. z rejonu Czarnobyla wzdłuż Prypeci. W dniach 22-24 czerwca 1 bateria por. Starowiejskiego wspierała III/35 pp walczący o Hlinną Słobodę. Ostatecznie 1. i 4 bateria osiągnęły Pińsk, gdzie dołączyły do 3 baterii. Także 2. i 3 bateria toczyły walki odwrotowe. Podczas obrony Mozyrza doszło do uszkodzenia kolejnego działa, w związku z czym 3 bateria została odesłana do Łachwy w celu przezbrojenia.
Z Pińska I/9 pap maszerował wspólnie z 15. i 22 pułkiem piechoty nad Styr. Po drodze baterie 2. i 3. stoczyły walkę pod Rzeczycą, zaś 1 bateria w rejonie Pohostu. Po dotarciu do Pińska wyłączono ze składu dywizjonu 4 baterię i nakazano jej wejść w ugrupowanie 16 Dywizji Piechoty. Bateria, bez osłony piechoty, ruszyła w kierunku Chomska. 28 lipca, na wąskiej grobli koło Markowicz, pod ostatnim jaszczem załamał się mostek, a jednocześnie bateria została zaatakowana przez silny oddział sowiecki. Obsługi broniły się ogniem broni ręcznej, a później walcząc wręcz. Tylko niedobitkom udało się odskoczyć. Tymczasem gros dywizjonu przez Ratno i rejon Brześcia dotarło na zachodni brzeg Bugu. 5 sierpnia 2 bateria brała udział w kontrataku 22 pułku piechoty, który doprowadził do wyrzucenia sowietów na wschodni brzeg Bugu. Nie udało się jednak odzyskać Brześcia.
11 sierpnia I/9 pap wzmocniony nowo utworzoną 7 baterią załadowany został na transporty kolejowe w Białej Podlaskiej i Łukowie, odjechał do Modlina i wszedł w skład nowo powstałej 5 Armii gen. Władysława Sikorskiego.
2 bateria od 14 sierpnia broniła fortów modlińskich nr XIV i XV, a od 17 sierpnia uczestniczyła w natarciu na Ciechanów. 1 bateria od 14 sierpnia zajmowała stanowiska nad Wkrą w rejonie Borkowa. Następnego dnia bez wsparcia piechoty odpierała liczne ataki oddziałów sowieckich. W kolejnych dniach bateria walczyła pod Nasielskiem i wzięła udział w pościgu na Mławę.
Po rozpoczęciu odwrotu wojsk sowieckich, będąca dotychczas w odwodzie 3 bateria ruszyła w składzie 35 pułku piechoty na Mławę, a 7 bateria wspierała 9 Brygadę Jazdy mjr. Jana Głogowskiego pod Płońskiem i Arcelinem. Po spektakularnym zwycięstwie wojsk polskich na kierunku północnym, I/9 pap wraz z 7 baterią został przerzucony z Mławy do Chełma. 5 września weszły do walki w rejonie Uściługa 1 i 2 bateria. Obie baterie rozbiły kartaczami szarże dwóch sowieckich pułków kawalerii. W tym samym czasie 3. i 7 bateria w okolicach Cegielni wspierały forsowanie Bugu przez 35 pułk piechoty.
11 września wojska polskie rozpoczęły na kierunku ukraińskim pościg za wycofującymi się sowieckimi oddziałami. Baterie I/9 pap wspierały ogniem piechotę między innymi w ataku na Łuck i Dubno. 28 września I dywizjon, wspólnie z innymi oddziałami macierzystej 9 DP, załadowany został w Kowlu i skierowany do Wołkowyska. Stąd 9 Dywizja Piechoty przeszła w rejon Lidy, gdzie zastało ją zawieszenie broni.
Działania II dywizjonu.
28 maja 1920 na front przybył dwubateryjny II dywizjon 9 pułku artylerii polowej. W Nowoświecianach został on przydzielony do VII Brygady Rezerwowej, a trzy dni później 5. i 6 bateria zajęły stanowiska ogniowe w rejonie Postaw. 2 czerwca VII Brygada wspierana przez obie baterie zdobyła Postawy i rozpoczęła pościg w kierunku na Woropajewo i Czarną. Maszerujący dalej dywizjon przez Osino i Gródek dotarł w rejon Łużek nad Autą. Tu walczono między innymi o Sokołowszczyznę.
4 lipca rozpoczęła się II ofensywa wojsk Frontu Zachodniego Michaiła Tuchaczewskiego. Baterie początkowo wspierały własną piechotę w rejonie Łużek, jednak w związku z przełamaniem polskich pozycji obronnych dywizjon rozpoczął odwrót po osi Hoduciszki – Oszmiana – Lida. Po dotarciu do wsi Krupa zmęczenie zarówno ludzi jak i koni spowodowało, że pozostawiono w niej jaszcze z częścią amunicji. Dalszy marsz generował kolejne straty w sprzęcie. Po dotarciu w rejon Grodna II/9 pap nie przedstawiał żadnej wartości bojowej i został odesłany do Białegostoku, a stąd w rejon Marek pod Warszawą i tam wszedł w skład 1 Armii gen. Franciszka Latinika. Po osiągnięciu nakazanego rejonu, przystąpiono do reorganizacji dywizjonu. 10 sierpnia kompletna już 5 bateria i pluton 6 baterii zajęły stanowiska w rejonie Beniaminowa. W dniach 13-15 sierpnia, uzupełniony już sprzętem dywizjon uczestniczył w obronie rejonu Radzymina. 19 sierpnia dyon przewieziony został koleją do stacji Platerowo nad Bugiem, a stąd marszem pieszym ruszył do Suwałk. 5 września w rejonie Serskiego Lasu 5 bateria wspierała piechotę w walce z oddziałami litewskimi. Także pod Sejnami 22 września dywizjon walczył z Litwinami. Następnie przez Kopciowo i Druskienniki dotarto do Marcinkaniec, gdzie 6 bateria obezwładniła litewski pociąg pancerny. Wieczorem 25 września skierowano się na Lidę. Tu, ze względu na pogodę i teren, dywizjon strzelał sporadycznie, ale skuteczny ogień zniechęcił nieprzyjaciela do walki i spowodował, że 28 września pod Krupą Sowieci poddali się.
29 września ll/9 pap, w szeregach 1 Dywizji Piechoty Legionów ruszył w pościg w kierunku Nowogródka. Po zwycięstwie nad bolszewikami nastąpiła krótka przerwa w walce, ale już 9 października dywizjon wraz z 41 pułkiem piechoty ruszył na wschód. 6 bateria maszerowała w rejon Zasławia, a 5 bateria w kierunku Mińska. Ta ostatnia 13 października walczyła z powodzeniem koło Ratomki. Tu zastał ją rozejm. 2 listopada II/9 pap dołączył do reszty pułku stacjonującego w rejonie Lidy.
Bilans walk.
Podczas walk na froncie polsko-bolszewickim 9 pułk artylerii polowej utracił 2 oficerów i 18 szeregowych zabitych, kilkudziesięciu zaginionych (głównie z 4 baterii). Rannych zostało 3 oficerów i około 40 szeregowych. Za bohaterstwo na polu walki 16 żołnierzy pułku odznaczonych zostało Krzyżami Virtuti Militari V klasy, a dalszych 120 Krzyżami Walecznych. Uhonorowany został także cały pułk. 4 grudnia 1920 na polach majątku Łazduny pod Iwiem Naczelny Wódz Józef Piłsudski udekorował w uznaniu zasług bojowych trąbkę 9 pap Krzyżem Virtuti Militari V klasy.
Pułk w okresie pokoju.
Zakwaterowanie.
Po zakończeniu działań wojennych 9 pułk artylerii polowej stacjonował w rejonie Lidy. W maju został przeniesiony w rejon Mołodeczna, gdzie rozkwaterowano go w okolicy stacji kolejowej Połoczany. Pełniąc służbę graniczną, pozostawał na Kresach aż do połowy września 1922. W tym miesiącu dowództwo pułku z I i II dywizjonem przeszło do swojego stałego garnizonu w Białej Podlaskiej. III dywizjon zakwaterowany został w Berezie Kartuskiej. W 1933 nakazano zmianę dyslokacji pułku. 21 października przeniósł się z Berezy Kartuskiej do Białej Podlaskiej III dywizjon. Zgodnie z rozkazem MSWojsk. 6 listopada I dywizjon wyruszył marszem pieszym (z postojami w Międzyrzecu Podlaskim i Zbuczynie) do swojego nowego garnizonu w Siedlcach. 13 listopada tą samą trasą pomaszerował II dywizjon. Dowództwo pułku, zasoby magazynowe i sprzęt przewiezione zostały do Siedlec koleją. Oficjalnie dowództwo 9 pal rozpoczęło funkcjonowanie w nowym miejscu postoju 15 listopadaPo zakończeniu działań wojennych 9 pułk artylerii polowej stacjonował w rejonie Lidy. W maju został przeniesiony w rejon Mołodeczna, gdzie rozkwaterowano go w okolicy stacji kolejowej Połoczany. Pełniąc służbę graniczną, pozostawał na kresach aż do połowy września 1922.
W tym miesiącu dowództwo pułk z I i II dywizjonem przeszło do swojego stałego garnizonu w Białej Podlaskiej. III dywizjon zakwaterowany został w Bereza Kartuskiej. Dopiero w 1933 nakazano zmianę dyslokacji pułku. 21 października przeniósł się z Berezy Kartuskiej do Białej Podlaskiej III dywizjon. Zgodnie z rozkazem MSWojsk. 6 listopada I dywizjon wyruszył marszem pieszym z postojami w Międzyrzecu Podlaskim i Zbuczynie do swojego nowego garnizonu w Siedlcach. 13 listopada, tą samą trasą, pomaszerował II dywizjon. Dowództwo pułku, zasoby magazynowe i sprzęt przewiezione zostały do Siedlec koleją. Oficjalnie dowództwo 9 pal rozpoczęło funkcjonowanie w nowym miejscu postoju 15 listopada.
Kultura i rozrywka.
W okresie stacjonowania pułku w Białej Podlaskiej co najmniej raz w miesiącu pułk zamawiał seans filmowy w 34 pułku piechoty. Kosztował on 45 zł, a uczestniczyli w nim bezpłatnie wszyscy wolni od służby żołnierze. Organizowano też zabawy i gry świetlicowe. 
Po zmianie garnizonu zakres rozrywek znacznie się rozszerzył. W Siedlcach żołnierze uczęszczali do kina propagandowego prowadzonego przez Polski Biały Krzyż. Wyświetlano w nim filmy
oświatowe, historyczne, o tematyce zawodowej czy wojskowej. Na filmy fabularne udawano się kilka razy w miesiącu do kina garnizonowego. W październiku 1936 zradiofonizowano koszary w Siedlcach. Dzięki temu w świetlicach i izbach żołnierskich można było słuchać audycji o charakterze oświatowym lub rozrywkowym. Kadra zapraszana była na imprezy organizowane przez „Koło leśnika w Siedlcach” czy „Podlaskie Koło Ziemianek”, a w Klubie Miejskim w Siedlcach organizowane były systematycznie „herbatki towarzyskie".
Święta w pułku.
4 grudnia 1930, w dniu patronki artylerii Świętej Barbary pułk otrzymał ufundowaną przez społeczeństwo bialskie trąbkę pułkową. Uroczystości rozpoczęły się mszą w kościele garnizonowym. Następnie publicznie, wobec tłumów mieszkańców miasta, poświęcono trąbkę, a przewodniczący
Komitetu Fundacyjnego przekazał trąbkę gen. Trojanowskiemu, który wręczył ją dowódcy 9 pap płk. Krzischowi. Później odbyła się przysięga oraz defilada 9 pap i 34 pułku piechoty. Uroczystości zakończył obiad żołnierski, w którym uczestniczyli zaproszeni goście.
Co roku największym wydarzeniem w pułku był dzień święta pułkowego. 
W 1936 uroczystości rozpoczęły się 13 czerwca o 15.00. Oficerowie przeprowadzili z żołnierzami młodszego rocznika pogadanki na temat historii pułku. O 20.30 odbył się uroczysty capstrzyk, połączony z apelem poległych. W następnym dniu o 9.00 odbyła się zbiórka pułku przed budynkiem dowództwa. Dwadzieścia minut później dowódca pułku złożył raport dowódcy 9 Dywizji Piechoty, po czym odprawiono mszę polową. Po niej trąbkę pułkową udekorowano odznakami pamiątkowymi 15., 22. i 35. pułku piechoty. Później wręczono odznaki pułkowe żołnierzom 9 pal. Po defiladzie, o 12.00, odbył się obiad żołnierski, a o 14.00 rozpoczął się popis chórów oraz gry i zabawy żołnierskie na placu ćwiczeń. Rywalizowano w skoku w dal i wzwyż, w rzucie granatem, w biegu na 100 m, a oprócz tego wspinano się na słup, biegano z zapaloną świecą, w worku, do narzeczonej itp. Wieczorem odbyły się dancingi – dla podoficerów w kasynie podoficerskim 9 pal, a dla oficerów w kasynie garnizonowym.
Inspekcje w pułku.
Jednym z najważniejszych sposobów sprawdzania gotowości
bojowej i wyszkolenia pułku były inspekcje. 17 grudnia 1926 gen. bryg. Olgierd Pożerski dokonał inspekcji dowództwa i pododdziałów 9 pap stacjonujących w Białej Podlaskiej. W celu sprawdzenia sprawności zarządzony został alarm bojowy z wymarszem. Stwierdzono brak 87 koni do etatu pokojowego. Inspektor ocenił dowodzącego pułkiem ppłk. Krzischa na bardzo dobrze, wyszkolenie taktyczne oficerów określił jako średnie, a wyszkolenie ogólne podoficerów poniżej średniego. Gen. Pożerski stwierdził, że zaniedbania w tej dziedzinie obciążały poprzednich dowódców 9 pap, a przede wszystkim ppłk. Gałuszczyńskiego.
Porządek wewnętrzny w koszarach i stajniach, utrzymanie sprzętu, broni i koni określono jako wzorowe, zaś stan koszar i stajni jako dramatyczny, a baraki kadry były w stanie skandalicznym. Pułk nie posiadał kasyna oficerskiego, koszarowce były zimne i pełne szpar, w budynkach brak było elektryczności (oświetlenie naftowe). Zdarzały się opóźnienia w dostawach owsa, co zmuszało do naruszania zapasów mobilizacyjnych.
Źle oceniano też stan dział. Po rocznym użytkowaniu do naprawy odesłano dwie 100 mm haubice, dwie 75 mm armaty wz. 1897, 5 dział włoskich i 13 jaszczy. Stan zapalników i ładunków miotających do amunicji haubic austriackich określono jako niepewny.
Kilka miesięcy później, w marcu 1927, inspekcji poddany został III dywizjon stacjonujący w Berezie Kartuskiej. Do przeglądu stanęły zaledwie trzy włoskie 75 mm armaty wz. 06 (jedna była w remoncie w Poznaniu), 4 jaszcze, 6 oficerów i 94 szeregowych. Z uwagi na niedostateczne warunki lokalowe, bateria haubic III/9 pal stała w Białej Podlaskiej. Przy tego typu rozwiązaniu, III dyon na wypadek alarmu miał w ciągu 24 godzin wyjechać do Białej i pobrać zapasy mobilizacyjne. Inspektor bardzo krytycznie odniósł się do posiadanych przez dywizjon armat włoskich. Stwierdził, że ich celowniki nie gwarantują prowadzenia celnego ognia na dalsze odległości. 
Budynki mieszkalne oraz magazyny III dyonu oceniono jako wygodne i utrzymane wzorowo. Stan stajni uznano za bardzo zły. Były one dziurawe, ciasne, a urządzenia wewnętrzne stare i zużyte. Drobniejsze remonty wykonywane we własnym zakresie nie przynosiły spodziewanych efektów. Innym utrudnieniem był brak strzelnicy. Na miejscu dysponowano bowiem jedynie
strzelnicą 100 m.
Kolejne inspekcje potwierdzały poprawę wyszkolenia pułku. Przeprowadzone na przełomie 1936/37 przez gen. dyw. Tadeusza Piskora kontrole stwierdzały, że pod względem wartości taktycznych dowódca pułku i dowódcy dywizjonów prezentują poziom bardzo dobry, a pozostała kadra oficerska i podoficerska otrzymała ocenę dobrą. Wyszkolenie bojowe oddziałów ocenione zostało jako bardzo dobre, wyszkolenie strzeleckie, techniczne i dyscyplina otrzymały ocenę dobrą, zaś poziom wyszkolenia szkoły podoficerskiej uznano za bardzo dobry. Ocena stopnia wyszkolenia pułku w walce była następująca: obrona, natarcie, rozpoznanie, ubezpieczenie, współdziałanie w wyższych związkach i z innymi oddziałami artylerii oraz innymi broniami uznano za dobre, działania opóźniające – dostateczne, obrona przeciwlotnicza i przeciwpancerna – niedostateczna. Morale rezerwistów określono jako dobre. Strzelnice i zakwaterowanie gen. Piskor określił jako dostateczne. Jedynie place ćwiczeń otrzymały dobrą ocenę.
9 pal w kampanii wrześniowej.
Mobilizacja.
9 pułk artylerii lekkiej został zmobilizowany w ramach mobilizacji alarmowej: w grupie żółtej w garnizonie w Siedlcach i grupie zielonej w garnizonie w Białej Podlaskiej (III dywizjon), w dniu 23 marca 1939. Z uwagi na braki oficerów, nieodpowiednie dostarczone konie, uprząż i wozy mobilizacja przekroczyła w większości pododdziałów określony czas gotowości. W trakcie mobilizacji „marcowej” w pułku zmobilizowano również: 
W czerwcu 9 pal wraz z całą dywizją został przetransportowany na Pomorze, gdzie wszedł w skład Armii „Pomorze” pod dowództwem gen. dyw. Władysława Bortnowskiego. 25 sierpnia 9 pal został przegrupowany z dotychczasowego miejsca stacjonowania w rejonie Więcborka do miejsca, gdzie ugrupował się bojowo wzdłuż granicy. Dodatkowo na kadrach 9 pal w garnizonie Siedlce, w ramach I rzutu mobilizacji powszechnej, zmobilizowano z terminem gotowości 6 i 7 dnia: 
oraz w II rzucie mobilizacji powszechnej w Siedlcach w terminie X+5, baterię marszową 1/9 pal.
Działania bojowe.
I dywizjon armat 9 pal.
25 sierpnia dywizjon I/9 pal przegrupował się do Tucholi i wszedł w skład Oddziału Wydzielonego „Chojnice” płk. dypl. Tadeusza Majewskiego, następnie zajął stanowiska ogniowe na wschodnich przedpolach Chojnic w lasach w rejonie Klawkowa w odległości 1,5-2,5 km od miasta. Punkty obserwacyjne ustalono na wzg. 172 koło Chojniczek i w rejonie Jeziora Charzykowskiego. Przygotowano zapasowe stanowiska i dane topograficzne do strzelań. 1 września 1939 o świcie, w związku z wtargnięciem do Chojnic niemieckiego pociągu pancernego, jeden z działonów dywizjonu prowadził ostrzał na wprost do niemieckiego pociągu z budynku dworca kolejowego. Do walki została włączona 2 bateria i wkrótce jeden z plutonów 1 baterii. Ostrzał z kilku armat doprowadził do wycofania się pociągu poza dworzec, a następnie całkowitego zniszczenia pociągu. I dywizjon, z uwagi na poranną mgłę, nie mógł udzielić wsparcia własnej piechocie; następnie z uwagi na zerwanie linii telefonicznej przez artylerię niemiecką i dywersantów, którzy wybili patrol telefoniczny dywizjonu. Podczas ostrzału niemieckiej artylerii zniszczeniu uległy punkty obserwacyjne 1 i 2 baterii, zniszczone zostały: centrala telefoniczna i wóz telefoniczny.
Poszczególne baterie sukcesywnie włączyły się do walki wspierając 85 batalion piechoty na odcinku południowym. Od godz.9.00 I/9 pal położył ognie zaporowe na niemieckie zgrupowania piechoty i pojazdów, niszcząc kilka z nich oraz skutecznie opóźniał ruch oddziałów atakującej niemieckiej 20 DPZmot. Po odparciu pierwszego natarcia na Chojnice ok. godz.10.00 baterie zajęły stanowiska ogniowe koło wsi Krojanty (wieś). Dywizjon na żądanie 1 batalionu strzelców położył zaporę ogniową na rejon dworu Igły, niszcząc kilka samochodów ciężarowych i zatrzymując ruch wroga i umożliwiając tym samym wycofanie się 85 batalionu piechoty i 1 batalionu strzelców. Ok. godz.14, z uwagi na groźbę oskrzydlenia, zgrupowania na rozkaz płk. Majewskiego rozpoczęto wycofywać baterie do rejonu Rytla. Jako pierwszą wycofano 2 baterię. Pozostałe baterie zajęły stanowiska na skraju lasu koło dworu Jeziorki; kpt. Józef Amster zajął punkt obserwacyjny na strychu jednego z budynków, prowadząc ostrzał oddziałów niemieckich, które dotarły do rejonu wsi Krojanty i zajęły las pod Kłodawą. Po godz. 16.00, wobec zagrożenia od południa groźbą okrążenia, na rozkaz dowódcy dywizjonu baterie 1 i 3 kolejno odjeżdżały ze stanowisk, do ostatniej chwili prowadząc ostrzał wojsk niemieckich. Ok.godz.19.00 dywizjon zajął stanowiska ogniowe na wschód od Rytla, a po ich zajęciu osłaniał ogniem odwrót batalionów piechoty spod Chojnic. Z uwagi na odległość ostrzał był korygowany przez radiostację. Ze stojącego na stacji w Rytlu pociągu uzupełniono amunicję, utracony sprzęt łączności, żywność i paszę dla koni. Nocą 1/2 września dywizjon odmaszerował do rejonu Cekcynia do dyspozycji dowódcy Pomorskiej Brygady Kawalerii, zajął stanowiska na skraju lasu na wschód od Dębowca. 3 września rano, z uwagi na chaos rozkazodawczy, kpt. Amster podjął decyzję marszu w kierunku Grudziądza i Świecia. Po drodze I/9 pal był atakowany przez lotnictwo niemieckie. Z tego względu na rozkaz dowódcy dywizjonu baterie maszerowały osobno. Dowództwo dywizjonu z 1 baterią i taborami dywizjonu maszerowały szosą Błądzim – Świecie. Podczas marszu grupa kpt. Amstera stoczyła kilka walk z niemiecką bronią pancerną i piechotą, wspierała własną piechotę w walce. Ta część dywizjonu poniosła znaczne straty w żołnierzach koniach i sprzęcie i wystrzelała całą posiadaną amunicję. Ok. godz. 19.00 dotarła do miejscowości Polski Konopat, gdzie poniosła dalsze straty osobowe i w koniach. Zniszczono pozostałe armaty, a podczas dalszego marszu resztki 1 baterii, dowództwa i taborów dywizjonu dostały się do niemieckiej niewoli. Maszerująca w kierunku Grudziądza 3 bateria została rozbita przez lotnictwo niemieckie. 2 bateria dołączyła do zgrupowania płk. Mikołaja Alikowa dowódcy AD 9 DP. W trakcie dalszego marszu pod Jeżewem o świcie 4 września artyleria grupy, w tym 2/9, pal odrzuciła natarcie czołgów niemieckich. Po dotarciu do Grupy 2 bateria wspierała ogniem natarcie oddziałów na Grupę i Grudziądz. Nie mogąc się przedrzeć, obsługi zniszczyły sprzęt i armaty oraz uległy rozproszeniu. Większość żołnierzy I/9 pal dostała się do niewoli. 
II dywizjon armat 9 pal.
Dywizjon II/9 pal miał wspierać 22 pułk piechoty na linii jezior koronowskich. Baterie rozdysponowano; bateria 5 z dowództwem dywizjonu została wysunięta wraz z batalionem I/22 pp na przedpole w rejon Śmiłowa, na wschód od Więcborka. 6 bateria wraz z batalionem III/22 pp stacjonowała w lesie nadleśnictwa Świt na wschód od Lucimia. 4 bateria w rejonie Trzemiętowa na styku 9 DP z 15 DP. 5 bateria o godz. 6.00 ostrzelała skutecznie pododdział niemieckich motocyklistów na drodze pod Śmiłowem, który zatrzymał się przed przeszkodą przeciwpancerną, częściowo niszcząc go. Następnie bateria ostrzeliwała zaobserwowane cele. Około godz. 9 niemiecka artyleria ostrzelała stanowiska 5 baterii zadając jej straty w rannych kanonierach. Ok. godz.14.00 I/22 pp zmuszony został do wycofania się. 5/9 pal osłaniała jego odwrót, aż do podejścia niemieckiej piechoty do jej stanowisk ogniowych. Następnie 5 bateria wycofała się do majątku Karolewo, a dalej wraz z piechotą do Wąwelna. Straty baterii to 4 poległych, 2 rannych, utracono 2 konie i wóz łączności. O godz. 16 w rejonie Wąwelna kolumnę marszową zaatakowała niemiecka piechota zmotoryzowana i motocykliści; 5 bateria ogniem na wprost z odkrytych stanowisk wspierała własną piechotę niszcząc broń maszynową wroga. Nocą poprzez Byszewo 5/9 pal dotarła do Buszkowa, gdzie dołączyła do dowództwa dywizjonu. 6 bateria na rozkaz mjr Babeckiego wysunęła jeden działon na linię własnej piechoty, celem wzmocnienia obrony ppanc.; działon ten nie powrócił już do baterii. 6/9 pal dopiero w godzinach wieczornych podjęła ostrzał niemieckiej piechoty z 32. DP nacierającej na przesmyku „Kadzionka” między jeziorami. Natarcia niemieckie dzięki wsparciu 6 baterii powstrzymano. 2 września od godz. 9.00 6 bateria wspierała obronę 22 pp w rejonie Grzmotnego Młyna spowalniając postępy niemieckiej 3. DP. Piechocie niemieckiej udało się opanować wszystkie przesmyki pomiędzy jeziorami w rejonie Buszkowa. Do godz. 13.00 6 bateria wspierała walkę i odwrót piechoty. Następnie sama odskoczyła w rejon Gościeradza, tracąc w trakcie dynamicznych walk siatki maskujące i większość kabla telefonicznego. W Gościeradzu baterie 5 i 6 uzupełniły amunicję. Bateria 6/9 pal zajęła stanowiska ogniowe w rejonie Nowy Dwór-Komorowo. Nocą 2/3 września 6 bateria wycofała się do Maksymilianowa. 2 września o godz.3.00 5/9 pal zajęła stanowiska ogniowe koło Buszkowa, od godz. 8.00 bateria ostrzeliwała niemieckie pododdziały rozpoznające stanowiska obronne piechoty. Po godz.18.00 5 bateria na rozkaz mjr. Babeckiego wycofała się z linii jezior koronowskich. 
Walki na Kujawach
II/9 pal wraz z 22 pp wycofał się w pobliże Bydgoszczy i zajął stanowiska ogniowe w pobliżu stacji kolejowej Maksymilianowo jako wsparcie dla 22 pp broniącego odcinka od rzeki Brdy do toru kolejowego Bydgoszcz-Gdańsk, wzdłuż potoku Struga. Salwami dywizjonu kierowanymi przez mjr Babeckiego ostrzelano dwór Łącznica, miejsce koncentracji oddziałów niemieckich, dywizjon wystrzelał ok. sto kilkadziesiąt pocisków. Nocą 3/4 września II/9 pal wycofał się przez Kapuściska na Jachcice. W trakcie marszu zmuszony był do walki z dywersantami niemieckimi w rejonie Kapuścisk i na przedmieściach Bydgoszczy przy ul. Gdańskiej. W wyniku ostrzału z broni maszynowej przez dywersantów zginęło kilku żołnierzy utracono kilka koni i kilka wozów. W trakcie nocnego marszu i walk doszło do podziału dywizjonu. 4 bateria dołączyła w rejonie Solca Kujawskiego do oddziałów 15 DP, 5 bateria z dowództwem dywizjonu pomaszerowała na Toruń, a 6 bateria w rejonie Solca Kuj. dołączyła czasowo do 11 dywizjonu artylerii konnej. 4 września 4 bateria wspierała oddziały 15 Dywizji Piechoty w rejonie Bartodzieje Małe, Solec Kuj. 5 i 6 września 4 bateria wspierała w walkach obronnych 15 DP w pobliżu szosy inowrocławskiej. 6 i 7 września nastąpiło połączenie dywizjonu. 22 pp i II/9 pal weszły w skład 27 Dywizji Piechoty, 7 września II dywizjon włączono do 27 pułku artylerii lekkiej pod dowództwem ppłk. Karola Galstera. Nocą 7/8 września II dywizjon przemaszerował do Aleksandrowa Kujawskiego. 9 września dywizjon wspierał w obronie 23 pułk piechoty. Nocą 8/9 września dywizjon wraz z 24 pułkiem piechoty wykonał marsz z Aleksandrowa Kuj. przez Turzno, Zbrachlin, Kazimierzowo do Krzywej Góry koło Włocławka. Tego dnia 6 bateria była atakowana przez niemieckie lotnictwo. Rano 10 września dywizjon zajął stanowiska ogniowe na południowy zachód od wsi Korabniki z kierunkiem ostrzału na Wieniec. Po podejściu niemieckiego 122 pp z 50. DP w zasięg strzału jego kolumny marszowe zostały celnie ostrzelane przez II/9 pal. Baterie 4 i 5 wraz z piechotą 24 pp odparły niemieckie natarcie z marszu na Nowy Młyn. Baterie dywizjonu wspierały walki piechoty na rzeczką Zgłowiączką. Ostrzał niemieckiej artylerii uszkodził kilkakrotnie kable telefoniczne i punkt obserwacyjny 6 baterii. Przed wieczorem tego dnia dywizjon udzielił wsparcia oddziałowi wypadowemu, który zaatakował Osięciny lecz został okrążony. Ostrzał pozycji niemieckich pozwolił przedrzeć się oddziałowi z okrążenia. 6 bateria ostrzelała cukrownię w Brześciu Kujawskim niszcząc tam stanowiska niemieckiej broni maszynowej. Nocą 10/11 września II/9 pal został wycofany rozkazem dowódcy 27 DP bliżej Włocławka, na odpoczynek i uzupełnienie amunicji. 12 września dywizjon został przydzielony do wsparcia 22 pp; od świtu 13 września baterie sukcesywnie wchodziły do walki wspierając piechotę 22 pułku w walkach obronnych na linii rzek Zgłowiączki i Lubienki. Dywizjon intensywnie prowadził ostrzał nacierających niemieckich oddziałów. Podczas trzeciego natarcia niemieckiego ok. godz.14.00 niemiecka artyleria rozbiła punkt obserwacyjny 5 baterii, poległo na nim kilku żołnierzy, a dowódca jej por. Stefan Wojtarowicz został ranny; dowódcą został ppor. rez. Stanisław Drabarek. 5 bateria została wycofana w rejon Kowala. Ok. godz.18 pozostałe baterie zeszły ze stanowisk i odmaszerowały do lasów w rejonie Gostynina. Wycofana w rejon Kowala 5 bateria wzięła udział w walce w tym rejonie, była ostrzeliwana przez niemiecką artylerię ciężką.
Udział w bitwie nad Bzurą 
14 września dywizjon zajął stanowiska w miejscowości Legarda na północny wschód od Gostynina. 15 września dywizjon przegrupowano w rejon Łącka, 16 września rano dotarł do miejscowości Brzezie. Z tego rejonu ostrzelał wskazane cele, zadając stronie niemieckiej straty osobowe i w pojazdach mechanicznych. Nocą 16/17 września II/9 pal otrzymał rozkaz marszu na przeprawę przez Bzurę w Witkowicach. W trakcie nocnego marszu po zatłoczonych drogach odłączył się od dywizjonu mjr Babecki, dowództwo objął por. Henryk Grzyb. Z uwagi na naloty na drogę marszu, dywizjon podjął marsz drogami bocznymi w szyku luźnym plot. W trakcie jednego z postojów w lesie był atakowany przez samoloty myśliwskie, utracono dwa konie. Wieczorem 17 września dywizjon dotarł do lasu Uderz, wówczas rozpoznający dalszą drogę por. Grzyb z grupą zwiadowców odłączył się od dywizjonu. W nocy 17/18 września na przeprawę dotarła 6 bateria; po przeprawie pomaszerowała do Łomianek, gdzie została silnie zbombardowana przez samoloty niemieckie; poniosła ciężkie straty osobowe w koniach i sprzęcie i uległa rozproszeniu. 5 bateria dotarła do Bzury przed świtem 18 września, po przeprawie skierowała się do lasu koło Tułowic. Ostrzelana w lesie przez niemiecką artylerię ciężką utraciła 3 rannych żołnierzy, padło kilka koni i została rozbita armata z jaszczem. Bateria pomaszerowała w kierunku Warszawy, po drodze odłączył się od baterii ppor. Drabarek z grupą żołnierzy. 5/9 pal dotarła do Warszawy z 0,5 jednostki ognia, gdzie dołączyła do mjr. Babeckiego, uczestniczyła w jej obronie aż do 28 września. 4 bateria wraz z częścią dowództwa dywizjonu i częścią kolumny amunicyjnej dostała się do niemieckiej niewoli 19 września w rejonie majątku Ruszki. 
III dywizjon haubic 9 pal.
Dywizjon III/9 pal od 25 sierpnia 1939 otrzymał zadanie udania się do wsparcia 35 pułku piechoty zajmującego stanowiska obronne w rejonie Pamiętowo-Wałdowo wzdłuż potoku Wytrych i rzeki Kamionka. Dywizjon zajął stanowiska ogniowe w rejonie miejscowości Wieszczanie. O świcie 1 września 8 bateria haubic ostrzelała niemiecką baterię z 2. DPZmot. w rejonie wzg. 157, ale celny ostrzał zmusił ją do zmiany stanowisk. Przed godziną 9.00 pojawiła się niemiecka kolumna zmotoryzowana na drodze Sławęcin – Oborowo, która została ostrzelana ogniem dywizjonu. Dodatkowo dywizjon ostrzelał przedpola Drożdzenicy i Pamiętowa, gdzie również zaobserwowano jednostki zmotoryzowane. Artyleria niemiecka ostrzelała stanowiska poszczególnych polskich baterii; najbardziej ucierpiała 8 bateria, w której poległo i zostało rannych po kilku żołnierzy; wśród ciężko rannych był jej dowódca kpt. Jan Bownik. Dywizjon do późnego wieczora strzelał do wykrytych i wskazanych celów, a w nocy prowadził ogień nękający. Po godz. 22.00 III dywizjon na rozkaz dowódcy AD 9 DP wykonał marsz odwrotowy przez Tucholę do Bysławia. W trakcie przemarszu przez Tucholę 7 bateria stoczyła walkę z niemieckimi dywersantami likwidując ich opór. 2 września rano III/9 pal zajął stanowiska ogniowe w rejonie Bysławia, w godzinach popołudniowych 7 bateria zajęła stanowiska w rejonie stacji kolejowej Klonowo, skąd wspierała nieudane natarcie 35 pp na linię kolejową Pruszcz – Świecie. Zawiodła jednak koordynacja pomiędzy artylerią a piechotą. Nocą 2/3 września III/9 pal pomaszerował przez Lubiewo, Błądzim do Bramki. Rano dywizjon dotarł do wsi Franciszkowo, dalej przemieścił się do wsi Ziemkowo. 3 września około godz. 8.00 maszerujące i będące na postoju oddziały polskie, w tym III dywizjon, zostały zaatakowane i zbombardowane przez nalot lotnictwa niemieckiego, który trwał ok. godziny. Dywizjon został całkowicie rozbity tym nalotem, poległo bardzo wielu jego żołnierzy, w tym dowódca 9 baterii ppor. Wiesław Husarski. Rozbito większość sprzętu, zabito większość koni. Ocaleli żołnierze i jedna z haubic 7 baterii z jaszczem dołączyli do zgrupowania dowódcy AD 9 DP płk. Alikowa; resztkami ocalałych żołnierzy 9 pal dowodzili ppłk Emil Growiński i mjr Franciszek Walawski. 4 września oddział przemaszerował przez Gródek Pomorski w kierunku Grudziądza. Pod Jeżewem zgrupowanie stoczyło walkę z niemieckimi czołgami; dzięki wsparciu artylerii czołgi zmuszono do odwrotu. Pod Grupą oddział 9 pal stoczył w ramach zgrupowania płk. Alikowa ostatnią walkę; działon 7 baterii po wystrzeleniu ostatnich pocisków, zagwożdżono. Pod Grupą zakończył istnienie III/9 pal; ocaleli żołnierze dostali się do niemieckiej niewoli. 
Oddział Zbierania Nadwyżek 9 pal i bateria marszowa 1/9 pal.
Po wyjeździe 9 pal na Pomorze w czerwcu 1939 r. w koszarach pozostało 423 oficerów, podoficerów i kanonierów głównie młodego rocznika sformowanych w baterie
Do czasu ogłoszenia mobilizacji powszechnej dowódcą był mjr Tadeusz Wirth. Do 7 września sformowano baterię marszową 9 pal; dowódcą baterii był por. rez. Bersona, a następnie por. rez. Wereszczyńskiego. Po sformowaniu wszystkich pododdziałów w Siedlcach i Białej Podlaskiej ok. 8-9 września OZN 9 pal w sile ok. 1000 żołnierzy pod dowództwem kpt. Ryszarda Tomasza Ługowskiego wymaszerował do Ośrodka Zapasowego Artylerii Lekkiej nr 9 w kierunku Brześcia nad Bugiem. Po drodze oddział był atakowany przez niemieckie lotnictwo i poniósł straty. Część oficerów oddziału dostała się do sowieckiej niewoli. Bateria marszowa 1/9 pal maszerowała wraz z OZN 9 pal. OZN III/9 pal z Białej Podlaskiej pod dowództwem por. Stanisława Czarkowskiego, w sile 3 podoficerów i ok. 60-80 kanonierów z 20 końmi, wieczorem 6 września wyruszył do Brześcia n/Bugiem. Ok. 9 września oddział dołączył do OZAL nr 9 i wraz z nim pomaszerował 11 września do Kamienia Koszyrskiego, gdzie dotarł 15 września. Z uwagi na agresję sowiecką 19 września podjęto obronę mostu na Turii i brodów na niej; prowadzono też działania przeciwdywersyjne. Następnie poprzez Ratno, Małorytę i Włodawę nadwyżki III/9 pal pomaszerowały do Parczewa, tam dołączyły do SGO „Polesie”. Osłaniały Parczew od strony Wisznic, tocząc potyczki z sowiecką kawalerią. 1 października większość OZN III/9 pal weszła w skład oddziału ppłk. Józefa Kleibera; por. Czarkowski z kilkoma podoficerami i telefonistami wszedł w skład baterii haubic por. Franciszka Pelca z dywizjonu artylerii kpt. Mariana Poraj-Jankowskiego 50 DP.
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dodatku Tajnym nr 6 do Dziennika Rozkazów MSWojsk. z 5 maja 1938, nr 6 poz. 66. Sztandar wręczył marszałek Edward Śmigły-Rydz 17 lipca 1938 w czasie wręczania oddziałom artylerii sztandarów ufundowanych przez społeczeństwo ziemi zamojskiej oraz niektóre sąsiednie regiony.
Prawa strona sztandaru była wykonana według wzoru regulaminowego. W centrum znajdowało się godło państwowe – orzeł w koronie w wieńcu z liści laurowych, w czterech rogach numer pułku w takich samych wieńcach. &lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczachh:
Na ramionach amarantowego krzyża kawalerskiego umieszczono napisy z najważniejszymi datami z historii pułku:
Powojenne losy sztandaru nie są znane
Odznaka pamiątkowa.
15 stycznia 1929 minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 9 pułku artylerii polowej. Odznaka o wymiarach 42x42 mm ma kształt krzyża maltańskiego pokrytego białą emalią o ramionach ze złoconymi krawędziami i kulkami. Na ramionach krzyża wpisano numer i inicjały „9 PAP” oraz rok powstania pułku „1919”. W centrum nałożona okrągła tarcza, pokryta ciemnozieloną emalią, z wizerunkiem srebrnego krzyża Orderu Virtuti Militari na tle mosiężnych, skrzyżowanych luf armatnich. Odznaka oficerska, trzyczęściowa, wykonana w srebrze i emaliowana, na rewersie numerowana. Wykonawcą odznaki był Stanisław Lipczyński z Warszawy.
Po raz pierwszy odznaki nadano w 1929. Otrzymał ją wtedy między innymi 34 pułk piechoty oraz duszpasterz kościoła garnizonowego w Białej Podlaskiej, ksiądz Krzymowski. W rocznicę 15-lecia pułku odznaki otrzymali m.in. dowódca 9 DP gen. bryg. Wilhelm Orlik-Rückemann oraz dowódca 35 pułku piechoty płk dypl. Ludwik Rudka. Uchwałą korpusu oficerskiego pułku z 9 czerwca 1937 odznaki zostały przyznane 15., 22. i 35 pułkowi piechoty, a w 1939 odznakę otrzymało miasto Siedlce.
Żołnierze pułku.
Żołnierze pułku - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177359" url="https://pl.wikipedia.org/wiki?curid=1177359" title="Pure Fucking Armageddon">
Pure Fucking Armageddon

Pure Fucking Armageddon – demo norweskiej black metalowej grupy Mayhem.

</doc>
<doc id="1177360" url="https://pl.wikipedia.org/wiki?curid=1177360" title="Thomas Szczeponik">
Thomas Szczeponik

Thomas Szczeponik (ur. 4 grudnia 1860 w Pyskowicach, zm. 30 stycznia 1927 w Katowicach) – polityk mniejszości niemieckiej w Polsce i działacz katolicki z Górnego Śląska, poseł do Reichstagu oraz na Sejm Śląski, senator I kadencji w II RP.
Życiorys.
Po ukończeniu seminarium nauczycielskiego w Pyskowicach pracował jako nauczyciel początkowo w szkole ludowej, a następnie od 1893 w średniej. W 1895 został rektorem szkoły w Mysłowicach. Później otrzymał tytuł radcy szkolnego. Thomas Szczeponik angażował się politycznie w katolickiej partii Centrum. W 1919 został posłem do Zgromadzenia Konstytucyjnego w Weimarze, a następnie do sierpnia 1922 był deputowanym do Reichstagu. W czerwcu 1920 głosował przeciw ratyfikacji traktatu wersalskiego. 
W 1921 założył całkowicie odrębną od niemieckiej Zentrumspartei – Katholische Volkspartei, działającej na przyznanej Polsce części Górnego Śląska, do śmierci był jej przewodniczącym. Po jego śmierci nowy zarząd zmienił nazwę na Deutsche Katholische Volkspartei, a później ze względu na zamiar pozyskania cieszyńskich ewangelików na Deutsche Christliche Volkspartei. 
Sprawował mandat senatora RP I kadencji (w latach 1922–1927) i posła na Sejm Śląski w latach 1922–1927. 
Nie dokończył kadencji w obu izbach, mandat senatora objął po nim Artur Gabrisch, a posła śląskiego Konrad Kunsdorf.
Odznaczony Orderem św. Grzegorza.
W latach 1929–1935 imię Thomasa Szczeponika nosiło jedno z gimnazjów w Zabrzu (po niemieckiej stronie granicy).

</doc>
<doc id="1177361" url="https://pl.wikipedia.org/wiki?curid=1177361" title="Jadwiga wrocławska">
Jadwiga wrocławska

Jadwiga wrocławska (ur. między 1238 a 1241, zm. 3 kwietnia 1318) – księżniczka śląska z dynastii Piastów, ksieni klarysek we Wrocławiu.
Córka księcia śląskiego, krakowskiego i wielkopolskiego Henryka II Pobożnego i Anny, córki króla Czech Przemysła Ottokara I. Najprawdopodobniej najmłodsze dziecko książęcej pary.
Życiorys.
Jej imię nawiązywało do babki od strony ojca – Jadwigi Śląskiej. Dorastała bez ojca, zmarłego w 1241 w bitwie legnickiej z Mongołami. Została oddana na wychowanie do zakonu cysterek trzebnickich, w którym do 1243 przebywała jej babka Jadwiga. Po 1257 pod wpływem matki, protektorki franciszkanów, wstąpiła do nowo założonego klasztoru klarysek we Wrocławiu. W 1267 została jego opatką, lecz w 1280 zrezygnowała z tej godności. We wrocławskim klasztorze pozostała do śmierci. Tam też została pochowana.

</doc>
<doc id="1177363" url="https://pl.wikipedia.org/wiki?curid=1177363" title="Rynek w Grudziądzu">
Rynek w Grudziądzu

Rynek w Grudziądzu – prostokątny rynek o wymiarach 54 na 70 metrów na Starym Mieście w Grudziądzu.
Z Rynku wychodzi osiem ulic: Prosta, Kościelna, Długa, Wieżowa, Mickiewicza, Szewska, Pańska i Mikołaja Reja.
Historia.
Pierwotnie Rynek powstał jeszcze przed lokacją miasta w 1291 roku, najprawdopodobniej w latach 1222–1231, gdy miasto było jeszcze w posiadaniu biskupa Chrystana. 
W XVII-wiecznych planach miasta istniał jeszcze Mały Rynek. Znajdował się on przy obecnej ul. Starorynkowej, która stanowiła jego pierzeję południową, ul. Długa była pierzeją wschodnią, zaś ul. Stara wychodziła od jego pierzei zachodniej w stronę północnej bramy miasta (Bramy Łasińskiej). Obszar ten został zabudowany dopiero w XVIII wieku, a jego częściową pozostałością jest dzisiejszy plac Miłośników Astronomii.
Obecny Duży Rynek po raz pierwszy został wybrukowany kostką granitową i bazaltową w 1843 roku.
Po przejęciu miasta przez Zakon krzyżacki, w latach 1286–1300 wytoczono nowy Rynek, wybudowano drewniane kamieniczki, dom kupiecki i ratusz. Z powodu użytego budulca w mieście często wybuchały pożary, które dosięgały także głównego placu miasta, w tym ratusza, który był kilkakrotnie odbudowywany. Ostatnia siedziba władz miejskich o konstrukcji szachulcowej ostała się do roku 1851, gdy na polecenie władz pruskich została rozebrana. Ratusz w połowie XIX w. przeniesiono w zachodnią pierzeję Rynku. W wyniku pożaru budynku w 1893 r. siedzibą Magistratu zostało dawne Kolegium Jezuickie, któremu dobudowano wieżę z zegarem. Kolegium do dni dzisiejszych stanowi siedzibę władz miasta.
We wschodniej części rynku, na miejscu rozebranych sukiennic, w latach 1783–1784 zbudowano kościół ewangelicki im. Króla Fryderyka II Wielkiego. Do świątyni dostawiono wieżyczkę z zegarem, przeniesioną ze zrujnowanego i rozebranego na potrzeby budowlane dawnego zamku krzyżackiego w Starogrodzie. Kościół na Rynku okazał się jednak być za mały dla rozrastającej się społeczności ewangelickiej. 7 czerwca 1861 wybuchła panika, gdy ktoś zaalarmował o pożarze. W tłumie uciekających parafian zostało stratowanych na śmierć 14 osób. Kościół rozebrano ostatecznie w 1899 roku.
Od 1896 r. w miejscu dawnego ratusza działał hotel i restauracja “Królewski Dwór”, zniszczony w czasie II wojny światowej. W jego miejsce postawiono 4 kamieniczki stylizowane na barokowe.
1911 roku w centralnej części rynku odsłonięto pomnik Wilhelma I. Po powrocie Grudziądza do Macierzy w 1920 roku zlikwidowano pomnik, zostawiając tylko cokół. 30 listopada 1930, dla uczczenia 10 rocznicy powrotu Pomorza do Polski i 100 rocznicy wybuchu powstania listopadowego, odsłonięto Pomnik Niepodległości. Został on zniszczony w 1939 roku w czasie II wojny światowej. Wierną rekonstrukcję pomnika odsłonięto dopiero w październiku 1986 roku.
W 2010 roku rynek przeszedł renowację, podczas której przywrócono dawną nawierzchnię, postawiono latarnie stylizowane na XIX-wieczne, zaś cokół pomnika wykonano na wzór przedwojennego.
Nieprzerwanie od 1896 roku przez rynek przejeżdżają tramwaje. Ze względu na ciasne uliczki Starego Miasta, w tym właśnie miejscu znajduje się jedyna w Grudziądzu mijanka.
W 2015 roku w północno-zachodnim narożniku placu stanęła ławeczka z Mikołajem Kopernikiem ekonomistą, który w 1522 roku w ratuszu na rynku wygłosił swój traktat o monecie.
Zabudowa.
Otoczenie rynku do XVI wieku stanowiły drewniane kamieniczki, najczęściej konstrukcji szkieletowej. Niszczone pożarami i przebudowywane nie przetrwały do dzisiejszych czasów.
Do połowy XIX wieku dominowała w mieście jednopiętrowa zabudowa, potem budynki podwyższano, zmieniając często kształt i układ dachów. Po zniszczeniach wojennych w 1945 roku, odbudowano kamienice w pierzei wschodniej i południowej, nadając im wygląd barokowych, nawiązujących do architektury starych domów hanzeatyckich.
Wśród dominującej zabudowy z przełomu XIX i XX wieku najstarszą z kamienic jest "Kamienica pod Łabędziem". Powstała z połączenia dwóch lub więcej domów z XVI/XVII wieku ze stiukowym godłem z łabędziem. Wewnątrz budynku zachowały się obramowanie kominka oraz klatką schodową z balustradą. Przez wiele lat znajdowała się w nim apteka "Pod Łabędziem".
Do zabytkowej zabudowy należą także dwa domy kupieckie w północnej pierzei Rynku. Dom Towarowy „Korzeniewskich”, znajdujący się naprzeciwko kościoła, posiada zabudowę nowoczesną konstrukcji żelbetowej. Został zbudowany w latach 1912–1914 według projektu Biura Architektonicznego Ferdynanda Ehlena z Nordhausen.

</doc>
<doc id="1177368" url="https://pl.wikipedia.org/wiki?curid=1177368" title="Mistrzostwa Grecji w szachach 2007">
Mistrzostwa Grecji w szachach 2007

Mistrzostwa Grecji w szachach 2007 – turniej szachowy zorganizowany w dniach 30 listopada–9 grudnia 2007 w miejscowości Igumenitsa. Nieoczekiwanym zwycięzcą został nieutytułowany dziewiętnastoletni Janis Papadopulos. Mistrzostwa rozegrano po raz 57., tym razem systemem kołowym na dystansie 9 rund. Średni ranking turnieju wyniósł 2448 punktów.

</doc>
<doc id="1177373" url="https://pl.wikipedia.org/wiki?curid=1177373" title="I’ll Be Waiting/Blackball">
I’ll Be Waiting/Blackball

I'll Be Waiting/Blackball – jest to pierwszy singiel punkrockowej grupy The Offspring. Został wydany w 1986 roku. Utwory te pojawiają się później na ich pierwszym albumie pt. The Offspring
Singiel nie miał specjalnej popularności, i nie odniósł większego sukcesu komercyjnego, więc dlatego również na składance największych hitów pt. Greatest Hits
Okładka singla zdobi tylną okładkę wznowienia ich pierwszego albumu pt. The Offspring.

</doc>
<doc id="1177374" url="https://pl.wikipedia.org/wiki?curid=1177374" title="Delikatesy Centrum">
Delikatesy Centrum

Delikatesy Centrum – franczyzowa sieć detalicznych sklepów spożywczych, których organizatorem jest Eurocash Franczyza (jednostka biznesowa wchodząca w skład Grupy Eurocash). Sieć posiada ponad 1000 sklepów w całej Polsce.
Historia.
Pierwsze sklepy otworzono w 1999 roku. W 2006 roku sieć dołączyła do grupy Eurocash. 
W 2017 roku po przejęciu przez Eurocash sieci sklepów Eko sklepy tej sieci zostały przemianowane na Delikatesy Centrum. 
W lipcu 2020 sieć zmieniła logo i przejęła wszystkie sklepy sieci Mila.

</doc>
<doc id="1177376" url="https://pl.wikipedia.org/wiki?curid=1177376" title="10 Kaniowski Pułk Artylerii Lekkiej">
10 Kaniowski Pułk Artylerii Lekkiej

10 Kaniowski Pułk Artylerii Lekkiej (10 pal) – oddział artylerii lekkiej Wojska Polskiego w II Rzeczypospolitej.
Pułk stacjonował w garnizonie Łódź. Wchodził w skład 10 Dywizji Piechoty. Pod względem wyszkolenia podlegał dowódcy 4 Grupy Artylerii.
Formowanie i walki.
Powstał jako 10 pułk artylerii polowej. Swoimi korzeniami sięgał 1 dywizjonu artylerii 4 Dywizji Strzelców Polskich gen. Żeligowskiego. Formowanie pułku rozpoczęto 20 lipca 1919 roku w Łodzi.
Pierwszy dywizjon osiągnął gotowość bojową na początku listopada 1919 i wszedł w skład 10 DP. Tworzony 2 dywizjon uzupełnienie otrzymał z Przemyśla, a działa z dostaw francuskich. Na front dywizjon wyruszył 13 kwietnia 1920 roku. Na bazie baterii zapasowej, przedyslokowanej do Łodzi z Przemyśla, organizowano 7 i 8 baterię trzeciego dywizjonu.
We wrześniu 1920 pułk dysponował 75 mm armatami francuskimi.
Stacjonował w Łodzi.
W okresie 5 IV 1934–12 XI 1938 dowódcą pułku był płk Zygmunt Łakiński.
Pułk w okresie pokoju.
Naczelnik Państwa i Naczelny Wódz decyzją z dnia 24 lutego 1922 roku «polecił rozciągnąć nazwę „Kaniowskich” na 30 pp i 10 pap, a mianowicie: „30 pułk strzelców Kaniowskich” i „10 pułk Kaniowski artylerii polowej”.
W końcu 1930 roku przemianowano stacjonujący w Różanie III/10 pułku artylerii polowej na II/28 pułku artylerii polowej, a ze stacjonujących w Łodzi I i II dywizjonów artylerii 10 pap utworzono nowy III dywizjon 10 pułku artylerii polowej.
31 grudnia 1931 roku na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego 10 pap został przemianowany na 10 pułk artylerii lekkiej.
10 pal w kampanii wrześniowej.
Mobilizacja.
W dniu 24 sierpnia 1939 o godz. 6.00 10 Kaniowski pułk artylerii lekkiej rozpoczął mobilizację alarmową, w grupie żółtej, w czasie do 60 godzin. Zmobilizowano wszystkie pododdziały pułkowe, z chwilą mobilizacji dowództwo pułku objął ppłk Józef Kossarek. 
W II rzucie mobilizacji powszechnej z nadwyżek 10 pal planowano zmobilizować:
Stawiennictwo rezerwistów było bez zarzutu, pobrano kompletny sprzęt, broń i wyposażenie.
Po zakończeniu mobilizacji 10 pal w koszarach pułku pozostała znaczna liczba oficerów i szeregowych, z których zorganizowano oddział zbierający nadwyżki 10 pal pod dowództwem podpułkownika Dudka. Z tych zasobów w ramach mobilizacji powszechnej zmobilizowano dwa dywizjony 54 pułku artylerii lekkiej oraz dowództwo i częściowo baterie Ośrodka Zapasowego Artylerii Lekkiej nr 4.
Działania i walki.
27 sierpnia 10 pal wymaszerował w kierunku granicy polsko-niemieckiej w miejsce koncentracji macierzystej 10 Dywizji Piechoty, wszedł w skład Armii "Łódź". Zajął wraz z dywizją rejon Sieradza. I dywizjon armat wraz z 28 pułkiem strzelców Kaniowskich ugrupował się w okolicy miejscowości Brzeźno. II dywizjon armat zgrupowany został wraz z 30 pułkiem strzelców Kaniowskich w rejonie Bogumiłowa. III dywizjon haubic wraz z 31 pułkiem strzelców Kaniowskich skoncentrował się w rejonie Zapusty Małej. 
Walki nad Prosną i Wartą 
31 sierpnia rozkazem dowódcy 10 DP, poszczególne pododdziały 10 Kaniowskiego pułku artylerii lekkiej zostały ugrupowane na stanowiskach obronnych. W ramach Zgrupowania płk. Jana Zientarskiego wysuniętego przed główną pozycję obrony dywizji: 1 bateria armat wspierała Kępiński batalion ON na odcinku "Kępno". 2 bateria armat wspierała batalion II/28 pp na odcinku "Ostrzeszów". Dowództwo dywizjonu I/10 pal wraz z kolumną amunicyjną w odwodzie zgrupowania. Baterie 4 i 5 armat w Zgrupowaniu płk. dypl. Jerzego Grobickiego na stanowiskach ogniowych w rejonie Czastary-Kwiatowy, dwa działony po jednym z 4 i 5 baterii przydzielone do 1 pułku kawalerii KOP. Dowództwo dywizjonu z kolumną amunicyjna w dyspozycji dowódcy zgrupowania. 10 pal w składzie: dowództwo pułku, III dywizjon haubic, 3 i 6 baterie armat na stanowiskach w rejonie Zapusta Wielka-Kłocko-Monice. 1 września w godzinach porannych na stanowiska OW "Kępno" wyszło niemieckie uderzenie 10 Dywizji Piechoty. Po krótkiej walce z uwagi na obejście skrzydeł batalion ON "Kępno" i wzmacniające go pododdziały wycofały się z Kępna, ostrzał armat baterii 1/10 pal skutecznie hamował niemieckie natarcie. Z uwagi na obustronne oskrzydlenie o godz.12.00, 1/10 pal na rozkaz dowódcy batalionu ON "Kępno" wycofała się i dołączyła do macierzystego dywizjonu. O świcie 1 września Ostrzeszów i okolice zostały ostrzelane przez artylerię niemiecka, po czym do natarcia wyruszyły czołowe pododdziały niemieckiej 24 DP. Natarcie niemieckie zostało załamane w ogniu piechoty i 2 baterii armat. Ok. godz. 7.00 niemiecka artyleria ponownie ostrzelała Ostrzeszów, w trakcie czego na punkcie obserwacyjnym poległ NN ogn. pchor. dowódca II plutonu baterii. O godz. 10.00 OW "Ostrzeszów" wraz z 2/10 pal wycofał się za rzekę Prosnę. 2 bateria poniosła duże straty w koniach zwiadu i łączności. Od świtu 1 września oba działony z 4 i 5 baterii armat wspierały walki opóźniające 1 pułku kawalerii KOP, który opóźniał natarcie niemieckiej 1 Dywizji Lekkiej. Od ognia kawalerii i armat nieprzyjaciel utracił jako unieruchomione i zniszczone 7 czołgów i 5 motocykli. Baterie 4 i 5 po godz. 17.00 wspierały nieskutecznie kontratak kompanii II Wieluńskiego batalionu ON w rejonie wsi Krajanka. Kontratak z uwagi na brak skutecznego ostrzału, załamał się. Obie baterie II dywizjonu wycofały się do sił głównych dywizji, trasą Parcice, Czastary, Sokolniki. Wieczorem 1/2 września 10 pal z 31 psk został przegrupowany do lasów na północny zachód od Brąszewic, natomiast 6 bateria armat wraz z 4 batalionem strzelców pomaszerowała do Złoczewa. 
2 września od godz.11.30, I/10 pal (bez baterii) wspierał w obronie linii rzeki Prosny 28 pp na odcinku Girzyce-Las Węglowice, a jeden pluton batalion II/28 pp na umocnionej pozycji obronnej we wschodniej części lasu Wielowieś. Wobec obustronnego oskrzydlenia 28 pp i I dywizjonu armat, wycofano się za Wartę po trasie Wojków i Gruszczyce. Rano 2 września Zgrupowanie płk. dypl. Jerzego Grobickiego skoncentrowało się w rejonie wsi Sokolniki i cofając się po trasie Walichnowy, Lututów opóźniały niemieckie natarcie. Po południu z uwagi na zbyt dalekie wycofanie się 1 p kaw. KOP, sytuacja batalionu ON "Wieluń I" i batalionu "Wieluń II" oraz innych pododdziałów stała się trudna. Na osłaniający odwrót zgrupowania Batalion ON Wieluń I z plutonem artylerii z II dywizjonu wyszło silne natarcie piechoty niemieckiej wraz z 16 czołgami, które przy udziale artylerzystów z własnymi stratami odparto. Na rozkaz dowódcy 10 DP o godz.19.00 piechota i kawaleria zgrupowania wycofała się za Wartę na Beleń, a artyleria na Złoczew. 2 września 4 batalion strzelców ze wsparciem 6 baterii armat opóźniał oddziały niemieckiej 17 DP na szlaku Ostrówek, Zdzierczyzna, Podrysie, Lututów i Dobrysław. Siły główne 10 pal: III dywizjon haubic i 3 bateria armat stały w odwodzie dywizji wraz z 31 pp w rejonie Włocin-Kije. Rozkazem dowódcy armii 10 DP została zobowiązana do obrony przyczółka Sieradz, z uwagi na powyższe rozkazem dowódcy 10 DP na przedpole Sieradza wysunięto 31 pp wraz z III/10 pal i 3/10 pal. Baterie zajęły stanowiska ogniowe w rejonie wsi Brudzew koło Błaszek. 
3 września ok. godz. 14.00 obie baterie I dywizjonu zajęły stanowiska ogniowe w pobliżu miejscowości Włyń Letniki, skąd wspierały Zgrupowanie płk. Zientarskiego zajmujące stanowiska obronne od Dzierzązna do Okupniki. I dywizjon (bez 3 baterii) ostrzeliwał podchodzące oddziały niemieckie do rzeki Warta. W wyniku kontrakcji niemieckiej artylerii dywizjon poniósł ciężkie starty, zniszczono mu punkty obserwacyjne. Maszerujące ze Zgrupowaniem płk. dypl. Grobickiego obie baterie II dywizjonu osiągnęły rzekę Wartę w miejscowości Beleń i po jej przekroczeniu przeszła do obrony. 4 bateria podczas przeprawy była atakowana przez 3 niemieckie samoloty i poniosła duże straty osobowe i w koniach. W nocy 3/4 września III dywizjon haubic (bez 7 baterii) został wycofany z przedpola z rejonu Błaszek do Sieradza na prawy brzeg Warty. W nocy baterie 10 pal prowadziły ostrzał nękający podchodzących w pobliże Sieradza od strony północno zachodniej oddziałów niemieckich. W nocy obronę linii Warty w rejonie Belenia przejął od Zgrupowania płk. Grobickiego 30 pp, któremu podporządkowano II/10 pal (bez 6 baterii). 4 września 10 DP obsadziła pozycję główną na linii Warty w jednorzutowej obronie z odwodami. Północny odcinek obrony obsadzał 28 pp, mając II batalion z 2/10 pal i I batalion z 1/10 pal w I rzucie obrony. Piechota niemieckiej 24 DP, sforsowała nie broniony odcinek poza pasem obrony 10 DP, obie baterie I/10 pal prowadziły ostrzał niemieckiej piechoty poza odcinkiem obrony 28 psK. Oskrzydlenie nastąpiło z uwagi na odejście Kresowej Brygady Kawalerii z linii Warty. W późnych godzinach po południowych dywizjon I/10 pal prowadził ostrzał zgrupowań niemieckiej piechoty na zachodnim brzegu Warty. Próbę oskrzydlenia z północy 28 pułku zaryglowała część batalionu III/28 pp. Niedostateczne wsparcie przez I dywizjon (bez 3 baterii) walk własnej piechoty, wynikał z potrzeby racjonowania zużycia amunicji, niedostatecznej łączności radiowej i braku kabla telefonicznego. W nocy 4/5 września baterie I dywizjonu prowadziły incydentalny ostrzał, na podejmujących próby forsowania Warty oddziały niemieckie. 4 września środkowy odcinek w Sieradzu i okolicach był dopiero obsadzany przez cofający się z przyczółka 31 pp z III dywizjonem (bez 7 baterii). Wraz z wycofującym się pułkiem przemieszczały się czołowe oddziały niemieckie, które zdołały uchwycić przyczółki na Warcie. Baterie III dywizjonu ostrzelały zbliżającą się od Sieradza do Charłupi Małej kolumnę wojska niemieckiego, zadając jej starty i zmuszając do wycofania się w nieładzie poza zasięg haubic. Wykonane natarcie niemieckiej piechoty ze wsparciem artylerii i kilku czołgów, zostało załamane i zmuszone do wycofania się do Sieradza. Dzięki wsparciu III dywizjonu, ze stanowisk ogniowych w rejonie Jamy Męka na korzyść kontratakujących na przyczółek niemiecki w rejonie Mnchowa kompanii odwodowych 31 pp, zdołano wyprzeć nieprzyjaciela z Mnichowa i zablokować, go na wale przeciwpowodziowym. Ostrzał niemieckiej artylerii zadał straty 8 baterii haubic. Bateria 9 wystrzeliła większość posiadanej amunicji 320 naboi. 4 bateria zajmowała stanowiska w rejonie wsi Jamy Męka w składzie III dywizjonu wspierała walki 31 pp. Podczas zmiany stanowisk dostała się w ostrzał niemieckiej artylerii ponosząc straty 2 poległych i 4 konie. Odcinka południowego bronił 30 pp ze wsparciem II/10 pal (bez 4 i 6 baterii). W godzinach nocnych 4/5 września, na rozkaz ppłk Kossarka, II dywizjon ostrzeliwał ogniem nękającym oddziały niemieckie grupujące się w Sieradzu. 6 bateria od rana 4 września wspierała obronę 4 batalionu strzelców, odparła wspólnie ze strzelcami atak czołgów pod Dębołęką. Po wycofaniu się 4 bs do Sieradza, wspólnie odparto następny atak czołgów i piechoty niemieckiej. W południe przeprawiono się przez Wartę, 6 bateria przeszła na postój w rejonie kolonii Woźniki, gdzie bateria była atakowana wraz 4 bs, przez niemieckie lotnictwo. 
Następnie 6 bateria pomaszerowała przez Czortki Zborowskie, Reduchów do majątku Boczki. Z uwagi na brak kabla telefonicznego, małą ilość stacji radiowych niemożliwe było dowodzenie scentralizowane artylerią dywizyjną. Dywersanci wielokrotnie przecinali i niszczyli linie telefonicznie artylerii. Nocą 4/5 września 4 bs wraz z 6/10 pal przegrupował się przez Rossoczycę do okolic Glinna, skąd o 7.00 pododdziały 4 batalionu przeszły do natarcia na Glinno, udzielone wsparcie przez baterię o godz. 8.45 nie doprowadziło do odbicia miejscowości. Niemiecka piechota przeszła do kontrataku, który przy wsparciu 6 baterii został załamany. Ok. godz.15.00 4 bs i 6 bateria armat wycofały się. Nocą 4/5 września po przecięciu połączeń telefonicznych pomiędzy punktem obserwacyjnym, a stanowiskami ogniowymi 8 baterii haubic, piechota niemiecka odbiła Mnichów. Kontratak strzelców 31 pułku odbił Mnichów, a niemieckie ponowne natarcia były powstrzymywane dzięki wsparciu III/10 pl. Od świtu 5 września baterie 4, 8 i 9, III dywizjonu ostrzeliwały Sieradz i powstrzymywały niemieckie natarcia na odcinku 31 pp. Kontrakcja niemieckiej artylerii szczególnie dotknęła 4 baterię armat. Po zmianie stanowisk, baterię wykrył niemiecki samolot rozpoznawczy, który poprzez korygowanie ognia, doprowadził do ostrzelania nawałą artyleryjską stanowisk 4 baterii. Nakrycie salwą stanowisk doprowadziło do zniszczenia dwóch działonów, poległa w całości obsługa jednej z armat. Utracono również większość sprzętu łączności, taborowego i koni baterii i dywizjonu. O świcie 5 września niemiecka artyleria podjęła silny ostrzał, a piechota podjęła forsowanie Warty w rejonie Chojne. III dywizjon ostrzeliwał niemieckie samochody podwożące piechotę i łodzie do brzegów Warty, oraz forsującą rzekę niemiecką piechotę. Z uwagi na opanowanie wsi Ruda i Męka, III dywizjon wraz 31 pp wycofał się w kierunku Szadka za rzekę Ner. Z uwagi na brak amunicji 5 bateria armat nie mogła wspierać walki 30 pp. Wycofujące się przez Zduńską Wolę 4 i 5 bateria, zostały po zmroku ostrzelane przez niemiecką artylerię dalekonośną korygowaną przez niemieckich dywersantów drogą radiową. Baterie poniosły duże straty osobowe w poległych i rannych, utracono wiele koni, zaprzęgów i kilka jaszczy. 
Na szlakach odwrotu 
6 września 10 pal poszczególnymi dywizjonami i bateriami wycofał się za rzekę Ner. III dywizjon w składzie 8, 9 baterii haubic i 3 baterii armat dotarł na postój do Stanisławowa. 10 pal osiągnął nocą 6/7 września rejon Zgierza. Po południu 7 września 10 pal podjął dalszy odwrót w kierunku Głowna, bocznymi drogami. Część I i II dywizjonu maszerowały wraz 28 pp przez lasy Głowno na Łowicz. W Łowiczu 8 września z kolumną 10 pal na skutek zatorów na drogach utraciła łączność 4 bateria armat. Samodzielnie bocznymi drogami dotarła do Warszawy, dalej 10 września dojechała do Otwocka, miejsca koncentracji 10 DP. Wraz z 28 pp do Otwocka maszerował 10 pal w składzie 2, 5 i 6 baterii armat. 1 bateria armat 9 września pomaszerowała z Błonia w kierunku przeprawy przez Wisłę w Górze Kalwarii. Pod Pruszkowem została zaatakowana przez dużą grupę dywersantów, ogniem na wprost bateria rozproszyła dywersantów niszcząc źródła ostrzału. Ponownie na przedmieściach Pruszkowa została zaatakowana przez niemieckie czołgi. Po zniszczeniu 3 wozów pancernych, natarcie niemieckie odparto, ciężko ranny został kpt. Szczepkowski, dowództwo przejął ppor. Witold Janowski. 1 bateria przeprawiła się przez Wisłę, dalsze jej losy nie są znane. 11 września resztki 10 DP zebrały się w rejonie Parysowa. Z 10 pal przybyły 2, 5, 6 baterie i 4 bateria już bez armat, gdyż ostatnią utraciła w rejonie Otwocka w nieznanych okolicznościach 10 września. Nocą 13/14 września 10 pal w składzie dowództwo pułku, dowództwo I dywizjonu, 2, 6 baterie i 4 bez armat. wymaszerowało bocznymi drogami przez Borowe do okolic Łaskarzewa. 5 bateria przebywała w rejonie Świdry Małe, 14 września po południu została ostrzelana ogniem niemieckiej artylerii, nie posiadała amunicji. Poprzez Miedzeszyn 5 bateria z trzema armatami 15 września dotarła do Warszawy. Uzupełniona do pełnego stanu wzięła udział jako artyleria towarzysząca w obronie Warszawy. Wspierała batalion stołeczny do 18 września, a następnie batalion II/144 pułku piechoty na pododcinku "Północ" odcinku Warszawa-Zachód. Walczyła do kapitulacji garnizonu Warszawy. 
Dalsze walki na Lubelszczyźnie 
Pozostałość 10 Dywizji Piechoty pomaszerowała w ślad za Grupą Operacyjną Kawalerii gen. Władysława Andersa w kierunku Ryk. Po dotarciu do Lublina do jego obrony pozostawiono 2 baterię armat. Resztki 10 pal pomaszerowały wraz z macierzystą dywizją do Baranowa i Podlodówka. 2 bateria armat 16 września zajęła stanowiska ogniowe, jako artyleria przeciwpancerna. u wschodnich wylotów z miasta. 17 września 2 bateria zmieniła stanowiska, podczas ich rozpoznania został ranny por. Czesław Cieślik. W godzinach popołudniowych nastąpił ostrzał artylerii niemieckiej na stanowiska baterii, wszystkie armaty zostały uszkodzone. 18 września 2 bateria odjechała w rejon Rejowca, tam 20 września dołączyła do resztek 10 pal. W trakcie pobytu na Lubelszczyźnie z pozostałości 4 baterii utworzono kolumnę amunicyjną, a 2 baterię rozwiązano przydzielając jej żołnierzy jako uzupełnienie 6 baterii i innych baterii artylerii. Pozostałości 10 pal maszerowały w składzie odtwarzanej 10 DP przez Michów, Rudno w rejon Lubartowa. 18 września poległ dowódca I dywizjonu mjr Kazimierz Sawicki. 19 września pozostałość 10 pal dotarła do Łęcznej, gdzie została zbombardowana. 21 września osiągnięto Wojsławice-Grabowiec. 22 września resztki pułku biwakowały w lasach na północ od Miączyna i Ministrówki. 23 września osiągnięto Komarów. 24 września grupa artylerii 10 pal uczestniczyła w boju pod Suchowolą i pod Józefowem. Dowódca grupy artylerii 10 pal ppłk. Kossarkowi podlegały: bateria 6/10 pal, bateria 5 pal, bateria haubic ppor. Zdzisława Czecha i działonu z baterii por. Mariana Groczyły. Po walkach 25 września wieczorem, z reszty sprawnych dział do których była amunicja, zorganizowano baterię pod dowództwem dowódcy II dywizjonu kpt. Michała Krassowskiego. Resztki 10 pal ppłk Kossarek rozwiązał. Bateria zbiorcza kpt. Krassowskiego przedzierała się z resztkami dywizji w kierunku południowym. Po dotarciu baterii do rejonu Górecka Kościelnego, otrzymała rozkaz kapitulacji, po wydaniu rozkazu o zdemontowaniu dział przez kpt. Krassowskiego, został zastrzelony przez nieznanego rotmistrza kawalerii na oczach żołnierzy. 27 września resztki rozwiązanego 10 pal poszły do niewoli niemieckiej. 
Działania i walki III dywizjonu
7 września do III dywizjonu nie dotarł rozkaz o dalszym odwrocie w kierunku Głowna. Dywizjon pozostał na stanowiskach ogniowych nad Nerem do świtu 7 września. Następnie dołączył do kolumn marszowych Kresowej BK, w trakcie marszu zajął okresowo stanowiska ogniowe na zachód od Aleksandrowa, na wieść o zbliżaniu się niemieckiej kolumny zmotoryzowanej. Podczas dalszego marszu na szosie Łódź-Zgierz dywizjon natknął się na czołgi niemieckie, czołowa 9 bateria haubic ogniem na wprost zniszczyła 2 czołgi niemieckie, otwierając drogę do dalszego marszu. Popołudniem dywizjon dotarł do lasu Emilia, po krótkim odpoczynku pomaszerował w kierunku Głowna. 7 bateria haubic wykonywała od 3 września odrębne zadania niż III dywizjon. Znad Neru maszerowała samodzielnie, 8 września prawdopodobnie dotarła do Kampinosu, gdzie została rozbita. Szczegółowe jej działania nie są bliżej znane. 8 września III/10 pal maszerował z grupą płk. Płonki z Kresowej BK do okolic Skierniewic, podczas marszu odłączyła się od dywizjonu kolumna amunicyjna. Nocą 8/9 września dywizjon osiągnął las Makowa na zachód od Skierniewic. Po odpoczynku 9 września kontynuowano dalszy marsz, osiągając rejon Kamiona. 
10 września III dywizjon dołączył do 31 pułku strzelców Kaniowskich ppłk. Wincentego Wnuka, na południowy zachód od Studzieńca. Wraz ze strzelcami kaniowskimi wyruszył marszem przez Nowa Huta, Wólka Wręcka, Świnice na Mszczonów. 11 września o godz. 4.00 31 pp wkroczył do Mszczonowa, wewnątrz miasta doszło do walki z oddziałem niemieckim. Na sygnał piechoty, baterie haubic ostrzelały intensywnym ogniem stanowiska niemieckie. 3 bateria armat maszerująca w straży przedniej pułku, zniszczyła 4 niemieckie wozy pancerne ogniem na wprost. Rannych zostało 2 kanonierów i 1 oficer śmiertelnie. Po zdobyciu miasta III dywizjon przeszedł do lasu na północ od Grzegorzewic. Po południu oddziały niemieckie zajęły ponownie Mszczonów, który został ostrzelany przez III dywizjon. Z uwagi na chorobę dowódcy 3 baterii, dowództwo objął kpt. Kawecki, a 9 baterię ponownie por. rez. Badziak. Dalej zgrupowanie ppłk. Wnuka przemieściło się w kierunku lasów koło wsi Łoś. O świcie 12 września, po dotarciu do szosy Grójec-Warszawa, pomiędzy Głuchowem, a Tarczynem doszło do walki z niemieckimi oddziałami przemieszczającymi się szosą. Dywizjon ogniem na wprost zniszczył 2 czołgi i 5 samochodów oraz przekroczył szosę. O godz. 7.00 doszedł do rejonu wsi Łoś. 12 września doszło do starć z patrolami niemieckimi, 3 bateria unieszkodliwiła niemiecki pojazd pancerny i kilku żołnierzy. Nocą 12/13 września zgrupowanie z III dywizjonem pomaszerowało w kierunku miejscowości Rytomoczydło, gdzie dotarło rano 13 września. 
Pułk odpoczywał ubezpieczony w lasach, jego stanowiska były rozpoznawane przez lotnictwo niemieckie i został zaatakowany przez oddział wydzielony z niemieckiej 1 Dywizji Pancernej. Wszystkie natarcia zostały odparte, działa dywizjonu zniszczyły 7 wozów pancernych. Po zmroku 31 pp i III/10 pal pomaszerował w kierunku Pilicy, gdzie na południe od Lechanic przeprawił się na jej południowy brzeg. Po czym pomaszerowały do lasu, na południe od wsi Boże. Po odpoczynku kolejnej nocy zgrupowanie przemieściło się do lasów pod wieś Basinów, na zachód od Ryczywołu. 15 września ok. godz.15.00 z oddziałem ppłk Wnuka ponownie styczność bojowa uzyskały oddziały niemieckie. Baterie 3 i 8 zajęły stanowiska w I linii piechoty, a 9 bateria w głębi lasu. Wspierająca batalion I/31 pp 8 bateria haubic wspomagała batalion w obronie, a następnie w kontrataku. W trakcie walki dywizjon utracił 8 żołnierzy, jaszcz i kilka koni. Wieczorem podjęto dalszy marsz. O świcie 16 września podczas przekraczania szosy z Brzózy do Kozienic, doszło do potyczki z oddziałem niemieckiej 13 DPZmot. 17 września miejsce postoju znajdujące się na zachód od wsi Augustów zostało wykryte przez wojska niemieckie. Rejon postoju został otoczony przez pododdziały 13 DPZmot. i 46 DP. W ciągu dnia pododdziały 31 pp ze wsparciem artylerii usiłowały bezskutecznie rozerwać okrążenie. Podczas walki poległo 2 kanonierów, ranny został kpt. Kawecki. Po walce pozostała tylko resztka amunicji do dział. W nocy 17/18 września podjęto próbę dotarcia do Wisły. 18 września o świcie podczas przekraczania szosy Radom-Kozienice we wsi Augustów doszło do ataku oddziałów niemieckich na przód i tył kolumny 31 pp i III/10 pal. 
Dywizjon w większości nie przekroczył szosy i wycofał się w głąb Lasów Kozienickich. Grupa, która poszła w Lasy Kozienickie z ppłk. Wnukiem i mjr. Borkiem liczyła ok. 450 żołnierzy, w tym 200 artylerzystów z działami. Będąca bez wody grupa w lasach niedaleko wsi Augustów, ujawniła się gdy do wsi Stanisławów, udali się żołnierze po wodę dla koni. Doszło do kolejnej walki podczas, której wystrzelano pozostałość amunicji. Przed wieczorem grupa została rozwiązana, a działa zniszczone. Większość artylerzystów z 3, 8, 9 baterii oraz dowództwa dywizjonu dostała się do niemieckiej niewoli. Kpt. Kawecki wraz z grupką artylerzystów wyszedł z okrążenia, przeprawił się przez Wisłę i dotarł do Lublina. Tam połączył się z grupką żołnierzy z 54 pal i wraz z nią pomaszerował, w sile 5 oficerów i ok. 50 kanonierów w kierunku Chełma Lubelskiego. W trakcie marszu toczono potyczki z patrolami niemieckimi, w okolicach Chełma grupa została zaatakowana przez samoloty wroga; poległo 2 żołnierzy, 8 zostało rannych, stracono 28 koni.. Przemieszczono się do okolic Łęcznej, gdzie w trakcie walki z pododdziałem niemieckim zdobyto dwie armaty ppanc. z samochodami. Wkrótce grupa została otoczona przez oddziały sowieckie. 7 października grupa została rozwiązana.
Oddział Zbierania Nadwyżek 10 pal.
Po zmobilizowaniu w koszarach w Łodzi w ramach mobilizacji alarmowej 10 pułku artylerii lekkiej i jego wymarszu w kierunku granicy niemieckiej, pozostały znaczne nadwyżki oficerów i szeregowych. Na podstawie rozkazu dowódcy OK nr IV z 29 sierpnia 1939 wyznaczono dowódcę nadwyżek ppłk. Henryka Dudka oraz utworzono dwa dywizjony. Do koszar zgłaszali się dalsi rezerwiści. Na bazie OZN 10 pal miały zostać zmobilizowane dwa dywizjony (II i III) 54 pułku artylerii lekkiej, baterie marszowe dla 10 pal i 25 pal, a także dowództwo Ośrodka Zapasowego Artylerii Lekkiej nr 4. Zgodnie z rozkazem Ministra Spraw Wojskowych formowanie jednostek II rzutu mobilizacji powszechnej zostało przyspieszone. 2 września rozpoczęto mobilizowanie dywizjonów 54 pal. Z uwagi na ewakuację Łodzi tworzenie baterii marszowych i OZAL nr 4 nie zostało ukończone. Dowódcą OZAL nr 4 był mianowany ppłk Kazimierz Świderski z CWArt. w Toruniu. Nadwyżki z 7 i 26 pal nie dotarły do Łodzi zostały skierowane na wschód kraju. Nocą 5/6 września OZN 10 pal został ewakuowany przez Stryków, Skierniewice do Warszawy, gdzie dotarł 8 września. Z Warszawy nadwyżki 10 pal przemieściły się trasą: Górzno, Garwolin, Osiny, Ryżki, Łuków, Włodawa, Korolówka. Nadwyżki 10 pal dołączyły 22 września w Małorycie do Grupy "Brzoza", gdzie ppłk Henryk Dudek do 27 września sprawował dowództwo artylerii. Nadwyżki zostały wcielone do 50 Dywizji Piechoty "Brzoza" Samodzielnej Grupy Operacyjnej "Polesie". Grupa żołnierzy z OZN 10 pal z Karolówki skierowała się na południe trasą Łuck, Dubno, Brzeżany, Stanisławów, Nadwórna. Tam po dołączeniu do Składnicy Materiałów Intendenckich nr 4, w dniu 19 września przekroczyła granicę węgierską na Przełęczy Tatarskiej. 
Obsada dowódcza i struktura organizacyjna we wrześniu 1939.
Dowódca pułku - ppłk Józef Kossarek
Symbole pułkowe.
Sztandar.
4 grudnia 1937 roku Prezydent RP Ignacy Mościcki zatwierdził wzór sztandaru 10 pal&lt;ref name="18/31XII1937"&gt;Dz. Rozk. MSWojsk. Nr 18 z 31 grudnia 1937 roku, poz. 229.&lt;/ref&gt;.
26 maja 1938 roku na Polu Mokotowskim w Warszawie gen. dyw. Tadeusz Kasprzycki, w imieniu Prezydenta RP, wręczył dowódcy pułku sztandar ufundowany przez społeczeństwo Łodzi. Powojenne losy sztandaru nie są znane.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 10 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
17 września 1927 roku gen. dyw. Daniel Konarzewski, w zastępstwie ministra spraw wojskowych, zatwierdził wzór i regulamin odznaki pamiątkowej 10 pułku artylerii polowej. Odznaka o wymiarach 47x47 mm ma kształt krzyża maltańskiego o ramionach pokrytych ciemnozieloną emalią z obramowaniem czarnym. Między ramionami krzyża dwie skrzyżowane lufy armatnie barwy złocistej. W centrum krzyża nałożona okrągła tarcza ze srebrną miniaturą Krzyża Kaniowskiego na tle czerwonej emalii, okolona napisem na tle białej emalii „10 KANlOWSKI PUŁK ART. POL”. Odznaka oficerska, dwuczęściowa, wykonana w srebrze i emaliowana, łączona dwoma nitami. Autorem projektu odznaki był Rudolf Leroch-Orlot, a wykonawcą Wiktor Gontarczyk z Warszawy.
Kaniowscy artylerzyści.
Żołnierze 10 pułku artylerii lekkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177377" url="https://pl.wikipedia.org/wiki?curid=1177377" title="Domowy front">
Domowy front

Domowy front (tytuł oryg. "The War at Home") – amerykański sitcom nadawany przez stację FOX. W Polsce serial emitowały kanały HBO oraz TVN Siedem. Serial liczy sobie dwa sezony, składające się na czterdzieści cztery dwudziestodwuminutowe odcinki. Otrzymał nominacje do nagród: Excellence in Production Design Award, Humanitas Prize, Teen Choice Award, Young Artist Award.
Fabuła.
Vicky i Dave Gold mają trójkę dzieci: Hillary, Larry'ego i Mike'a. Mieszkają w Long Island. Wychowywanie nastolatków w obecnych czasach to niewdzięczne, odpowiedzialne zadanie. Młodzi ludzie nieustannie przysparzają swoim rodzicom zgryzot i problemów.

</doc>
<doc id="1177378" url="https://pl.wikipedia.org/wiki?curid=1177378" title="Strategia rozwoju gospodarczego">
Strategia rozwoju gospodarczego

Strategią rozwoju nazywa się rozmaite sposoby oddziaływania w celu pobudzenia wzrostu gospodarczego. Podstawowym problemem w projektowaniu strategii rozwoju jest znalezienie sposobu, aby przerwać zespół współzależności tworzących w gospodarce błędne koło niedorozwoju i ubóstwa. 
Typy strategii.
1."Strategia liberalna" (monetarystyczna lub ortodoksyjna) – dąży ona do poprawienia alokacji zasobów dzięki zdaniu się na mechanizmy rynkowe oraz wskazówki, które on daje. Jej głównym polem zainteresowania są zagadnienia mikroekonomiczne. Ogromną rolę przypisuje sektorowi prywatnemu, a jej skrajne warianty przypominają zasady leseferyzmu. Nacisk kładziony jest na politykę pieniężną i budżetową oraz na reformy finansowe. Jej cele to: stabilizacja gospodarki, poprawa alokacji zasobów, dobre funkcjonowanie rynków, sprzyjanie wysokiemu poziomowi oszczędzania, zapewnienie bardziej efektywnego wykorzystania kapitału.
2."Strategia gospodarki otwartej" – podobnie jak strategia liberalna uwagę skupia na rynkowej alokacji zasobów, czy też na sektorze prywatnym. Najważniejsze znaczenie przypisuje eksportowi. W strategii tej usiłuje się uzyskać korzyści komparatywne oraz wzrost stopy oszczędności, co przyspiesza akumulację kapitału, a tym samym wzrost. Strategia ta opowiada się za aktywną rolą państwa. 
3. "Strategia industrializacji" – nacisk kładzie na ekspansję sektora przetwórczego. Jej celem jest podwyższenie stopy wzrostu gospodarczego, co można osiągnąć przez: rozwój produkcji dóbr przetwórczych, rozwijanie przemysłu dóbr kapitałowych oraz proeksportową orientację sektora przetwórczego. Opowiada się za interwencją władz publicznych. 
4. "Strategia rozwoju rolniczego" („zielonej rewolucji”) – dąży ona do osiągnięcia wzrostu produkcji rolnej. Kluczem do jej osiągnięcia jest postęp techniczny, co wiąże się z wprowadzaniem wysoko wydajnych kultur rolnych. Jest ona głównie stosowana w krajach Trzeciego Świata.
5. "Strategia redystrybucji" – jej celem jest poprawa podziału dochodu i bogactwa. Zaleca ona tworzenie miejsc pracy, redystrybucję części wzrostu dochodu narodowego na rzecz najuboższych, zwracanie uwagi na potrzeby podstawowe.

</doc>
<doc id="1177380" url="https://pl.wikipedia.org/wiki?curid=1177380" title="Kill at Will">
Kill at Will

Kill at Will – minialbum amerykańskiego rapera o pseudonimie Ice Cube wydany w grudniu 1990 roku nakładem wytwórni Priority Records. Wydawnictwo zdobyło status platynowej płyty.

</doc>
<doc id="1177383" url="https://pl.wikipedia.org/wiki?curid=1177383" title="Gospodarowanie odpadami">
Gospodarowanie odpadami



</doc>
<doc id="1177387" url="https://pl.wikipedia.org/wiki?curid=1177387" title="Groszek (sieć sklepów)">
Groszek (sieć sklepów)

Groszek – franczyzowa sieć samoobsługowych sklepów spożywczych w Polsce. Sieć funkcjonuje od września 2000 roku. Organizatorem sieci jest Groszek Sp. z o.o., zrzeszona w ramach Grupy Eurocash.
W maju 2013 roku sieć otrzymała nagrodę Hermes przyznawaną przez pismo „Poradnik Handlowca” firmom dystrybucyjnym, detalicznym, niezależnym właścicielom sklepów oraz w ostatnich latach osobom, które wywarły istotny wpływ na rozwój branży.
Logo.
W 2020 roku sieć odświeżyła logotyp oraz linię komunikacji. Nowe hasło sieci to: „Groszek. Pełny zakupów. Pełny radości”.

</doc>
<doc id="1177388" url="https://pl.wikipedia.org/wiki?curid=1177388" title="Bitwa pod Pueblą">
Bitwa pod Pueblą

Bitwa pod Pueblą – starcie zbrojne, które miało miejsce 5 maja 1862 r., w trakcie francuskiej interwencji w Meksyku (1861–1867).
Bitwa, w której Meksykanie pokonali wojska francuskie była najważniejszym zwycięstwem meksykańskim w całym konflikcie, a dzień ten – "Cinco de Mayo" – obchodzony jest po dziś dzień jako święto meksykańskiej kultury.
Naprzeciwko słabo uzbrojonych sił meksykańskich (4000 żołnierzy) pod dowództwem generała Zaragozy, stanęły liczące 6000 ludzi wojska francuskie dowodzone przez generała Lorenceza. Meksykański dowódca nie posiadał większego doświadczenia taktycznego w regularnych walkach, chociaż był doświadczony w prowadzeniu walk partyzanckich.
Przed bitwą.
W roku 1861 cesarz francuski Napoleon III wysłał wojska do Meksyku. Celem kampanii było odzyskanie olbrzymich długów zaciągniętych przez rząd meksykański. Napoleon III zamierzał również obalić konstytucyjny rząd meksykański i zastąpić go monarchią. Głównym celem władcy było jednak poszerzenie wpływów francuskich w Ameryce Centralnej i Ameryce Południowej.
8 grudnia 1861 r. oddziały francuskie zajęły miasto portowe Veracruz Llave. W tym momencie dla Meksykanów stało się jasne, że głównym celem kampanii nie jest odzyskanie długów, ale przejęcie kontroli nad Meksykiem.
Bitwa.
Drogi do Puebli chroniły forty Loreto oraz Guadalupe. Generał Zaragoza wydał swoim oddziałom rozkaz wykopania rowów obronnych wzdłuż drogi prowadzącej do Puebla i połączenie nimi obu fortów. Atutem Meksykanów były fatalne warunki pogodowe. Gwałtowne deszcze zamieniły ziemię w błoto, które znacznie utrudniało poruszanie się francuskiej artylerii.
Generał Laurencez był przekonany, że Meksykanie będą starali się uniknąć walnej bitwy i w popłochu opuszczą miejsca obronne. Koło południa francuski dowódca dał sygnał do ataku. Meksykanie utrzymali swoje pozycje i odepchnęli Francuzów. Po przegrupowaniu swoich wojsk Francuzi spróbowali ponownego ataku. I tym razem atak załamał się, a atakujący zmuszeni byli się wycofać.
W końcu uzbrojeni w przeważającej części w maczety Meksykanie, pod wodzą Zacapoaxtli, wsparci Indianami z plemienia Xochiapulco rozpoczęli kontratak. Ze skrzydeł na Francuzów uderzyła dobrze zorganizowana i zdyscyplinowana kawaleria pod wodzą Porfirio Díaza (późniejszego prezydenta Meksyku). Około 16:30 bitwa dobiegła końca.
Francuzi wycofali się z pola bitwy tuż po zapadnięciu zmierzchu. Oczekiwali jeszcze dwa dni na kolejne ataki Meksykanów, które jednak nie nastąpiły, gdyż Zaragoza świadomy był przewagi wojsk francuskich w otwartym polu. Również generał Laurencez nie ryzykował kolejnych ataków i nakazał swoim wojskom odwrót do Orizaby.

</doc>
<doc id="1177391" url="https://pl.wikipedia.org/wiki?curid=1177391" title="John Mainwaring">
John Mainwaring

John Mainwaring (ur. 1724, zm. 1807) – angielski pisarz i teolog, pierwszy biograf Georga Friedricha Händla.
Był duchownym od 1748 roku. Ukończył St. John's College w Cambridge, później wykładał teologię na tym uniwersytecie. Należał do wielbicieli kompozytora Händla. W roku 1760 napisał i wydał biografię: "Memoirs of the Life of the Late George Frederic Handel", którą w roku następnym dawny znajomy Händla z Hamburga Johann Mattheson przetłumaczył na język niemiecki. Głównym informatorem Mainwaringa w czasie pisania biografii był współpracownik i sekretarz Händla John Christopher Smith.

</doc>
<doc id="1177392" url="https://pl.wikipedia.org/wiki?curid=1177392" title="Teoria racjonalnych oczekiwań">
Teoria racjonalnych oczekiwań

Teoria racjonalnych oczekiwań – hipoteza ekonomiczna sformułowana w latach 70. dwudziestego wieku wobec niesprawdzającej się wtedy w problemach makroekonomicznych hipotezy oczekiwań adaptacyjnych. Została po raz pierwszy zaproponowana przez amerykańskiego ekonomistę Johna Mutha w 1961 roku i rozpropagowana dzięki późniejszym pracom Roberta Lucasa, Thomasa Sargenta i Neila Wallace’a.
Opis.
Teoria racjonalnych oczekiwań głosi, że podmioty gospodarcze podejmują swoje decyzje w oparciu o wszystkie dostępne informacje o aktualnych uwarunkowaniach ekonomicznych oraz o potencjalnych skutkach tych decyzji. Posiadają również umiejętność wyciągania wniosków ze zdarzeń w przeszłości, co pozwala im przewidywać możliwe scenariusze wydarzeń w przyszłości.
Twórcy tej teorii upatrywali niedopracowanie modelu Keynesa w potraktowaniu oczekiwań podmiotów gospodarczych jako wielkości egzogenicznych, czyli będących poza gospodarką. Powodowało to niepełny obraz gospodarki, gdzie widoczne są tylko konsekwencje zmian oczekiwań, a nie ich przyczyny. W opinii przedstawicieli szkoły racjonalnych oczekiwań polityka stabilizacyjna oparta na takim modelu prowadziła tylko do wzrostu inflacji.
Teoria racjonalnych oczekiwań podaje w wątpliwość skuteczność angażowania się polityki gospodarczej w dynamizowanie wzrostu gospodarczego, gdyż państwo nie ma wpływu na trwały wzrost zatrudnienia lub produktu. Twórcy tej teorii posuwają się w swoich poglądach jeszcze dalej – uważają, że przeciwdziałanie recesji i bezrobociu poprzez stosowanie aktywnej polityki finansowej nie przynosi efektów, a pojawienie się bezrobocia nie wynika z niedostatecznego popytu. Szkoła racjonalnych oczekiwań sugeruje, że państwo powinno dążyć do utrzymania stabilności cen oraz działać po podażowej stronie gospodarki, jednocześnie zastrzegając, że nie powinno to zachodzić przy użyciu bezpośrednich decyzji podmiotów rządowych, lecz dzięki wypracowanym regułom, do których podmioty gospodarcze będą miały zaufanie.
Szkoła racjonalnych oczekiwań tym różni się od monetaryzmu, że inaczej widzi rolę państwa w gospodarce, gdyż dopuszcza jego działania poprzez zarówno oddziaływanie na rynek pieniężny, jak również równoważenie budżetu, sterowanie wydatkami rządowymi i cele realnego kursu walutowego.
Krytyka.
Krytycy tej teorii kwestionują racjonalne oczekiwania jako wiarygodny model zachowania przedsiębiorstw, twierdząc na podstawie badań empirycznych, że nie wszystkie podmioty zachowują się w pełni racjonalnie oraz że wiele z nich popełnia cyklicznie te same błędy. Wynika to z faktu, że podmioty na ogół w optymalny sposób wykorzystują tylko część dostępnych informacji. Zwraca się też uwagę na to, że nawet przy zachowaniu w pełni racjonalnym istnieje miejsce dla aktywnej roli polityki rządu, gdy cenowe i popytowe mechanizmy dostosowawcze nie zadziałają na czas.

</doc>
<doc id="1177395" url="https://pl.wikipedia.org/wiki?curid=1177395" title="Ocimum tenuiflorum">
Ocimum tenuiflorum



</doc>
<doc id="1177396" url="https://pl.wikipedia.org/wiki?curid=1177396" title="Tectona">
Tectona



</doc>
<doc id="1177401" url="https://pl.wikipedia.org/wiki?curid=1177401" title="Kapitan Power i żołnierze przyszłości">
Kapitan Power i żołnierze przyszłości

Kapitan Power i żołnierze przyszłości (ang. "Captain Power and the Soldiers of the Future") – serial telewizyjny o tematyce science-fiction z lat osiemdziesiątych. Tytułową rolę odgrywał aktor Tim Dunigan.
W Polsce emitowany był w Telewizji Polsat, ATV oraz Tele3 Katowice.
Dystrybucja VHS.
Serial został wydany w Polsce na kasetach VHS. Dystrybucja: NVC
Lista odcinków.
Nakręcono jedynie jedną serię, która zawiera 22 odcinki. W nawiasie podana jest data premiery każdego odcinka.

</doc>
<doc id="1177402" url="https://pl.wikipedia.org/wiki?curid=1177402" title="Międzynarodowa koordynacja polityki gospodarczej">
Międzynarodowa koordynacja polityki gospodarczej

Międzynarodowa koordynacja polityki gospodarczej – ogół działań i środków podejmowanych w celu ustalenia wspólnych kierunków i celów polityki gospodarczej państw, między którymi występuje duża współzależność gospodarcza, np. tworzących organizację międzynarodową.
Konsekwencje.
Dzięki większej koordynacji działań możliwy jest wzrost dobrobytu obu krajów (a nie np. tylko jednego prowadzącego politykę ekspansji). Występuje też sytuacja odwrotna, tzn. "zubażanie" innych państw (negatywny makroekonomiczny efekt zewnętrzny) np. publiczne i prywatne działania zwiększające zanieczyszczenie.
Koordynacji polityki gospodarczej państw UE.
Podstawy koordynacji polityki gospodarczej państw Wspólnoty Europejskiej zostały zawarte w art. 99 TWE, zgodnie z którym państwa członkowskie zobowiązały się do koordynacji polityki w ramach Rady Unii Europejskiej w oparciu o Ogólne Wytyczne Polityki Gospodarczej.

</doc>
<doc id="1177405" url="https://pl.wikipedia.org/wiki?curid=1177405" title="Rayo Vallecano de Madrid">
Rayo Vallecano de Madrid



</doc>
<doc id="1177411" url="https://pl.wikipedia.org/wiki?curid=1177411" title="Icheon">
Icheon

Icheon (kor. 이천시) – miasto w Korei Południowej, w prowincji Gyeonggi. Liczy 190 641 mieszkańców.

</doc>
<doc id="1177414" url="https://pl.wikipedia.org/wiki?curid=1177414" title="Hark! the Herald Angels Sing">
Hark! the Herald Angels Sing



</doc>
<doc id="1177415" url="https://pl.wikipedia.org/wiki?curid=1177415" title="Piłka (Lubliniec)">
Piłka (Lubliniec)

Piłka – dzielnica Lublińca położona w południowo-zachodniej części miasta. Graniczy z dzielnicami: Kokotek, Jania Góra i Posmyk. Od strony wschodniej natomiast graniczy z gminą Koszęcin i znajdującą się w niej wioską Piłka. 
Urząd Miasta Lubliniec we wrześniu 2007 r. zorganizował referendum, gdyż mieszkańcy lublinieckiej Piłki chcieli się przyłączyć do gminy Koszęcin i miejscowości Piłka stając się razem z nią jednym sołectwem, argumentowali to brakiem inwestycji w ich dzielnicy. Referendum jednak zakończyło się na korzyść Lublińca, tzn. Piłka dalej pozostanie w granicach miasta.

</doc>
<doc id="1177419" url="https://pl.wikipedia.org/wiki?curid=1177419" title="Eliasz Rajzman">
Eliasz Rajzman

Eliasz Rajzman ( "Eljohu Rajzman"; ur. 8 lipca 1909 lub 1904 w Kowlu, zm. 20 stycznia 1975 w Szczecinie) – polski poeta i pisarz narodowości żydowskiej tworzący w języku jidysz. Był jednym z ostatnich poetów tworzących w tym języku w powojennej Polsce.
Życiorys.
Urodził się w Kowlu, w biednej rodzinie żydowskiej (ojciec pracował jako garbarz), był samoukiem, z zawodu – rękawicznikiem. Po ukończeniu chederu pracował jako cholewkarz. Zadebiutował w 1933 roku na łamach warszawskiej gazety żydowskiej „Fołks-Cajtung”, publikował także m.in. w „Wochnszrift far Literatur, Kunst un Kultur”. Podczas II wojny światowej przebywał na Litwie. Po ataku III Rzeszy na Związek Radziecki w czerwcu 1941, wstąpił do Armii Czerwonej, gdzie służył do 1943 roku. Brał udział w obronie Kaukazu, następnie przebywał w Kazachstanie, Kirgistanie i na Uralu.
Po demobilizacji, w 1947 jako repatriant wrócił do Polski. Osiadł w Choszcznie, gdzie znalazł zatrudnienie jako pracownik fizyczny w rolniczym majątku państwowym. W 1947 podjął pracę w Osadniczej Spółdzielni Produkcyjnej Kania pod Stargardem. W 1950 na stałe przeniósł się do Szczecina, gdzie mieszkał aż do śmierci. Znalazł tam zatrudnienie jako krojczy w spółdzielni skórzanej „Galanteria”. Przez wiele lat był animatorem kultury, aktorem i autorem dramatów wystawianych w amatorskim teatrze działającym przy oddziale szczecińskim Towarzystwa Społeczno-Kulturalnego Żydów w Polsce, współpracował z czasopismem „Jidisze Szriftn”. W latach 1956–1957 publikował wiersze w tygodniku „Ziemia i Morze”.
Zmarł w Szczecinie i został pochowany na Cmentarzu Centralnym (kwatera 58a).
Twórczość.
Eliasz Rajzman pisał wiersze głównie w języku jidysz, ale również nie brakowało w jego dorobku poezji w języku polskim. Liczne jego utwory poetyckie przełożono na polski i opublikowano zarówno w tomach autorskich, jak i w antologiach zbiorowych. Tłumaczami byli m.in.: Katarzyna Suchodolska, Arnold Słucki, Stanisław Wit Wiliński, Urszula Kozioł, Jadwiga Adler, Horacy Safrin, Marian Grześczak, Józef Bursewicz, Tadeusz Nowak, Jakub Zonszajn.
Oprócz poezji pisał także dramaty i opowiadania. Jego sztuka teatralna "Nowe kłosy" została wystawiona we Wrocławiu na festiwalu żydowskich zespołów dramatycznych.
W listopadzie 1974 roku w szpitalu napisał w języku polskim swój ostatni wiersz pt. "Noc". Wiele wierszy poety zamieszczała szczecińska gazeta „Spojrzenia” oraz dodatek kulturalny do „Fołks Sztyme”.
Twórczość w języku jidysz.
Wszystkie poniższe zbiory wierszy Rajzmana ukazały się w Warszawie w wydawnictwie Idisz Buch.
Ponadto Rajzman opublikował także:

</doc>
<doc id="1177421" url="https://pl.wikipedia.org/wiki?curid=1177421" title="Pocheon">
Pocheon

 
Pocheon (kor. 포천시) – miasto w Korei Południowej w prowincji Gyeonggi. W 2004 liczyło 158 487 mieszkańców.

</doc>
<doc id="1177425" url="https://pl.wikipedia.org/wiki?curid=1177425" title="Gimpo">
Gimpo

Gimpo () – miasto w Korei Południowej, w prowincji Gyeonggi. Liczy 203 391 mieszkańców.

</doc>
<doc id="1177426" url="https://pl.wikipedia.org/wiki?curid=1177426" title="F.E.A.R. (ujednoznacznienie)">
F.E.A.R. (ujednoznacznienie)

Zobacz też:

</doc>
<doc id="1177428" url="https://pl.wikipedia.org/wiki?curid=1177428" title="Wspólnota administracyjna Emmendingen">
Wspólnota administracyjna Emmendingen

Wspólnota administracyjna Emmendingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba wspólnoty znajduje się w mieście Emmendingen, przewodniczącym jej jest Stefan Schlatterer.
Wspólnota administracyjna zrzesza jedno miasto i cztery gminy wiejskie:

</doc>
<doc id="1177430" url="https://pl.wikipedia.org/wiki?curid=1177430" title="Anseong">
Anseong

Anseong (kor. 안성시) – miasto w Korei Południowej, w prowincji Gyeonggi, 80 km na południe od Seulu. Liczy 149 233 mieszkańców.

</doc>
<doc id="1177433" url="https://pl.wikipedia.org/wiki?curid=1177433" title="Guri">
Guri

Guri (kor. 구리시) – miasto w Korei Południowej, w prowincji Gyeonggi. Leży na wschód od stolicy kraju - Seulu. Nazwa "Guri" oznacza "dziewięć wsi" („gu” - dziewięć, „ri” - wieś).
W centrum miasta znajduje się tradycyjny rynek "Toldari". Guri jest połączone ze stolicą koleją (Jungang Line) oraz linią autobusową. Na zachodzie miasta przebiegają bogate w turystyczne szlaki góry Acha San wraz z ruinami fortec jednego z historycznych królestw koreańskich - Baekje. Na południu miasta przebiega szlak rowerowy parku rzeki Han. Na obrzeżach miasta znajdują się grobowce władców dawnych państw koreańskich - Goguryeo oraz Joseon. Prawie 40% miasta zajmują lasy, uprawy ryżu 9%, inne pola uprawne 17%. Temperatura waha się od -5 °C w styczniu do 25 °C w lipcu.

</doc>
<doc id="1177434" url="https://pl.wikipedia.org/wiki?curid=1177434" title="Wspólnota administracyjna Waldkirch">
Wspólnota administracyjna Waldkirch

Wspólnota administracyjna Waldkirch – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba wspólnoty znajduje się w mieście Waldkirch, przewodniczącym jej jest Richard Leibinger.
Wspólnota administracyjna zrzesza jedno miasto i dwie gminy wiejskie:

</doc>
<doc id="1177435" url="https://pl.wikipedia.org/wiki?curid=1177435" title="Yongin">
Yongin

Yongin (kor. 용인시) – miasto w Korei Południowej, w prowincji Gyeonggi. W 2007 liczyło 766 560 mieszkańców.

</doc>
<doc id="1177436" url="https://pl.wikipedia.org/wiki?curid=1177436" title="Związek gmin Denzlingen-Vörstetten-Reute">
Związek gmin Denzlingen-Vörstetten-Reute

Związek gmin Denzlingen-Vörstetten-Reute – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba związku znajduje się w miejscowości Denzlingen, przewodniczącym jego jest Lothar Fischer.
Związek zrzesza trzy gminy wiejskie:

</doc>
<doc id="1177438" url="https://pl.wikipedia.org/wiki?curid=1177438" title="Live in Bischofswerda">
Live in Bischofswerda

Live in Bischofswerda – pierwsze VHS norweskiej grupy black metalowej Mayhem. Występ zarejestrowano w roku 1997, podczas koncertu w Bischofswerda we wschodnich Niemczech. Nagranie zostało wydane rok później przez Misanthropy Records.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1177439" url="https://pl.wikipedia.org/wiki?curid=1177439" title="Kora nadąsana">
Kora nadąsana

Kora nadąsana (lub Kora Eutydikosa) – grecka marmurowa rzeźba antyczna z okresu archaicznego z ok. 490 r. p.n.e. Z podpisu na bazie posągu wiemy, że fundatorem był niejaki Eutydikos.
Dzieło zerwało z wieloma tradycyjnymi elementami tego typu rzeźb. Po pierwsze, na twarzy "kory" brakuje "archaicznego uśmiechu". Stąd też wzięła się popularna nazwa zabytku. Po drugie, rysy twarzy nie mają już cech stylu dedalicznego, proporcje są harmonijne, idealizowane. Kobieta ubrana jest w przezroczysty "chiton".
"Kora nadąsana" zapowiada okres klasyczny w sztuce starożytnej Grecji.

</doc>
<doc id="1177441" url="https://pl.wikipedia.org/wiki?curid=1177441" title="Dongducheon">
Dongducheon

Dongducheon (kor. 동두천시) – miasto w Korei Południowej, w prowincji Gyeonggi. W 2006 liczyło 82 623 mieszkańców.

</doc>
<doc id="1177442" url="https://pl.wikipedia.org/wiki?curid=1177442" title="Związek gmin Elzach">
Związek gmin Elzach

Związek gmin Elzach – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba związku znajduje się w mieście Elzach, przewodniczącym jego jest Holger Krezer.
Związek zrzesza jedno miasto i dwie gminy wiejskie:

</doc>
<doc id="1177444" url="https://pl.wikipedia.org/wiki?curid=1177444" title="Dyrektoriat (Ukraina)">
Dyrektoriat (Ukraina)

Okres Hetmanatu (od kwietnia do grudnia 1918) przyczynił się do wykrystalizowania ukraińskiej sytuacji politycznej. Kilka partii oraz związków zawodowych stworzyło Ukraiński Sojusz Narodowo-Państwowy. Przeciwko polityce Skoropadskiego zaczął też występować Wszechukraiński Związek Ziemstw. Ukraiński Sojusz Narodowo-Państwowy przekształcił się w lipcu 1918 r. w Ukraiński Sojusz Narodowy, który był ciągłą przeciwwagą dla rządów hetmańskich. Występujące z coraz większym nasileniem antyniemieckie i antyhetmańskie powstania chłopskie skłaniały tę organizację do jawnego wystąpienia przeciwko reżimowi. Zaczęto czynić przygotowania do przewrotu. 
Pretekstem był manifest Skoropadskiego o federacji z Rosją, o którym spiskowcy dowiedzieli się 13 listopada wieczorem, czyli jeszcze przed jego ogłoszeniem. Buntownicy zwołali w Kijowie naradę, w czasie której ukonstytuował się Dyrektoriat, czyli kolegialny organ, który miał kierować powstaniem. Jego istnienie zostało proklamowane 14 listopada 1918 r. W jego skład weszli socjaldemokraci Wołodymyr Wynnyczenko i Symon Petlura, profesor Uniwersytetu Kijowskiego Fedir Szweć reprezentujący eserowców, niepodległościowiec-socjalista Opanas Andrijewśkyj i przedstawiciel organizacji kolejarzy Andrij Makarenko. Przewodniczącym został Wynnyczenko. On też wytyczał polityczny kierunek walki powstańczej. Petlura, Naczelny Ataman Wojsk URL, zajął się głównie organizacją sił zbrojnych. Dysponował wówczas ok. 3,5-tysięczną armią - Strzelcami Siczowymi. Te dwie postacie dzielił głęboki antagonizm, który wynikał z różnic politycznych i zaistniałych wcześniej zadrażnień. 
Dyrektoriat utworzył rząd, czyli Radę Zarządzających Sprawami Państwa, która nastawiona była na współpracę z Ententą. W ten sposób stał się centralnym ośrodkiem władzy Ukraińskiej Republiki Ludowej. Siedzibą Dyrektoriatu była początkowo Biała Cerkiew, skąd zostało ogłoszone powstanie przeciw Skoropadskiemu. Petlura, któremu udało się zgromadzić wokół siebie wiele oddziałów partyzanckich, zdobył Kijów 14 grudnia 1918 r. Skoropadski zrzekł się władzy i przekazał ją swojej Radzie Ministrów, która z kolei oddała ją Dyrektoriatowi. Tymczasem pod koniec listopada 1918 r. w Sudży utworzono probolszewicki Tymczasowy Robotniczo-Chłopski Rząd Ukrainy, którego zamiarem było przejąć całą władzę na Ukrainie i podporządkować ją całkowicie bolszewikom. Znakiem tego była zmiana nazwy państwa na Ukraińską Socjalistyczną Republikę Radziecką. Dyrektoriat jednak nie zamierzał oddać władzy. Na zdobytych terenach na miejsce bolszewickich Rad Delegatów Robotniczych powoływano do życia Rady Pracy. W dniach 23-28 stycznia 1919 r. odbył się w Kijowie Kongres Pracy. 
Formalnie Dyrektoriat podporządkował się Kongresowi, ale ten upoważnił go do sprawowania rządów i wydawania zarządzeń koniecznych do obrony państwa. Na skutek ofensywy sowieckiej w styczniu i lutym 1919 r. Dyrektoriat zmuszony był przenieść się do Winnicy. Tereny kontrolowane przez jego wojska kurczyły się coraz bardziej, co zmusiło jego członków do przeniesienia się do Kamieńca Podolskiego.
Po niepowodzeniach na froncie i utracie Kijowa w walce z bolszewikami, 13 lutego 1919 Wynnyczenko zrezygnował z przewodniczenia Dyrektoriatowi i wyjechał za granicę. Podobnie zachowali się Makarenko i Szweć. Dyrektoriat praktycznie przestał istnieć jako ciało zbiorowe, a faktyczną władzę przejął Petlura, który wobec niepowodzeń na froncie przeciwko bolszewikom, szukał porozumienia z Polską, ale na odniesienie zwycięstwa w walce o władzę na Ukrainie w oparciu o zachodniego sąsiada było już za późno.

</doc>
<doc id="1177446" url="https://pl.wikipedia.org/wiki?curid=1177446" title="System gospodarki wojennej">
System gospodarki wojennej



</doc>
<doc id="1177447" url="https://pl.wikipedia.org/wiki?curid=1177447" title="Stripper">
Stripper

Stripper – jeden z rodzajów urządzenia do zdejmowania izolacji z przewodów. Usunięcie izolacji jest konieczne do połączenia przewodu z urządzeniem końcowym. 
Różne rodzaje przewodów wymagają różnych typów stripperów, np. do zdejmowania warstwy ochronnej ze światłowodu. Stripper wykorzystuje się tu m.in. przy spawaniu światłowodów, ponieważ pozwala usunąć warstwę ochronną, która nie nadaje się do spawania, pozostawiając nienaruszone włókno złożone z rdzenia i płaszcza.

</doc>
<doc id="1177448" url="https://pl.wikipedia.org/wiki?curid=1177448" title="Gwacheon">
Gwacheon

Gwacheon (kor. 과천) – miasto w Korei Południowej, w prowincji Gyeonggi. Liczy 74 581 mieszkańców.

</doc>
<doc id="1177449" url="https://pl.wikipedia.org/wiki?curid=1177449" title="Związek gmin Kenzingen-Herbolzheim">
Związek gmin Kenzingen-Herbolzheim

Związek gmin Kenzingen-Herbolzheim – związek gmin w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba związku znajduje się w mieście Kenzingen, przewodniczącym jego Matthias Guderjan.
Związek zrzesza dwa miasta i dwie gminy wiejskie:

</doc>
<doc id="1177451" url="https://pl.wikipedia.org/wiki?curid=1177451" title="Rumunia we wczesnym średniowieczu">
Rumunia we wczesnym średniowieczu



</doc>
<doc id="1177454" url="https://pl.wikipedia.org/wiki?curid=1177454" title="Randka z gwiazdą">
Randka z gwiazdą

Randka z gwiazdą (tytuł oryg. "I'm with Her") – amerykański sitcom, emitowany w latach 2003–2004 przez stację ABC. Serial Chrisa Henchy'ego i Marco Pennette'a składa się z dwudziestu dwóch odcinków, z których każdy trwa trzydzieści minut. W Polsce emitowany był przez kanał TVN Siedem.
Fabuła traktuje o perypetiach Patricka Owena, szkolnego nauczyciela, który pewnego dnia spotyka w swojej ulubionej knajpie popularną aktorkę filmową, Alex Young. Zbieg okoliczności sprawia, że jeszcze tego samego dnia spotykają się ponownie. Wkrótce pomiędzy belfrem i kapryśną gwiazdą rodzi się miłość.

</doc>
<doc id="1177455" url="https://pl.wikipedia.org/wiki?curid=1177455" title="Siheung">
Siheung

 
Siheung (kor. 시흥시) – miasto w Korei Południowej, w prowincji Gyeonggi. W 2005 liczyło 441 147 mieszkańców.

</doc>
<doc id="1177460" url="https://pl.wikipedia.org/wiki?curid=1177460" title="Uijeongbu">
Uijeongbu

Uijeongbu (kor. 의정부시) – miasto w Korei Południowej, w prowincji Gyeonggi. Siedziba rzymskokatolickiej diecezji. W 2015 liczyło 431 149 mieszkańców.

</doc>
<doc id="1177463" url="https://pl.wikipedia.org/wiki?curid=1177463" title="Związek gmin Nördlicher Kaiserstuhl">
Związek gmin Nördlicher Kaiserstuhl

Związek gmin Nördlicher Kaiserstuhl – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Südlicher Oberrhein, w powiecie Emmendingen. Siedziba związku znajduje się w mieście Endingen am Kaiserstuhl, przewodniczącym jego jest Hans-Joachim Schwarz.
Związek zrzesza jedno miasto i pięć gmin:

</doc>
<doc id="1177464" url="https://pl.wikipedia.org/wiki?curid=1177464" title="Oblężenie Dunboy Castle">
Oblężenie Dunboy Castle

Oblężenie Dunboy Castle – starcie zbrojne, które miało miejsce w dniach 5–18 czerwca 1602 r. w trakcie irlandzkiej wojny dziewięcioletniej (1594–1603) w hrabstwie Cork w Irlandii. 
Dunboy Castle, którego ruiny w dzisiejszych czasach zaadaptowano na potrzeby miejscowego hotelu, położone jest na zachód od miasta Castletownbere na półwyspie Beara w hrabstwie Cork. Twierdzę postawiono w celu kontrolowania portu Bearhaven. 
Wstęp.
Dowódcą zamku był przywódca klanu galijskiego Donal Cam O'Sullivan Beare (Chief of Dunboy). Jego wojska wspierane przez siły hiszpańskie brały m.in. udział w bitwie pod Kinsale. Po porażce w tej bitwie O'Sullivan zdecydował się kontynuować walkę, koncentrując swoje siły w okolicy Dunboy. 
Pierwszym celem O'Sulivanna było ponowne zajęcie zamku. Dunboy Castle obsadzone było niewielkim oddziałem hiszpańskim pod wodzą kapitana Saavedra. W lutym 1602 r. Hiszpanie gotowi byli oddać twierdzę w ręce wojsk angielskich, co było częścią zobowiązań wynikłych po porażce pod Kinsale. Jednak O'Sullivan zaskoczył jednostki hiszpańskie, które następnie rozbroił i odesłał z powrotem do Hiszpanii. Irlandczykom przypadła w zysku cała broń i amunicja, którą wykorzystano do obrony przed atakiem angielskim. Następnie po zdobyciu twierdzy O'Sullivan pozostawił w niej 143 swoich najlepszych żołnierzy pod dowództwem kapitana Richarda MacGeoghegana i Friara Domenica Collinsa. Sam zaś udał się do jednego ze swoich zamków w Ardea Castle, położonego na północnym wybrzeży półwyspu, w celu pozyskania dodatkowych pieniędzy i zaopatrzenia dostarczanego przez flotę hiszpańską. 
Przeciwko rebeliantom Korona angielska wysłała 5000 ludzi dowodzonych przez Sir George Carewa (Lord President of Muster), którego wsparły także jednostki floty angielskiej.
Oblężenie.
Dunboy Castle uchodził za twierdzę trudną do zdobycia. Carew rozpoczął zatem oblężenie od gwałtownego ostrzału artyleryjskiego z lądu i morza. Tymczasem jeden z kuzynów O'Sullivana, Owen O'Sullivan of Carrignass, który porozumiał się z Anglikami, poinformował Carewa o słabo umocnionym fragmencie murów zamku w pobliżu schodów. Carew nakazał ostrzał tego miejsca, przy czym przygotowywał swoich ludzi do szturmu. Po 10 dniowym ostrzale zamek zamienił się w ruinę a irlandzka klęska stawała się coraz bardziej realna. MacGeoghegan wysłał wówczas posłańca do Carewa, który zażądał kapitulacji, a posłańca nakazał powiesić w pobliżu zamku. Niektórzy obrońcy tracąc nadzieję, starali się przepłynąć do położonej w pobliżu wyspy Dursey Island, gdzie jednak część z nich została zabita bądź dostała się do niewoli. Pozostali w zamku obrońcy bronili się do końca, aż do momentu zawalenia się sklepienia zamku. 
11 dnia oblężenia zamek został zdobyty. Podczas oblężenia Anglicy splądrowali Dursey Island, gdzie zamieszkiwała rodzina O'Sullivana. Miejscowi mężczyźni zostali spaleni żywcem w kościele, kobiety i dzieci natomiast zepchnięte zostały ze skały do morza, gdzie utonęły.
W trakcie plądrowania piwnic zamkowych Carew osobiści porąbał ciało MacGeoghegana, który starał się wysadzić skład amunicji zamkowej. Pojmanych żołnierzy powieszono na placu w Castletownbere. Collins został zabrany przez Carewa do Youghal, gdzie został także powieszony.
Podsumowanie.
Po upadku Dunboy Castle, O'Sullivan przeszedł do taktyki partyzanckiej w Westcork, gdzie zdobył przynajmniej 6 zamków, po czym zdecydował się iść na ratunek swoim sprzymierzeńcom w północnej części wyspy, gdzie skierował się na czele 1 000 mężczyzn, kobiet i dzieci (O'Sullivan's March). 
Ludzie O'Sullivana podczas długiego marszu i licznych potyczek, zmuszeni byli walczyć z głodem i chorobami. Straty były tak wielkie, że gdy grupa dotarła do O'Rourke's Castel w Leitrim, liczyła zaledwie 35 osób. Wielu opuściło grupę w trakcie marszu, zakładając osady po drodze. 
W Leitrim O'Sullivan spróbował jeszcze podjąć nową walkę wraz z innymi przywódcami klanowymi. Wszystko zakończyło się jednak, w chwili gdy Hugh O'Neill skapitulował przed Anglikami, uznając władzę Korony angielskiej. O'Sullivan, który nie zgodził się na ten krok, uszedł do Hiszpanii, gdzie został później zamordowany. 

</doc>
<doc id="1177465" url="https://pl.wikipedia.org/wiki?curid=1177465" title="Yangju">
Yangju

Yangju (kor. 양주시) – miasto w Korei Południowej, w prowincji Gyeonggi. W 2004 liczyło 159 891 mieszkańców.

</doc>
<doc id="1177467" url="https://pl.wikipedia.org/wiki?curid=1177467" title="Jemiołowate">
Jemiołowate

Jemiołowate ("Viscaceae") – grupa roślin wyróżniana w różnych systemach klasyfikacyjnych w randze rodziny (np. w systemie Takhtajana, także w ostatniej jego wersji z 2009) lub podrodziny w obrębie sandałowców "Santalales". W klasyfikacji Angiosperm Phylogeny Website takson w randze plemienia "Visceae" w obrębie sandałowcowatych "Santalaceae". Należą tu rośliny szeroko rozprzestrzenione na kuli ziemskiej, występujące w największym zróżnicowaniu gatunkowym na obszarach tropikalnych i subtropikalnych.
Charakterystyka.
Niewielkie krzewy liściaste lub rośliny zielne będące półpasożytami drzew. Przeprowadzają fotosyntezę, a z drzew-gospodarzy pobierają wodę wraz z solami mineralnymi.
Systematyka.
Z powodu powierzchownego podobieństwa jemiołowate bywały i bywają zaliczane do gązewnikowatych w randze podrodziny "Viscoideae". W systemie Takhtajana sytuowane były obok tej rodziny jako blisko spokrewnione, co nie znajduje uzasadnienia w świetle danych o pochodzeniu tych grup i ich odmienności w budowie. W klasyfikacji Angiosperm Phylogeny Website takson w randze plemienia "Visceae" w obrębie sandałowcowatych "Santalaceae".

</doc>
<doc id="1177468" url="https://pl.wikipedia.org/wiki?curid=1177468" title="Viscaceae">
Viscaceae



</doc>
<doc id="1177471" url="https://pl.wikipedia.org/wiki?curid=1177471" title="Obcinarka do światłowodów">
Obcinarka do światłowodów

Obcinarka służy do precyzyjnego przycinania światłowodów, np. przed ich spawaniem. Ze względu na kruchość włókien światłowodowych ze szkła kwarcowego nie można ich ciąć w zwykły sposób. Obcinarka wykonuje za pomocą ostrego nożyka rysę na włóknie, które jest jednocześnie rozciągane wzdłuż osi. Powoduje to precyzyjne pęknięcie światłowodu.

</doc>
<doc id="1177475" url="https://pl.wikipedia.org/wiki?curid=1177475" title="Łupkoporyt">
Łupkoporyt

Łupkoporyt – kruszywo lekkie wytwarzane ze spieczonych odpadów powęglowych, które pozyskiwane są głównie ze starych, przepalonych hałd powęglowych.
Odpady powęglowe używane do produkcji kruszywa powinny mieć powyżej 75% skał ilastych i mniej niż 0,8% siarki całkowitej, natomiast ich kaloryczność winna wynosić 2200-3500 kJ/kg, przy czym najlepiej, gdy jest to 2500-2900 kJ/kg.
Materiał posiada właściwości fizyczne zbliżone do cegły.

</doc>
<doc id="1177477" url="https://pl.wikipedia.org/wiki?curid=1177477" title="Cheonan">
Cheonan

 
Cheonan (kor. 천안시) – miasto w Korei Południowej, w prowincji Chungcheong Południowy. W 2004 liczyło 464 889 mieszkańców.

</doc>
<doc id="1177478" url="https://pl.wikipedia.org/wiki?curid=1177478" title="Mieczysław Łaś">
Mieczysław Łaś

Mieczysław Łaś (ur. 29 września 1960 w Nowym Targu) – były polski hokeista występujący na pozycji obrońcy, reprezentant Polski, wychowanek Podhala Nowy Targ.
W polskiej lidze rozegrał przez 18 sezonów 500 meczów, strzelił 44 gole, zaliczył 75 asyst i przesiedział 94 minuty na ławce kar.
Obecnie mieszka w Bytomiu.

</doc>
<doc id="1177479" url="https://pl.wikipedia.org/wiki?curid=1177479" title="Pitagorio">
Pitagorio

Pitagorio (nwgr. "Πυθαγόρειο", do 1955 roku: "Tigani") – miejscowość w Grecji, na wyspie Samos, w administracji zdecentralizowanej Wyspy Egejskie, w regionie Wyspy Egejskie Północne, w jednostce regionalnej Samos. Historyczna siedziba gminy Samos. W 2011 roku liczyła 1272 mieszkańców. 
Współczesne miasto stoi na miejscu starożytnego portu, zaliczanego do najstarszych w basenie Morza Śródziemnego – pierwsze falochrony powstały tu w VI wieku p.n.e. W okolicach miasta natrafiono także na pozostałości antycznego miasta Samos – ruiny teatru, łaźni rzymskich, a także fragmenty fortyfikacji i szczątki pałacu Polikratesa. Powyżej miasta znajduje się także Tunel Eupalinosa, zbudowany w VI w. p.n.e., który doprowadzał do starożytnego miasta wodę ze źródła w górach.
W 1992 roku kompleks ruin pitagorejonu wraz z pobliskim Herajonem wpisano na listę światowego dziedzictwa UNESCO.

</doc>
<doc id="1177480" url="https://pl.wikipedia.org/wiki?curid=1177480" title="Leonora Carrington">
Leonora Carrington

Leonora Carrington (ur. 6 kwietnia 1917, zm. 25 maja 2011) – surrealistyczna malarka i pisarka pochodzenia brytyjskiego, która większość życia spędziła w Meksyku.
Dzieciństwo.
Urodziła się w rodzinie brytyjskich przemysłowców. Matka była Irlandką, małą Leonorą opiekowała się też irlandzka niania, która opowiadała jej celtyckie baśnie i legendy. Od dzieciństwa znana była z krnąbrności i buntowniczości. Wielokrotnie wydalano ją z katolickich szkół, a matka przepowiadała jej, że zostanie czarownicą.
Lata młodzieńcze.
Studiowała malarstwo we Florencji i Londynie. Tam też w 1937 poznała Maxa Ernsta, z którym żyła w burzliwym związku. Była skandalistką, potrafiącą w eleganckiej restauracji posmarować sobie stopy musztardą czy nagle „zgubić” ubranie w trakcie balu. Wówczas zaczęła także przyrządzać nietypowe potrawy, takie jak chociażby omlet z włosami, które w nocy obcinała śpiącym gościom i następnie serwowała im je na śniadanie.
Razem z Ernstem przeprowadzili się do Paryża a następnie na południe Francji, gdzie zastał ich wybuch II wojny światowej. Ernsta, jako obywatela Niemiec aresztowano, a Carrington udała się z przyjaciółmi do Hiszpanii. Tam została hospitalizowana w szpitalu psychiatrycznym w Santanderze. Doświadczenia popadania w obłęd opisała następnie w książce "Na dole". Następnie uciekła do Lizbony, gdzie znalazła schronienie w konsulacie meksykańskim. Tam też poślubiła meksykańskiego dyplomatę, Renato Leduca, który był przyjacielem Pabla Picassa.
Pobyt w Meksyku.
W roku 1943 przybyła do Meksyku. Rozstała się z Ledukiem i poślubiła węgierskiego fotografa Emerico Weisza. Lokalny światek artystyczny zgromadzony wokół Fridy Kahlo nie akceptował jej.
Spotkała tam Remedios Varo, hiszpańską surrealistkę, która, podobnie jak ona, uciekła z Europy przed zawieruchą wojenną. Stały się bratnimi duszami, o podobnych zainteresowaniach – astrologią, zen, reinkarnacją. Jej pobyt w Meksyku to malowanie, pisanie (powieść "Trąbka do słuchania") oraz gotowanie. Wspólnie z Remedios Varo opracowywały iście surrealistyczne przepisy kulinarne, które miały wywoływać erotyczne sny czy też prowokować sny o zostaniu królem Anglii. W latach 70. XX wieku stała się meksykańskim symbolem feminizmu, projektują plakat przedstawiający Ewę zwracającą jabłko.
Leonora Carrington jest autorką książek:

</doc>
<doc id="1177482" url="https://pl.wikipedia.org/wiki?curid=1177482" title="Igrzyska Azjatyckie 1954">
Igrzyska Azjatyckie 1954

II Igrzyska Azjatyckie odbywały się od 1 do 9 maja 1954 roku w stolicy Filipin, Manili. Zawody te odbywały się na Rizal Memorial Stadium w dzielnicy Malate. W imprezie brało udział 19 ekip:
Konkurencje na IA 1954.
"Nowe konkurencje zaznaczono pogrubioną czcionką."

</doc>
<doc id="1177483" url="https://pl.wikipedia.org/wiki?curid=1177483" title="Świat małej księżniczki">
Świat małej księżniczki

Świat małej Księżniczki (oryg. "Little Princess") – serial animowany produkcji angielskiej z 2006 roku. Emitowany w Wieczorynce od 5 grudnia 2007 roku. Pierwsza seria zawiera 30 odcinków, druga 35 i 2 odcinki specjalne.
Wersja polska.
Intro.
Udział biorą:
i inni
Outro (odc. 1-30).
Wersja polska: TELEWIZJA POLSKA AGENCJA FILMOWA
Reżyseria: Dorota Kawęcka
Dialogi: Dorota Dziadkiewicz
Dźwięk i montaż: Jakub Milencki
Tekst piosenek: Wiesława Sujkowska
Kierownictwo muzyczne: Piotr Gogol
Kierownictwo produkcji: Monika Wojtysiak
Lektor: Krzysztof Mielańczuk
Outro (odc. 31-67).
Opracowanie wersji polskiej: na zlecenie MiniMini – Start International Polska
Obsada: Dorota Kawęcka
Reżyseria: Paweł Galia
Dialogi: Jakub Osiński
Dźwięk i montaż: Jerzy Wierciński
Kierownictwo produkcji: Anna Kuszewska
Lektor: Paweł Galia

</doc>
<doc id="1177486" url="https://pl.wikipedia.org/wiki?curid=1177486" title="Borneo Północne">
Borneo Północne

Borneo Północne – dawny brytyjski protektorat w Azji Południowo-Wschodniej.
Terytorium Północnego Borneo było pierwotnie częścią sułtanatu Brunei. W 1865 roku amerykański konsul w Brunei odkupił je od sułtana na okres 10 lat. Stany Zjednoczone nie potrzebowały jednak azjatyckiej kolonii, więc odsprzedały ją brytyjskiej kolonii w Hongkongu. Brytyjczycy założyli osadę u ujścia rzeki Kimanis. Próba kolonizacji nie powiodła się jednak i w 1866 osada przestała istnieć.
W styczniu 1875 Brytyjczycy odsprzedali na 10 lat prawa do Borneo Północnego konsulowi Austro-Węgier, jednak również ten kraj nie był zainteresowany tym nabytkiem. Po nieudanej próbie odsprzedania terytorium Włochom, prawa do Borneo Północnego przejął Brytyjczyk Alfred Dent. W maju 1882 Dent założył Brytyjską Kompanię Północnego Borneo, która w imieniu korony brytyjskiej przejęła kontrolę nad tym terytorium, z zadaniem zorganizowania akcji kolonizacyjnej. Kompania stopniowo odkupywała od sułtana Brunei kolejne ziemie i przeprowadzała gwałtowną industrializację kolonii. W 1888 roku Borneo Północne zostało przekształcone w brytyjski protektorat.
Od stycznia 1942 do czerwca 1945 Borneo Północne znajdowało się pod okupacją japońską, w czasie której infrastruktura kraju została kompletnie zniszczona.
Po zakończeniu II wojny światowej Brytyjska Kompania Północnego Borneo nie była w stanie odbudować kraju ze zniszczeń wojennych, wobec czego 15 lipca 1946 roku protektorat został zniesiony, zaś kraj stał się brytyjską kolonią.
31 sierpnia 1963 roku, po wycofaniu się Brytyjczyków, Borneo Północne uzyskało niepodległość. Kilka tygodni później, 16 września, kraj zawarł unię z Malezją, na mocy której stał się jej częścią jako stan Sabah.

</doc>
<doc id="1177488" url="https://pl.wikipedia.org/wiki?curid=1177488" title="Uporządkowanie społeczne">
Uporządkowanie społeczne

Uporządkowanie społeczne (ang. "social ordering") jest to uszeregowanie możliwych sytuacji stanów społecznych lub świata, w których może się znaleźć społeczeństwo. Obejmuje takie sytuacje, które są obojętne względem siebie, preferowane lub gorsze od innych, ze społecznego punktu widzenie. 
Właściwości:
Stan społeczny - kompletny opis sytuacji w relacji do pojedynczych lub zgrupowanych działań człowieka lub natury. Składa się z różnych cech (mogą być ekonomiczne jak i czysto społeczne na przykład wolności, prawa).
Bezpośrednie uporządkowanie społeczne występuje wtedy, gdy uporządkowanie społeczne związane jest bezpośrednio ze stanami społecznymi na podstawie pewnych zasad zewnętrznych.
Pośrednie uporządkowanie społeczne występuje wtedy, gdy uporządkowanie społeczne jest określone wyłącznie w relacji do preferencji jednostek (preferencje społeczne są wynikiem preferencji indywidualnych).
Często wiąże się z indywidualizmem etycznym (welfaryzm). Wykorzystywany w wyjaśnianiu kwestii związanych z ekonomią dobrobytu.

</doc>
<doc id="1177490" url="https://pl.wikipedia.org/wiki?curid=1177490" title="Asan">
Asan

Asan (kor. 아산) – miasto w Korei Południowej, w prowincji Chungcheong Południowy. W 2004 liczyło 103 122 mieszkańców.

</doc>
<doc id="1177494" url="https://pl.wikipedia.org/wiki?curid=1177494" title="Tetris (album)">
Tetris (album)

Tetris – piąty album zespołu Ziyo. Wydany w kwietniu 1994 r. nakładem wydawnictwa MJM Music PL.
Autorem projektu graficznego do I wydania płyty jest Jacek Bonecki. Według magazynu relaz.pl okładka znalazła się na 1. miejscu 10 najgorszych polskich okładek płytowych lat 90. Także na portalu onet.pl okładka albumu znalazła się wśród najbrzydszych. Również miesięcznik „Teraz Rock” zwrócił uwagę na grafikę tego albumu.
Lista utworów.
Wydanie MJM MC 1994.
źródło:.
Wydanie MJM CD 1994.
źródło:.
Wydanie Metal Mind Productions CD 2004.
źródło:.
Muzycy.
źródło:.

</doc>
<doc id="1177497" url="https://pl.wikipedia.org/wiki?curid=1177497" title="Kultura Tasa">
Kultura Tasa

Kultura Tasa (zwana również kulturą taską) – kultura neolityczna rozwijająca się w ostatniej ćwierci V tysiąclecia p.n.e. w górnym Egipcie. 
Stanowisko eponimiczne w Dajr Tasa. Charakterystyczna dla tej kultury była szaroczarna i brązowoczerwona ceramika, a w szczególności brązowoczerwone puchary z białym wypełnieniem.
Ludność uprawiała pszenicę i jęczmień, łowiła ryby na haczyki kościane (w tym z kości słoniowej), również zbierała strusie jaja.
Pochówki w pozycji skurczonej, na boku, często w skórzanym całunie.
Kultura taska bywa utożsamiana ze wczesnym stadium kultury Badari.

</doc>
<doc id="1177498" url="https://pl.wikipedia.org/wiki?curid=1177498" title="Platforma Wschodnioeuropejska">
Platforma Wschodnioeuropejska



</doc>
<doc id="1177500" url="https://pl.wikipedia.org/wiki?curid=1177500" title="Krzysztof Gawlik">
Krzysztof Gawlik

Krzysztof Gawlik (ur. 1965 w Świerczynie) – polski seryjny morderca, zwany Skorpionem. Sprawca 5 morderstw.
Życiorys.
Gawlik urodził się w Świerczynie w powiecie leszczyńskim, jego ojciec był górnikiem, matka zajmowała się domem. Krzysztof już od najmłodszych lat doświadczał przemocy. Ojciec, gdy nie był w pracy, pił i sadystycznie bił żonę i syna. Po skończeniu szkoły Gawlik zatrudnił się w wałbrzyskiej kopalni „Julia”, w której pracował do 1994, kiedy została zamknięta. Gawlik założył własną firmę, która jednak nie przynosiła spodziewanych zysków.
Zabójstwa.
Krzysztof Gawlik dokonywał zabójstw używając pistoletu maszynowego typu skorpion (stąd jego pseudonim) z tłumikiem. Każdą z ofiar postrzelił kilkukrotnie z charakterystycznym egzekucyjnym strzałem w tył głowy, na niektórych ofiarach znaleziono także ślady dźgnięć nożem. Pierwszą ofiarą Gawlika była niespełna 18-letnia prostytutka Sylwia L. z Poznania. Morderca spotkał się z nią (ponoć) 6 lutego 2001 roku, odpowiadając na ogłoszenie, które umieściła w prasie. Kolejnymi ofiarami „Skorpiona” była Ukrainka – Lesia H., będąca prostytutką we Wrocławiu i związany z nią Tomasz S. Zastrzelił ich trzy dni po popełnieniu pierwszej zbrodni, według różnych źródeł w domu publicznym lub ich mieszkaniu we Wrocławiu. W marcu 2001 roku Gawlik zabił kolejne dwie osoby – małżeństwo K. z Wrocławia, najprawdopodobniej odpowiedział na ich ofertę sprzedaży samochodu.
Aresztowanie i proces.
Gawlika zatrzymano przypadkiem pod koniec marca 2001, gdy pod wpływem alkoholu spowodował wypadek i próbował uciec z miejsca zdarzenia. Policja odkryła w jego samochodzie pistolet z tłumikiem, którym dokonano pięciu zabójstw. Gawlik początkowo przyznał się do zabójstw; twierdził, że pierwszy raz zabił w 1998, że zabijał, ponieważ lubi patrzeć jak na jego oczach umierają ludzie. Proces rozpoczął się w 2002 roku. Gawlik wycofał jednak zeznania, twierdził, że zabił jedną osobę, trzech zabójstw był świadkiem, a z jednym w Poznaniu nie miał nic wspólnego. Twierdził również, że morderstw dokonywał na zlecenie za określoną kwotę i zysk z handlu narkotykami.
Został skazany na karę dożywotniego pozbawienia wolności z ograniczeniem możliwości warunkowego zwolnienia, o które będzie mógł się ubiegać nie wcześniej niż po upływie pięćdziesięciu lat, podczas gdy prokurator domagał się ograniczenia czterdziestoletniego. Gawlik nie okazał skruchy, później wbrew woli swego adwokata zrezygnował z prawa do apelacji, co jest ewenementem w przypadku skazania na tak długi wyrok, tym samym traci prawo do jakiejkolwiek zmiany wyroku, ponieważ mijają ustalone na to terminy.
Odbywanie kary.
Gawlik został osadzony w zakładzie karnym we Wrocławiu przy ul. Kleczkowskiej, po próbie ucieczki przeniesiono go do Zakładu Karnego w Wołowie. W 2004 roku podczas przeszukania jego celi, funkcjonariusze straży więziennej udaremnili próbę jego ucieczki z więzienia. Przy pomocy rurki i płaskownika wyrwanego z łóżka próbował przekuć mur celi. Jak twierdzą funkcjonariusze, niewiele brakowało by jego plan zakończył się powodzeniem.

</doc>
<doc id="1177502" url="https://pl.wikipedia.org/wiki?curid=1177502" title="Boryeong">
Boryeong

Boryeong (kor. 보령) – miasto w Korei Południowej, w prowincji Chungcheong Południowy. W 2003 liczyło 110 380 mieszkańców.

</doc>
<doc id="1177505" url="https://pl.wikipedia.org/wiki?curid=1177505" title="12 Pułk Artylerii Lekkiej">
12 Pułk Artylerii Lekkiej

12 Kresowy pułk artylerii lekkiej (12 pal) – oddział artylerii lekkiej Armii Polskiej we Francji i Wojska Polskiego w II Rzeczypospolitej.
Pułk rodowód swój wywodzi ze zorganizowanego we Włoszech pułku artylerii polowej im. gen. Józefa Bema. Po przyjeździe do Polski oddział brał udział w wojnie polsko-ukraińskiej i polsko-bolszewickiej. Walczył przede wszystkim na ukraińskim kierunku operacyjnym. Po zakończeniu działań wojennych dowództwo pułku oraz II i III dywizjon stacjonował w garnizonie Złoczów, a I dywizjon w garnizonie Tarnopol. Jednostka podporządkowana była bezpośrednio dowódcy 12 Dywizji Piechoty, a pod względem fachowym również dowódcy 6 Grupy Artylerii. W kampanii wrześniowej walczył w składzie macierzystej 12 Dywizji Piechoty na Kielecczyźnie.
Formowanie i zmiany organizacyjne.
W połowie stycznia 1919 we Włoszech, w obozie w La Mandria di Chivasso, został sformowany 1 pułk artylerii polowej im. gen. Józefa Bema. Dowódcą pułku został kpt. inż. Jan Małecki. Zorganizowano osiem baterii złożonych z Polaków – jeńców c. i k. armii. Pułk nie posiadał żadnego uzbrojenia. 
W dniach 14–16 marca jednostka została przetransportowana do Francji i rozmieszczona w rejonie miejscowości Épinal. 24 marca pułk przeszedł do m. Jarménil. Przybyła tu wkrótce z frontu francuska 227 bateria marszowa 257 pap, która przekazała oddziałowi polskiemu swój sprzęt. Tam też pułk przeszedł intensywne szkolenie artyleryjskie. 1 maja został przemianowany na 6 pułk artylerii polowej, a 13 maja wyruszył koleją przez Niemcy do Polski. Pierwszym miejscem postoju oddziału stała się Ostrów Mazowiecka, gdzie po przybyciu kontynuowano szkolenie artyleryjskie.
1 września 1919 pułk zmienił nazwę na 12 Kresowy pułk artylerii polowej i przeszedł na etat armii krajowej. Wtedy też zwolniono starszych wiekiem ochotników. W końcu września do 12 pap wcielono II dywizjon z byłego „błękitnego” 3 pap. Stanowił on IV/12 pap. Jednak już w grudniu pododdział ten został rozwiązany. We wrześniu 1920 pułk dysponował 75 mm armatami francuskimi.
Pułk w walce o granice.
W końcu czerwca 1919 na front przeciwukraiński wyruszył I i III dywizjon 6. pap „błękitnej armii”. Dywizjony wspierały w ofensywie piechotę 6 Dywizji Strzelców Polskich w rejonie Ścianki, Majdanu Gołogórskiego, Kondratowa, Łukowa, Wicynia i w pościgu dotarły do Strypy. W kolejnej polskiej ofensywie dywizjony walczyły w rejonie Łuki Wielkiej i dotarły do Zbrucza. II dywizjon przerzucony został 1 sierpnia w okolice Teofipola, ale w walkach z Ukraińcami nie wziął udziału.
Do końca 1919 pułk stał nad Zbruczem w rejonie Wołoczysk, Tarnorudy i Satanowa i zabezpieczał nową granicę Polski. 1 stycznia 1920 jego poszczególne dywizjony zostały przydzielone do pułków piechoty 12 DP i ruszyły na wschód. I dywizjon wraz z 54 pułkiem Piechoty Strzelców Kresowych dotarł do rejonu Felsztyna, ll dyon z 53 pułkiem piechoty zajął Zarudzie, a III dywizjon został skierowany do Płoskirowa. W lutym i marcu walczono w rejonie Deraźni w składzie 5 Dywizji Piechoty. Dowódca dywizji gen. Władysław Jędrzejewski tak oceniał działania artylerzystów:
25 kwietnia 1920 pułk wyruszył na wyprawę kijowską. Baterie 5. i 9. walczyły pod Barem, 4. bateria pod Chodakami, Poszywką, Mytkami, Kijanówką, Malczowicami oraz Tarasówką, a 6. bateria pod Aleksiejowicami. 2 maja wznowiono działania ofensywne, a 12 pap walczył o Ujarzyńce, Hutę Kraśniańską, Rachny Lasowe, Wapniarkę, Tulczyn i Bracław. Po spektakularnym sukcesie i zajęciu Kijowa oddziały polskie przeszły do obrony. I dyon toczył walki w rejonie Krzyżopola, Popieluch, stacji kolejowej Rudnica, Cybulówki i Obodówki, ostatecznie stając w okolicach Trościańca i Czobotarki. II dyon walczył w rejonie Obodówki, Sawina, Goraczówki, Żabokrzycz i Cybulówki.
W związku z przełamaniem frontu polskiego przez kawalerię Siemiona Budionnego, 13 czerwca 12 pap poszczególnymi dywizjonami rozpoczął odwrót na Zmierzynkę. Maszerujący z 52 pp I dywizjon walczył pod Iwankowcem, Wołkowińcami oraz Stepankami i na początku lipca osiągnął Zbrucz. II dywizjon osłaniał ogniem 53 pułk piechoty. Walczył pod Krasnem, Stodułami i Stepankami. III dywizjon wspierał z 51 pp pod Żołobem, na linii rzeki Muraffa, pod Słobodą Matejkowską, a także w rejonie Nowokonstantynowa. Od 10 do 24 lipca cały pułk uczestniczył w walkach nad Zbruczem, osłaniając kierunek lwowski. 5. i 6 bateria walczyła na przedmościu Husiatyna, 1. i 2. w rejonie Orzechowa i Tamorudzia, 4. pod Satanowem, 3. i 8. w rejonie Wołoczysk, a 7. i 9. koło Koszlak. 24 lipca Sowieci przerwali polską obronę na Zbruczu. W tej sytuacji 12 pap wycofał się za Seret. Podczas odwrotu 5. i 6. bateria stoczyły zaciętą walkę w rejonie Czabarówki i Wasylkowiec. Do połowy sierpnia 12 pap walczył między Seretem a Strypą. W tym czasie 9 bateria dwukrotnie uniemożliwiała forsowanie Seretu pod Nastasowem.
20 sierpnia 12 Dywizja Piechoty skoncentrowała się w rejonie Przemyślan. Do 10 września walczono nad Gniłą i Złotą Lipą w rejonie Przemyślan oraz Gołogór. 14 września z rejonu Rohatyna dywizja przeszła do natarcia. Baterie strzelały pod Rohatynem, Jezierną, Zbarażem, Tarnopolem i Trembowlą. 24 września przekroczono Zbrucz. Do 18 października pod Płoskirowem zajęto pozycje na linii Nowa Uszyca – Wońkowce – Deraźnia. Na tych stanowiskach 12 pap pozostał do 8 listopada, po czym wycofał się do rejonu Starokonstantynowa. Tu pułk zakończył działania wojenne.
Bilans walk.
Podczas walk w latach 1919−20 pułk stracił 60 żołnierzy zabitych oraz zmarłych z ran i chorób. Za wysiłek bojowy 24 żołnierzy pułku otrzymało Srebrne Krzyże Orderu Wojennego Virtuti Militari V klasy. Krzyżem Walecznych odznaczono 87 żołnierzy, w tym jednego 4-krotnie, trzech 3-krotnie, siedmiu 2-krotnie.
Ponadto 31 oficerów i 56 szeregowych zostało odznaczonych Krzyżem Walecznych.
Demobilizacja.
W listopadzie pułk powrócił do Małopolski Wschodniej. I dywizjon mjr. Szulca, przeszedł na kwatery do rejonu Myszkowice – Ostrów – Bucniów i pozostawał tam do później wiosny 1921. 10 czerwca dywizjon załadowany został na eszelony i odjechał koleją do Złoczowa (?) (Tarnopola). 
III dywizjon okres zimowy i wiosenny 1921 spędził w Kołodziejówce, 10 lipca przeszedł do rejonu Gaje Wielkie, a stąd na początku grudnia przybył do Złoczowa.II dywizjon mjr. Rojka zajął kwatery we wsiach Ładyczyn i Łuczka. 26 października przeszedł do Tarnopola, skąd transportem kolejowym został przewieziony do Stanisławowa. Tam wszedł w skład nowo formującego się 11 pułku artylerii polowej jako jego II dywizjon. W tym samym czasie przeprowadzono demobilizację oficerów, szeregowych, koni i materiału wojennego. Pułk przeszedł jednocześnie na etat pokojowy i w dywizjonach zlikwidowane zostały trzecie baterie.
Pułk w okresie pokoju.
Zakwaterowanie.
W końcu 1921 pododdziały pułkowe i III dywizjon stacjonowały w Złoczowie, a I dywizjon w Tarnopolu. W tym też czasie w Złoczowie odtworzono dwubateryjny „nowy” II dywizjon. Jednocześnie w skład 12 pap weszła, utworzona w sierpniu 1919 we Lwowie, bateria zapasowa.
Inspekcja przeprowadzona w Złoczowie 18 listopada 1926 przez gen. Mieczysława Norwid-Neugebauera wykazała szczupłość pomieszczeń koszarowych i brak świetlicy żołnierskiej przy zbyt dużych, jak na potrzeby pułku, stajniach. Stan budynków określono jako fatalny, przegniłe stropy podpierane były belkami, z braku umywalek żołnierze nawet w zimie myli się pod „gołym niebem”, a na ścianach budynków mieszkalnych i magazynów była pleśń. Działownia miała podłogę wysypaną pyłem węglowym, a prochownia nie odpowiadała ówczesnym warunkom przechowywania amunicji. Stare pompy często psuły się, co powodowało przerwy w dostawach wody. W doskonałym stanie znajdowała się jedynie świeżo odnowiona ujeżdżalnia. Dużym utrudnieniem był brak odpowiedniego pomieszczenia na kasyno oficerskie, brak pułkowego magazynu broni i magazynów pododdziałów oraz całkowity brak mieszkań dla kadry. Przeprowadzone w następnych latach inspekcje wykazały poprawę sytuacji. Zbudowano nowe magazyny mobilizacyjne i działownię, rozpoczęto remont budynku kwatermistrzowskiego. W marcu 1931 koszary złoczowskie zostały zelektryfikowane. 
Szkolenie.
Intensywne szkolenie rozpoczęło się z chwilą zakończenia działań bojowych. Szeregowi szkoleni byli w przedmiotach ogólnowojskowych oraz artyleryjskich, a kadra pułku uczestniczyła w specjalnych wykładach i zajęciach praktycznych, mających na celu pogłębienie ich wiedzy fachowej. W 1922 uruchomiono w Złoczowie pułkową szkołą podoficerską. Jej sala wykładowa zaopatrzona była we wszystkie potrzebne urządzenia, modele oraz wzory ułatwiające naukę. Nauka trwała pół roku i kończyła się egzaminem, po którym elewi byli awansowani na stopień bombardiera. 
Uruchomione zostały też kursy telefonistów i radiotelegrafistów. Nauka na kursach trwała przez cały rok. Wyznaczeni kanonierzy przyswajali sobie wiadomości z dziedziny elektrotechniki, radiotechniki, telefonii oraz budowy linii telefonicznych. Sala wykładowa łączności zaopatrzona była w miniaturowe modele wszystkich środków łączności, jakimi dysponował pułk. 
W grudniu 1929 inspekcji w I dywizjonie dokonał gen. dyw. Juliusz Rómmel i ocenił, że "dyon stoi na wysokim poziomie i robi bardzo dobre wrażenie". Także inspekcje z 1930 i 1933 wypadły dla pułku korzystnie. Wyniki wyszkolenia pułk potwierdzał także podczas szkoły ognia, zazwyczaj realizowanej w Obozie Ćwiczebnym „Czeremoszno”. W 1934 podczas strzelań do celów ruchomych, 5. i 8 bateria uzyskały najlepsze wyniki spośród wszystkich pododdziałów artylerii. W połowie lat 30. dał się zauważyć spadek poziomu wyszkolenia. Inspekcja w 1937 wykazała słabe wyszkolenie podoficerów z taktyki artylerii, zaledwie dostateczne wyszkolenie bojowe w natarciu, obronie, rozpoznaniu, obronie przeciwpancernej i przeciwlotniczej. Współdziałanie z innymi broniami uznano za niedostateczne.
Oświata, kultura i rozrywka.
W pułku przywiązywano dużą wagę do pracy kulturalno-oświatowej. Sporo wysiłku wkładano w przymusowe nauczanie szeregowych w zakresie czytania i pisania. Do połowy lat trzydziestych około 25% rekrutów było analfabetami lub półanalfabetami. Kursy kończył egzamin, a świadectwa ukończenia otrzymywało około 80% rozpoczynających naukę. W drugiej połowie lat trzydziestych liczba analfabetów spadała.
Wobec braku kasyna, życie towarzyskie korpusu oficerskiego ograniczało się głównie do wizyt w mieszkaniach prywatnych. Szczególnie dużym powodzeniem cieszył się coroczny bal pułkowy, który organizowano zawsze w końcu karnawału. Ponadto kadra pułku była zapraszana na zabawy urządzane w kasynie 52 pułku piechoty Strzelców Kresowych przez Koło Pań w Złoczowie czy też organizowane w kawiarni „Deutsche” przez LOPP. Ważną coroczną imprezą była zabawa taneczna: „Szlachta się bawi”, którą urządzał w listopadzie przez Związek Szlachty Zagrodowej.
W 1925 powstało kółko dramatyczne. Dawało ono przedstawienia dla całej jednostki kilka razy w roku. Przynajmniej raz w roku występował w Złoczowie Warszawski Teatr Objazdowy, który posiadał w swoim repertuarze specjalne przedstawienia dla wojska. W 1936 do Złoczowa przyjechał pociąg -wystawa zorganizowany przez Centralne Towarzystwo Popierania Wytwórczości Krajowej. Ekspozycję tę odwiedzili wszyscy szeregowi 12 pal. Rok później do Złoczowa przyjechał ze specjalnym przedstawieniem dla wojska Cyrk Braci Staniewskich.
Sport.
Dużą rolę odgrywał w pułku sport. Kadra uczestniczyła w zajęciach WCKS „Janina” w Złoczowie. Szczególnie dynamicznie rozwijała się sekcja konna. Na zawodach zorganizowanych przez Szefostwo Artylerii OK VI, w 1928 zawodnicy 12 pap zdobyli zdobyli 4 nagrody główne, a podczas zawodów zorganizowanych w lipcu 1933 przez 6 Grupę Artylerii w konkursie oficerskim zdobyto trzy pierwsze miejsca, a w biegu myśliwskim zdobyto drugie miejsce. Najwięcej nagród zdobywał por. Aleksander Jadas. W pułkowych biegach myśliwskich organizowanych 3 listopada musieli uczestniczyć wszyscy oficerowie do kapitana włącznie. Zwycięzca biegu otrzymywał „złoty pierścień” i „lisi ogon” ze wstążkami o barwach artyleryjskich Prężnie działały też sekcje: narciarska, łyżwiarska, szermiercza i tenisowa.
Święta w pułku.
Szczególnie ważnym dniem w życiu pułku był dzień święta pułkowego. 19 maja 1927 minister spraw wojskowych marszałek Polski Józef Piłsudski ustalił i zatwierdził dzień 20 lipca jako datę święta pułkowego. Pułk obchodził swoje święto w rocznicę krwawych walk z bolszewikami w obronie przedmościa Podwołoczyska i linii rzeki Zbrucz w roku 1920.
Szczególnie uroczyście obchodzono w dniach 17–18 maja 1929 roku 10 rocznicę powstania pułku. Z tej okazji wydana została okolicznościowa jednodniówka, którą opracował por. Władysław Pobóg-Malinowski.
Organizacja i uzbrojenie.
W 1921 w skład pułku wchodziło jego dowództwo, trzy dwubateryjne dywizjony i kadra baterii zapasowej. Już jednak 3 lata później w I dywizjonie odtworzono 3 baterię. Dywizjon, jako „alarmowy”, przeznaczony było do szybkiej interwencji na granicy wschodniej. W tej strukturze pułk funkcjonował do połowy lat trzydziestych. Po podpisaniu traktatu polsko-sowieckiego o nieagresji uznano, iż utrzymywanie dywizjonów alarmowych jest zbędne i zlikwidowano 3 baterię.
31 grudnia 1931 minister spraw wojskowych marszałek Polski Józef Piłsudski przemianował 12 pułk artylerii polowej na 12 pułk artylerii lekkiej.
Do połowy lat dwudziestych ujednolicono w pułku sprzęt artyleryjski. Pułk otrzymał francuskie 75 mm armaty wz. 1897 oraz w austriackie haubice kal. 100 mm wz. 14. W latach trzydziestych haubice austriackie zostały wymienione na polskie wz. 14/19P.
12 pal w kampanii wrześniowej.
Mobilizacja.
12 Kresowy pułk artylerii lekkiej zmobilizował swoje pododdziały w ramach mobilizacji alarmowej w grupie „zielonej” w czasie od Z+24 do Z+54. Dodatkowo mobilizował w tej samej grupie mobilizacji alarmowej 
W ramach I rzutu mobilizacji powszechnej sformowano baterię marszową 12 pal. 
Pułk rozpoczął mobilizację o godz. 20.00 27 sierpnia 1939. Mobilizacja przebiegała bez zakłóceń; braki wystąpiły w uzbrojeniu w broń krótką - pistolety zastąpiono kbk. Gotowość do transportu pułk osiągnął 30 sierpnia prowadząc zgrywanie pododdziałów i zaprzęgów konnych na terenie koszar w Złoczowie i Tarnopolu i ich najbliższych okolic.
Działania bojowe.
Walki w rejonie Radomia i Kielc
12 Kresowy pułk artylerii lekkiej był jednostką organiczną 12 Dywizji Piechoty, która była przydzielona do Południowego Zgrupowania Armii Odwodowej „Prusy”. Wieczorem 1 września rozpoczęto ładowanie pododdziałów pułku na transporty kolejowe; jako pierwszy wyruszył I dywizjon z Tarnopola w nocy 1/2 września poprzez Lwów, Przemyśl i Rozwadów, gdzie był po drodze bombardowany przez lotnictwo niemieckie. 3 września w południe dotarł w rejon Skarżyska Kamiennej, skąd sukcesywnie po naprawie zbombardowanych torów transporty I dywizjonu dojechały do Wąchocka, gdzie nocą 3/4 września wyładowano jego baterie. Tejże nocy do transportów został załadowany III dywizjon w Złoczowie. Baterie I dywizjonu zajęły stanowiska ogniowe jako artyleria ppanc. na szosach: 1 bateria na wzgórzach przy szosie Kielce – Skarżysko Kam., a następnie na szosie Skarżysko – Radom, 3 bateria szosie Kielce – Skarżysko Kam., w rejonie Michnowa i 2 bateria skierowana do Bliżyna, zamykając szosę Końskie – Skarżysko. Baterie wraz z batalionami piechoty z 12 DP zajęły stanowiska osłaniając wyładunek pozostałej części własnej dywizji i innych przybywających dywizji Południowego Zgrupowania Armii „Prusy”.
Z uwagi na przybycie w rejon baterii II dywizjonu, dowództwo dokonało kolejnych przesunięć baterii I dywizjonu. III dywizjon 4 września wyruszył szlakiem kolejowym przez Lwów, Przemyśl i Jarosław; jako ostatnia wyjechała w południe 9 bateria. Nocą 4/5 września I dywizjon, bez 1 baterii, zajął stanowiska wraz z 52 pułkiem piechoty w lesie na północ od Suchedniowa. 1 bateria wraz z batalionem I/9 pułku piechoty Legionów osiągnęła wieś Krasne. Wyładowany przed południem 5 września II dywizjon zajął stanowiska wraz z 51 pułkiem piechoty w rejonie Bliżyna. 5 września wieczorem 1 bateria nawiązała kontakt bojowy pod wsią Krasna z patrolem niemieckich samochodów pancernych oddając pierwsze strzały. 6 września 1 bateria nad rzeką Krasna, w okolicach wsi Krasne, wraz z I/9 pp Leg. stoczyła bój z niemieckim oddziałem pancerno-motorowym, wspartym ogniem artylerii z 2 Dywizji Lekkiej. W efekcie wysunięty działon ogniem „na wprost” zniszczył 3 niemieckie czołgi, ale trafiony niemieckim pociskiem został zniszczony. 1 bateria wspierała bój batalionu, niszcząc kolejne 4 czołgi i zagrożony zdobyciem przez wroga most na Krasnej. Następnie osłaniała odwrót I batalionu 9 pp Leg. poprzez Huścieszko i Odrowąż do Skarżyska Kam. 1 bateria w kilkugodzinnym boju utraciła: 2 poległych, 1 rannego i 3 zaginionych żołnierzy; utracono też 11 koni, zniszczoną armatę i lkm. 
W związku z pojawieniem się pod Wierzbnikiem oddziałów niemieckich, 6 września do rejonu Parszowa została skierowana 3 bateria, z zadaniem wsparcia jako obrona ppanc. batalionu II/52 pp. 5 września w Jarosławiu atakowany był przez lotnictwo niemieckie transport 9 baterii. Rano 6 września dotarł do Niska, gdzie w wyniku kolejnego nalotu został trafiony jedną z bomb, od czego poległo 5 żołnierzy; 2 odniosło rany, zabito 12 koni. Tego dnia transport 9 baterii haubic dotarł do Rozwadowa. 7 września transporty III dywizjonu, bez 9 baterii, dotarły do rejonu 12 DP i po wyładowaniu stacjonowały w pobliżu Majkowa. 12 pal kilkakrotnie ostrzeliwał wskazane cele. 2 bateria armat działała na korzyść Grupy „Radom” ppłk. dypl. Kowalczewskiego, ostrzeliwując oddziały 2. DLek. pod Łączną i Ostojowem. 1 bateria została skierowana na północ od Suchedniowa do wsparcia III/52 pp; tam kilkakrotnie odpierała ogniem ataki niemieckie.
Udział w bitwie pod Iłżą 
Na rozkaz dowódcy Południowego Zgrupowania gen. bryg. Stanisława Skwarczyńskiego, nocą 7/8 września, po pobraniu maksymalnej ilości amunicji z fabryki w Skarżysku Kam., 12 pal podjął marsz na wschód ku Wiśle. Pierwsza kolumna maszerowała do lasu koło Lubienia, druga kolumna do rejonu wsi Pastwiska. Przed południem 8 września 12 pułk zajął stanowiska ogniowe wraz z wspieraną piechotą, na skraju lasów w rejonie Pastwisk i Lubienia. 1 bateria jako przeciwpancerna wraz z batalionem I/52 pp, reszta I dywizjonu jako artyleria wsparcia na lizjerze lasu, III dywizjon wraz z III/52 pp. i II dywizjon wraz z 51 pp i batalionem III/54 pułku piechoty w lesie Osinki. Około godz.16.00 I dywizjon ostrzelał kolumnę zmotoryzowaną niemieckiej 3. DLek. na szosie Iłża-Pastwiska, zmuszając ją do wycofania się. Ok. godz.18.00 na rozkaz dowódcy 12 DP piechota podjęła z powodzeniem natarcie na miejscowość Kotlarka; natarcie wspierał I dywizjon armat. Ok. godz.22.00 12 DP podjęła marsz w dwóch kolumnach. W kolumnie północnej przez Kotlarkę w kierunku Prędocina maszerował I dywizjon. Z uwagi na napotkanie niemieckiej zapory ogniowej, dowodzący kolumną gen. bryg. Skwarczyński rozkazał natarcie wykonać o świcie 9 września; przed walką z 1 baterii zbiegło 4 żołnierzy: 3 Ukraińców i Niemiec. Kolumna południowa, kierująca się na dwór Borsuki i Grabowiec, ruszyła z dużym opóźnieniem na skutek zatorów powstałych z winy taborów i sprzecznych rozkazów dowódców artylerii i piechoty dywizyjnej, płk. Rawskiego i płk. dypl. Łańcuckiego. Z tego względu natarcie piechoty na las Aleksandrów początkowo ruszyło bez wsparcia artylerii; dopiero ok. godz. 7 do walki włączyły się baterie 7 i 8 haubic z III dywizjonu. Natarcie piechoty utknęło w lesie. Kolumna północna po wyruszeniu do natarcia została ostrzelana przez artylerię, która unicestwiła na stanowiskach 3 baterię armat, zadając jej duże straty. Ostrzał prowadziła 2 bateria; dzięki jej wsparciu piechota opanowała wieś Podkańce i część kolonii Rzechów. 1 bateria armat wspierała jako artyleria ppanc. natarcie batalionu I/52 pp, który okrążył na południe od Piłatki niemiecki dywizjon artylerii z 3. DLek. Strona niemiecka na pomoc swojemu dywizjonowi skierowała liczący 40-50 czołgów 67 batalion pancerny. W wyniku walki 1 bateria armat utraciła rozbite wszystkie 3 armaty, wybite obsługi i konie; resztki baterii odskoczyły do lasu starachowickiego. W kolumnie północnej wybuchła panika z uwagi na pojawienie się czołgów; po godz. 9 oddziały kolumny północnej spłynęły do lasów starachowickich. Na wieść o ataku czołgów, w kolumnie południowej również wybuchła panika; jedynie artylerzyści zachowali zdolność bojową. W godzinach popołudniowych 9 września II dywizjon przebywał na stanowiskach ogniowych w rejonie Piotrowego Pola. Do lasu wycofał się III dywizjon z 8 baterią haubic oraz 2 bateria armat. Stracono kontakt z 7 baterią haubic i losy jej nie są znane. 1 i 3 baterie zostały zniszczone. Ulegając panicznym nastrojom, generałowie Skwarczyński i Paszkiewicz rozwiązali 12 Dywizję Piechoty, nakazując zniszczyć ciężki sprzęt, w tym działa 12 pal. Wieczorem 9 września, po zniszczeniu uzbrojenia, żołnierze 12 pułku przedzierali się za Wisłę; część dostała się do niewoli niemieckiej, wielu dołączyło do walczących oddziałów na Lubelszczyźnie, część oficerów i podoficerów udała się do garnizonów w Złoczowie i Tarnopolu, gdzie później dostali się do niewoli sowieckiej. 
W Grupie „Sandomierz” 
9 bateria haubic w nocy 6/7 września, wobec zniszczenia torów, wyładowała się w Stalowej Woli. Po nawiązaniu kontaktu z dowódcą Grupy „Sandomierz” ppłk. Antonim Sikorskim, bateria została wcielona do II dywizjonu 55 pułku artylerii Lekkiej mjr. Wacława Cypryszewskiego. 9 bateria dotarła do Nowin koło Radomyśla; od 8 września była nazywana też 12 baterią, gdyż w dywizjonie była już bateria 9/55 pal. Nocą 8/9 września 9 bateria pomaszerowała przez Gorzyce do Pniewa, gdzie zajęła stanowiska ogniowe. 9 września zajęto nowe stanowiska w Czekaju Pniewskim, a punkt obserwacyjny wystawiono nad Wisłą. 10 września bateria otrzymała rozkaz zajęcia stanowiska w rejonie Wielowsi; w trakcie marszu została ostrzelana przez artylerię niemiecką, co spowodowało straty i czasowe rozproszenie tej baterii. Do północy zebrano baterię i zajęto stanowiska ogniowe. 11 września prowadzono czynności maskujące i prowadzono obserwację. 12 września haubice 9 baterii ostrzelały kompanię piechoty niemieckiej maszerującą ku Wiśle rozpraszając ją. 13 września bateria podjęła odwrót; w ślad za piechotą zajęła powtórnie stanowiska w rejonie Pniewa. Nocą 13/14 września podjęto odwrót przez Gorzyce, przeprawę przez rzekę San do Nowin. W trakcie marszu oficer ogniowy baterii por. Józef Siennicki przyprowadził zagubione trzy działony, z których sformowano nową baterię, dodając część jaszczy i dodatkową obsadę ze składu 9 baterii i artylerzystów rozbitków. Nazwano ją 10 baterią 12 pal pod dowództwem por. Siennickiego. 14 września 10 bateria została przydzielona do 94 pułku piechoty rez., na odcinek "Antoninów", a 9 bateria do osłony 164 pułku piechoty rez., od Zawichostu do Kępy Rzeczyckiej. 9/12 pal zajęła stanowiska w lesie na północ od Radomyśla. Od godzin popołudniowych ostrzeliwała niemieckie oddziały podchodzące do Sanu; w Zaleszczanach w wyniku ostrzału baterii zginęło kilku żołnierzy niemieckich, w tym jeden oficer.
Z uwagi na dalszy odwrót Grupy „Sandomierz” bateria nocą 14/15 września maszerowała trasą przez Zaklików, Modliborzyce do Janowa Lubelskiego, gdzie jeden pluton zajął obronę ppanc. na drogach wlotowych do miasta, a drugi pluton jako artyleria wsparcia za miastem. 9 bateria jak i 164 pp rez. nie nawiązały kontaktu bojowego z nieprzyjacielem, były jedynie atakowane przez lotnictwo niemieckie. Kolejnej nocy 15/16 września nastąpił dalszy marsz poprzez Dzwolę, Frampol, Wolę Radzięcką, wraz z 94 pp rez. 16 i 17 września bateria wraz z piechotą osłaniała przemarsz GO „Jagmin” z Armii „Kraków”. Nocą 17/18 września bateria wraz z piechotą przemieściła się do okolic Zwierzyńca, celem zluzowania 23 Dywizji Piechoty. Marsz odbył się po zatłoczonych drogach, pod ostrzałem artylerii niemieckiej. Pomimo strat w koniach, 9/12 pal zajęła stanowiska ogniowe w rejonie miejscowości Rudka. Ostrzelano natychmiast oddziały niemieckie w Szczebrzeszynie. Ok. godz. 16 bateria pomaszerowała wraz ze 164 pp rez. w kierunku Krasnobrodu; po zajęciu stanowisk prowadziła całą noc 18/19 września intensywny ogień do wskazanych i wyznaczonych celów. Wspierana piechota usiłowała otworzyć wyjście z okrążenia. Bateria prowadziła ostrzał z kilku stanowisk w rejonie Podklasztoru; sama będąc kilkakrotnie w ogniu niemieckich baterii poniosła straty osobowe. Ostrzał prowadzono w ciągu dnia 19 września. Dowódca Grupy „Sandomierz” rozkazał wystrzelać resztę amunicji wieczorem 19 września, jednak prowadzono ostrzał do godzin porannych 20 września do oddziałów niemieckiej 8 DP. Po wystrzeleniu całej amunicji haubice zdemontowano, osprzęt i bron strzelecką zniszczono. 9 bateria skapitulowała wraz z całą Armią „Kraków” i Armią „Lublin”. 
Bateria marszowa 1/12 pal, Oddział Zbierania Nadwyżek 12 pal w Ośrodku Zapasowym Artylerii Lekkiej nr 6.
W garnizonie w Złoczowie została zmobilizowana bateria marszowa 1/12 pal w okresie do 3 września. Dowódcą baterii został por. rez. Wilhelm Otecki. Bateria otrzymała pozostałe w magazynach niekompletne wyposażenie, konie z poboru pozostałe po zmobilizowanym pułku i 3 szkolne armaty kal. 75 wz. 1897. Bateria marszowa, wraz z Oddziałem Zbierania Nadwyżek 12 pal pod dowództwem kpt. adm. (art.) Stefana Adamieckiego (oficera administracyjno-materiałowego), została przetransportowana do siedziby Ośrodka Zapasowego Artylerii Lekkiej nr 6 we Lwowie 9 września. Z uwagi na zagrożenie miasta, w ośrodku podjęto prace organizacyjne. Bateria marszowa 12 pal, wraz z podobnymi bateriami 5 i 11 pal, weszły do walki natychmiast po przybyciu do Lwowa. Armaty na rogatkach miasta, przy szosach wlotowych, pełniły rolę dział przeciwpancernych, podzielone na działony pod dowództwem najczęściej oficerów. W trakcie organizacji w ośrodku zapasowym z oficerów i rezerwistów z 12 pal utworzono improwizowane co najmniej dwie baterie, z pięciu wystawionych przez ośrodek tj.: 
Symbole pułkowe.
Sztandar.
12 lutego 1919 roku 1 pap im. gen. Józefa Bema otrzymał sztandar ufundowany przez Koło Pań w Turynie z napisem „Pro Polonia” na amarantowym jedwabiu z haftowanym w srebrze orłem białym bez korony i napisem „1-szy pułk artylerii polowej”. W czasie wojny sztandar ten znajdował się w baterii zapasowej 12 pap, a w czasie pokoju w dowództwie 12 pap, lecz nie był używany podczas oficjalnych uroczystości.
Nadanie regulaminowego sztandaru i zatwierdzenie jego wzoru ujęte zostało w dodatku Tajnym nr 3 do Dziennika Rozkazów MSWojsk. z 17 lutego 1938, nr 3, poz. 19. Sztandar, ufundowany przez społeczeństwo powiatu złoczowskiego i miasta Tarnopola, wręczył pułkowi gen. dyw. Tadeusz Kasprzycki we Lwowie 22 listopada 1938 podczas ceremonii wręczenia sztandarów oddziałam artylerii ze Lwowa i Małopolski Wschodniej.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
&lt;br&gt;Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 12 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach amarantowego krzyża kawalerskiego widniały napisy:
Podczas uroczystości pod koniec 1938 aktu przekazanie sztandaru pułkowi dokonał gen. w stanie spoczynku Walery Maryański, a matką chrzestną sztandaru została Ludgarda Garapich (żona b. wojewody Pawła Garapicha).
W okresie wrześniowych walk sztandar znajdował się przy dowództwie pułku. 9 września dowódca pułku ppłk Kuberski wydał rozkaz ukrycia sztandaru. Nieznany z nazwiska porucznik przekazał sztandar w Grabowcu Marianowi Niewiadomskiemu z prośbą o ukrycie go. W rękach rodziny Niewiadomskich sztandar znajdował się do września 1967, kiedy to zakupiony został przez Muzeum Regionalne w Ostrowcu Świętokrzyskim.
Odznaka pamiątkowa.
18 maja 1929 minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 12 pap. Odznaka o wymiarach 40x40 mm ma kształt krzyża o wciętych półokrągło końcach ramion pokrytych białą emalią z obwódką ciemnozieloną i czarną. W centrum na okrągłej tarczce emaliowanej na biało złota cyfra „12”, w otoku na zielonym tle z czarną obwódką napis „PUŁK KRES. ART. POL.” Od tarczy odchodzą cztery wypustki emaliowane w barwach narodowych: Polski, Francji i Włoch. Ramiona krzyża i wypustki połączone są srebrnym, oksydowanym wieńcem laurowym. Odznaka oficerska, dwuczęściowa, wykonana w srebrze i emaliowana. Na rewersie próba srebra i imiennik grawera „WB” – Władysław Buszek ze Lwowa.
Po raz pierwszy odznaki nadano 16 maja 1929. Otrzymało je wówczas 192 oficerów oraz podoficerów zawodowych i rezerwy, a dwie odznaki honorowe otrzymali: gen. Stanisław Dowoyno-Sołohub i płk Leopold Cehak. W 1935 odznakę otrzymała Szkoła Podchorążych Artylerii. 19 lipca 1938 odznaki zostały przyznane Inspektorowi Armii gen. dyw. Kazimierzowi Fabrycemu, dowódcy OK VI gen. bryg. Władysławowi Langerowi, dowódcy 12 DP gen. bryg. Gustawowi Paszkiewiczowi, dowódcy PD 12 DP płk. dypl. Mieczysławowi Mozdyniewiczowi oraz dowódcy 22 p.uł. ppłk. dypl. Janowi Płonce. 26 listopada tegoż roku odznaki honorowe przyznano powiatom: tarnopolskiemu, zbaraskiemu, zborowskiemu i złoczowskiemu, miastu Tarnopol, wojewodzie tarnopolskiemu, dr. Tomaszowi Malickiemu, wiceprzewodniczącemu Komitetu Ufundowania Sztandaru dr. Pawłowi Garapichowi, dowódcy 52 pp płk. Stanisławowi Dąbkowi i burmistrzowi Złoczowa Filipowi Brzezickiemu. Łącznie do końca 1938 nadano 2008 odznak pamiątkowych.
Żołnierze pułku.
Żołnierze pułku - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177506" url="https://pl.wikipedia.org/wiki?curid=1177506" title="Platforma Scytyjska">
Platforma Scytyjska



</doc>
<doc id="1177507" url="https://pl.wikipedia.org/wiki?curid=1177507" title="Welfaryzm">
Welfaryzm

Welfaryzm (Indywidualizm etyczny) - pogląd opierający się na założeniu, że:
W polityce gospodarczej na tej zasadzie opiera się społeczne uporządkowanie pośrednie, które dokonuje się wtedy, gdy według pewnego zewnętrznego kryterium jest ono określone wyłącznie w relacji do preferencji jednostek, a preferencje społeczne są wyłącznie ich odzwierciedleniem.
Ta teoria bywa szeroko krytykowana. Po pierwsze, zadowolenie społeczne nie musi być określane wyłącznie na podstawie rzeczywistych stanów, których doświadcza jednostka. Może chodzić również o pewne aspekty, które są godne uwagi, o świadomość ich dopuszczalności, możliwości ich wykorzystania. Po drugie, preferencje społeczne nie powinny być traktowane jako wyłącznie powodowane dobrem jednostki i jej postawą. Warto zwrócić uwagę także na normy, modę, zachowanie innych jednostek wokół, te wszystkie czynniki wpływają na indywidualne decyzje danej jednostki w społeczeństwie.
Obrońcy welfaryzmu twierdzą, że społeczne uporządkowanie bezpośrednie jest nielogiczne, ponieważ preferencje jednostek są w nim zastąpione poglądami jednej osoby - reformatora lub filozofa - który nie musiał być nawet członkiem danej społeczności, a to może prowadzić do paternalizmu lub autorytaryzmu.

</doc>
<doc id="1177508" url="https://pl.wikipedia.org/wiki?curid=1177508" title="Więzadło obłe macicy">
Więzadło obłe macicy

Więzadło obłe macicy (łac. "ligamentum teres uteri") – łącznotkankowy powrózek długości 12–14 cm i około 0,5 cm grubości, rozpoczynający się obustronnie na bocznym brzegu macicy, do przodu i nieco niżej od jajowodu, przebiegający następnie w więzadle szerokim macicy i zaotrzewnowo, wstępujący ostatecznie do kanału pachwinowego. Z kanału pachwinowego więzadło obłe wychodzi przez pierścień pachwinowy powierzchowny i rozdziela się na drobne pasma, kończące w tkance podskórnej warg sromowych większych i wzgórka łonowego.

</doc>
<doc id="1177509" url="https://pl.wikipedia.org/wiki?curid=1177509" title="Konstancja wrocławska">
Konstancja wrocławska

Konstancja (ur. najpóźniej w 1227, zm. 21 lub 23 lutego 1257) – księżniczka śląska, księżna kujawska z dynastii Piastów.
Córka księcia śląskiego, krakowskiego i wielkopolskiego Henryka II Pobożnego oraz Anny, córki króla Czech Przemysła Ottokara I. Żona księcia kujawskiego Kazimierza I. Matka książąt: sieradzkiego, łęczyckiego, sandomierskiego i krakowskiego Leszka Czarnego oraz inowrocławskiego Ziemomysła.
Życiorys.
Narodziny i wychowanie.
Konstancja urodziła się najpóźniej w 1227, ponieważ gdy w 1239 wychodziła za mąż, zgodnie z ówczesnym prawem kanonicznym, musiała mieć co najmniej 12 lat. Spośród jej sióstr tylko Gertruda wcześniej zawarła związek małżeński, stąd Konstancję uważa się za drugą pod względem starszeństwa córkę Henryka II Pobożnego i Anny czeskiej. Umownie wśród potomstwa książęcej pary jest umieszczana na czwartym miejscu.
Jej imię nawiązywało do babki ze strony matki – Konstancji, królowej czeskiej, córki króla Węgier Beli III.
Otrzymała być może jeszcze staranniejsze wychowanie niż jej przyszły małżonek, Kazimierz I kujawski, którego preceptorem był Jan Czapla. Podobnie jak jej rodzeństwo została umieszczona przez rodziców w klasztorze trzebnickim, gdzie kształciła się pod czujnym okiem babki Jadwigi. Przebywanie u boku przyszłej świętej wywarło wpływ na Konstancję, dzięki czemu była ona osobą pobożną. Być może podobnie oddziaływała na swojego pierworodnego syna Leszka.
Małżeństwo z Kazimierzem I kujawskim.
W 1239 we Wrocławiu Konstancja poślubiła księcia kujawskiego Kazimierza I. W literaturze utrzymują się dwie teorie na temat genezy tego małżeństwa.
Pierwsza z nich głosi, że było ono wynikiem polityki jej ojca, Henryka II Pobożnego chcącego poprzez ślub córki z synem Konrada I mazowieckiego osłabić mazowieckiego rywala, przeciwko któremu od lat wraz z ojcem, Henrykiem I Brodatym, walczył o Kraków. Związek ten przypieczętowywał sojusz polityczny książąt śląskiego i kujawskiego. Rozwścieczony tymi planami Konrad miał kazać zamordować prowadzącego przedmałżeńskie negocjacje scholastyka płockiego Jana Czaplę, za co została nałożona na niego klątwa, a jego ziemie zostały obłożone interdyktem.
Drugi pogląd mówi, że zmagającemu się z wewnętrznymi i zewnętrznymi problemami Henrykowi Pobożnemu zależało na dobrych relacjach z Konradem mazowieckim, a małżeństwo jego córki z synem księcia mazowieckiego miało być skutecznym sposobem na zacieśnienie tej współpracy. W posagu Konstancja wniosła mężowi kasztelanię lądzką. Okręg ten stał się przyczyną walk pomiędzy Kazimierzem a Bolesławem Pobożnym toczonych w latach 1258–1262, zakończonych zdobyciem spornej ziemi przez księcia wielkopolskiego.
Mąż Konstancji urodził się między 1210 a 1213. Był drugim synem Konrada I mazowieckiego i Agafii Światosławówny. Za życia ojca, w 1230 lub 1231, objął panowanie na Kujawach, a po jego śmierci w 1247, wbrew woli zmarłego a kosztem najmłodszego brata Siemowita I, do swojej domeny dołączył także ziemie łęczycką i sieradzką. Był trzykrotnie żonaty. Przed poślubieniem Konstancji zawarł związek małżeński z Jadwigą, której pochodzenie nie jest znane – prawdopodobnie była ona córką księcia wielkopolskiego Władysława Odonica. Małżeństwo to zapewne pozostało bezdzietne. Natomiast po śmierci Henrykówny pojął za żonę Eufrozynę, córkę Kazimierza I opolskiego. Zawarcie tego małżeństwa w połowie roku 1257, a więc zaledwie w kilka miesięcy po śmierci Konstancji zostało zapewne bardzo źle odebrane przez jej dwóch synów, co prawdopodobnie było jedną z przyczyn nie najlepszych stosunków pomiędzy nimi a ojcem w latach następnych. Ze związku z Eufrozyną pochodził m.in. król Polski Władysław I Łokietek. Kazimierz I kujawski zmarł 14 grudnia 1267.
W czasie trwającego kilkanaście lat małżeństwa Konstancja urodziła dwóch synów: Leszka Czarnego, księcia krakowskiego w latach 1279–1288, i Ziemomysła inowrocławskiego.
Śmierć.
Dwa nekrologi informujące o śmierci Konstancji zawierają różne daty dzienne: "Nekrolog strzeleński" podaje, że zmarła 21 lutego, według "Nekrologu opactwa św. Wincentego we Wrocławiu" jej śmierć nastąpiła 23 lutego. W źródłach po raz ostatni jako żyjąca występuje w dokumencie z 25 maja 1252, natomiast jako zmarła jest wymieniona w dokumencie z 3 maja 1257. Zmarła zatem 21 lub 23 lutego między 1253 a 1257. Z uwagi na to, że jedyne trzy wzmianki o jej śmierci w dokumentach Kazimierza I pochodzą z roku 1257 (3 maja, 16 września, 10 listopada), uznaje się, że zmarła w tym samym roku.
Miejsce pochówku Konstancji nie jest znane.
W dokumencie z 16 września 1257, wystawionym przez jej dwóch synów wraz z ojcem dla biskupa chełmińskiego Heidenryka, Leszek i Ziemomysł, chcąc uczcić pamięć matki, przykazali kanonikom chełmińskim odprawianie codziennej mszy za jej duszę.
Bibliografia.
Literatura podstawowa
Literatura dodatkowa

</doc>
<doc id="1177510" url="https://pl.wikipedia.org/wiki?curid=1177510" title="Nonsan">
Nonsan

Nonsan (kor. 논산시) – miasto w Korei Południowej, w prowincji Chungcheong Południowy. W 2003 liczyło 136 356 mieszkańców.

</doc>
<doc id="1177511" url="https://pl.wikipedia.org/wiki?curid=1177511" title="Półkula mózgowa">
Półkula mózgowa



</doc>
<doc id="1177514" url="https://pl.wikipedia.org/wiki?curid=1177514" title="Seosan">
Seosan

Seosan (kor. 서산시) – miasto w Korei Południowej, w prowincji Chungcheong Południowy. W marcu 2021 roku liczyło 179592 mieszkańców.
Seosan dzieli się na 1 eup, 9 myeon, 5 dong, 266 ri.
W mieście znajduje się port Daesan umożliwiający połączenie drogą morską z Chinami (dystans 339 km), a także kilka krajowych dróg ekspresowych oraz linie kolejowe.
Seosan odwiedziło ponad 5,5 mln osób w 2019 roku.

</doc>
<doc id="1177515" url="https://pl.wikipedia.org/wiki?curid=1177515" title="Tarcza Ukraińska">
Tarcza Ukraińska



</doc>
<doc id="1177521" url="https://pl.wikipedia.org/wiki?curid=1177521" title="Zapadlisko Przedkarpackie">
Zapadlisko Przedkarpackie



</doc>
<doc id="1177522" url="https://pl.wikipedia.org/wiki?curid=1177522" title="Gyeryong">
Gyeryong

Gyeryong (kor. 계룡시) – miasto w Korei Południowej, w prowincji Chungcheong Południowy. W 2006 roku liczyło 36,846 mieszkańców.

</doc>
<doc id="1177528" url="https://pl.wikipedia.org/wiki?curid=1177528" title="Aulakogen Dnieprowsko-Doniecki">
Aulakogen Dnieprowsko-Doniecki



</doc>
<doc id="1177534" url="https://pl.wikipedia.org/wiki?curid=1177534" title="Lista gwiazd w gwiazdozbiorze Oriona">
Lista gwiazd w gwiazdozbiorze Oriona

Zestawienie to zawiera gwiazdy o wielkości gwiazdowej do 6,5 w gwiazdozbiorze Oriona. Dodatkowo uwzględniono w nim inne ciekawe obiekty gwiazdowe.

</doc>
<doc id="1177535" url="https://pl.wikipedia.org/wiki?curid=1177535" title="Grupa Lizbońska">
Grupa Lizbońska

Grupa Lizbońska – stworzona przez dziewiętnastu członków z Japonii, Europy Zachodniej i Ameryki Północnej z wykształceniem teoretycznym i doświadczeniami praktycznymi w biznesie, strukturach rządowych, organizacjach międzynarodowych i akademickich. Jej założycielem jest Riccardo Petrella, lider programu FAST przy Komisji Unii Europejskiej w Brukseli i główny autor „"Granic konkurencyjności"”. Dwa pełne spotkania grupy odbyły się w Lizbonie, a kilka mniejszych sesji edytorskich miało miejsce w Nagai (Japonia), Warnie (Belgia), Lizbonie i Montrealu celem umożliwienia wszystkim członkom aktywnego wkładu w opracowywanie raportu.
Grupa Lizbońska głosi następujące opinie:
1. Usunąć nierówności – oznacza to zapewnienie wszystkim ludziom: wody, mieszkań i energii.
2. Tolerancja i dialog kultur – zbliżenie między narodami oraz poszanowanie odrębności, obyczajów i tradycji.
3. Dążenie do rządów globalnych – transformacja Zgromadzenia Ogólnego Organizacji Narodów Zjednoczonych w parlament świata.
4. Rozsądny rozwój – wprowadzenie w życie "Agendy 21" przyjętej w Rio de Janeiro w 1992 r.

</doc>
<doc id="1177537" url="https://pl.wikipedia.org/wiki?curid=1177537" title="Juliana z Nikomedii">
Juliana z Nikomedii

Juliana z Nikomedii, św. Juliana (ur. ok. 285, zm. 305) – dziewica i męczennica chrześcijańska z okresu prześladowań Dioklecjana, święta Kościoła katolickiego i prawosławnego.
Żywot.
Juliana jest wzmiankowana przez "Martyrologium Hieronymianum", które podaje jako jej miejsce urodzenia Cumae w Kampanii.
W czasie prześladowań Dioklecjanowych mieszkała w Nikomedii. Jako jedyna w rodzinie przyjęła chrzest i została chrześcijanką. Wbrew woli ojca odrzuciła propozycję małżeństwa z prefektem Eleuzjuszem. Oświadczyła, że „za poganina za żadną cenę nie wyjdzie”. Na skutek tej decyzji została przyprowadzona przed sąd, którego przewodniczącym był jej ojciec. Nakazał on ją bić i poniżać. Juliana została skazana na śmierć przez ścięcie mieczem. Zginęła śmiercią męczeńską w 305 roku.
Kult świętej.
Dzień obchodów.
Wspomnienie liturgiczne w Kościele katolickim obchodzone jest 16 lutego. Cerkiew prawosławna natomiast wspomina męczennicę 21 grudnia/3 stycznia, tj. 3 stycznia według kalendarza gregoriańskiego.
Relikwie i sanktuaria.
Śmiertelne szczątki pierwotnie złożono w jej rodzinnym mieście. Później zostały przewiezione do Pozzuoli we Włoszech, a w VI wieku do Cumae pod Neapolem. W 1207 roku relikwie złożono w jednym z kościołów w Neapolu. Rozwijający się kult spowodował, że obecnie szczątki Juliany można spotkać w kościołach Włoch, Hiszpanii i Holandii.
Ikonografia.
W ikonografii przedstawiana jest w długiej szacie z diabłem skutym w łańcuchy u jej stóp, w ręku trzyma miecz. Pozostałe atrybuty: palma męczeńska, korona, lilia, krzyż lub księga.

</doc>
<doc id="1177538" url="https://pl.wikipedia.org/wiki?curid=1177538" title="Gamma Orionis">
Gamma Orionis



</doc>
<doc id="1177543" url="https://pl.wikipedia.org/wiki?curid=1177543" title="Bitwa pod Raciborzem (1241)">
Bitwa pod Raciborzem (1241)

Bitwa pod Raciborzem (1241) – pomiędzy siłami polskimi pod dowództwem księcia opolsko-raciborskiego Mieszka II Otyłego a wojskami mongolskimi podczas I najazdu mongolskiego na Polskę w XIII wieku. 
20 marca 1241 roku oddziały zwiadowcze wojsk mongolskich dotarły do Raciborza i zaczęły przeprawę na lewy brzeg Odry. Zadanie miały utrudnione, gdyż okoliczna ludność zniszczyła mosty na rzece. Książę opolsko-raciborski Mieszko II Otyły na czele silnego oddziału wykorzystał sytuację i zaatakował przeprawiających się Mongołów zadając im dotkliwą klęskę. Według przekazu Karola Gromanna poległo w walce około czterystu Mongołów. Mieszko wzmocnił załogę w grodzie, zaś kwiat rycerstwa pociągnął za sobą do Legnicy, gdzie książę wrocławski Henryk II Pobożny wyznaczył miejsce zbiórki sił chrześcijańskich.

</doc>
<doc id="1177544" url="https://pl.wikipedia.org/wiki?curid=1177544" title="Struktura gospodarcza">
Struktura gospodarcza

Struktura gospodarcza – jest to układ elementów gospodarki oraz zespół występujących między nimi relacji. W ten sposób opisywana jest struktura produkcji, zatrudnienia czy majątku trwałego, ale także jej efektywność. 

</doc>
<doc id="1177545" url="https://pl.wikipedia.org/wiki?curid=1177545" title="14 Wielkopolski Pułk Artylerii Lekkiej">
14 Wielkopolski Pułk Artylerii Lekkiej

14 Wielkopolski Pułk Artylerii Lekkiej (14 pal) – oddział artylerii lekkiej Armii Wielkopolskiej i Wojska Polskiego w II Rzeczypospolitej.
Do 1939 pułk stacjonował w garnizonie Poznań i wchodził w skład 14 Wielkopolskiej Dywizji Piechoty. Pod względem fachowym oddział podporządkowany był dowódcy 7 Grupy Artylerii.
Formowanie i walki.
28 maja 1919 w Wągrowcu ppłk Lucjan Kędzierski rozpoczął organizować 3 pułk artylerii polowej wielkopolskiej. Oddział powstał z połączenia II dywizjonu 1 pułku artylerii polowej wielkopolskiej i II dywizjonu 2 pułku artylerii polowej wielkopolskiej.
W lipcu 1919 w Biedrusku sformowano III dywizjon. W sierpniu 1919, po wyjeździe pułku na front litewsko-białoruski, utworzono baterię zapasową. Zadaniem baterii było szkolenie rezerw i uzupełnianie nimi pułku walczącego na froncie. Na bazie baterii zorganizowano nowe pododdziały: 10 baterię, IV dywizjon i II dywizjon 214 pułku artylerii polowej. 9 bateria pułku powstała 1 grudnia 1919. W styczniu 1920 został przemianowany na 14 pułk artylerii polowej wielkopolskiej.
We wrześniu 1920 pułk dysponował armatami niemieckimi i francuskimi.
Pułk w okresie pokoju.
Po zakończeniu działań wojennych IV/14 pap włączono do 30 pułku artylerii polowej, a II/214 pap stał się zalążkiem 23 pułku artylerii polowej.
Za zasługi bojowe w latach 1919 – 1920 pułk odznaczono orderem wojennym Virtuti Militari. Trąbkę pułkową udekorował marszałek Józef Piłsudski w Mołodecznie 3 grudnia 1920.
Do 1939 pułk stacjonował w garnizonie Poznań i wchodził w skład 14 Wielkopolskiej Dywizji Piechoty. Pod względem fachowym oddział podporządkowany był dowódcy 7 Grupy Artylerii.
1 stycznia 1932 oddział przemianowany został na 14 pułk artylerii lekkiej .
Mobilizacja.
23 marca 1939 w ramach działań mobilizacyjnych i osłonowych na rozkaz dowódcy Okręgu Korpusu nr VII wystawiono jedną baterię armat według etatu wojennego. W połowie maja, na podstawie kolejnych rozkazów, zorganizowano drugą baterię na etatach wojennych. 20 sierpnia powołano grupę rezerwistów z terenu Wielkopolski na ćwiczenia. 24 sierpnia od wczesnych godzin porannych w Poznaniu rozpoczęto mobilizację alarmową 14 pal. W ramach mobilizacji alarmowej w grupie niebieskiej w czasie od A+28 do A+54 zmobilizowano cały 14 pal do etatów wojennych. Dodatkowo zmobilizowano w pułku niżej wymienione pododdziały dla macierzystej dywizji w tej samej grupie i czasie od A+44 do A+60: 
Mobilizacja przebiegła w sposób właściwy, stawiennictwo rezerwistów było planowe i zgodne z oczekiwaniami, pobór koni i wozów odbył się planowo i bez zakłóceń. Jedynie pewne opóźnienia miało podkuwanie koni. Po złożeniu przysięgi i przeglądzie przez dowódcę 14 Dywizji Piechoty gen. bryg. Franciszka Włada, pułk osiągnął gotowość bojową. 27 sierpnia I dywizjon wyruszył z Poznania, celem wsparcia 55 pułku piechoty, w okolice Leszna Wielkopolskiego. Od 29 sierpnia dywizjony II i III zajęły stanowiska ogniowe na terenie Poznania. Pułk w składzie macierzystej 14 DP wszedł w skład Armii „Poznań”.
14 pal w kampanii wrześniowej.
Działania bojowe.
W obronie Wielkopolski i w marszu nad Bzurę 
Ugrupowanie bojowe pułku o świcie 1 września 1939 przedstawiało się następująco: III/14 pal z baterią II/14 pal jako bezpośrednie wsparcie pułków 14 DP broniących Poznania; II/14 pal (bez baterii) wraz z 14 dywizjonem artylerii ciężkiej jako artyleria ogólnego działania; I/14 pal (bez baterii) na odcinku „Zaniemyśl” z 7 kompanią strzelecką 55 pp; bateria I dywizjonu na odcinku „Nowe Miasto” jako wsparcie batalionu II/68 pułku piechoty. W trakcie pierwszego nalotu lotnictwa niemieckiego na Poznań rano 1 września rannych zostało 5 żołnierzy baterii 8/14 pl. Po południu dowództwo pułku przeszło z koszar do Fortu Grolmana. Tego dnia nastąpiła zmiana na stanowisku dowódcy pułku; ppłk Jan Teuchman został wyznaczony na dowódcę Ośrodka Zapasowego Artylerii Lekkiej nr 7; dowództwo pułku objął zastępca ppłk Michał Terlecki. Po południu 2 września osłonę Poznania przejęła Podolska Brygada Kawalerii, a wieczorem 14 DP rozpoczęła przegrupowanie w rejon Swarzędza do odwodu Armii „Poznań”. Wieczorem dywizjon II/14 pal wraz z 57 pułkiem piechoty wykonał przegrupowanie poprzez Główną, Kobylnicę do lasów Wierzonka, Wierzenica. Dywizjon III/14 pal wraz z 58 pułkiem piechoty przemieścił się poprzez Rakownicę, Kramsko, Tuczno, Jerzykowo, Pobiedziska do lasów w rejonie Pobiedzisk. Bateria I dywizjonu z odcinka „Nowe Miasto” dołączyła do I/14 pal w rejonie Zaniemyśla.
3 września 14 pal dalej stacjonował w zajętych rejonach. Ok. godz. 11:00 II dywizjon został zbombardowany przez lotnictwo niemieckie, ale nie poniósł większych strat. Wieczorem 3 września, zgodnie z rozkazem Naczelnego Wodza, 14 pal wraz z 14 DP rozpoczął etapami odwrót na przedmoście „Koło”. Nocą 3/4 września II/14 pal wykonał marsz wraz z 57 pp poprzez Kostrzyn i Neklę, III/14 pal wraz z 58 pp poprzez Pobiedziska i Czerniejewo. I/14 pal wraz z 55 pp w dalszym ciągu przebywał w rejonie Zaniemyśla. Popołudniem I/14 pal wraz z 55 pp wykonał marsz poprzez Środę Wielkopolską do Wrześni, skąd dalej pomaszerował na Gutów. Kolejnym nocnym marszem 4/5 września dywizjony II i III maszerowały do Witkowa, gdzie rano 5 września II dywizjon znalazł się w lasach na północ od wsi Niezgoda, a III dywizjon w rejonie Skorzęcin, Skubarczewo. Natomiast I dywizjon o godz. 9:00 zatrzymał się na postój w rejonie wsi Staw i Wólka. Nocą 5/6 września dalszy marsz wykonano w rejon Skulska. II/14 pal zatrzymał się na postój w Skulskiej Wsi, a III/14 pal w rejonie wsi Góra. I dywizjon i 55 pp maszerowały przez Słupcę, Koszuty Duże, Kamień do Kazimierza Biskupiego. W dalszym ciągu 14 pal, realizując rozkazy, kolejnym nocnym marszem 6/7 września osiągnął rejon Kłodawy. II/14 pal dotarł do Nowin Brdowskich i lasu na południe od Brdowa, III/14 pal do Zakrzewa, Brzezia, a I dywizjon osiągnął lasy w rejonie Osiek, Felicjanów. 7/8 września nocnym marszem 14 pal przemieszczał się do rejonu Krośniewic. Osiągnął do godz. 9:00 rejony: I/14 pal Domaników, III/14 pal las Ostrowy, II/14 pal las na zachód od Krośniewic, z jedną baterią wysuniętą jako ubezpieczenie, na południe od Krośniewic. 
Udział w bitwie nad Bzurą 
W związku z przygotowaniami do zwrotu zaczepnego, 14 DP w składzie Grupy Operacyjnej gen. bryg. Edmunda Knolla-Kownackiego, po południu 8 września, przegrupowała się do rejonu na południowy wschód od Kutna. Rano 9 września 14 pal zajął stanowiska ogniowe: I dywizjonem w lesie na północ od Strzegocina, III dywizjonem w rejonie wsi Sklęczki. II dywizjon został zadysponowany bateriami do batalionów 57 pp: 4/14 pal z III/57 pp w rejonie Wojciechowice, Marcinów, 5/14 pal z II/57 pp Rybie, Stefanów i 6/14 pal z I/57 pp Marcinów, Świniary. 14 DP miała nacierać przez Bzurę na Piątek; rozkazem jej dowódcy artyleria miała nie wykonywać przygotowania artyleryjskiego natarcia. Wsparcie ogniowe miało być udzielane tylko na żądanie piechoty. Natarcie pierwszorzutowych pułków miały wspierać: 55 pp, I dywizjon, 57 pp, II dywizjon. III/14 pal i 14 dac stanowiły artylerię ogólnego działania. Baterie i dywizjony pułku zajmowały sukcesywnie stanowiska ogniowe od godz. 16:45 w rejonach wyjściowych piechoty: 1/14 pal w rejonie dworu Ktery, 2/14 pal i 3/14 pal w rejonie wsi Ktery. Ok. godz. 17:30 II/14 pal w rejonie wsi Siemieniczki, Siemienice, Młogoszyn.
O godz. 18:00 14 DP ruszyła do natarcia; po sforsowaniu Bzury natarcie obu pułków utknęło na przedpolach pierwszych miejscowości, które były pośrednimi obiektami natarcia w ich pasie natarcia. Pomimo wsparcia ogniem artylerii, 55 pp zaległ pod Głupiejewem i Balkowem, a 57 pp przed Goślubem. 10 września o świcie niemiecka piechota wykonała przeciwuderzenie w rejonie Balkowa, które zostało zatrzymane ogniem bezpośrednim dywizjonu I/14 pal. O godz. 8:00 55 pp ponownie przeszedł do natarcia, przy skutecznym wsparciu I dywizjonu. Po uporczywych walkach ok. 12:00, 55 pp osiągnął swoje dalsze przedmioty natarcia: Gaj Stary i Stawy. II/14 pal wykonał o świcie silne przygotowanie ogniowe natarcia i po skończonej nawale 57 pp, o godz. 6:00 wznowił natarcie, zdobył w walce przy wsparciu poszczególnych baterii wsie Górki Pęcławskie, Piekary, Orenice, Goślub I, Janowice, Pokrzywnice. 6/14 pal odparła niemiecki kontratak w rejonie Goślubia II. Przy wydatnym wsparciu II/14 pal, 57 pp o godz. 13:00 zdobył miasto Piątek. I/14 pal wspólnie z 55 pp przeszedł do pościgu za cofającym się nieprzyjacielem. Ok. godz. 16:00 bateria 1/14 pal wraz z batalionem III/55 pp, zdobyły wieś Borowiec; podczas dalszego pościgu I/14 pal wraz z 55 pp ok. godz. 22:00 dotarły do rejonu Kwilno, Lorenki. W zajętym rejonie oczekiwano dalszych rozkazów. II/14 pal wraz z 57 pp w rejonie Piątku, Sułkowic stanowił odwód dywizji. W nocy III/14 pal wraz z 58 pp został wprowadzony do I rzutu natarcia dywizji w rejonie Jasionna, Mąkolice. III dywizjon zajął stanowiska ogniowe w lesie Witów. 
11 września w godzinach przedpołudniowych 14 pal wspólnie z pułkami piechoty przeszedł do dalszego pościgu za nieprzyjacielem. 14 DP otrzymała za zadanie opanowania przedmiotów natarcia wsi Osse, Koźle i lasu Pludwiny oraz do końca dnia wzg. 159,4. Na Koźle i Osse prowadził pościg, a następnie natarcie 55 pp z I dywizjonem. Na las Pludwiny 58 pp i 57 pp (bez batalionu) z III dywizjonem, dowództwem pułku i II dywizjonem (bez 4/14 pal). Batalion I/57 pp wraz z 4/14 pal został podporządkowany Wielkopolskiej Brygadzie Kawalerii, celem wsparcia jej natarcia na Głowno. Wieczorem zluzował 7 pułk strzelców konnych na stanowiskach w rejonie Helenowa. Ok. godz. 16:00 55 pp zajął Osse i Koźle, I dywizjon zajął stanowiska ogniowe we wsiach Sadówka i Gozdów. W późnych godzinach wieczornych, I/14 pal wspomagał ogniem armat odparcie niemieckiego kontrataku na Osse i Koźle. W wyniku ostrzału niemieckiej artylerii ciężkiej na obie miejscowości poległ kpt. Zygmunt Lisowski. W godzinach popołudniowych batalion III/57 pp wraz z 6 baterią armat dokonały wypadu na Besiekierz, Warszyce, celem nawiązania łączności z 17 Dywizją Piechoty. W trakcie wypadu 6/14 pal ostrzelała stanowiska niemieckiej artylerii w Mieście Ogrodzie Sokolniki. Od godz. 17:00 III dywizjon haubic i 5 bateria armat wspierały 58 pp i batalion II/57 pp w ciężkich walkach o las Pludwiny. 12 września o świcie bateria 6/14 pal wraz z batalionem III/57 pp zajęła stanowiska ogniowe w rejonie Kwilno, Feliksów osłaniając zachodnie skrzydło 14 DP. Od godz. 6:00 bateria 4/14 pal wspierała natarcie batalionu I/57 pp na Głowno w ramach Wielkopolskiej BK. W godzinach popołudniowych natarcie zostało zatrzymane na przedmieściach Głowna. Od godzin porannych na stanowiska 55 pp w rejonie Koźle i Osse wyszedł kolejny niemiecki atak. W trakcie zmiany stanowisk ogniowych przez baterię 3/14 pal został śmiertelnie ranny kpt. Zygmunt Piechocki. Przez resztę dnia 12 września I i III dywizjony oraz 5 bateria wspierały zacięte walki 55, 58 pp i 57 pp (bez dwóch batalionów) na linii Osse, Koźle, Sadówka, Pludwiny, Wola Mąkowska. O zaciętości walk świadczy np. pięciokrotne przechodzenie z rąk do rąk wsi Pludwiny. Z uwagi na wyczerpanie impetu natarcia GO gen. bryg. Edmunda Knoll-Kownackiego i zmianę koncepcji natarcia, w godzinach nocnych nastąpiło wstrzymanie natarcia 14 DP i wycofanie jej wraz resztą wojsk na północny brzeg Bzury. 
Przed północą odwrót rozpoczął jako pierwszy II/14 pal (bez 4 baterii), wraz z 57 pp (bez I batalionu), który miał osłonić przyczółek na południowym brzegu Bzury. 13 września o świcie 5/14 pal zajęła stanowiska ogniowe w rejonie wzg. 102 i dworu Pęcławice, a 6/14 pal zajęła stanowiska ogniowe w rejonie wsi Włostowice. III/14 pal wraz z 58 pp ok. północy oderwały się od nieprzyjaciela przechodząc w rejon Młogoszyna. Bateria 4/14 pal wraz z I/57 pp, w składzie Wielkopolskiej BK, wycofała się nocą 12/13 września poprzez Bielawy i Sobotę, na północny brzeg Bzury. Jako ostatni ok. godz. 5:00 13 września zszedł z linii 55 pp pod osłoną I/14 pal rozmieszczonych na stanowiskach ogniowych w Gozdowie i Nowym Gozdowie. W godzinach popołudniowych 13 września I dywizjon zajął stanowiska w na północnym brzegu Bzury, w rejonie Krzyżanówek, Pawłowic, folwarku Jagniątki. II dywizjon (bez 4/14 pal) pozostał na południowym brzegu Bzury, na przyczółku jak o świcie. III dywizjon na północnym brzegu Bzury, na północ od Młogoszyna. Bateria 4/14 pal w składzie Wielkopolskiej BK w rejonie Urzecze, Strugienice. Po wypoczynku głównych sił 14 DP na północnym brzegu Bzury, podjęto nocny marsz 13/14 września w rejon Dębowa Góra, Bąków, Bogoria. 58 pp wraz z III dywizjonem haubic obsadził linię Bzury od Woli Kałkowej do Urzecza. O godz. 6:00 bateria 9/14 pal zajęła stanowiska ogniowe we wsi Wewiórz, 8/14 pal w kolonii Kościuszki a 7/14 pal w Karpinie. W godzinach przedpołudniowych I/14 pal zatrzymał się na postoju w Wewiórze, II/14 pal (bez 4 baterii) na postoju w Bogorii i Bąkowie. Bateria 4/14 pal nad Bzurą, na odcinku Urzecze-Strugienice. Po krótkim wypoczynku przegrupowano do wieczora II dywizjon (bez 4 baterii) w rejon Zdun Kościelnych, a I dywizjon do rejonu Bogoria, Bąków i Kościuszki. Armaty obu dywizjonów zajęły stanowiska przeciwpancerne. 
W godzinach nocnych 14/15 września, większość 14 DP podjęła marsz. I/14 pal wraz z 55 pp przemieścił się poprzez Bąków, Zduny i Szymanowice, II/14 pal (bez 4/14 pal) wraz z 57 pp (bez I/ 57 pp) poprzez Jackowice, Złaków Kościelny. W obronie Bzury na odcinku jak poprzednio pozostał III/14 pal wraz z 58 pp, wchodząc w skład Oddziału Wydzielonego „Sobota”, podległego bezpośrednio gen. bryg. Knoll-Kownackiemu. Z uwagi na niepowodzenie natarcia na Skierniewice Grupy Operacyjnej gen. bryg. Mikołaja Bołtucia z Armii „Pomorze”, do głównego uderzenia wyznaczono GO gen. Edmunda Konoll-Kownackiego. W tym celu nastąpiły przegrupowania 14 DP do rejonów wyjściowych do planowanego natarcia. 15 września, ok. godz. 10:00, 14 pal dotarł do wyznaczonych rejonów zatrzymując się I dywizjonem w Wyborowie i II dywizjonem na południe od Chąśna. W Chąśnie do II dywizjonu dołączyła bateria 4/14 pal, która przeszła przez Zduny i Złaków Kościelny. W trakcie postoju została zbombardowana przez niemieckie lotnictwo 6/14 pal; nie poniosła większych strat. III/14 pal tego dnia prowadził ostrzał podchodzących do Bzury oddziałów niemieckich. Zajął on stanowiska ogniowe w rejonie kolonii Kościuszek, wsi Zakrzew, jako artyleria ogólnego działania, wysuwając 8 baterię haubic w rejon Soboty do wsparcia broniącego przeprawy wzmocnionego batalionu III/58 pp. W trakcie walk w rejonie Zakrzewa poległ oficer ogniowy 8/14 pal ppor. Jan Loga. Po południu III/14 pal bez (9/14 pal), wraz z większością 58 pp, odmaszerowała do Karnkowa. 9 bateria haubic pozostała na odcinku, gdzie weszła w skład OW płk. Alfreda Konkiewicza z 17 DP. 14 DP podjęła marsz w kierunku dolnego biegu Bzury. O godz. 18:30 I/14 pal wraz z 55 pp podjął marsz przez Karnków, Wicie, dwór Jeziorko do rejonu Erminów, Bronisławy, Szwarocin; w straży przedniej maszerowała 1/14 pal. O godz. 19:00 rozpoczął przemarsz w dwóch kolumnach II/14 pal; kolumna główna poprzez Litynek, Emilianów z większością 57 pp, kolumna boczna poprzez Wicie, dwór Złota z 6/14 pal i III/57 pp. Ok. godz. 23:00 zwiad II dywizjonu rozpoznał w lesie Emilianów oddziały niemieckie. 
16 września o świcie pododdziały 14 pal znajdowały się: I/14 pal na stanowiskach ogniowych we wsi Szwarocin Stary i we dworze Szwarocin, 6/14 pal we wsi Wicie, większość II/14 pal we wsi Jeziorko, III/14 pal (bez 9/14 pal) w marszu do Karnkowa, bateria 9/14 pal na stanowiskach ogniowych w Sobocie. Od godz. 6:00 57 pp, bez wsparcia artylerii, pod osłoną porannej mgły, przystąpił do natarcia na wieś i las Emilianów, bronione przez oddziały niemieckiej 19 DP i 1 Dywizji Pancernej. Po częściowym powodzeniu natarcia, na skutek silnego ognia broni maszynowej i niemieckiej artylerii, pułk wycofał się na podstawy wyjściowe. O godz. 8:00 ponowne natarcie 57 pp i 18 pułku piechoty z 26 Dywizji Piechoty, ze wsparciem II dywizjonu 14 pal, 14 dac, 7 pułku artylerii ciężkiej i innych jednostek artylerii na las Emilianów nie uzyskało powodzenia. W tym czasie na wieś Bronisławy prowadził natarcie 55 pp wraz ze wsparciem I dywizjonu 14 pal. Około godz. 10:30 w lukę pomiędzy 55 pp i 57 pp, w rejonie pomiędzy Emilianowem a Szwarocinem, przy silnym wsparciu artylerii niemieckiej i lotnictwa, uderzyły ugrupowane w trzech rzutach dwa bataliony czołgów z 1 pułku pancernego niemieckiej 1 DPanc. Czołgi niemieckie rozbiły III/57 pp, rozjechały i rozbiły 14 dac. II/57 pp z armatami ppanc., z plutonem artylerii piechoty oraz z bezpośrednim wsparciem baterii 6/14 pal, odparł niemieckie natarcie czołgów; 6 bateria zniszczyła 5 czołgów niemieckich. Natarcie czołgów niemieckich skierowało się w kierunku dworu Jeziorka; tam w trakcie zaciekłej obrony został zniszczony II dywizjon 14 pal z 4 i 5 baterią. W walce poległo wielu żołnierzy, wśród nich ppor. Henryk Dudełło, ppor. Wiktor Zboralski. Wielu żołnierzy zostało rannych i dostało się do niewoli, wśród nich ciężko ranny kpt. Marian Żuliński. Resztki II dywizjonu z 6 baterią i piechotą z 57 pp wycofały się w kierunku Karnkowa.
O godz. 7:00 9 bateria haubic i batalion III/58 pp zostały zmuszone przez natarcie niemieckie do opuszczenia odcinka obrony nad Bzurą, w rejonie Soboty. Bateria zajęła stanowiska ogniowe na linii Zakrzew, kolonia Kościuszki. Od godz. 9:00 w rejonie Karnkowa wypoczywał III dywizjon haubic 14 pal (bez 9/14 pal) wraz z niepełnym 58 pp. Około południa od strony Jeziorek do Karnkowa zbliżyły się niemieckie czołgi, z dystansu ok. 1000 metrów zostały ostrzelane przez haubice 7 i 8 baterii, a także przez trzy armaty 6 baterii, która włączyła się do walki. Dodatkowo obronę wsparła ocalała haubica z 14 dac. W wyniku bezpośredniego ognia na wprost zatrzymano natarcie niemieckie, zmuszono czołgi do wycofania się oraz unieszkodliwiono ogniem haubic i armat 27 czołgów niemieckich. Ok. godz. 14:00 zgrupowanie niemieckich czołgów pojawiło się w rejonie Szwarocina; zostało ono zatrzymane zmasowanym ogniem i ostrzałem pośrednim przez cały I dywizjon 14 pal; w ostrzale unieruchomiono 10 czołgów niemieckich, pozostałe wycofały się. W godzinach popołudniowych 6 bateria armat wspierała obronę I i II batalionów 57 pp oraz resztek III batalionu tego pułku, ze stanowisk ogniowych pomiędzy zachodnim skrajem wsi Wicie, a Błędowem. Wieczorem z uwagi na niemieckie natarcie I dywizjon zajął stanowiska ogniowe w głębi wsi Szwarocin. Ok. godz. 18:00 9 bateria z III/58 pp wykonała odwrót w rejon Złakowa Borowego, docierając tam ok. północy. 
17 września ok. godz. 3:00, z rejonu Błędów, Karnków, wymaszerowały baterie: 6, 7 i 8, 14 pal wraz z 58 pp (bez III batalionu) i z pozostałościami 57 pp, przez Iłów do Bud Starych. W rejonie Iłowa kolumna 14 DP została zbombardowana przez lotnictwo niemieckie, skutkiem czego większość działonów 14 pal została zniszczona. O świcie 17 września I dywizjon nadal pozostawał na stanowiskach ogniowych w Szwarocinie wraz z 55 pp. Ok. godz. 9:30 podjęto decyzję o opuszczeniu zajmowanych stanowisk. I/14 pal wraz z 55 pp podjął marsz, sforsował rzekę Witonię i przemieszczał się na północ, poprzez Rybno, Korolków Rybnowski, Antosin, Wężyki. O godz. 14:00 stanął na postój w Giżycach. Następnie dywizjon maszerował w kierunku Bud Iłowskich. W rejonie Nowej Wsi został zbombardowany przez niemieckie lotnictwo. Ukrywał się przed bombardowaniami w lesie na północ od Nowej Wsi; bombardowania trwały do godzin nocnych, spowodowały znaczne straty osobowe i w sprzęcie. Poległ między innymi ppor. Witold Dobrogoyski. W godzinach nocnych sformowano dwie baterie I dywizjonu 14 pal, które podjęły marsz w kierunku przepraw przez Bzurę. Dotarły przed północą do gajówki Januszew na zachód od Kamiona. 9 bateria haubic ok. godz. 3:00 17 września podjęła marsz do rejonu Luszyn, Model. Zajęła o godz. 9:00 stanowiska ogniowe w folwarku Poddębina. Ok. godz. 18:00 rozpoczęła dalszy marsz po trasie Lubików, Osmolin, Byki, Wszeliwy, Kaptury i Brzozów Stary. 
18 września o godz. 5:00 dotarła do rejonu Brzozów, Zalesie, po czym w godzinach popołudniowych osiągnęła rejon Kamiona, gdzie dołączyła do dwóch baterii I dywizjonu. W godzinach popołudniowych wspierała nieudaną próbę forsowania Bzury przez batalion III/58 pp. Ok. godz. 17:00 zbiorczy I dywizjon 14 pal, wraz z zebraną piechotą 14 DP, wyruszył do natarcia w kierunku na Przęsławice. Skuteczne wsparcie zbiorczego dywizjonu 14 pal umożliwiło piechocie 14 DP, za cenę olbrzymich strat, sforsowanie Bzury. Ok. godz. 23:00 przemieszane i rozproszone oddziały 14 DP dotarły do zachodniego skraju Puszczy Kampinoskiej. 
W Puszczy Kampinoskiej i w Warszawie 
W dniach 19-22 września rozproszone resztki 14 pal w małych grupach przebijały się przez puszczę się do Warszawy. W trakcie czego polegli mjr Leszek Lubicz-Nycz i por. Jan Bronikowski. Grupa ok. 100 żołnierzy, pod dowództwem ppłk. Michała Terleckiego, z mjr. Janem Kowalskim i por. Michałem Ignatowiczem, 20 września dotarła do Palmir, skąd 21 września przebiła się na Bielany do Warszawy. Z żołnierzy 14 pal odtworzono w Warszawie II dywizjon 25 pułku artylerii lekkiej, który walczył na pododcinku „Północ” na Żoliborzu. W trakcie walk poległ ppor. dr Seweryn Krzyżański. Żołnierze 14 pal poszli do niewoli 28 września po kapitulacji stolicy.
Oddział Zbierania Nadwyżek 14 pal.
Oddział Zbierania Nadwyżek 14 pal powstał po zmobilizowaniu pułku i pozostałych pododdziałów przewidzianych planem mobilizacyjnym. Wszystkie nadwyżki osobowe, wyposażenia, koni i broni, zostały załadowane do transportu kolejowego 27 i 28 sierpnia i zostały wysłane 28 sierpnia do miejsca mobilizowania Ośrodka Zapasowego Artylerii Lekkiej nr 7. Początkowo ośrodek miał stacjonować i formować się w Kielcach w koszarach 2 pułku artylerii lekkiej Legionów. Z uwagi na to, że w koszarach miały się mobilizować w ramach mobilizacji powszechnej II i III dywizjony 55 pułku artylerii lekkiej, mobilizację Ośrodka Zapasowego przeniesiono do Chęcin. OZN 14 pal w momencie przybycia do Chęcin liczył 6 oficerów, 4 podchorążych i ok. 300 szeregowych. Dowódcą OZN 14 pal był kpt. Jan Rojek. W dniu 1 września OZN 14 pal w Chęcinach został zbombardowany; nalot nie wyrządził szkód. Ze względu na to, że do Kielc nie dotarły OZN 17 pal i OZN 25 pal, tylko OZN 14 pal stanowił on podstawę do sformowania OZAL nr 7. Od 31 sierpnia prowadzono na miejscu mobilizacje rezerwistów, koni i wozów. 3 września do Chęcin dotarł ppłk Jan Teuchman z grupą 20 oficerów jako kadrą dla Ośrodka Zapasowego. Przekazano dla formującego się w Kielcach 55 pal 70 koni ze stanu Ośrodka. 4 września wieczorem OZN 14 pal wymaszerował na wschód poprzez Kielce, Opatów, Annopol. Dalej bez styczności z nieprzyjacielem przeprawił się przez Wisłę, poprzez Kraśnik i Chełm Lubelski dotarł nad Bug do Dubienki, po czym skierowany został do Kamionki Strumiłowej. 13 września otrzymał rozkaz dyslokacji do Kałusza, gdzie rozkazem Naczelnego Wodza koncentrowano siły do obrony tzw. „przedmościa rumuńskiego”. W trakcie marszu część OZN 14 pal rozproszyła się, ale większość z ppłk. Teuchmanem dotarła 16 września do Kałusza. 17 września, na wieść o wkroczeniu wojsk sowieckich, oddział wyruszył marszem do granicy węgierskiej. Granicę przekroczył 19 września na Przełęczy Tatarskiej i został internowany. 
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dodatku Tajnym nr 6 do Dziennika Rozkazów MSWojsk. z 5 maja 1938, nr 6, poz. 68.
W środę 29 czerwca 1938 w Poznaniu, na placu ćwiczeń artylerii, na Golęcinie-Sołaczu gen. dyw. Juliusz Rómmel, w imieniu Prezydenta RP, wręczył dowódcy pułku sztandar ufundowany przez społeczeństwo Miasta Poznania. W trakcie ceremonii gen. Rómmel zdjął z trąbki pułkowej krzyż VM i przypiął do sztandaru.
Tego samego dnia sztandary otrzymały także: 17 pal, 25 pal, 7 pac, 7 dak i 7 daplot. Wszystkie sztandary poświęcone zostały przez biskupa polowego Józefa Gawlinę. Ceremonia zakończona została defiladą, którą prowadził dowódca 7 Grupy Artylerii, płk art. Michał Jancewicz.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 14 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego, znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. 
Odznaka pamiątkowa.
27 maja 1924 roku Minister Spraw Wojskowych generał dywizji Władysław Sikorski zatwierdził odznakę pamiątkową 14 Pułku Artylerii Polowej. Odznaka o wymiarach 36x36 mm ma kształt krzyża maltańskiego z ramionami pokrytymi emalią ciemnozieloną i czarną, ze złoconymi krawędziami. W środku, na siedmiobocznej tarczy emaliowanej w kolorze białym numer i inicjały „14 PAP”. Między ramionami krzyża lufy armatnie z wizerunkiem orłów na dolnych częściach. Odznaka oficerska, jednoczęściowa, wykonana w srebrze, emaliowana i złocona. Autorem projektu odznaki był Piotr Dunin Borkowski, a wykonawcą Józef Pendowski z Poznania.
Żołnierze pułku.
Żołnierze 14 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177549" url="https://pl.wikipedia.org/wiki?curid=1177549" title="Niasa (kolonia)">
Niasa (kolonia)



</doc>
<doc id="1177551" url="https://pl.wikipedia.org/wiki?curid=1177551" title="Kucowołosi">
Kucowołosi

Kucowołosi – reliktowa grupa etniczna Bałkanów znana z pogranicza bułgarsko-greckiego-macedońskiego. Ich wyróżnikiem jest posługiwanie się dialektami wschodnioromańskimi (wołoskimi) oraz prawosławie, dlatego też zaliczyć ją można do szerszej kategorii - Wołosi. Dokładna liczba Kucowołochów nie jest znana, wiadomo że według spisu powszechnego z 2002 r. w Macedonii ok. 10 tys. osób tak określiło swoją przynależność etniczną.
Do pocz. XX w. jednym z filarów ich gospodarki było pasterstwo transhumancyjne, jednak przemiany stosunków gospodarczych oraz powstanie nowych granic spowodowały gruntowne zmiany w życiu codziennym Kucowołochów. 
Obecnie wobec zaawansowanego procesu asymilacji ich autoidentyfikacja dobiega kresu, podobnie zresztą jak innych bałkańskich grup etnicznych np. Arumunów czy Karakaczanów. Proces ten przyspieszyła migracja ze wsi do miast jak i nacjonalizm bułgarski i grecki.

</doc>
<doc id="1177552" url="https://pl.wikipedia.org/wiki?curid=1177552" title="Gołąbek kunowy">
Gołąbek kunowy

Gołąbek kunowy ("Russula mustelina" Fr.) – gatunek grzybów należący do rodziny gołąbkowatych ("Russulaceae"). 
Systematyka i nazewnictwo.
Pozycja w klasyfikacji według Index Fungorum: "Russula, Russulaceae, Russulales, Incertae sedis, Agaricomycetes, Agaricomycotina, Basidiomycota, Fungi".
Nazwę polska podała Alina Skirgiełło w 1991 r.
Morfologia.
Średnica 5–15 cm. Jest masywny i grubomięsisty, za młodu półkulisty, później łukowaty, w końcu płaski. Kolor od żółtobrązowego poprzez rdzawobrązowy do ciemnobrązowego, nigdy jednak nie występują odcienie koloru czerwonego. Skórka gładka, podczas suchej pogody sucha i matowa, podczas wilgotnej śliska i błyszcząca. Często przybrudzona jest cząstkami ziemi i ściółki leśnej (kapelusze rozwijają się dość głęboko w ziemi, a następnie rosnąc "brudzą się" cząstkami ziemi i ściółki).
Kruche, kremowożółte, czasami z brudnożółtymi plamkami, dość gęste. Przy trzonie kapelusza są wąskie, a przy jego brzegu szeroko zaokrąglone.
Wysokość 4–6 cm, grubość 2–3 cm. Za młodu jest pałkowato zgrubiały, potem walcowaty. Jest masywny, koloru bladoochrowego, w środku już za młodu pusty.
Biały, twardy z czasem brązowiejący, bardzo ścisły i ciężki. Smak łagodny, zapach słaby.
Wysyp zarodników kremowy. Zarodniki o kształcie od kulistego do elipsoidalnego i rozmiarach 7-11 × 6-7 μm. Na powierzchni posiadają wyraźne grzebienie i niskie, tępe brodawki połączone rodzajem siateczki. Podstawki o rozmiarze 50-70 × 6 μm. Tępe lub wrzecionowate cystydy mają rozmiar 100 × 12 μm. Często posiadają kończyk na szczycie. Strzępki skorki są grube, przewody mleczne nieliczne. 
Występowanie i siedlisko.
Występuje w Europie, Ameryce Północnej i Środkowej. W Polsce jego rozprzestrzenienie nie jest dokładnie zbadane, nie jest jednak rzadki, w piśmiennictwie mykologicznym opisano wiele jego stanowisk. Częściej występuje w górach i na pogórzu.
Rośnie w lasach iglastych i mieszanych, pod jodłami, bukami, świerkami i sosnami, najczęściej jednak pod świerkami. Owocniki pojawiają się od sierpnia do października. Preferuje kwaśne gleby; miejscami jest pospolity i masowo owocujący. Rośnie częściowo pod ziemią, stąd też jego kapelusze przybrudzone są ściółką i ziemią.
Znaczenie.
Smaczny i wydajny grzyb jadalny. Dla grzybiarzy jest cenny również z tego powodu, że jego miąższ nigdy nie jest zaczerwiony.
Gatunki podobne.
Dzięki charakterystycznej brązowej barwie (podobnej do prawdziwka) i masywnemu owocnikowi jest dość łatwy do rozpoznania. Podobny nieco jest gołąbek śmierdzący ("Russula foetens"), odróżnia go jednak duszący i nieprzyjemny zapach. Gołąbka kunowego można też pomylić z jadalnym gołąbkiem brudnożółtym ("Russula ochroleuca"). Nieco podobny jest także gołąbek słodkawy ("Russula integra") rosnący na glebach wapiennych.

</doc>
<doc id="1177555" url="https://pl.wikipedia.org/wiki?curid=1177555" title="Titus Quinctius Flamininus">
Titus Quinctius Flamininus



</doc>
<doc id="1177557" url="https://pl.wikipedia.org/wiki?curid=1177557" title="Św. Juliana">
Św. Juliana



</doc>
<doc id="1177563" url="https://pl.wikipedia.org/wiki?curid=1177563" title="Sazanit">
Sazanit



</doc>
<doc id="1177570" url="https://pl.wikipedia.org/wiki?curid=1177570" title="Cyryl Kolago">
Cyryl Kolago

Cyryl Kolago (ur. 23 marca 1915 w Wilnie, zm. 29 września 1987 w Warszawie) – polski geolog, specjalista hydrogeolog.
Życiorys.
W latach 1933-1938 studiował na Wydziale Matematyczno-Przyrodniczym Uniwersytetu Warszawskiego.
W czasie kampanii wrześniowej uczestniczył w obronie Warszawy. Podczas okupacji walczył w szeregach Armii Krajowej w okolicach Spały. W latach 1941-1945 pracował jako geolog w kamieniołomach koło Tomaszowa Mazowieckiego.
Po wojnie zainteresował się wodami leczniczymi. W okresie 1945-1951 pracował w Ministerstwie Zdrowia, zajmując się problematyką uzdrowiskową. Zajął się przy tym geomedycyną, dziedziną z pogranicza nauk geologiczno-geograficznych i nauk medycznych. Ogłosił kilka prac z tego zakresu, z których najważniejszą była praca doktorska z 1951, poświęcona geografii i przyczynom występowania wola.
W 1951 rozpoczął pracę w Państwowym Instytucie Geologicznym. Na początku zajmował się przydatnością wód mineralnych dla potrzeb lecznictwa. Jego prace dotyczyły klasyfikacji wód mineralnych, geografii polskich uzdrowisk, geologicznych regionów wód mineralnych oraz kartograficznego przedstawiania występowania tych wód. Był współautorem 4-planszowej mapy wód mineralnych Polski.
W 1955 opracował koncepcję i metodykę sporządzenia "Przeglądowej mapy hydrogeologicznej Polski 1:300 000", a następnie pokierował jej wykonaniem i redakcją. Całą mapę ukończono do 1963. Za mapę tę przyznano w 1964 zespołową Nagrodę Państwową II Stopnia. W międzyczasie Cyryl Kolago przygotował z zespołem założenia "Szczegółowej mapy hydrogeologicznej 1:50 000". Sporządzono kilka arkuszy tej mapy, w tym opracowany osobiście przez Cyryla Kolago pierwszy arkusz Legionowo. Wykonanie całości tej mapy jednak zarzucono, gdyż zastąpiono ją innymi opracowaniami hydrogeologicznymi, wykonywanymi poza Instytutem.
Na początku lat 70. XX wieku Cyryl Kolago rozpoczął przygotowania do sporządzenia "Mapy hydrogeologicznej Polski 1:200 000". Kolago stworzył jej koncepcję, wykonał próbne arkusze i koordynował realizację całości, redagując osobiście wiele arkuszy.
Z ramienia Instytutu współpracował z Międzynarodową Asocjacją Hydrogeologów i Międzynarodową Asocjacją Hydrologów. Wykonał wówczas dwa arkusze "Hydrogeologicznej mapy Europy 1:1500 000" i współpracował w opracowaniu "Mapy odpływu podziemnego Europy Środkowej i Wschodniej 1:1500 000".
Był członkiem wielu ciał kolegialnych, rad naukowych, doradcą i konsultantem różnych instytucji. Sprawował funkcje przewodniczącego Stołecznej Komisji Geologicznej, członka Komitetu Gospodarki Wodnej PAN i członka Komisji Dokumentacji Hydrogeologicznych Ministerstwa Ochrony Środowiska i Zasobów Naturalnych oraz członkiem Polskiego Towarzystwa Geologicznego. Przez wiele lat uczył w Technikum Geologicznym w Warszawie, a od 1977 wykładał hydrogeologię regionalną Polski i świata na Uniwersytecie Wrocławskim.
Publikacje.
Opublikował ponad 100 artykułów i wiele map hydrogeologicznych.
Odznaczenia i nagrody.
Odznaczony był Krzyżem Kawalerskim Orderu Odrodzenia Polski i innymi odznaczeniami państwowymi, wyróżnieniami i nagrodami.

</doc>
<doc id="1177572" url="https://pl.wikipedia.org/wiki?curid=1177572" title="14 Pułk Artylerii Lekkiej">
14 Pułk Artylerii Lekkiej



</doc>
<doc id="1177576" url="https://pl.wikipedia.org/wiki?curid=1177576" title="Zespół Opitza-Kaveggii">
Zespół Opitza-Kaveggii

Zespół Opitza-Kaveggi (zespół FG typu 1, , , ) – rzadki, uwarunkowany genetycznie zespół wad wrodzonych o dziedziczeniu związanym z chromosomem X, charakteryzujący się opóźnieniem umysłowym, niskorosłością, przykurczami stawowymi, hipotonią mięśniową, malformacjami odbytu i odbytnicy, makrocefalią, charakterystycznym zestawem cech dysmorficznych twarzy, drgawkami, niekiedy głuchotą czuciowo-nerwową. W pracy z 2007 roku wykazano, że zespół może być wywołany mutacjami w genie "MED12" w "locus " Xq13, podobnie jak zespół Lujana-Frynsa (OMIM#309520); są to schorzenia alleliczne, o nakładających się fenotypach.
Pierwszy opis zespołu przedstawili Elisabeth G. Kaveggia i John Marius Opitz w 1974 roku. Opitz i Kaveggia zaproponowali nazwę zespołu FG, ponieważ takie były pierwsze litery nazwisk pierwszych zdiagnozowanych pacjentów.

</doc>
<doc id="1177577" url="https://pl.wikipedia.org/wiki?curid=1177577" title="Zespół Opitza i Kaveggi">
Zespół Opitza i Kaveggi



</doc>
<doc id="1177580" url="https://pl.wikipedia.org/wiki?curid=1177580" title="Seefeld">
Seefeld

Geografia.
Polska.
Dawne nazwy miejscowości:

</doc>
<doc id="1177581" url="https://pl.wikipedia.org/wiki?curid=1177581" title="Transfery">
Transfery

Transfery rządowe – to środki materialne przekazane w formie subwencji, dotacji, zasiłków gospodarstwom domowym, na ogół na rzecz osób uboższych.

</doc>
<doc id="1177584" url="https://pl.wikipedia.org/wiki?curid=1177584" title="Septymania">
Septymania

Septymania () – kraina historyczna w południowej Francji między rzeką Rodan oraz łańcuchami górskimi Sewennów i Pirenejów. W starożytności stanowiła zachodnią część rzymskiej prowincji Gallia Narbonensis. Za panowania Augusta miejsce osiedlenia weteranów VII Legionu.
Od 462 roku w królestwie Wizygotów. Teren rywalizacji Wizygotów i Franków. Walki te w 589 rozstrzygnęła bitwa pod Carcassonne. W VIII wieku przejściowo zajęta przez Maurów, następnie w monarchii Karolingów, w której stanowiła część Akwitanii, od IX wieku w obrębie hrabstwa Tuluzy. 
Część historycznej Oksytanii, w której mówiono dialektami języka oksytańskiego. Główne ośrodki miejskie: Narbona, Nîmes, Béziers.

</doc>
<doc id="1177585" url="https://pl.wikipedia.org/wiki?curid=1177585" title="Anatol Ulman">
Anatol Ulman

Anatol Ulman (ur. 12 kwietnia 1931 w Nancy, zm. 14 kwietnia 2013 w Gdańsku) – polski prozaik, poeta, autor utworów scenicznych, dziennikarz, krytyk literacki, nauczyciel. 
Życiorys.
Syn Franciszka Ulmana i Józefy z Gibusów. Absolwent filologii polskiej Uniwersytetu Poznańskiego (1955). W latach 1955-1979 pracował jako nauczyciel w szkołach średnich i wyższych w Koszalinie, Kołobrzegu i Słupsku. Debiutował artykułem "Wszystkie młodości" w czasopiśmie "Od nowa" nr 8/1957. 
Nagrody.
Za książkę "Dzyndzylyndzy czyli postmortuizm" był nominowany do Nagrody Literackiej Gdynia 2008 w kategorii proza.
Publikacje.
Współpracownik m.in. „Zbliżeń”, „Pobrzeży”, „Nowych Książek”, „Szpilek”, „Sycyny”, „Latarni Morskiej”. Pisał felietony do szczecińskiego czasopisma „eleWator”.
O Ulmanie.
"Rozrywkowość u Ulmana jest prymarna, wynika ona z nabytego (...) lekceważenia artyzmu. Z pełnego zaufania do najprostszych postaci komizmu (...), z wiary, że śmiała, własna i wartościowa myśl wystarczy za artyzm(...)"
"(...)przezwyciężył Ulman schematy pisania o wojnie i seksie, wyzyskując nowoczesne narzędzia prozy powieściowej i inspiracje płynące z epiki ludowej. Czytelnik ma prawo pomyśleć, że pojawiła się powieść wybitna".
"(...) duszoznawcze demaskatorstwo Ulmana idzie w parze z dobrą orientacją, gdzie są kulturalne granice literackich swobód."
"W sprzeciwie Ulmana wobec mitotwórstwa i mitografii, w jego dążeniu do skompromitowania fałszywych schematów literackich kryje się pragnienie odkrycia wewnętrznej prawdy o człowieku".
"A wszystko (...) w konwencji groteskowo-satyrycznej, gdzie miesza się żartobliwa liryka i surrealistyczny obraz, realna geograficzno-historycznie rzeczywistość z fantazją baśniowej przypowieści, "prawda" przeplata się ze "zmyśleniem", sprawy całkiem serio z sytuacyjnymi dowcipami".
W nr 11(44)/2007 miesięcznika Lampa ukazał się obszerny wywiad Pawła Gołoburdy z Anatolem Ulmanem – "Wstydzę się, że jestem człowiekiem".

</doc>
<doc id="1177589" url="https://pl.wikipedia.org/wiki?curid=1177589" title="Milada Spalova">
Milada Spalova



</doc>
<doc id="1177592" url="https://pl.wikipedia.org/wiki?curid=1177592" title="Ryszard Białoszewski">
Ryszard Białoszewski

Ryszard Wincenty Białoszewski (ur. 22 stycznia 1903 w Warszawie, zm. 26 lipca 1966 w Warszawie) – ochotnik wojny polsko-bolszewickiej, kawaler Krzyża Srebrnego Orderu Virtuti Militari, kolejarz.
Przyszedł na świat w rodzinie stolarza Stanisława i Julianny z Malinowskich. Był bratem Henryka (1897–1977), założyciela (1917) pierwszej drużyny harcerskiej w Przasnyszu, w 1921 uczestnika III powstania śląskiego oraz Czesława Białoszewskich.
W 1917 ukończył szkołę podstawową. Od 1919 pracował w starostwie w Przasnyszu jako kancelista. Tu wstąpił do harcerstwa.
W 1920 ochotniczo zgłosił się do Wojska Polskiego. Przydzielony został do 205 Ochotniczego pułku piechoty, 9 kompania, III baon, w składzie Dywizji Ochotniczej. Pod Wroną, 15 sierpnia 1920, kilkakrotnie pomimo silnego ognia wroga przedostawał się z rozkazami przez rzekę. 26 września podczas uderzenia na Grodno, kiedy kompania zaległa pod silnym ogniem bolszewików wraz z kilkoma innymi żołnierzami poderwał kompanię do udanego kontrataku. Za te czyny został osobiście przez marszałka Piłsudskiego odznaczony Orderem Virtuti Militari V klasy (nr 2920).
W okresie międzywojennym pracował w Związku Strzeleckim jako instruktor i od 1928 na PKP. W 1939 przydzielony do pogotowia mechanicznego i skierowany na tereny województw wschodnich. Zdołał zbiec z niewoli sowieckiej. W latach okupacji pracował w Pruszkowie i w Mińsku Mazowieckim, a po wojnie w Warszawie, w PKP.
Żonaty z Kazimierą Krysiak, miał córkę Alinę i syna Zbigniewa. Pochowany na cmentarzu Bródnowskim (kwatera 43F-1-28).

</doc>
<doc id="1177593" url="https://pl.wikipedia.org/wiki?curid=1177593" title="Mięsień guziczny">
Mięsień guziczny

Mięsień guziczny (łac. "musculus coccygeus", ang. coccygeus muscle) – parzysty, trójkątny płaski mięsień, położony do tyłu od mięśnia dźwigacza odbytu na przedniej powierzchni więzadła krzyżowo-kolcowego. Przyczepia się na kolcu kulszowym i kończy na dolnym brzegu dolnych kręgów krzyżowych i górnych guzicznych. Mięsień guziczny kurcząc się pociąga wierzchołek kości guzicznej; funkcja mięśnia ma jednak przede wszystkim charakter statyczny. Unerwienie mięśnia pochodzi od splotu krzyżowego gałęzi mięśniowych nerwu sromowego, unaczynienie od tętnicy krzyżowej bocznej będącej odgałęzieniem tętnicy biodrowej wewnętrznej.
Wraz z mięśniem dźwigaczem odbytu współtworzy przeponę miednicy zamykającą dolny otwór miednicy.

</doc>
<doc id="1177597" url="https://pl.wikipedia.org/wiki?curid=1177597" title="Cmentarz żydowski w Turku">
Cmentarz żydowski w Turku

Cmentarz żydowski w Turku – został założony na początku XIX wieku. Ostatni znany pochówek odbył się w 1939 roku. Podczas II wojny światowej (wiosną 1943 roku) Niemcy całkowicie zdewastowali cmentarz. Cmentarz znajduje się na samotnym podmiejskim wzgórzu, na Zdrojkach Lewych, około 300 metrów na zachód od ul. Chopina. Ma powierzchnię 0,6 ha.
Historia i opis.
Najstarsze nagrobki pochodziły z 1806 roku. Około połowy XIX wieku wybudowano w pobliżu cmentarza dom przedpogrzebowy (po II wojnie światowej zamieniony na budynek mieszkalny) i inne budynki, w tym dom noclegowy dla ubogich. W 1881 roku, po zakupie dwóch dodatkowych działek, teren cmentarza uległ powiększeniu.
Tak o cmentarzu w 1932 roku pisał Leon Lubomir Kruszyński:
Cmentarz został zamknięty zarządzeniem burmistrza i landrata okręgu Turek z 14 i 24 maja 1941. Odtąd Żydzi zgromadzeni w getcie musieli chować swoich zmarłych na cmentarzach katolickich, gdzie władze miasta miały wydzielić dla nich specjalne kwartały. Zabroniono jednocześnie ustawiać na mogiłach jakichkolwiek symboli i znaków religijnych. W rozporządzeniu o likwidacji cmentarza wspomina się o rozebraniu ogrodzenia i usunięciu nagrobków.
W tym też czasie została sprofanowana mogiła rabina Pinkasa Węgrowa zmarłego w 1937 roku. Niemcy użyli nagrobków z cmentarza do wykładania chodników wokół dawnego browaru Schnerrów na ulicy Kolskiej (późniejsze "Konserwy", obecnie tereny supermarketu Intermarché). Macewami wyłożono również drogi letniska Grabieniec, położonego w pobliżu miasta, część z nagrobków uległa zniszczeniu – ich fragmenty do dziś spotyka się w okolicy. Ostatecznego zniszczenia cmentarza dokonano wiosną 1943 roku.
Po wojnie teren cmentarza obsadzono drzewami. Był użytkowany jako pastwisko lub "teren leśny". W 1986 roku architekt Irena Baszkowska zaznaczyła narys cmentarza na planie zagospodarowania przestrzennego miasta. W 1993 roku powstał projekt uporządkowania nekropolii, stworzony społecznie przez tegoż architekta.
Do rejestru zabytków obiekt wpisano w 1990 roku, wcześniej jednak większość zachowanych macew (mogło być ich około 400 – według I. Brzewskiej) wywieziono do Muzeum Okręgowego w Koninie, skąd trafiły do Chełmna nad Nerem. Jedynym znakiem, że w tym miejscu znajdował się cmentarz żydowski, była żeliwna tablica umieszczona na ogromnym głazie z inicjatywy Muzeum w Koninie: "Cmentarz Żydowski. Teren prawnie chroniony. Uszanuj miejsce spoczynku zmarłych". Obecnie na głazie znajduje się tablica z napisem: "Cmentarz żydowski w Turku został założony w początkach lat 80. XIX wieku. W czasie II wojny światowej decyzją władz niemieckich z maja 1941 r. został zamknięty i zlikwidowany".
Na powierzchni 0,6 ha nie zachowały się żadne całe nagrobki. Część ocalałych fragmentów nagrobków przez lata przechowywano w Muzeum Miejskim w Koninie.
W sierpniu 2003 przeprowadzono prace porządkowe cmentarza. Teren został ogrodzony, a pozostałości macew wkomponowano w lapidarium. Prace przeprowadzono z inicjatywy Jehudy Widawskiego z Izraela, przy pomocy władz miasta.

</doc>
<doc id="1177598" url="https://pl.wikipedia.org/wiki?curid=1177598" title="Jacek Dobaczewski">
Jacek Dobaczewski

Jacek Dobaczewski (ur. 9 maja 1952 w Płońsku) – polski fizyk, specjalista w dziedzinie fizyki jądrowej.
Życiorys.
Absolwent Liceum im. Jana Zamoyskiego w Warszawie (1969) oraz Wydziału Fizyki Uniwersytetu Warszawskiego, gdzie pracuje w Instytucie Fizyki Teoretycznej od ukończenia studiów w 1974. Stopień doktora nauk fizycznych uzyskał w 1979, doktora habilitowanego w 1991 (dzieło: "Algebraiczne i samozgodne metody opisu kolektywnych wzbudzeń jąder atomowych") a tytuł profesora w 1997. Członek Komitetu Fizyki Polskiej Akademii Nauk oraz członek honorowy (Fellow) Amerykańskiego Towarzystwa Fizycznego.
Prowadzi współpracę naukową z wieloma światowymi ośrodkami naukowymi. Przebywał jako gościnny profesor m.in. w: Institut de Physique Nucléaire, Orsay (Francja), Centre d'Etudes Nucléaires de Saclay (Francja), California Institute of Technology, Pasadena (USA), Stellenbosch University (RPA), Centre de Recherches Nucléaires de Strasburg (Francja), University of Tennessee i Oak Ridge National Laboratory (USA). Aktualnie ściśle współpracuje z University of Jyväskylä (Finlandia).
Jego zainteresowania naukowe skupiają się wokół zagadnień związanych z badaniem metodami fizyki teoretycznej struktury jądra atomowego. Jest autorem ponad 300 oryginalnych prac naukowych, które uzyskały (stan na grudzień 2022) ponad 10000 cytowań i indeks Hirscha 56 (z ang. h-index).
Syn Wenedy Dobaczewskiej.

</doc>
<doc id="1177603" url="https://pl.wikipedia.org/wiki?curid=1177603" title="Polityka żywnościowa">
Polityka żywnościowa

Polityka żywnościowa – jest pojęciem szerszym od polityki rolnej, definiowanej jako praktyka społeczno-gospodarcza władz politycznych i państwowych w odniesieniu do wsi i rolnictwa.
Pojęcie polityki żywnościowej obejmuje i pasuje:
Polityka żywnościowa jest oddziaływaniem na rozwój sfery gospodarczej zajmująca się bezpośrednio lub pośrednio gospodarką żywnościową.
Celem polityki żywnościowej jest osiąganie rozmiarów, struktury i standardów produkcji żywności społecznie akceptowanych. Jej celem jest także wzrost globalnej jak i cząstkowej efektywności gospodarowania czynnikami produkcji.
Instrumenty polityki żywnościowej.
Ich wspólną cechą jest to, że mogą powodować wzrost produkcji, utrzymywać ją na stałym poziomie lub doprowadzić do jej spadku. Instrumenty te mogą wywoływać skutki wzajemnie się wykluczające, gdy sposób ich użycia jest niespójny i wewnętrznie nieskoordynowany.
Instrumenty rynkowe:
Instrumenty pozarynkowe:

</doc>
<doc id="1177604" url="https://pl.wikipedia.org/wiki?curid=1177604" title="Cyborg (film)">
Cyborg (film)

Cyborg – amerykański film akcji o tematyce cyberpunkowej z 1989 roku, wyreżyserowany przez Alberta Pyuna. W filmie jedną ze swoich pierwszych poważnych ról zagrał gwiazdor Jean-Claude Van Damme. Produkcja doczekała się dwóch kontynuacji.
Fabuła.
Niedaleko przyszłość. Ziemią włada chaos w postaci anarchistów mordujących niewinnych ludzi. Ameryka została zniszczona przez kryzys ekonomiczny. Ludność jest prześladowana także przez śmiertelną zarazę. Dane szczepionki na nią trzeba wydobyć z ocalałych komputerów zrujnowanego miasta. Podejmuje się tego Pearl Prophet (Dayle Haddon), kobieta, która zdecydowała się poświęcić swoje człowieczeństwo i pozwolić „przerobić się” na cyborga. Jako maszyna, musi przedostać się do ruin, zdobyć dane i wrócić do Atlanty w stanie Georgia, by skonsultować się z ostatnią ocalałą grupą naukowców. W drodze do celu, w Nowym Jorku, zostaje ona jednak porwana przez bandę, której szefem jest złowieszczy Fender Tremolo (Vincent Klyn). Fender żąda od Pearl dostarczenia mu leku, w tym celu wraz ze swoją anarchistyczną grupą zabiera ją na pokład statku kierującego się do Atlanty, uprzednio wyrzynając mieszczącą się nieopodal portu wioskę. Kobietę-cyborga ratuje przez przypadek Gibson Rickenbacker (Jean-Claude Van Damme). Dołącza do niego młoda kobieta (ocalała z pogromu wioski) Nady Simmons (Deborah Richter), która tłumaczy mu, że jej rodzina zginęła przez plagę, oraz że chce podążać wraz z nim za „Piratami”, by pomóc cyborgowi. Gibson, mniej zainteresowany lekarstwem, a bardziej eliminacją Fendera, pozwala dziewczynie uczestniczyć w wyprawie.
Gibsona prześladują traumatyczne retrospekcje. Okazuje się, że mężczyzna przeżył przed laty piekło; członkowie bandy Fendera zamordowali kochaną przez niego kobietę – klientkę, którą eskortował z miasta do odludnej wsi, oraz jej dzieci. Gibson sam miał zginąć, lecz cudem uniknął śmierci.
W trakcie podróży, pewnej nocy Nady oferuje Gibsonowi swoje ciało. Ten jednak odrzuca seksualną propozycję, gdyż jedynym postawionym przez niego jest celem dopaść Fendera. Wkrótce bohaterowie trafiają na bandę Tremolo. W opuszczonej hurtowni Gibson eliminuje licznych członków gangu, lecz w jednym z jego lojalnych członków rozpoznaje Haley, rzekomo zmarłą przed laty córkę swojej kochanki. Ucieczka przed pozostałymi członkami ekipy Fendera kończy się fiaskiem – Rickenbacker zostaje schwytany. „Piraci” torturują Gibsona okrutnie, by ostatecznie ukrzyżować go na maszcie opuszczonego, położonego na samotnej plaży statku. Haley przygląda się torturowanemu i następnie odchodzi z Fenderem. Pozostawiony na pełnym słońcu, ukrzyżowany Gibson spędza na krzyżu całą noc. Nad ranem, ledwo żywy, przytomnieje, ostatkiem sił łamie maszt i upada na ziemię. Na miejscu zjawia się Nady, która odwiązuje jego ramiona od masztu.
W Atlancie bohaterowie raz jeszcze spotykają Fendera. Nady i ostatni członkowie gangu, z wyjątkiem Haley, giną, aż w końcu na placu boju pozostaje jedynie Gibson i Fender. Po wyczerpującej walce, Tremolo zostaje ostatecznie nadziany na wielki hak i pozostawiony by skonał. Gibson i Haley prowadzą Pearl do celu jej podróży.

</doc>
<doc id="1177606" url="https://pl.wikipedia.org/wiki?curid=1177606" title="Sebum">
Sebum



</doc>
<doc id="1177610" url="https://pl.wikipedia.org/wiki?curid=1177610" title="Helmut Kapp">
Helmut Kapp

 
Helmut Kapp urodzony jako Konstanty Kapuścik (zm. 1 czerwca 1943 w Jędrzejowie) – funkcjonariusz SS o stopniu podoficerskim SS-Unterscharführera (plutonowego). Działał na terenie powiatu jędrzejowskiego i włoszczowskiego w czasie okupacji niemieckiej w Polsce. Pełnił też funkcje tłumacza w jędrzejowskiej placówce Gestapo.
Zbrodnie.
Był prawą ręką szefa Gestapo w Jędrzejowie. Pełniąc tam od 1940 r. początkowo funkcję tłumacza, został z czasem bardzo aktywnym gestapowcem. Zajmował się on werbowaniem konfidentów, przeprowadzał aresztowania w powiatach jędrzejowskim i włoszczowskim oraz osobiście mordował więźniów — Polaków i Żydów. W ciągu swojej dwuipółletniej „kadencji" zamordował osobiście 87 Polaków i 365 Żydów, o czym publicznie opowiadał. Swoich mordów najczęściej dokonywał w Lasku Łączyńskim 2 km od Jędrzejowa lub na cmentarzu parafii Świętej Trójcy w Jędrzejowie.
Zamach.
Na początku 1943 r. Komenda obwodu Jędrzejów wydała rozkaz likwidacji Kappa przez otrucie, a kiedy kilkakrotne próby nie dały rezultatu, postanowiono go zastrzelić. W pierwszej dekadzie maja wyznaczono do tego celu dwa patrole, które niezależnie od siebie przygotowywały akcję. W skład pierwszego patrolu wchodzili dowódca podporucznik „Zola” (Hieronim Piasecki). Plutonowy podchorąży „Koraban” (Bolesław Dziewięcki), kapral podchorąży „Narok” (Kazimierz Karkowski), kapral podchorąży „Ryszard” (Zdzisław Kajderowicz), strzelec „Grom” (Zdzisław Ginter), strzelec „Karol” (Stanisław Ginter) i strzelec „Wituś” (Witold Staszkiewicz). W połowie maja informator z Gestapo „Wiktor” (Eugeniusz Adamczyk) ostrzegł, że Kapp może wyjechać z Jędrzejowa, wobec czego zarządzono ścisłą inwigilację jego osoby. Dwukrotnie omal nie doszło do wykonania wyroku na ulicach Jędrzejowa, jednak niespodziewane okoliczności stawały w ostatniej chwili na przeszkodzie. Kapp poza tym był bardzo ostrożny i rzadko pokazywał się w mieście (mieszkał i stołował się w budynku Gestapo), a i wtedy przebywał zazwyczaj w towarzystwie innych gestapowców.
31 maja 1943 r. „Zola”, przechodząc ulicą, zauważył Kappa i kierowcę Gestapo Trierlinga w ogrodzie na zapleczu budynku Gestapo, strzelających do tarczy. Była z nimi Niemka Erna Meyer. Kilku żołnierzy z patrolu było w tym czasie nieobecnych, do akcji stanęło więc tylko trzech: „Zola”, „Ryszard” i „Wituś”, wszyscy uzbrojeni w pistolety. Około godz. 21.20 trójka gestapowska wracała do budynku Gestapo ulicą Dr. Kwarty w Jędrzejowie. Patrol zbliżył się do nich i padły pierwsze strzały. „Ryszard" i „Zola” ranili Kappa ciężko w nogę, rękę i brzuch. W czasie wycofywania się został zastrzelony Tierling. Niemka, nie ostrzelana, uciekła. Śmiertelnie rannego Kappa odwieziono do szpitala, gdzie skonał nad ranem z upływu krwi.
Skutki zamachu.
Akcja ta dała dużą satysfakcję społeczeństwu polskiemu, a podziałała zastraszająco na Niemców.
W odwet za zabicie Kappa i Tierlinga hitlerowcy przeprowadzili 9 czerwca 1943 r. masowe aresztowania wśród mieszkańców Jędrzejowa: 11 osób zastrzelono w miejscu ich zamieszkania, a 25 wywieziono do Kielc na śledztwo, w efekcie którego znaleźli się w Auschwitz.
W 1993 r. na pamiątkę tego wydarzenia, został odsłonięty pomnik w postaci kamienia z tablicą, która upamiętnia ten czyn.

</doc>
<doc id="1177611" url="https://pl.wikipedia.org/wiki?curid=1177611" title="Helena Horká">
Helena Horká

Helena Horká (ur. 15 czerwca 1981 roku w Brnie) − czeska siatkarka, reprezentantka kraju, grająca na pozycji atakującej.
W 1999 roku debiutowała w reprezentacji swojego kraju. Brała udział w mistrzostwach Europy (2003, 2007) oraz mistrzostwach świata (2002). W sezonie 2010-2011 i 2019-2020 siatkarka miała urlop macierzyński.
Sukcesy klubowe.
Mistrzostwo Czech:
Puchar Czech:
Puchar Szwajcarii:
Mistrzostwo Szwajcarii:
Mistrzostwo Grecji:
Superpuchar Polski:
Mistrzostwo Polski:
Puchar Polski:

</doc>
<doc id="1177612" url="https://pl.wikipedia.org/wiki?curid=1177612" title="Wincenty Kapuściński">
Wincenty Kapuściński



</doc>
<doc id="1177614" url="https://pl.wikipedia.org/wiki?curid=1177614" title="Helena Horka">
Helena Horka



</doc>
<doc id="1177617" url="https://pl.wikipedia.org/wiki?curid=1177617" title="Carlos Borja Morca">
Carlos Borja Morca



</doc>
<doc id="1177618" url="https://pl.wikipedia.org/wiki?curid=1177618" title="Epsilon Orionis">
Epsilon Orionis



</doc>
<doc id="1177620" url="https://pl.wikipedia.org/wiki?curid=1177620" title="Antyd">
Antyd

Antyd — imię męskie pochodzenia grecko-łacińskiego, wywodzące się od łac. nazwiska rodowego "Antdius", które z kolei pochodzi od greckich imion dwuczłonowych, takich jak "Antídamas" lub "Antídotos".
W innych językach:
Antyd imieniny obchodzi:

</doc>
<doc id="1177622" url="https://pl.wikipedia.org/wiki?curid=1177622" title="Zeta Orionis">
Zeta Orionis



</doc>
<doc id="1177625" url="https://pl.wikipedia.org/wiki?curid=1177625" title="Kappa Orionis">
Kappa Orionis



</doc>
<doc id="1177626" url="https://pl.wikipedia.org/wiki?curid=1177626" title="Delta Orionis">
Delta Orionis



</doc>
<doc id="1177627" url="https://pl.wikipedia.org/wiki?curid=1177627" title="Iota Orionis">
Iota Orionis



</doc>
<doc id="1177628" url="https://pl.wikipedia.org/wiki?curid=1177628" title="Germán Mesa">
Germán Mesa

Germán Mesa Fresneda (ur. 12 maja 1967 w Cuatro Caminos, Hawana) – kubański baseballista, złoty medalista olimpijski z 1992 z Barcelony i srebrny medalista olimpijski z 2000 z Sydney.

</doc>
<doc id="1177629" url="https://pl.wikipedia.org/wiki?curid=1177629" title="Lambda Orionis">
Lambda Orionis



</doc>
<doc id="1177630" url="https://pl.wikipedia.org/wiki?curid=1177630" title="Germán Mesa Fresneda">
Germán Mesa Fresneda



</doc>
<doc id="1177631" url="https://pl.wikipedia.org/wiki?curid=1177631" title="Zasada produktywności">
Zasada produktywności

Zasada produktywności – stworzona przez Roberta Nozicka; zakłada, że każda jednostka ma nienaruszalne prawo do produktów swojej pracy i kapitału (zasady wolnego rynku), dlatego redystrybucja jest możliwa tylko na zasadzie dobrowolnych transferów (darowizny, mecenat), występuje ochrona początkowego wyposażenia pojedynczych jednostek.

</doc>
<doc id="1177635" url="https://pl.wikipedia.org/wiki?curid=1177635" title="James Reveal">
James Reveal



</doc>
<doc id="1177636" url="https://pl.wikipedia.org/wiki?curid=1177636" title="José Pamplona">
José Pamplona

José Pamplona Lecuanda (ur. 6 lutego 1911 roku w San Luis Potosí) – meksykański koszykarz, brązowy medalista olimpijski z 1936 roku z Berlina. Zagrał w jednym spotkaniu.

</doc>
<doc id="1177637" url="https://pl.wikipedia.org/wiki?curid=1177637" title="José Pamplona Lecuanda">
José Pamplona Lecuanda



</doc>
<doc id="1177638" url="https://pl.wikipedia.org/wiki?curid=1177638" title="Marywil (województwo mazowieckie)">
Marywil (województwo mazowieckie)

Marywil – wieś w Polsce położona w województwie mazowieckim, w powiecie szydłowieckim, w gminie Szydłowiec.
Wieś należy do sołectwa Rybianka.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii św. Zygmunta w Szydłowcu.
Linki zewnętrzne.
 

</doc>
<doc id="1177640" url="https://pl.wikipedia.org/wiki?curid=1177640" title="Ford Puma (1997)">
Ford Puma (1997)

Ford Puma – samochód sportowy klasy miejskiej produkowany pod amerykańską marką Ford w latach 1997–2002.
Historia i opis modelu.
Pojazd po raz pierwszy zaprezentowano podczas międzynarodowych targów motoryzacyjnych w Genewie w marcu 1997 roku. Ford Puma został opracowany przez europejski oddział Forda jako model przeznaczony wyłącznie na ten rynek. 
Do opracowania niewielkiego, 3-drzwiowego coupe pozycjonowanego wielkością poniżej innego sportowego auta Forda modelu Cougar producent wykorzystał platformę Forda Fiesty. Mierząca nieco ponad 3,94 metra Puma plasowała się wymiarowo jako konkurent podobniej wielkości Opla Tigry (auta poprzedniej generacji), a także japońskich konstrukcji Mazdy i Hondy.
Pod kątem technicznym, tylko wybrane podzespoły zostały zapożyczone z bratniej Fiesty. Ze względu na sportowy charakter modelu, Ford Puma otrzymał całkowicie przeprojektowane zawieszenie m.in. jako niezależne typu MacPherson, stosuje również inne elementy zawieszenia.
Stylistyka Forda Pumy uzyskała indywidualny charakter, którego cechą były typowe dla Fordów z przełomu XX i XXI wieku owalne linie i opływowe kształty, zgodne z kierunkiem stylistycznym New Edge. Odpowiednio do stylu nadwozia dobrana została forma przednich reflektorów soczewkowych oraz tylnych świateł zespolonych, których krawędzie składają się z fragmentów przecinających się elips. 
W czteromiejscowej kabinie pasażerskiej zastosowano nisko umiejscowione fotele w standardzie 2x2 (2 miejsca z przodu i 2 miejsca z tyłu), a także deskę rozdzielczą zapożyczoną w pokrewnego modelu Fiesta, z pewnymi modyfikacjami takimi jak chromowane wstawki, białe cyferblaty zegarów tablicy wskaźników z czerwonymi wskazówkami i zielonym podświetleniem. Charakterystycznymi dla Pumy cechami w tym miejscu stała się także m.in. aluminiowa gałka zmiany biegów. Nadwozie zaprojektowano w całości przy użyciu komputerów i zaawansowanego oprogramowania inżynierskiego umożliwiającego przeprowadzenie niezliczonej liczby symulacji. Zastosowana w Pumie pełna łuków karoseria, pozwoliła na znaczące zwiększenie wytrzymałości nadwozia i uzyskanie jednego z najniższych współczynników oporu powietrza w swojej klasie - wynoszącego 0,346.
Sprzedaż.
Podczas stosunkowo krótkiego okresu produkcyjnego zbudowano około 133 000 pum. W szczytowym momencie 52 950 było zarejestrowanych w samej tylko Wielkiej Brytanii. W pierwszym kwartale 2021 roku w Wielkiej Brytanii było zarejestrowanych 8742 tych pojazdów.
Wersje wyposażeniowe.
Podstawowe.
Standardowe wyposażenie pojazdu obejmowało m.in. 
Specjalne.
Na rynku istnieją także dostępne wersje tuningowane podzespołów dla Forda Pumy jak np. hamulce Brembo, system nitro Nitrous Oxide Systems (NOS), podzespoły wyścigowe , czy amortyzatory KONI.
Silniki.
W Pumie wykorzystano wysokoobrotowe czterocylindrowe 16-zaworowe (16V) silniki benzynowe typu Ford Zetec-S (Zetec-SE), które opracowano we współpracy z Yamahą. Są to silniki DOHC („twin cam”) z dwoma wałkami rozrządu, przypadającymi na jeden rząd cylindrów. Silniki te różnią się od opracowanych w Europie większych pojemnościowo (1.8-2.0) silników Zetec m.in. w pełni aluminiowym blokiem i głowicami, podporami wału wykonanymi jako jeden element czy korbowodami wykonanymi przy użyciu techniki spiekania proszków, co dało bardzo lekki silnik. W celu jeszcze dalszego zredukowania wagi silnika, pokrywa zaworów została wykonana z magnezu oraz kolektor dolotowy z tworzywa sztucznego. 
Silniki mają pojemność 1,4; 1,6 i 1,7 l, moc od 90 do 157 koni mechanicznych (220 KM w rajdowej wersji S1600) oraz sekwencyjny wielopunktowy wtrysk paliwa (MPI) sterowany elektronicznie i udoskonalony sterownik silnika EEC-V, dzięki czemu udało się osiągnąć precyzyjniejszy dobór mieszanki paliwowo-powietrznej.
Topowy silnik 1,7 jest wyposażony w zmienne fazy rozrządu (VCT) na wałku dolotowym. Ford Puma ma zbliżone spalanie do samochodów subkompaktowych.
Rajdy.
Ford wyprodukował odmianę Forda Pumy zaprojektowaną do startu w rajdach samochodowych w kategorii S1600. Samochód ten został wyposażony silnik benzynowy typu Zetec SE. Była to czterocylindrowa, 16-zaworowa jednostka o pojemności 1596 cm³ i mocy około 220 KM (160 kW) przy 9000 rpm. Ponadto, pojazd w tym wariancie wyposażono w napęd na przednie koła współpracujący z 6-biegową sekwencyjną skrzynią biegów Hewland.
Wśród innych modyfikacji specyficznych dla Pumy S1600 był mechanizm różnicowy o ograniczonym poślizgu, przednie zawieszenie stosujące rozpórki MacPherson, umieszczone z przodu hamulce Alcon 355 mm (14 cali) i cztero-tłokowe zaciski Alcon 260 mm (10 cali), a także przednie i tylne nadkola i zderzaki w kompozycie. Samochód oparto na kołach Tarmac 7" x 17" z felgami aluminiowymi.
Fordem Pumą (głównie modelem S1600) w rajdach brali udział następujący kierowcy:
W kulturze popularnej.
Ford Puma pojawił się w licznych grach komputerowych o tematyce motoryzacyjnej i sportów motorowych, jak m.in. Colin McRae Rally (Colin McRae Rally 2.0, Colin McRae Rally 3, Colin McRae Rally 04), 1, Ford Racing 3, Gran Turismo 2, , Rally Championship Xtreme, V-Rally 3, Rallisport Challenge 2, Midnight Club II, , Mobil 1 Rally Championship oraz w grach: Forza Horizon 4 z 2018 roku (po odblokowaniu po wygraniu jednego z wyścigów) i Forza Horizon 5 z 2021 roku.
W brytyjskiej reklamie Pumy wystąpił Steve McQueen, który w swoim garażu miał również Mustanga. Reklama miała nawiązywać do filmu Bullitt.

</doc>
<doc id="1177646" url="https://pl.wikipedia.org/wiki?curid=1177646" title="Alex Kurzem">
Alex Kurzem

Alex Kurzem, właśc. "Elia Sołomonowicz Galperin" (ur. ok. 1936 w Białoruskiej SRR) – białoruski Żyd, który jako dziecko został wcielony do łotewskich formacji wojskowych.
Alex Kurzem urodził się w rodzinie białoruskich Żydów jako Ilia Galperin. Jego ojciec był garbarzem. W październiku 1941 roku mieszkał z matką, młodszym bratem i siostrą w jednej z białoruskich wiosek – prawdopodobnie w Kojdanowie. W nocy z 20 na 21 października 1941 roku, w wieku 5 lat obserwował z ukrycia pacyfikację swojej wioski (m.in. widział śmierć swoich bliskich). Jako sierota błąkający się po lasach został schwytany przez chłopa i odstawiony do łotewskiego 18. Batalionu Policyjnego prowadzącego operację na Białorusi. Został ocalony od egzekucji przez sierżanta Jekabsa Kulisa, który kazał mu zataić żydowskie pochodzenie i nadał mu nowe nazwisko – Uldis Kurzemnieks. Od tego momentu stał się maskotką batalionu, wykonując drobne prace dla żołnierzy. Był jednak również obserwatorem pacyfikacji Słonimia. Z oddziałem wojska spędził 2 lata. W międzyczasie oddział wcielono w 1943 roku do Legionu Łotewskiego SS. Dosłużył się stopnia kaprala – będąc najmłodszą osobą w tym stopniu w hitlerowskiej armii. Był bohaterem niemieckich kronik propagandowych.
Po pewnym czasie chłopiec został odesłany do Rygi. Przygarnęło go małżeństwo przemysłowców – państwo Dzenisowie, którzy po zajęciu Łotwy w 1944 roku przez wojska sowieckie uciekli do Niemiec. Chłopiec spędził z nimi dalsze 5 lat w obozie dla przesiedleńców, po czym wraz z nimi wyjechał do Australii. Tam zmienił nazwisko na Alex Kurzem.
Przez większość życia Kurzem spychał swoje wspomnienia w niepamięć. Milczał na temat swojego dzieciństwa, jednak w końcu w obawie, że umrze i nigdy nie dowie się kim jest naprawdę podjął próbę rekonstrukcji swojego dzieciństwa wraz ze swoim synem. Ten na ich podstawie nakręcił w 2002 roku film dokumentalny wyświetlany w Australii przez ABC. W lipcu tego samego roku opublikował w wydawnictwie Penguin Australia biografię ojca zatytułowaną "The Mascot" (dosł. pol. "Maskotka"), która z detalami opisuje niezwykłe dzieciństwo jego ojca.
O losach postaci traktuje książka Piotra Głuchowskiego i Marcina Kowalskiego "Nie trzeba mnie zabijać" (Wyd. Biblioteka Gazety Wyborczej, 2008.).

</doc>
<doc id="1177648" url="https://pl.wikipedia.org/wiki?curid=1177648" title="Sztuka ottońska">
Sztuka ottońska

Sztuka ottońska – umowna nazwa, jaką określa się działalność artystyczną na obszarze Świętego Cesarstwa Rzymskiego w latach ok. 950-1050. Sztuka ottońska włączana jest do okresu przedromańskiego i uważana za jeden z przejawów tzw. renesansu ottońskiego.
Działalność artystyczna skupiała się głównie na architekturze, malarstwie (w szczególności książkowym), złotnictwie i rzeźbie. Sztuka ottońska była ściśle związana z dworem. Nie wykroczyła poza granice niemieckie, a jej głównymi ośrodkami stały się m.in. klasztor Reichenau, Kolonia, Magdeburg, Hildesheim, Ratyzbona i Bamberg. Inspiracje czerpała z jednej strony ze sztuki karolińskiej, z drugiej z antyku oraz Bizancjum, którego wpływy były wówczas silniejsze niż wcześniej. Związane to było z małżeństwem Ottona II z bizantyńską księżniczką Teofano.
Tło historyczne.
Cesarstwo Karola Wielkiego zaczęło rozpadać się po jego śmierci. Proces ten przypieczętowany został przez traktat z Verdun z 843 roku, który doprowadził do podziału na Franków wschodnich i zachodnich. Sytuacja na tych terenach stała się niestabilna ze względu na wewnętrzne walki o władzę i najazdy zewnętrzne Normanów, Saracenów i Węgrów, co wpłynęło także na sztukę i budownictwo, które przez niemal sto lat przeżywały upadek.
Druga połowa X wieku przyniosła jednak pozytywne zmiany – "po okresie kryzysu po rozpadzie Cesarstwa Karolingów [...] następowało stopniowe polepszanie się warunków życia i odnowienie zorganizowanego życia politycznego i społecznego". Otton I Wielki został koronowany w 962 roku w Rzymie na cesarza Świętego Cesarstwa Rzymskiego Narodu Niemieckiego. Jego cesarstwo obejmowało jednak tylko wschodnią część dawnego państwa Karolingów, a zachodnią dzisiejszych Niemiec. Władzę po Ottonie I objęli kolejni przedstawiciele dynastii Ludolfingów: Otton II, Otton III i Henryk II Święty. Od imion pierwszych trzech władców pochodzi określenie "ottońska". 
Ożywienie gospodarcze, wzrost demograficzny, a przede wszystkim wysiłki cesarzy, zmierzające ku ożywieniu tradycji Akwizgranu i Rzymu doprowadziły do rozkwitu sztuki.
Architektura.
Architektura ottońska czerpała ze wzorców karolińskich, wprowadzając także pewne zmiany. Wpływ bizantyński w budownictwie był mało znaczący. Istotnym wyjątkiem jest kaplica św. Bartłomieja przy katedrze w Paderborn (1017), wzniesiona przez warsztat przybyły z Grecji.
Wśród stosowanych wówczas typów kościołów znajdowały się budowle centralne oraz budowle na planie podłużnym, niemal wyłącznie bazyliki, na ogół bez sklepienia, z transeptem, prostokątnym prezbiterium (chórem), czasem emporami nad nawami bocznymi. W okresie ottońskim ustalił się zwyczaj wydzielania kwadratu, tworzącego się na skrzyżowaniu naw z transeptem (najstarszy przykład – kościół św. Michała w Hildesheim), który stał się modułem, na którym opierano rzut poziomy budowli. Sklepienia nadal były stosowane tylko w kryptach, nawach bocznych lub budowlach centralnych. Nawa główna miała strop lub otwartą więźbę dachową; problem przesklepienia nawy głównej został rozwiązany dopiero w okresie romańskim. Stosowana była przemienność podpór międzynawowych, filarów i kolumn: tzw. nadreńska (A-B-A) i saska (A-B-B-A).
Do głównych zabytków tego okresu należą:
Powstawały również budowle centralne, nawiązujące do kaplicy pałacowej w Akwizgranie:
Malarstwo.
Rozwijało się głównie malarstwo ścienne i książkowe. Przykładem tego pierwszego są malowidła z kościoła św. Jerzego w Reichenau, które są jedynym zespołem zachowanym na tyle dobrze, iż dają wyobrażenie o wyglądzie całości. Niemniej jednak ich stan zachowania nie jest najlepszy; zniszczone były już po odsłonięciu w XIX wieku, a nieudana konserwacja tylko pogorszyła sytuację. Sceny przedstawiają cuda dokonane przez Chrystusa (uzdrowienia, uciszenie burzy, wypędzenie duchów, wskrzeszenia). Freski znajdują się również w kaplicy św. Sylwestra w Goldbach i krypcie kościoła św. Andrzeja w Neuenberg.
Malarstwo miniaturowe rozkwitło w kilku centrach (m.in. w Trewirze, Echternach, Reichenau, Kolonii).
Trewir był na przełomie tysiącleci istotnym ośrodkiem naukowym i artystycznym. Dzięki mecenatowi tamtejszego arcybiskupa Egberta (977-993) powstało kilka dzieł (prawdopodobnie właśnie w Trewirze, choć nie jest to pewne), odznaczających się wysokim poziomem. Zapewne najstarszym z nich jest "Psałterz Egberta" z trzydziestoma czterema całostronicowymi iluminacjami, nazywany także "Kodeksem Gertrudy" od Gertrudy, córki Mieszka II, która w XI wieku dołączyła do księgi dodatkowe karty i miniatury. Drugim istotnym manuskryptem jest "Registrum Gregorii" (ok. 984), będące zbiorem listów papieża Grzegorza Wielkiego. Dla Egberta wykonano również "Kodeks Egberta" (nazywany "Ewangelistarzem Egberta" i "Codex Egberti").
Inny zespół dzieł określa się mianem "grupy Liuthara", od imienia mnicha, który spisał bądź zamówił Ewangeliarz dla Ottona III. Nie stanowi on jednak jednolitego zespołu – starsze dzieła, pochodzące z ostatniego dziesięciolecia X wieku różnią się od młodszych, z samego końca X wieku i pierwszych 15 lat XI wieku.
Kolejne skryptorium działało w Echternach dla cesarzy z dynastii salickiej. Przypisuje mu się kilkanaście manuskryptów, m.in. "Złoty Kodeks z Echternach" oraz Ewangeliarz Henryka III i Gizeli (1039-43). Iluminacje powstawały również w Kolonii, prawdopodobnie w klasztorze św. Pantaleona (np. Sakramentarz św. Gereona, XI wiek), w Bawarii, Frankonii i Saksonii.
Rzeźba i rzemiosło.
Podobnie jak w okresie karolińskim rzeźba kamienna była rzadka, natomiast dominowało złotnictwo, brązownictwo, a w mniejszym stopniu także płaskorzeźby z kości słoniowej. Odlewane były również drzwi kościelne. Pojawiły się przedstawienia kultowe pod postacią zachowanych do dziś drewnianych krucyfiksów i posążków Maryi.
Wyroby złotnicze różnią się od karolińskich. Jednym z najistotniejszych warsztatów ottońskich był warsztat biskupa Egberta w Trewirze, który wykonał oprawę "Złotego Kodeksu z Echternach" (983-991) oraz kilka relikwiarzy. Ich charakterystyczną cechą jest przybieranie kształtu relikwii, które zawierają wewnątrz (np. relikwiarz świętego Andrzeja w Trewirze na sandał apostoła Andrzeja ma na wieku złoty but). Inne warsztaty działały w Fuldzie i Essen. Z tego drugiego pochodzą cztery krzyże, wykonane między końcem X a XI wieku. Najstarszy z nich jest wykonany około 983 roku krzyż księcia Ottona i ksieni Matyldy. Pośrodku umieszczona jest postać Chrystusa wykonana w technice trybowania, poniżej pokonany wąż, a na dole emaliowane przedstawienie dedykacyjne z Ottonem i Matyldą. Prawdopodobnie z osobą ksieni Zofii wiąże się tzw. krzyż z wielkimi emaliami wykonany około roku 1000. Swoją nazwę zawdzięcza plakietkom z emaliami przedstawiającymi Grupę Ukrzyżowania na przecięciu ramion oraz wtórnie umieszczonymi tu emaliami z symbolami Czterech Ewangelistów na krawędziach ramion. Opatka Teofano ufundowała krzyż, którego rdzeń wykonany jest ze sprowadzonego z Ziemi Świętej drewna cedrowego. Na skrzyżowaniu ramion duży kryształ górski z partykułami Drzewa Krzyża Chrystusowego. Około 1050 powstał Krzyż Matyldy zwany Młodszym, nawiązujący do najstarszego pierwowzoru. Cechą charakterystyczną jest emaliowana plakietka przedstawiającą ksienię Matyldę adorującą Marię z Dzieciątkiem Jezus. 
Z zachodniej części Cesarstwa pochodzi tzw. krzyż Lotara obecnie przechowywany w skarbcu katedry w Akwizgranie. Krzyż dekorowany jest filigranem i kamieniami szlachetnymi, a na przecięciu jego ramion umieszczona jest gemma przedstawiająca Augusta. Na rewersie wygrawerowany jest Chrystus. Zbliżony schemat ma złoty krzyż, który wraz z antependium z Bazylei stanowił dary cesarza Henryka II dla katedry w Bazylei.
Z czasów ottońskich pochodzą insygnia cesarskie obecnie przechowywane w Wiedniu: złota korona (prawdopodobnie z X wieku) ozdobiona filigranem, wielkimi kamieniami szlachetnymi (gł. szafirami) oraz emaliowanymi plakietkami przedstawiającymi starotestamentowych królów oraz Chrystusa w asyście serafinów, krzyż cesarski (być może z czasów Konrada II) i miecz koronacyjny (z połowy XI wieku).
Monumentalne drzwi kościelne tej epoki, zdobione reliefem figuralnym, przetrwały w Hildesheim, Augsburgu i Kolonii. Drzwi z Hildesheim zostały sporządzone na zamówienie biskupa Bernwarda w 1015 roku. Te niemal pięciometrowe drzwi zostały odlane w całości, a nie zmontowane z pojedynczych płyt. Każde skrzydło podzielone jest na osiem kwater, które ukazują sceny biblijne (stworzenie świata i pierwszych ludzi, mękę Chrystusa). Tenże hierarcha polecił wykonać brązową kolumnę, ukazującą w spiralnej kompozycji sceny od "Chrztu Pańskiego" po "Wjazd Chrystusa do Jerozolimy". Wzorzec stanowiły antyczne kolumny m.in. Trajana i Marka Aureliusza w Rzymie.
Czas powstania drzwi z Augsburga nie jest znany, a datowane są na pierwszą połowę XI wieku. Są one złożone z pojedynczych płyt, zamontowanych na drewnianym rdzeniu. Trzecie drzwi pochodzą z kościoła Panny Marii na Kapitolu w Kolonii (ok. połowy XI wieku).
Okres przed i po przełomie tysiącleci uważany jest za moment pojawienia się obiektów kultowych w zachodniej części świata chrześcijańskiego. Z czasów ottońskich pochodzą liczne dzieła kultowe (krucyfiksy i figury Maryi). Charakterystyczna jest dla nich technika (drewno pokryte złotą blachą) i relikwie zawarte wewnątrz. Przykładami takich dzieł są:

</doc>
<doc id="1177656" url="https://pl.wikipedia.org/wiki?curid=1177656" title="Nił Sorski">
Nił Sorski

Nił Sorski (, ur. 1433 w Moskwie, zm. 7 maja 1508, imię świeckie: Nikołaj Majkow (ros. Николай Майков) – święty mnich, filozof, czczony przez Kościoły katolickie wschodnie oraz Cerkiew prawosławną w dniu 7 (20) maja oraz w trzecią niedzielę po Pięćdziesiątnicy wraz z Soborem Świętych Wołogodzkich.
Życiorys.
Niewiele wiadomo na temat życia Niła Sorskiego. Według przekazów jego żywot spłonął podczas najazdu tatarskiego na monastery wołogodzkie w 1538 roku.
Nił Sorski urodził się w 1433 roku w Moskwie. Przypuszczalnie należał do rodu szlacheckiego. Szlachecki ród Majkowów zaliczał Niła Sorskiego do swoich przodków, jednak była to informacja niepewna. Sam Nil nazywał siebie chłopem. Przed postrzyżynami utrzymywał się z przepisywania ksiąg. Wstąpił do monasteru Cyrylo-Biełozierskiego, gdzie spędził kilka lat. Jego duchownym nauczycielem był Paisjusz Jarosławow. W młodości Nil odwiedził monastery na Athosie oraz Carogród (Konstantynopol), dokąd pielgrzymował ze swoim uczniem św. Innocentym (Ochlabininem).
Podczas pobytu na Wschodzie studiował dzieła świętych ojców Antoniego Wielkiego, Bazylego Wielkiego, Efrema Syryjczyka, Makarego Wielkiego, Izaaka Syryjczyka, Warsonofiusza Wielkiego, Jana Klimaka, Doroteusza z Gazy, Maksyma Wyznawcy, Hezychiusza z Jerozolimy, Szymona Nowego Teologa, Piotra Aleksandryjskiego, Grzegorza z Nazjanzu, Nila Synaity i Filoteusza Synaity. Po powrocie z Carogrodu Nil udał się nad rzekę Sorę, gdzie na uroczysku leśnym w odległości 15 wiorst od monasteru Cyrylo-Biełozierskiego zbudował celę, wzniósł kaplicę i krzyż oraz wykopał studnię. Zamieszkał w zbudowanej przez siebie pustelni. Z czasem, gdy do niego dołączyli inni mnisi, w tym miejscu powstał skit z cerkwią Ofiarowania Pańskiego.
Nil przeniósł na grunt ruski tradycje hezychastyczne, które poznał na Athosie. Reguła napisana przez niego dla mnichów, którzy zbudowali koło niego swoje pustelnie, zbierała wszystkie najważniejsze punkty nauczania Ojców z nurtu hezychastycznego na temat modlitwy serca.
W latach 1490 i 1503 Nił Sorski uczestniczył w soborach, powołanych w celu zwalczania szerzącej się na Rusi herezji judaizantów ("ересь жидовствующих"), którą zapoczątkował przybyły w XV wieku do Nowogrodu Wielkiego karaim Zachariasz ("Схария"). Wyznawcy sekty odrzucali kult ikon, krzyża, relikwii, negowali życie zakonne i boską naturę Chrystusa, odrzucili chronografię bizantyjską, przyjęli kalendarz żydowski. Na wyznawców herezji została nałożona anatema. Drugi Sobór ostatecznie rozwiązał sprawę heretyków. Sobór w 1503 poruszył również kwestię posiadania przez monastery majątków ziemskich, które według Niła Sorskiego było przyczyną demoralizacji mnichów. W czasie soboru mnich wystąpił z apelem do wszystkich klasztorów, by zrezygnowały z posiadanych dóbr i zaczęły utrzymywać się z jałmużny. Jego wniosek został jednak jednogłośnie odrzucony przez sobór, który w swojej uchwale określił majątki Cerkwi jako niezbywalne i święte. Według Pipesa inspiratorem wystąpienia Niła Sorskiego mógł być Iwan III Srogi, który już wcześniej konfiskował na potrzeby państwa włości kościelne.
Mimo odrzucenia apelu Nila w czasie soboru w 1503, jego wystąpienie zapoczątkowało trwający do połowy XVI wieku spór między "zachłannymi" i "niezachłannymi" (oryg. "stiażatielami" lub "lubostiażatielami" i "niestiażatielami") – zwolennikami i przeciwnikami posiadania przez Kościół prawosławny majątku.
Nił Sorski zmarł w 1508 roku. W swoim "Testamencie" napisał:
Był to drugi taki przypadek w historii Cerkwi prawosławnej na Rusi. Podobny sens miał testament metropolity kijowskiego Konstantego, zmarłego w 1159 roku. Prośba Niła Sorskiego nie została spełniona przez jego uczniów, którzy pochowali go w monasterskiej cerkwi.
Poglądy.
Nił Sorski nie tylko prowadził walkę z „osyflanami”, ale także opracowywał szereg zagadnień filozoficznych, które wyłożył w "Regulaminie życia pustelniczego" (). Centralne miejsce w jego teorii zajmuje problem namiętności. 

</doc>
<doc id="1177671" url="https://pl.wikipedia.org/wiki?curid=1177671" title="Objector">
Objector



</doc>
<doc id="1177676" url="https://pl.wikipedia.org/wiki?curid=1177676" title="Kingpin">
Kingpin

Kingpin, właśc. Wilson Fisk – fikcyjna postać (złoczyńca) z komiksów z udziałem Spider-Mana i Daredevila, wydawanych przez Marvel Comics.
Opis postaci.
Jako dziecko Wilson Fisk cierpi z powodu samotności i drwin rówieśników z powodu swej pokaźnej tuszy. Jego ojciec zarabia na życie jako bokser, jednak ze względu na kiepski rozwój kariery, aby utrzymać siebie i syna został szeregowym gangsterem. Jako nastolatek Wilson postanawia przyłączyć się do niego. Podczas jednego z napadów, gdy próbują uciec przed policją, Wilson nie mogąc nadążyć za nim nie daje rady zadaniu, pozostawiony przez ojca na pastwę funkcjonariuszy. Ojciec, obojętny na los swojego syna, odrzeka mu jedynie, że "tak bywa," po czym kontynuuje swoją ucieczkę. Sąd zaproponował mu łagodniejszy wyrok za wydanie wspólnika. Nie przystał na to, zaplanował inną zemstę. W więzieniu Wilson poczuł, że znalazł się na dnie i postanawia odbić się od niego na zawsze. Udaje, że poddaje się resocjalizacji. Zamiast tego uczy się wszystkiego, co jest niezbędne dla stworzenia kryminalnego imperium. Do uzyskania przewagi nad innymi gangsterami, postanawia otoczyć się wybitnymi naukowcami i zaawansowanymi technologiami. Po wyjściu na wolność buduje swoją pozycję przez lata. Za pomocą ataku hakerskiego wykreśla swoje nazwisko ze wszystkich policyjnych, prokuratorskich, sądowych i penitencjarnych dokumentów. W wyniku czego oficjalnie staje się wzorowym obywatelem. Nadaje sobie pseudonim Kingpin. Po osiągnięciu sukcesu w światku kryminalnym nakazuje odszukać swojego ojca (już starego człowieka). Czekał z zemstą, by wcześniej okazać mu jak wiele osiągnął w przeciwieństwie do niego. Ten, uradowany, że wielki Kingpin to jego własny syn, wyraża wielką dumę. Jednak sam Kingpin nie przebaczywszy swojemu ojcu zdrady nakazuje go zabić. 
Publicznie, Kingpin kreuje się na przedsiębiorcę i filantropa, używając dla tych celów swojego prawdziwego imienia i nazwiska, tym samym czyniąc ze swojej kryminalnej tożsamości wielką tajemnicę. Jego siedzibą główną jest Chrysler Building, gdzie na samym szczycie posiada biuro i laboratorium, w którym zatrudnia wybitnych naukowców i inżynierów. 
Prywatnie jest mężem Vanessy z którą posiada syna Richarda, pracujący dla ojca jako terenowy szef mafii. Kingpin szczyci się tym, że pomimo nieudanych relacji ze swoim ojcem świetnie dogaduje się z synem. Na spółkę z nim rozbudowując swoje mafijne imperium, jednak tylko do czasu, gdy Spider-Man doprowadza do schwytania Richarda przez policję. W wyniku schwytania własnego syna Wilson popada w rozpacz; jednak, mimo iż sąd proponuje Richardowi łagodniejszy wyrok za wydanie swojego szefa, zgodnie z prośbą swojego ojca odmawia udzielenia zeznań. Martwi się jednak, że i on zazna zemsty z rąk własnego syna.
Relacje z żoną nie układają się tak dobrze. Kocha ją i chce spełniać wszystkie jej zachcianki. Ale jednego nie może jej zapewnić: Życia bez strachu. Stale boi się, że albo policja albo konkurencyjni gangsterzy zniszczą rodzinę. Dlatego odeszła od niego. Nie próbował jej zatrzymać inaczej jak tylko zapewnieniem, że ją kocha. Bezskutecznie.
Kingpin, pomimo że wygląda na człowieka skrajnie otyłego, tak naprawdę nie ma wiele tłuszczu. Charakterystyczny kształt zapewniają mu potężne mięśnie. Dla realizacji swych celów wykorzystuje zazwyczaj swoich poddanych. Ale jeśli musi osobiście walczyć wykazuje się nieprzeciętną siłą. Do innych jego cech charakterystycznych należą biały garnitur oraz laska. W komiksach postać Kingpina jest białoskóra, jednak w filmie "Daredevil" posiada czarną karnację. 
Największymi wrogami Kingpina są Spider-Man, Daredevil oraz Punisher.
Adaptacje.
Kingpin pojawił się w filmie "Daredevil," gdzie w jego postać wcielił się Michael Clarke Duncan. W serialu telewizyjnym "Daredevil" ("Marvel's Daredevil") oraz "Hawkeye" w rolę Wilsona Fiska wcielił się zaś Vincent D’Onofrio. Pojawił się również m.in. w serialach animowanych "Spider-Man" oraz " jak również w Spider-Man: Uniwersum."
Gry.
Kingpin pojawił się w grze "", opartej na filmie "Spider-Man 3" oraz "The Punisher" z 2005 roku. Pojawia się także jako główny boss w arcadowej grze "The Punisher" z 1993 roku. Pojawił się również w grach "Lego Marvel Superheroes" oraz The Amazing Spider-Man 2. W wydanej w 2018 roku grze "Spider-Man" na platformę PS4 jest pierwszym "bossem", jego pokonanie rozwija całą dalszą fabułę wcześniej wspomnianego tytułu Insomniac Games.

</doc>
<doc id="1177682" url="https://pl.wikipedia.org/wiki?curid=1177682" title="Powiat Włoszczowski">
Powiat Włoszczowski



</doc>
<doc id="1177684" url="https://pl.wikipedia.org/wiki?curid=1177684" title="Funkcja dobrobytu społecznego">
Funkcja dobrobytu społecznego

Celem funkcji dobrobytu społecznego jest ujęcie ogólnego położenia społeczeństwa, odzwierciedla preferencje jednostek dotyczącą różnych stanów świata.
Polegają na wyborze odpowiedniego operatora matematycznego (np. dodawania czy mnożenia), przekształcającego preferencje jednostek w preferencje społeczne.
Najczęściej stosowanymi funkcjami dobrobytu społecznego są:

</doc>
<doc id="1177686" url="https://pl.wikipedia.org/wiki?curid=1177686" title="Council for Secular Humanism">
Council for Secular Humanism

Council for Secular Humanism ("Rada na rzecz Sekularystycznego Humanizmu") jest amerykańską organizacją pozarządową zrzeszającą świeckich humanistów działających na rzecz sekularyzmu, z siedzibą w Nowym Jorku. W roku 1980 stowarzyszenie opublikowało "Deklarację Sekularystycznego Humanizmu", akt wiary w demokratyczny wymiar i wagę sekularystycznego humanizmu. Organizacja działa na rzecz utrzymania (czy też, według części działaczy na rzecz sekularyzmu - wprowadzenia) w USA świeckiego państwa, rozwoju wiedzy oraz promowania świeckości w życiu publicznym. Sprzeciwia się dyskryminacji ateistów, agnostyków i innych mniejszości oraz walczy z religijnym fundamentalizmem. 
Stowarzyszenie wydaje również znany w kręgach wolnomyślicielskich dwumiesięcznik "Free Inquiry", którego redaktorem naczelnym jest założyciel stowarzyszenia, filozof Paul Kurtz.

</doc>
<doc id="1177688" url="https://pl.wikipedia.org/wiki?curid=1177688" title="Ambassador 21">
Ambassador 21

Ambassador 21 – białoruska grupa z nurtu digital hardcore.
Ambassador 21 jest duetem. Powstał latem 2001, w jego skład wchodzą Natasza (wokal, teksty) i Aleksy Protasow (wokal, muzyka). Grupa albumy wydaje w stworzonej przez siebie wytwórni Invasion Wreck Chords. Ma na swym koncie szereg wydawnictw, oprócz "regularnych" płyt także EP-ki, płyty z remiksami i koncertowe, kompilacje.

</doc>
<doc id="1177692" url="https://pl.wikipedia.org/wiki?curid=1177692" title="Jacob Le Maire">
Jacob Le Maire

Jacob Le Maire (ur. ok. 1585 w Antwerpii, zm. 22 grudnia 1616 na morzu) – holenderski żeglarz i kupiec. Podczas wyprawy w latach 1615–1616 wraz z Willemem Schoutenem odkrył cieśninę pomiędzy Ziemią Ognistą a Wyspą Stanów, noszącą obecnie na jego cześć nazwę Cieśniny Le Maire’a. Jako pierwszy opłynął przylądek Horn (również z Schoutenem), dowodząc tym samym, że Ziemia Ognista nie jest kontynentem (poszukiwaną "Terra Australis").
Le Maire był jednym z dwadzieściorga dwojga dzieci Marii van Walraven i Isaaca Le Maire’a (1558–1624), dobrze prosperującego antwerpskiego kupca. Isaac wraz z rodziną uszedł z Antwerpii po oblężeniu miasta przez Hiszpanów w 1585 i osiedlił się w Amsterdamie; tego samego prawdopodobnie roku urodził się Jacob. Isaac odnosił w Amsterdamie spore sukcesy w interesach i stał się jednym z założycieli Holenderskiej Kompanii Wschodnioindyjskiej. Jednakże w 1605 roku, wskutek sporu, został zmuszony do opuszczenia szeregów kompanii i przez kolejne dziesięć lat starał się przełamać jej monopol w handlu z Indiami Wschodnimi.
W roku 1615 Isaac miał już założoną nową kompanię (Kompanię Australijską), której celem było odkrycie nowego szlaku na Pacyfik i Wyspy Korzenne, aby w ten sposób obejść ograniczenia Holenderskiej Kompanii Wschodnioindyjskiej. Wyposażył dwa statki, "Eendracht" i "Hoorn", i ustanowił swego syna Jacoba dowódcą wyprawy. Kapitanem "Eendrachta" był doświadczony żeglarz Willem Schouten.
14 czerwca 1615 Jacob le Maire i Willem Schouten wypłynęli z Texel w Zjednoczonych Prowincjach. 29 stycznia 1616 okrążyli przylądek Horn, nazwany tak przez nich od statku "Hoorn" (który wcześniej utracili w pożarze); holenderskie miasto Hoorn było również miejscem urodzenia Schoutena. Po nieudanej próbie zakotwiczenia na Wyspach Juan Fernández na początku marca wyprawa przecięła Pacyfik mniej więcej w linii prostej, po drodze zawijając na kilka wysp z archipelagu Tuamotu. Między 21 a 24 kwietnia 1616 jako pierwsi ludzie Zachodu dotarli do (północnych) Wysp Tonga: „Wyspy Kokosowej” (Tafahi), „Wyspy Zdrajców” (Niuatoputapu) oraz „Wyspy Dobrej Nadziei” (Niuafoʻou). 28 kwietnia odkryli Wyspy Hoorn (Futunę i Alofi), gdzie zostali bardzo dobrze przyjęci przez tubylców i gdzie pozostali aż do 12 maja. Następnie wyruszyli wzdłuż północnych wybrzeży Nowej Irlandii oraz Nowej Gwinei, odwiedzając przyległe wysepki, łącznie z archipelagiem znanym obecnie pod nazwą Wysp Schoutena, gdzie zawinęli 24 czerwca.
W sierpniu dotarli do Moluków Północnych i na koniec – 12 września 1616 – do Ternate, głównej siedziby Holenderskiej Kompanii Wschodnioindyjskiej. Zostali tam entuzjastycznie powitani przez Gubernatora Generalnego Holenderskich Indii Wschodnich Laurensa Reaela, admirała Stevena Verhagena oraz gubernatora Ambon, Jaspera Jansza.
"Eendracht" pożeglował następnie na Jawę, docierając 28 października do Dżakarty wraz z aż osiemdziesięcioma czterema członkami z pierwotnego 87-osobowego składu załogi obu statków. Chociaż wyprawa Le Maire’a i Schoutena przetarła nowy, nieznany szlak, nie dowierzano im, a Jan Pietersz Coen z Kompanii Wschodnioindyjskiej uznał, iż pogwałcili jej monopol na handel z Wyspami Korzennymi. Le Maire’a oraz Schoutena aresztowano, a "Eendracht" uległ konfiskacie. Po uwolnieniu obaj mieli powrócić z Dżakarty do Amsterdamu w towarzystwie Jorisa van Spilbergena, który sam był w trakcie okrążania globu, choć tradycyjnym szlakiem – przez Cieśninę Magellana.
Podczas podróży powrotnej Le Maire dowodził jako kapitan statkiem "Amsterdam", zmarł jednak na morzu w wieku 31 lat. Van Spilbergen, sam na łożu śmierci, zamieścił sprawozdanie Le Maire’a z wyprawy w swym własnym książkowym opisie Indii Wschodnich i Zachodnich.
Isaac Le Maire zakwestionował konfiskatę "Eendrachta" i wniosek Kompanii Wschodnioindyjskiej, ale dopiero w roku 1622 udało mu się uzyskać przychylny wyrok sądowy. Otrzymał 64 tysiące funtów odszkodowania, odzyskał dzienniki syna (które następnie też opublikował), a jego kompanii zezwolono na handel z wykorzystaniem nowo odkrytego szlaku.

</doc>
<doc id="1177693" url="https://pl.wikipedia.org/wiki?curid=1177693" title="Morlachowie">
Morlachowie

Morlachowie (po grecku: Μαυροβλάχοι, Mavrovlachi lub Mauro-Vlachs, co oznacza "Czarni Wołosi"; po łacinie: Nigri Latini) – społeczność Wołochów zamieszkujących Góry Dynarskie. Posługiwali się etnolektami wschodnioromańskimi. Podstawą ich gospodarki było pasterstwo transhumancyjne, przy czym terenami wypasowymi były Góry Dynarskie a zimowymi leżami - wybrzeże Adriatyku. Obecnie na skutek asymilacji mniejszość ta już nie istnieje. Według danych ze spisu powszechnego w 1991 r. w Chorwacji jedynie 22 osoby autoidentyfikują się jako Morlachowie.
Historia.
W XI w. Morlachowie żyli w górach regionu Czarnogóry, Bośni, Hercegowiny, Vlaszki i Dalmacji. W XIV w. część Morlachów migrowała na północ aż do zajmowanych do dziś terenów w Chorwacji i Słowenii. W wiekach XVII-XVIII Morlachowie byli istotnym elementem etnicznym na terenach przygranicznych pomiędzy Monarchią Habsburgów a Imperium Osmańskim, szczególnie na terenie Bośni. Tereny te stanowiły tzw. Pogranicze wojskowe i nazywane były "Morlachią".

</doc>
<doc id="1177700" url="https://pl.wikipedia.org/wiki?curid=1177700" title="Mała Lady Punk">
Mała Lady Punk

Mała Lady Punk – pierwszy singel zespołu Lady Pank.
Utwór został nagrany w grudniu 1981, w czasie sesji nagraniowej albumu "Układy" Izabeli Trojanowskiej w krakowskim Teatrze STU. Charakteryzował się łagodnym brzmieniem gitar i melodyjnością. Utrzymany został w stylu rockowym, jednak zwrotki zawierały także brzmienia reggae. 
Utwór skomponował Borysewicz, który wstęp do piosenki napisał podczas oglądania ekranizacji powieści Emila Zoli "Nana". Tekst napisał Andrzej Mogielnicki, który opisał w utworze zjawisko groupies.
Od zniekształconej pisowni tytułu piosenki zespół wziął swoją nazwę. Utwór ten znalazł się na stronie B singla, a na stronie A znalazła się kompozycja „Minus 10 w Rio”. Utwory z tego singla znalazły się na płytach zespołu dopiero jako bonusy. Na różnych wydawnictwach kompilacyjnych tytuł pierwszego nagrania zespołu jest zapisywany błędnie jako „Mała Lady Pank”.
Utwór wykonał Jan Borysewicz.
Skład zespołu.
„Mała Lady Punk”:
„Minus 10 w Rio”:

</doc>
<doc id="1177702" url="https://pl.wikipedia.org/wiki?curid=1177702" title="Matt McColm">
Matt McColm

Matthew „Matt” McColm (ur. 31 stycznia 1965) – amerykański aktor filmowy i telewizyjny, kaskader i model, znany z muskularnej budowy ciała, występował przede wszystkim w filmach akcji.
Życiorys.
Wczesne lata.
Jego rodzina pochodzi z Santa Barbara. Wychowywał się z bratem-bliźniakiem Markiem; uczęszczał do szkoły średniej Bishop Garcia Diego High School. Stał się mistrzem karate, ma czarny pas.
Kariera.
Karierę w branży filmowej rozpoczął w 1979, występując jako kaskader w filmie telewizyjnym "Nocny jeździec". W połowie lat 80. i na początku lat 90. pracował jako model (190 cm wzrostu) dla najbardziej prestiżowych projektantów: Ralpha Laurena (1994, 1991 i 1988), Calvina Kleina i Gianniego Versace.
Jako aktor zadebiutował epizodycznym występem w odcinku serialu telewizyjnego "St. Elsewhere" pod tytułem "Remembrance of Things Past" (1985). Dopiero cztery lata później pojawił się na dużym ekranie, w kultowym filmie science-fiction Alberta Pyuna "Cyborg", jako bandyta.
Był dublerem Arnolda Schwarzeneggera w filmie "" (1991). Na początku lat dziewięćdziesiątych został zaangażowany w produkcję sequela filmu "Czerwony skorpion" (1988) z udziałem Dolpha Lundgrena. Powierzono mu pierwszoplanową rolę Nicka Stone’a, dowodzącego specjalnym oddziałem wojskowym, mającym zniszczyć neonazistowską organizację.
Na łamach światowej prasy Międzynarodowy Sojusz Producentów Filmowych (IPA) nazwał McColma „nową gwiazdą kina akcji rozpoczynającej się dekady”. Rozwój kariery w świecie filmu ułatwiły mu atrakcyjność fizyczna oraz silna, umięśniona sylwetka.
"Czerwony skorpion 2" został wydany w 1994 i zebrał negatywne recenzje krytyków. McColm wcielił się następnie w główne role w filmach sensacyjnych: "Tajna przesyłka" (1996), "Obrońca" (1998), "Akt zdrady" (1997) i "Fight and Revenge" (1997; film uważa się za zaginiony), tytułową postać zagrał w serialu "Nocny człowiek" (1997−99) oraz jego pełnometrażowej ekranizacji (1997).
W dreszczowcu szpiegowskim "Tajna przesyłka" ("Subterfuge", 1996) wystąpił jako Jonathan Slade, były żołnierz, który wypełnia specjalne zadanie dla agencji CIA.
W listopadzie 1996 redaktor czasopisma „Los Angeles Times” okrzyknął byłego modela wschodzącym gwiazdorem kina akcji, wzorującym się na takich aktorach jak Arnold Schwarzenegger czy Sylvester Stallone.
Pojawił się jako ochroniarz w scenie klubowej filmu neo-noir "John Wick" (2014).
Producenci filmu akcji "When Eagles Strike" (2003) chcieli obsadzić McColma w roli porucznika Andrew Peersa, bazując na jego reputacji i rozwiniętej muskulaturze. Ostatecznie angaż otrzymał były kulturysta Christian Boeving. Jako kaskader McColm wystąpił w blisko osiemdziesięciu filmach, w tym w kontrowersyjnym "Apocalypto" (2006) w reżyserii Mela Gibsona czy filmie fantastyczno-naukowym "Wyspa" (2005) Michaela Baya.
Został uwzględniony w rankingu „herosów ery VHS” − zestawieniu aktorów, którzy „rządzili wyobraźnią widzów” w latach 80. i 90. Lista pojawiła się na stronie gornaoglada.pl; Marta Górna uznała, że McColm „ma sporą rzeszę fanek, czemu trudno się dziwić”.
Żonaty z Jennifer McAllister McColm, jest ojcem.

</doc>
<doc id="1177705" url="https://pl.wikipedia.org/wiki?curid=1177705" title="Wszystko dla miłości">
Wszystko dla miłości

Wszystko dla miłości (oryg. "Salaam-E-Ishq: A Tribute To Love", hindi सलाम-ए-इश्क़, urdu سلام ي عشق) – indyjski dramat miłosny wyreżyserowany w 2007 przez Nikhil Advani, autora "Gdyby jutra nie było". W sześciu przeplatających się historiach par grają Salman Khan, Priyanka Chopra, Anil Kapoor i Juhi Chawla, Akshaye Khanna i Ayesha Takia, John Abraham i Vidya Balan, Govinda i Shannon Esra, Sohail Khan i Isha Koppikar. Film opowiada historie życia 6 par z różnych stron świata: z Londynu, Bombaju czy Delhi, które przeplatają się ze sobą, co pomaga bohaterom zachować i pogłębić swoją miłość.
Fabuła.
Historia 1.
Bombaj. Ashutosh Raina (John Abraham) i Tehzeeb Hussain Raina (Vidya Balan) cieszą się pierwszą rocznicą ślubu. Łączy ich pełna czułości i oddania miłość, która przetrwała mimo próby rozdzielenia ich. Ashutosh pochodzi z rodziny hinduistów, w związku z czym jego ojciec nigdy nie uznał muzułmanki Tehzeeb za swoją synową. Ashutosh wybierając Tehzeeb stracił swoich rodziców. Nie wolno mu się nawet pojawiać w rodzicielskim domu. Ten ból nie przeszkadza młodym cieszyć się swoją miłością. Aż do czasu, gdy Tehzeeb ulega wypadkowi, w wyniku którego traci pamięć. Nie rozpoznaje męża. Jest dla niej zupełnie obcym człowiekiem. Ashutosh próbuje oswoić ją ze sobą, obudzić w niej na nowo miłość.
Historia 2.
Raju (Govinda) od 15 lat codziennie siada za kierownicą swojej taksówki i jedzie na lotnisko w Delhi. Czekając na pasażerów rozmawia w myślach ze swoim guru, ze swoim Bogiem, wciąż mając nadzieję, że ten pomoże mu znaleźć miłość, odmieni jego samotne życie. Raju pogodny, życzliwy całemu światu naiwnie oczekuje, że pewnego dnia drzwi lotniska otworzą się tylko dla niego, wyjdzie z nich dziewczyna jego marzeń i ruszy z nim w podróż. I pewnego dnia ten cud się zdarza. Łamiąca język cudzoziemka prosi go o zawiezienie do Tadź Mahal. Raju traktuje wybór miejsca jako znak od Boga, obietnicę miłości. Wiezie ją i wysadza przed pomnikiem miłości, uwiecznioną pamięcią o ukochanej, grobowcem Mumtaz zbudowanym jej po śmierci przez męża. Cudzoziemka jest wściekła. Chodziło jej o hotel „Taj Mahal”. Czuje się oszukana przez taksówkarza. Jej gniew pogłębia żal, z jakim przyjechała do Indii. Szuka tu swojego narzeczonego, Indusa, który porzucił ją, by na prośbę rodziców poślubić indyjską dziewczynę. Raju zapomina o swoim marzeniu o miłości. Pomaga Stephanie odnaleźć jej miłość. Wiezie ją do Radżastanu, aby nie dopuścić do ślubu, który na zawsze rozdzieli kochającą się parę.
Historia 3.
Viney Malhotra (Anil Kapoor), dobrze prosperujący biznesmen londyński żyje zaprogramowanym co do minuty życiem, którego pustka go dobija. Nie cieszy go ani wspaniały dom i bogactwo, ani kochająca żona Seema (Juhi Chawla) i dwoje dzieci. Rytm i przewidywalność codziennych zdarzeń odbiera mu radość życia. Jego serce ożywia się dopiero podczas przypadkowego spotkania w metrze. Viney poznaje kobietę, której obecność jest dla niego obietnicą powrotu młodości i odmiany życia poprzez nową miłość. Nagle ożywiony, z pretensją do bycia wyluzowanym, pozornie odmłodzony zaczyna szukać tancerki Anjali, której kolorowy, wolny świat wydaje mu się być lekarstwem na uwięzienie w szarości.
Historia 4.
Londyn. Kamini (Priyanka Chopra) tańcząc porywająco na wieczorze kawalerskim zostaje upokorzona przez obecnych tam mężczyzn, podziwiających jej urodę, ale traktujących ją samą jak zabawkę wieczoru. To upokorzenie zostaje uwiecznione na zdjęciach szukających sensacji gazet, co wstrząsa tancereczką. Marzy ona o tym, aby wreszcie ktoś potraktował ją poważnie, zobaczył w niej kobietę mogącą zagrać dramatyczną rolę np. w filmie Karan Johara. Przeszkadza jej w tym latami tworzony wizerunek osoby zamieszanej w skandale i romanse. Kamini wpada na pomysł, jak zmienić w prasie obraz swojej osoby. Zwołuje konferencję prasową, na której prezentuje się nie jako bezduszna, pogrywająca sercami żonatych mężczyzn lalka, ale jako kobieta oddana największej miłości swego życia, związana z niejakim Rahulem, który odmienił jej życie. I Rahul (Salman Khan) ku zdumieniu Kamini...pojawia się. Fikcja staje się rzeczywistością. Kim jest ten mężczyzna znikąd i skąd zna tak dobrze Kamini?
Historia 5.
Shiven (Akshaye Khanna), zatwardziały kawaler z Delhi ceni swoją wolność ponad wszystko i gdy jego dziewczyna Gia (Ayesha Takia) oczekuje od niego ślubu, wpada w panikę. Małżeństwo oznacza dla niego znudzenie sobą, kłótnie i niesmak na widok żony z wiekiem tracącej figurę. W ostatniej chwili nie wytrzymuje i doprowadza de zerwania zaręczyn, ale odzyskana wolność ma posmak klęski. Shivanowi brakuje Gii, tęskni nie przyznając się przed nikim do swych uczuć. Zagubiony trafia pewnego dnia przed jej dom i spotkawszy ją nagle dowiaduje się, że ojciec zaaranżował dla Gii małżeństwo. Ślub odbędzie się następnego dnia.
Historia 6.
Ram Dayal (Sohail Khan) i Phoolwati Dayal (Isha Koppikar) to młodożeńcy wprowadzani przez rodzinę do cudownie ustrojonej sypialni pełnej girland kwietnych, barwnych zasłon i zapalonych świec. Za chwilę ich miłość ma znaleźć ukoronowanie w słodyczy nocy poślubnej. Panna młoda jest speszona, zawstydzona, pan młody nadrabia miną, jest aż zbyt swobodny. Zamaszystym ruchem zrywa z głowy żony zasłonę odrzucając ją za siebie. Prosto na...płonące świece. Potem płoną już nie tylko ich serca, ale i cały dom wokół. Kolejna noc i kolejna próba bliskości. Nieudana z powodu obudzenia się młodszych sióstr i braci nowożeńców. I tak historia toczy się dalej. Rosnące pragnienie i niemożność spełnienia.
Muzyka i piosenki.
Muzykę do filmu skomponowało trio Shankar-Ehsaan-Loy, nagradzane i nominowane do nagród za muzykę do takich filmów jak: "Dil Chahta Hai", "Misja w Kaszmirze", "Bunty i Babli", "Gdyby jutra nie było"

</doc>
<doc id="1177709" url="https://pl.wikipedia.org/wiki?curid=1177709" title="Niedźwiedź syryjski">
Niedźwiedź syryjski

Niedźwiedź syryjski ("Ursus arctos syriacus") – podgatunek niedźwiedzia brunatnego, drapieżnego ssaka z rodziny niedźwiedziowatych (Ursidae). Występuje na wyżynnych terenach Bliskiego Wschodu. Zamieszkuje lasy i tereny trawiaste.
Taksonomia.
Podgatunek po raz pierwszy opisali w 1828 roku przyrodnik Friedrich Wilhelm Hemprich i zoolog Christian Gottfried Ehrenberg, nadając mu nazwę "Ursus syriacus". Jako miejsce typowe odłowu holotypu wskazali Góry Liban.
Charakterystyka.
Niedźwiedź syryjski typowo ma jasne, szarobrązowe lub beżowe futro, przy czym zwykle jaśniej ubarwione są zwierzęta żyjące na większych wysokościach nad poziomem morza. Mogą mieć ciemnobrązową plamę na szczycie głowy, biały „kołnierz” wokół szyi i ciemny pas na grzbiecie. Zwykle nogi są ciemniejsze od reszty ciała. Niedźwiedzie te wyróżniają się także białymi pazurami. Dorosłe zwierzęta osiągają masę do 250 kg i długość ciała około 2–2,5 metra; jest to najmniejszy podgatunek niedźwiedzia brunatnego. Długość życia na wolności ocenia się na 20–25 lat. Ciemniejsze, większe osobniki o rudawobrązowym futrze, żyjące w północnej części zasięgu, mogą być mieszańcami niedźwiedzi syryjskich i europejskich.
Jest wszystkożerny. Jada owoce, jagody, nasiona, orzechy, trawę, czerwie i małe ssaki. Zjada także rośliny uprawne i zwierzęta domowe w górskich wioskach.
Występowanie.
Niedźwiedź syryjski żyje na Kaukazie Południowym: w północnej Armenii, Azerbejdżanie, Abchazji (Gruzja), krajach Bliskiego Wschodu: Iraku, Iranie, Libanie, Turcji i w Turkmenistanie. W Syrii wyginął około połowy XX wieku, wcześniej także w Izraelu i na półwyspie Synaj w Egipcie; niegdyś był spotykany także w Afganistanie i w północno-zachodnim Pakistanie. W 2017 roku samica z młodym była widziana w Libanie po raz pierwszy od 60 lat.
Zagrożenia i ochrona.
Niedźwiedź syryjski jest zagrożony przede wszystkim przez utratę środowiska, głównie w związku z rozwojem rolnictwa, wskutek czego wchodzi w konflikt z człowiekiem. Zagraża mu też kłusownictwo i handel częściami ciała niedźwiedzi, wykorzystywanymi w tradycyjnej medycynie. Jest objęty ochroną w ramach konwencji o handlu zwierzętami CITES. Jego liczebność maleje i może mu grozić wymarcie na wolności.
Wojtek.
Znanym niedźwiedziem syryjskim był Wojtek, przygarnięty podczas II wojny światowej przez polskich żołnierzy. Pochodził z Iranu, gdzie odkupili go żołnierze Armii Andersa ewakuowani z ZSRR. Towarzyszył im na szlaku bojowym, zasłynął noszeniem ciężkiej amunicji podczas bitwy o Monte Cassino i stał się symbolem 22 Kompanii Zaopatrywania Artylerii.

</doc>
<doc id="1177710" url="https://pl.wikipedia.org/wiki?curid=1177710" title="Przemysł wysokich technologii">
Przemysł wysokich technologii



</doc>
<doc id="1177711" url="https://pl.wikipedia.org/wiki?curid=1177711" title="Tranzystory">
Tranzystory



</doc>
<doc id="1177715" url="https://pl.wikipedia.org/wiki?curid=1177715" title="Wyborcza">
Wyborcza



</doc>
<doc id="1177718" url="https://pl.wikipedia.org/wiki?curid=1177718" title="Werner von Fritsch">
Werner von Fritsch

Werner Freiherr von Fritsch (ur. 4 sierpnia 1880 w Benrath w Nadrenii, zm. 22 września 1939 w Warszawie) – generał ("Generaloberst") Wehrmachtu, szef Oberkommando des Heeres (1935−1938).
Życiorys.
Młodość.
Von Fritsch urodził się w Benrath (obecnie dzielnica Düsseldorfu) w Nadrenii. Wstąpił do wojska w wieku 18 lat. Zwrócił na siebie uwagę niemieckiego Sztabu Generalnego swoimi nieprzeciętnymi zdolnościami wojskowymi. W roku 1901, w wieku 21 lat, przeniósł się do Akademii Wojennej ("Kriegsakademie"). W stopniu porucznika został w 1911 roku przyjęty do Sztabu Generalnego. W okresie I wojny światowej, w latach 1914–1918, stopniowo zyskiwał wpływy w armii. Za zasługi oraz ranę głowy odniesioną podczas wizytacji linii frontu, otrzymał Krzyż Żelazny oraz odznakę za poważną ranę.
Okres międzywojenny.
Po I wojnie światowej Fritsch służył w Reichswehrze. W roku 1932 został awansowany do stopnia generała-porucznika. Po dojściu do władzy narodowych socjalistów w 1933 roku Fritsch był przeciwny uskutecznianemu przez nich bezprawiu oraz brakowi poszanowania dla praw obywatelskich. Nie odważył się jednak otwarcie skrytykować nowej władzy. Martwił się, że Adolf Hitler doprowadzi do wojny ze Związkiem Radzieckim i dlatego popierał kontakty polityków lewicowych z tym państwem.
W 1934 roku Fritsch został włączony do Naczelnego Dowództwa Wojsk Lądowych ("Oberkommando des Heeres"), a już w następnym roku awansowano go na naczelnego dowódcę wojsk lądowych. Razem z Wernerem von Blombergiem dążył do odbudowy armii do stanu sprzed I wojny światowej. W roku 1936, gdy von Blomberg został feldmarszałkiem, von Fritscha podniesiono do zwolnionej przez tego pierwszego rangi generała ("Generaloberst").
W 1937 roku uczestniczył w tzw. konferencji Hossbacha, w czasie której Adolf Hitler ujawnił swoje ofensywne plany ekspansji. Generała von Fritscha przeraziła perspektywa wojny, gdyż twierdził, że armia nie jest na nią jeszcze gotowa.
Afera Blomberga-Fritscha.
Heinrich Himmler oraz Hermann Göring, ośmieleni rezygnacją von Blomberga, oskarżyli nieżonatego Fritscha, który nie interesował się kobietami i koncentrował się na karierze wojskowej, o skłonności homoseksualne. 4 lutego 1938 roku został zmuszony do dymisji. Zastąpił go Walther von Brauchitsch, którego von Fritsch osobiście zarekomendował.
Hitler wykorzystał sytuację zamieszania do zastąpienia kilku generałów oraz ministrów osobami bardziej lojalnymi względem niego. W ten sposób przejął kontrolę nad Wehrmachtem. Wkrótce okazało się, że oskarżenia wobec von Fritscha były bezpodstawne, a honorowy sąd oficerów przebadał sprawę Blomberga-Fritscha, chociaż była ona prowadzona przez samego Göringa. Po udanym Anschlussie Austrii 12 marca 1938 roku ucichła wszelka krytyka Hitlera, Göringa oraz Himmlera. Fritsch został oczyszczony z zarzutów 18 marca, jednak jego wizerunek pozostał nadszarpnięty.
II wojna światowa.
Tuż przed wybuchem II wojny światowej Fritscha przywrócono do Naczelnego Dowództwa. Postanowił on osobiście nadzorować działania na froncie w trakcie inwazji na Polskę, obejmując honorowe stanowisko szefa 12 Pułku Artylerii, co było nietypowym zadaniem dla wojskowych w randze generała. Podczas oblężenia Warszawy 22 września 1939 roku, na Zaciszu, w wyniku polskiego ostrzału von Fritsch doznał uszkodzenia tętnicy udowej. William Shirer w swoim "Pamiętniku Berlińskim" ("Berlin Diary") napisał, że rana odniesiona przez von Fritscha nie była śmiertelna. Jego adiutant starał się zatamować krwotok i usunąć generała z pola bitwy. Jednak wtedy Fritsch zdjął swój monokl, popatrzył na niego i rzekł: "„Ach, nie przejmuj się!”." Wkrótce potem wykrwawił się na śmierć. W sprawie jego śmierci przeprowadzono śledztwo. Wielu badaczy uważa, że von Fritsch oczekiwał i poszukiwał śmierci. Kilka dni później w Berlinie odbył się jego uroczysty pogrzeb.
Istnieją świadectwa, że prawdziwym miejscem śmierci generała jest Cechówka, obecnie część Sulejówka. Według nich został on zabity 15 września 1939, czyli tydzień wcześniej niż podają to oficjalne źródła. Prawdziwość tej hipotezy może potwierdzać zamordowanie w odwecie ok. 100 Polaków, w większości mieszkańców Miłosny, Cechówki i Zorzy. Werner von Fritsch był drugim niemieckim generałem poległym podczas II wojny światowej, pierwszym był gen. SS Wilhelm Fritz von Roettig, który zginął 10 września 1939 w okolicach Opoczna.
Bratankiem generała jest były ambasador Niemiec w Polsce (od lipca 2010 do stycznia 2014 roku) Rüdiger von Fritsch.
Dziedzictwo.
Na cześć zmarłego generała von Fritscha koszary w Darmstadt noszą jego imię. Połączono je następnie z sąsiednimi koszarami Cambrai. Fuzji dokonano po wkroczeniu wojsk amerykańskich do Darmstadtu w roku 1945. Zgodnie z amerykańsko-niemiecką umową koszary Cambrai-Fritsch miały zostać zwrócone rządowi niemieckiemu do marca 2009 roku, a zostały przekazane 6 sierpnia 2008.
Odniesienia w kulturze.
Kulisy afery Blomberga-Fritscha, której jedną z głównych ofiar był m.in. von Fritsch, stały się kanwą powieści Hansa Hellmuta Kirsta pod tytułem "Afery generałów".

</doc>
<doc id="1177719" url="https://pl.wikipedia.org/wiki?curid=1177719" title="Licencja Freeware">
Licencja Freeware



</doc>
<doc id="1177723" url="https://pl.wikipedia.org/wiki?curid=1177723" title="Włodzimierz Kalicki">
Włodzimierz Kalicki

Włodzimierz Kalicki (ur. 1955) – polski dziennikarz i pisarz. 
Życiorys.
Z wykształcenia inżynier cybernetyk, ukończył studia na Wydziale Elektroniki Politechniki Wrocławskiej.
Pierwsze artykuły pisał w latach 70. w prasie studenckiej: w wydawanym na Politechnice Wrocławskiej miesięczniku „Sigma”; w latach 1978–1981 reporter tygodnika „Kultura”. W stanie wojennym współpracował z prasą podziemną i katolicką. Od powstania „Gazety Wyborczej” w 1989 jest jej dziennikarzem.
Podziemne Stowarzyszenie Dziennikarzy Polskich przyznało mu w 1984 Nagrodę im. Jerzego Zieleńskiego. W 1997 otrzymał główną Polsko-Niemiecką Nagrodę Stowarzyszenia Dziennikarzy Polskich za cykl artykułów o pojednaniu polsko-niemieckim (m.in. o mniejszości niemieckiej w Polsce, o sporach po 1945 roku o przebieg granicy polsko-niemieckiej i o Bibliotekę Pruską). W 1998 otrzymał nagrodę „Polski Pulitzer 1998” w kategorii „reportaż” za cykl reportaży z Chin. W 2000 r. otrzymał Nagrodę im. Dariusza Fikusa za cykl artykułów w „Gazecie Wyborczej”, które przyczyniły się w 1999 do odzyskania starodruków ukradzionych z Biblioteki Jagiellońskiej (w 2001 został członkiem kapituły tej nagrody). W 2000 otrzymał nagrodę Grand Press w kategorii „dziennikarstwo śledcze” za ten sam cykl artykułów. Laureat Nagrody im. Barbary Łopieńskiej za najlepszy wywiad prasowy roku (2008). Jego książka o Chinach "W domu smoka" otrzymała w 1999 nagrodę Warszawskiej Premiery Literackiej.

</doc>
<doc id="1177724" url="https://pl.wikipedia.org/wiki?curid=1177724" title="Sicco Mansholt">
Sicco Mansholt

Sicco Leendert Mansholt (ur. 13 września 1908 r. w Ulrum, Groningen, zm. 29 czerwca 1995 w Wapserveen, Drenthe) – holenderski polityk, Przewodniczący Komisji Europejskiej (1972–1973) oraz Europejski Komisarz ds. Rolnictwa i Rozwoju Wsi (1958–1972).
Życiorys.
Mansholt pochodził z zamieszkałej w prowincji Groningen chłopskiej rodziny o tradycjach socjalistycznych. Zarówno jego ojciec jak i dziadek byli stronnikami socjalistów, takich jak Multatuli, Domela Nieuwenhuis oraz Troelstra. Jego ojciec, Lambertus H. Mansholt był delegatem Socjaldemokratycznej Partii Robotniczej (nid. "Sociaal Democratische Arbeiders Partij", SDAP) w izbie prowincji Groeningen. Matka Wabien Andreae – córka sędziego w Heerenveen, była jedną z pierwszych kobiet studiujących nauki polityczne. Organizowała mityngi polityczne dla innych kobiet, zazwyczaj w ich własnych domach. Mansholt uczęszczał do szkoły drugorzędnej „Hogere Burgerschool” w Groningen, a następnie przeniósł się do Deventer, gdzie w Szkole Rolnictwa Tropikalnego uczył się jak uprawiać tytoń.
Później wyjechał na Jawę w Holenderskich Indiach Wschodnich (obecnie Indonezja), gdzie zaczął pracować na plantacji herbaty. Niezadowolony z systemu kolonialnego powrócił do Holandii w 1936. Chciał zostać farmerem i przeniósł się do Wieringermeer, na zmeliorowany w 1937 polder. Tam założył swoją farmę.
Następnie jako sekretarz lokalny partii został członkiem "Sociaal Democratische Arbeiders Partij" (SDAP). Piastował kilka funkcji publicznych z jej ramienia w Wieringermeer, wliczając w to posadę burmistrza. W okresie II wojny światowej aktywny uczestnik holenderskiego ruchu oporu. Pomagał ukrywać się ludziom będącym w niebezpieczeństwie oraz organizował potajemną pomoc żywnościową dla zachodnich prowincji. Bezpośrednio po wojnie w czerwcu 1945 socjalistyczny premier Schermerhorn z ramienia Partii Pracy (PvdA) zaproponował mu objęcie gabinetu Ministra Rolnictwa, Rybołówstwa oraz Dystrybucji Żywności. Został najmłodszym ministrem rządu, mając w tym czasie 36 lat.
Był członkiem sześciu gabinetów: Schermerhorn-Dreesa w 1945; Beela w 1946; Drees-Vana Schaika w 1948, a także następnych trzech Dreesa: 1951, 1952 i 1956. W 1958 został jednym z Komisarzy Europejskich nowej Komisji Europejskiej. Był Komisarzem ds. Rolnictwa, modernizacji europejskiego rolnictwa oraz wiceprezydentem organizacji. Prezydentem Komisji Europejskiej został w 22 marca 1972 (Komisja Mansholta) i pełnił tę funkcję do 5 stycznia 1973. Znajdował się w tym okresie pod silnym wpływem Klubu Rzymskiego.
Żonę, Henny J. Postel poślubił w 1938, mieli dwóch synów i dwie córki.
W 1954 parlamentarna debata nad budżetem Departamentu Rolnictwa została przełożona: minister brał w tym czasie udział w Elfstedentocht – 200 km łyżwiarskim "Wyścigu Jedenastu Miast". Przebył ten dystans w swoim życiu dwukrotnie.
Ostatnie lata swojego życia Mansholt spędził na starej, zabytkowej farmie położonej w wiosce Wapserveen, w prowincji Drenthe (płn-wsch Holandia). Zarówno on, jak i jego córka Lideke, mająca wtedy 53 lata, zmarli w 1995.

</doc>
<doc id="1177725" url="https://pl.wikipedia.org/wiki?curid=1177725" title="Rudyment">
Rudyment



</doc>
<doc id="1177726" url="https://pl.wikipedia.org/wiki?curid=1177726" title="Tajna przesyłka">
Tajna przesyłka

Tajna przesyłka (tytuł oryg. "Subterfuge") – amerykański film fabularny (film akcji) z 1996 roku. Gwiazdami projektu są Matt McColm oraz Jason Gould, syn Elliotta Goulda i Barbry Streisand. Ze względu na przemoc, sceny tortur i wyuzdaną seksualność film uzyskał od MPAA klasyfikację R, a w Polsce, jak i większej części Europy, dozwolony jest od 15. roku życia. Polskim dystrybutorem filmu była spółka Vision.

</doc>
<doc id="1177727" url="https://pl.wikipedia.org/wiki?curid=1177727" title="Abreus">
Abreus

Abreus – miasto na Kubie, w prowincji Cienfuegos. Jest to stolica gminy o tej samej nazwie. Zostało ono założone w 1840 roku. Według danych z 2004 mieszka w nim 30 330 ludzi.

</doc>
<doc id="1177728" url="https://pl.wikipedia.org/wiki?curid=1177728" title="Radomierka">
Radomierka

Radomierka (niem. ) – potok, prawy dopływ Bobru o długości 11,13 km.
Potok płynie z Gór Kaczawskich do Kotliny Jeleniogórskiej. Przepływa przez Maciejową (dzielnicę Jeleniej Góry). Jego dopływami są Bełkotka i Komar.

</doc>
<doc id="1177730" url="https://pl.wikipedia.org/wiki?curid=1177730" title="Caroline Trentini">
Caroline Trentini

Caroline Trentini (ur. 6 lipca 1987) – brazylijska modelka.
Trentini urodziła się w Panambi, Rio Grande do Sul w Brazylii. Jest najmłodszą córką Lourdes i Jacó Trentini, który zmarł, kiedy miała zaledwie rok. Ma dwie siostry: Franciele i Élen.
W wieku około 13 lat Caroline została odkryta na spacerze przez pośrednika odkrywcy Gisele Bündchen i wkrótce potem przeprowadziła się do São Paulo. Jej kariera modelki szybko nabrała rozpędu i Trentini przeprowadziła się do Nowego Jorku.
Pojawiła się na okładkach między innymi takich magazynów jak ELLE, Harper’s Bazaar i Vogue.
Chodziła po wybiegach takich projektantów jak Gucci Cruise, Óscar de la Renta, Anna Sui, Dolce &amp; Gabbana, Animelier, Dsquared² i Mulberry. Ma za sobą również debiut w show Victoria’s Secret. Obecnie jest twarzą DKNY i Carlos Miele.
W maju 2007 pojawiła się na okładce amerykańskiego Vouge z Doutzen Kroes, Jessicą Stam, Raquel Zimmermann, Saszą Piwowarową, Agyness Deyn, Coco Rochą, Hilary Rhodą, Chanel Iman i Lily Donaldson.

</doc>
<doc id="1177731" url="https://pl.wikipedia.org/wiki?curid=1177731" title="Christos Banikas">
Christos Banikas

Christos (Christodulos) Banikas, gr. Χριστόδουλος Μπανίκας (ur. 20 maja 1978 w Salonikach) – grecki szachista i trener szachowy ("FIDE Trainer" od 2013), arcymistrz od 2001 roku.
Kariera szachowa.
Wielokrotnie reprezentował Grecję na mistrzostwach świata i Europy juniorów w różnych kategoriach wiekowych, trzykrotnie zdobywając brązowe medale (Cala Galdana 1996 – do lat 18 oraz Żagań 1997 i Kozhikode 1998 – do lat 20). Od końca lat 90. XX wieku należy do ścisłej czołówki greckich szachistów. W 1996 r. zwyciężył w mistrzostwach kraju w szachach szybkich, natomiast pomiędzy 2000 a 2005 r. sześciokrotnie z rzędu zdobył tytuły indywidualnego mistrza Grecji, a w 2007 r. – tytuł wicemistrza. W latach 2008 i 2009 zdobył kolejne dwa złote medale mistrzostw kraju. W 2002 r. zdobył w Chanii tytuł mistrza Europy w szachach szybkich, a w Stambule – tytuł mistrza państw bałkańskich.
Do jego indywidualnych sukcesów na arenie międzynarodowej należą m.in.:
Wielokrotnie reprezentował Grecję w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2014 r., z wynikiem 2646 punktów zajmował wówczas 1. miejsce wśród greckich szachistów.

</doc>
<doc id="1177735" url="https://pl.wikipedia.org/wiki?curid=1177735" title="Puchar UEFA (2000/2001)">
Puchar UEFA (2000/2001)

Puchar UEFA 2000/2001 () – 30. edycja międzynarodowego klubowego turnieju piłki nożnej Puchar UEFA, zorganizowana przez Unię Europejskich Związków Piłkarskich w terminie 8 sierpnia 2000 – 16 maja 2001. W rozgrywkach zwyciężyła drużyna Liverpool F.C..

</doc>
<doc id="1177736" url="https://pl.wikipedia.org/wiki?curid=1177736" title="Miquel Hennet Sotomayor">
Miquel Hennet Sotomayor



</doc>
<doc id="1177739" url="https://pl.wikipedia.org/wiki?curid=1177739" title="Tarik Sektioui">
Tarik Sektioui

Tarik Sektioui (ar. طارق السكتيوي, ur. 13 maja 1977 w Fezie) – marokański piłkarz grający na pozycji skrzydłowego. W swojej karierze grał w Maghrebie Fez, AJ Auxerre, CS Marítimo, Neuchâtel Xamax Willem II Tilburg i AZ Alkmaar. Obecnie jest zawodnikiem FC Porto. W 2007 roku był wypożyczony do RKC Waalwijk.
Ma brata Abdelhadiego, również menedżera piłkarskiego.

</doc>
<doc id="1177743" url="https://pl.wikipedia.org/wiki?curid=1177743" title="Czerwony skorpion 2">
Czerwony skorpion 2

Czerwony skorpion 2 (tytuł oryg. "Red Scorpion 2") − amerykańsko-kanadyjski film akcji z 1994 roku, sequel filmu "Czerwony skorpion" z 1989 r.
Fabuła.
Lider ugrupowań terrorystycznych jest w posiadaniu nowoczesnego systemu komputerowego, używanego do penetracji i organizacji, który zapewnia mu całkowitą bezkarność. Specjalnie wyszkolony oddział „Czerwonego Skorpiona”, którym kieruje Nick Stone, ma za zadanie zniszczyć neonazistowską organizację. Misja nie należy do bezpiecznych, jednak każdy z członków elity to swoista indywidualność o wytrenowanej specjalności, pod charakter której ma wyznaczone do wykonania zadanie.
Tło.
Pierwowzór filmowego scenariuszu napisał Dennis Hackin ("Wszystkie chwyty dozwolone", 1989). Kolejną wersję skryptu, z akcją osadzoną w Malezji, napisał w 1990 roku Clay Walker. Choć ostatecznie film nakręcono w oparciu o scenariusz autorstwa Troya Bolotnicka, Barry’ego Victora i Strawa Weismana, jako pierwszą wytwórni Abramoff Production sprzedano wersję stworzoną przez Walkera. 18 czerwca 1992 roku magazyn "New Straits Times" błędnie doniósł, że w listopadzie 1992 w Europie William Vigil wyreżyseruje film "Red Scorpion 2: The Spear of Destiny". W tym samym wydaniu czasopisma dziennikarze podali, że gwiazdor filmu Matt McColm „przebywa w Malezji, gdzie promuje swój najnowszy projekt”. Według azjatyckiej prasy, obraz miał powstać jako kolaboracja Międzynarodowego Sojuszu Producentów Filmowych (IPA) oraz firmy U A Entertainment (Malaysia) Sdn. Bhd. Autorzy artykułu w "New Straits Times" pisali również: „W filmie tym McColm wciela się w bohatera Kurta Hawkinsa, sierżanta sztabowego jednostek US Army Special Forces”. Marc Singer miał początkowo odegrać postać antagonisty Andrew Kendricka, a aktorzy kina akcji Gary Daniels ("Final Reprisal") i David Bradley ("") byli rozważani jako kandydaci do roli Nicka Stone’a.
Produkcja.
Tytuł roboczy filmu brzmiał "Red Scorpion 2: Spear of Destiny".
Recenzje.
W recenzji dla dziennika "Los Angeles Times" Susan King określiła produkcję jako „przygnębiający thriller”. Brian Gusse, redaktor serwisu internetowego AllMovie, wycenił film na (jedną na pięć gwiazdek).

</doc>
<doc id="1177757" url="https://pl.wikipedia.org/wiki?curid=1177757" title="Czerwony skorpion">
Czerwony skorpion

Czerwony skorpion (ang. "Red Scorpion") – amerykański film fabularny o wojenno-sensacyjnej fabule z 1989 roku. Główną rolę w filmie odegrał Dolph Lundgren. Film doczekał się też sequela – "Czerwonego skorpiona 2" (1994).
Fabuła skupia się na Nikolaiu Raczenko, rosyjskim agencie KGB służącym w Afryce.
Box office.
Film, dziś uznawany za sztandarową produkcję amerykańskiego kina akcji lat osiemdziesiątych, nie spotkał się wszak z sukcesem kasowym. Łączne zyski z wyświetlania go w rodzimych Stanach Zjednoczonych przekroczyły cztery miliony dolarów, z czego niemal połowa zainkasowana została podczas pierwszego weekendu wyświetlania filmu.

</doc>
<doc id="1177761" url="https://pl.wikipedia.org/wiki?curid=1177761" title="15 Wielkopolski Pułk Artylerii Lekkiej">
15 Wielkopolski Pułk Artylerii Lekkiej

15 Wielkopolski pułk artylerii lekkiej (15 pal) – oddział artylerii lekkiej Armii Wielkopolskiej i Wojska Polskiego w II Rzeczypospolitej.
Formowanie i walki.
Pierwsze pododdziały przyszłego pułku tworzyły się 30 grudnia 1918 w Białych Koszarach przy ul. Magazynowej w Poznaniu. Stąd wyruszyły na front, gdzie łączono je w baterie i dywizjony. 19 stycznia 1919 roku Dowództwo Główne Sił Zbrojnych Polskich w byłym zaborze pruskim poleciło podpułkownikowi Anatolowi Kędzierskiemu przystąpić do organizacji 1 pułku artylerii lekkiej Wielkopolskiej. 6 marca 1919 właśnie te pododdziały artylerii utworzyły pułk. 21 września 1919 jednostka została przemianowana na 1 pułk artylerii polowej Wielkopolskiej. W czasie przejmowania Pomorza pułk przemianowany został na 15 Wielkopolski pułk artylerii polowej.
We wrześniu 1920 pułk dysponował niemieckimi armatami 77 mm i 105 mm haubicami.
Pułk w okresie pokoju.
2 grudnia 1920 roku pułk przybył do garnizonu Bydgoszcz, w którym stacjonował do 1939 roku.
31 grudnia 1931 roku na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego 15 pap został przemianowany na 15 pułk artylerii lekkiej.
W niedzielę 26 sierpnia 1938 roku, w Bydgoszczy, odbyły się dwie uroczystości. Na Starym Rynku miała miejsce ceremonia powitania sztandarów 15 pal i 11 dak. Ceremonię rozpoczęto o godz. 9.30 odegraniem marsza generalskiego na powitanie gen. bryg. Stanisława Grzmot-Skotnickiego. Następnie na dziedzińcu Koszar im. Bartosza Głowackiego odprawiona została msza polowa. Po mszy dowódcy obu jednostek zaprzysiężyli swoich żołnierzy na sztandary. Później płk Wojciech Stachowicz dokonał aktu nadania odznaki pamiątkowej pułku dla miasta Bydgoszczy. Odznakę odebrał prezydent Leon Barciszewski, który z kolei przekazał pułkowi herb miasta. Po dekoracji przemawiał mały Poleszuk, Tomasz Hryciuk, który na zaproszenie pułku przybył wraz z Marią Hryciuk z Zamroczyna, w powiecie stolińskim. Pułk opiekował się szkołą w tej miejscowości. Mały Hryciuk podziękował w serdecznych słowach żołnierzom i oficerom za tę opiekę. Uroczystości zakończyła defilada.
15 pal w kampanii wrześniowej.
Mobilizacja.
15 pułk artylerii lekkiej w mobilizacji alarmowej, w grupie niebieskiej, w dniu 24 sierpnia od godz. 8.00 w czasie od A+24 do A+54 zmobilizował w Bydgoszczy, jako jednostka mobilizująca, swoje pododdziały organiczne na etatach wojennych. Dodatkowo zgodnie z planem mobilizacyjnym „W” sformował w grupie niebieskiej w czasie od A+54 do A+60 pododdziały dla macierzystej dywizji:
Przy poborze koni, wozów, uprzęży i rekwizytów taborowych napotkano, na sabotowanie poboru dla III i I dywizjonów w rejonie Nakła, Mroczy i Prędocina, ze strony ludności, głównie pochodzenia niemieckiego. W II dywizjonie mobilizacja przebiegła bez większych problemów. Zabrakło sortów mundurowych dla części rezerwistów z uwagi na, opóźnienia wynikłe z przeciążenia w magazynach intendentury garnizonu w Bydgoszczy. 25 sierpnia dywizjony rozśrodkowano poza Bydgoszcz; II dywizjon do miejscowości Osielsko i Niemcz, I dywizjon do miejscowości Osowa Góra i Czyżkówko. Następnie dokonano przegrupowania, po ukończeniu mobilizacji 27 sierpnia całego pułku. Dowództwo 15 pal zakwaterowano do miejscowości Morzewiec, I dywizjon do Jachcic, II dywizjon do folwarku Janowo, seminarium Smukła i fabryki karbidu, III dywizjon do Samociążka. Podjęto szkolenie i zgrywanie zaprzęgów. Wieczorem 27 sierpnia III dywizjon przesunięto do leśniczówki Luchowo, gdzie dotarł rano 28 sierpnia. Do 30 sierpnia dowództwo III dywizjonu rozpoznawało rejon Trzemiętowa, jako teren przyszłego działania dywizjonu. 30 sierpnia ogłoszono alarm i pułk zajął stanowiska bojowe. III/15 pal w pobliżu wsi Witoldowo, II/15 pal w rejonie wsi Wojnowo, a I/15 pal w rejonie Osowej Góry. Bateria 3/16 pal zajęła stanowiska wysunięte, zabezpieczając czatę w sile kompanii z 61 pułku piechoty we wsi Nowa Dąbrówka. Zajęto punkty obserwacyjne główny w Kruszynie i wysunięty w Nowej Dąbrowce. II dywizjon wysunął 4 baterię w rejon Chmielowa. III dywizjon wysunął 9 baterie w rejon Wierzchucice, Wierzchucinek. 
Działania bojowe.
Obrona przedmościa bydgoskiego 
1 września, 15 pułk prowadził ostrzał rejonu przygranicznego, gdzie wtargnęły oddziały niemieckiej 50 DP. W rejonie Wiktorówko, Badecz, Wysoka, Łobżenica i Wyrzysk. II/15 pal ostrzelał oddziały niemieckiej Brygady Piechoty „Netze” w rejonie Nakła. Jej ruch ostrzał dywizjonu zatrzymał. 2 września rano wobec zalegającej mgły pułk nie prowadził ostrzału oddziałów niemieckich, lecz został ostrzelany punkt obserwacyjny 9/15 pal, na którym poniesiono straty w rannych. Po podniesieniu się nieco mgły III dywizjon haubic ostrzelał w rejonie folwarku Teresin i wsi Gliszcz, dwie niemieckie baterie zmuszając je do przerwania ognia, prawdopodobnie zniszczono dwa działa. 8/15 pal ostrzelała dwie rozwijające się kolumny niemieckiej piechoty, obserwowane z Trzemętowa. Ok. godz. 14.00 bateria 9/15 pal znalazła się pod niecelnym ostrzałem artylerii niemieckiej. Sama wystrzeliła ok. 260 pocisków, ale zmuszona została do wycofania się na główne stanowiska obronne. Wieczorem został ostrzelany punkt obserwacyjny 3/15 pal. O godz. 18.00 i 19.00 15 pal ostrzelał niemieckie pozycje na wzg. 120. Nocą 2/3 września 15 pal bez III dywizjonu przegrupował się przez Mochle, Morzowiec na stanowiska na zachód od Bydgoszczy, do wsparcia 61 pp i 62 pułku piechoty. III/15 pal przeprawił się przez most w Smukale na Brdzie. III/15 pal wspierał 59 pułk piechoty, na odcinku północnym od jeziora Borówno do wsi Gądecz. W trakcie domarszu zmieniono przydział dla III/15 pal, miał wesprzeć 62 pp na odcinku Szczutki, dwór Łącznica. II/15 pal miał zająć stanowiska ogniowe w rejonie Osowej Góry. 
3 września od godz. 7.00 oddziały niemieckiej 50 Dywizji Piechoty atakowały trzykrotnie przedmoście bydgoskie w rejonie Tryszczyn, Szutki. Dywizjon III/15 pal skutecznie ostrzeliwał niemiecką piechotę w rejonie miejscowości Mochle, Wojnowo. Na drodze Tryszczyn-Wojnowo ześrodkowanie ogniowe III/15 pal i I/15 pal, zniszczyło wiele samochodów ciężarowych podwożących niemiecką piechotę i zaopatrzenie. Dywizjon I/15 pal prowadził ogień na szosę Nakło-Bydgoszcz. Dywizjon II/15 pal prowadził ogień w kierunku Wtelna i Koronowa. Przed południem, silnym ogniem ostrzelała artyleria niemiecka stanowiska obronne piechoty. 8/15 pal zniszczyła niemiecki punkt obserwacyjny i niemieckie pojazdy podwożące piechotę. Popołudniem stanowiska II/15 pal wykrył niemiecki samolot obserwacyjny, w efekcie zostały ostrzelane ogniem niemieckiej artylerii. Dodatkowo zostały zbombardowane przez lotnictwo niemieckie, punkt obserwacyjny I dywizjonu i jego kolumna amunicyjna. W I dywizjonie utracono kilku kanonierów i konie. Obronę 59 pp i batalionu ON „Bydgoszcz” na odcinku północnym wspierał III/15 pal, szczególnie wsparcie 7/15 pal przyczyniło się do odparcia prób forsowania Brdy przez niemiecką 50 DP. Od godzin popołudniowych ostrzał niemieckich pozycji prowadziła 9/15 pal. Od godz. 9.00 w Bydgoszczy zaatakowała dywersja, do zdławienia rebelii sformowano 50 osobowy pododdział z kwatermistrzostwa i taborów 15 pal. W nocy 15 pal rozpoczął odwrót, kwatermistrzostwo pułku, jak i każda z cofających się baterii III/15 pal utraciły po kilku rannych żołnierzy i po kilka koni. Bateria 9/15 pal poniosła szczególnie duże straty, zmuszona została do walki w rejonie mostu na Kanale Bydgoskim i czynnego zwalczania dywersji. I i II dywizjony wycofywały się przez Lisi Ogon i Drzewice do Białych Błot. II/15 pal został zaatakowany przez grupy dywersantów, 5 bateria poniosła straty osobowe i utraciła środki łączności, a 6 bateria utraciła kilku rannych kanonierów i konie. 2/15 pal osłaniała odejście obu dywizjonów w miejscowości Prądy. Pułk utracił znaczą ilość kabla telefonicznego, co odbiło się na sprawności łączności. 
Podjęte popołudniem 3 września przegrupowanie w kierunku Torunia, zakończono w godzinach porannych 4 września. W południe 4 września II/15 pal ostrzelał, maszerującą niemiecką piechotę i tabory na szosie od Kruszyna do Pawłówki. Następnie oba dywizjony II i I ostrzelały, niemiecki oddział pancerno-motorowy maszerujący w kierunku Bydgoszczy. Popołudniem Fordon ostrzelał III dywizjon. 4 września o zmierzchu podjęto dalszy marsz odwrotowy. Rano dywizjony zajęły rejony: III/15 pal w rejonie wsi Kabat, I/15 pal na południe od Brzozy, a II/15 pal w rejonie Łęgnów, Otorowo. Tego dnia nie prowadzono ostrzału wojsk niemieckich, wypoczywano. 6 września dywizjon II/15 pal wspierał skutecznie obronę 59 pp w rejonie Łęgnów, przed natarciem oddziałów niemieckiej 50 DP. Jednocześnie łącznościowcy dywizjonu stoczyli potyczki z dywersantami niszczącymi linie telefoniczne, poległo kilku telefonistów z 4 baterii. W rejonie Piecki, Emilianowo III/15 pal wsparł, walkę 62 pp z oddziałami niemieckiej 50 DP. W rejonie Brzozy I/15 pal wsparł obronę 61 pp. Nawała ogniowa dywizjonu na skrzyżowanie, koło kościoła w Brzozie, doprowadziła do rozbicia znajdujących się tam kolumn niemieckiej piechoty i taborów. Wieczorem ostrzał baterii 2/15 pal, na niemiecki oddział piechoty szykujący się do natarcia na stanowiska jednej z kompanii batalionu III/61, doprowadził do jego rozproszenia. O godz. 16.00 oddziały 50 DP zaatakowały przez lasy obronę 62 pp w Emilianowie i wdarł się w jego obronę. Z uwagi na wycięcie przez dywersantów 300 m kabla telefonicznego, pozbawiono baterie haubic, możliwości skutecznego wsparcia obrony. 
Walki odwrotowe 
W nocy 6/7 września 15 pal wraz z pułkami piechoty rozpoczął odwrót na nowe stanowiska: dowództwo pułku i I dywizjon do miejscowości Wohorze, II dywizjon do Murzynna, a III dywizjon do Kijewa. W niektórych wsiach zamieszkiwanych przez ludność niemiecką dochodziło do walk z dywersantami. We wsi Broniewo bateria 4/15 pal ostrzelała niemiecki podjazd pancerno-motorowy. 7/8 września 15 DP wycofała się na pozycje obronne, znajdujące się na rubieży: nad rzeką Tążyna, północny kraniec Jeziora Gopło i Kanały Parchański i Bachorze. O godz. 16.30 III/15 pal skutecznie ostrzelał, atakujący kompanię 1/59 pp, niemiecki podjazd pancerno-motorowy. Nocnym marszem 8/9 września 15 pal wraz z pułkami piechoty odszedł trasami: II/15 pal z 59 pp przeszedł w rejon Kąkowa Wola, Miechowice i bronił kierunek Osięciny. III/15 pal wraz z 62 pp zajął rejon od Kąkowej Woli, przez Redecz Kalny do wzg. 100. I/15 pal wraz z 61 pp dotarł do rejonu od rzeki Zgłowiączki do Redecza Kalnego. Tego dnia pułk nie miał kontaktu bojowego z oddziałami niemieckimi. Kolejnej nocy podjęto dalszy odwrót zajmując rano 10 września: dywizjonem I/15 pal wraz z 61 pp, obronę odcinka od miasta Chodecz do dworu Borzymowice, jednocześnie wydzielono baterię 3/15 pal wraz z batalionem I/61 pp do obrony Izbicy Kujawskiej. II/15 pal wraz z 59 pp, zorganizował obronę na odcinku Krukowo, Krukówek, Wilkowiczki. III/15 pal stanął w dworze Bogdanowo. Nie uzyskując styczności z nieprzyjacielem, podjęto przegrupowanie w kierunku północnego skrzydła dywizji, rano 11 września. II/15 pal wspierał 59 pp i 6 batalion km i br.t na odcinku Kuźnice, Śmiłowice i folwarki Krukowo i Krukówek. Bateria 2/15 pal wraz z batalionem II/61 pp organizowała obronę na przesmyku pomiędzy Jeziorem Szczytnowskim, a Jeziorem Borzymowskim w dworze Szczytno. 3/15 pal została wycofana z Izbicy do rejonu Woli Adamowej. Reszta I/15 pal w odwodzie na postoju w rejonie folwarku Janowo Nowiny. III/15 pal na postoju w folwarku Bodzanowo. 9/15 pal w folwarku Franciszkowo koło Lubrańca. 
Bój o południowe Kujawy 
11 września popołudniem oddziały niemieckiej 50 DP wykonały rozpoznanie bojem stanowisk 59 pp, które odparto przy wsparciu II/15 pal. O godz. 13.30, 62 pp ze wsparciem III/15 pal, bez 9/15 pal wykonał natarcie na wzg. 99,0, Świerkowo i Nakonowo, Gołaszewo. Ostrzał haubic III dywizjonu ześrodkowano na wzg. 99,0, a następnie prowadzono ogień pościgowy w kierunku Nakonowa. Natarcie zakończyło się sukcesem, 62 pp wyszedł na niemieckie skrzydło i zaatakował będący w marszu niemiecki dywizjon artylerii ciężkiej. Ok. godz. 17.00 na odcinku II/61 pp w rejonie dworu Szczytno, oddziały niemieckiej 208 DP przy silnym wsparciu artylerii, dokonały rozpoznania bojem. Niemieckie działania zostały odparte ostrzałem 2/15 pal, a następnie całego I dywizjonu. 12 września w południe niemiecka 208 DP wykonała natarcie na stanowiska obronne 61 pp i 86 batalionu piechoty, wsparte przez dywizjon I/15 pal, zostało ono odparte. Ponowione o godz. 13.00 doprowadziło do zajęcia Szczytna, kontratak 61 pp wyrzucił piechotę niemiecką na pozycje wyjściowe. O godz. 15.00 niemiecka piechota 208 DP przy silnym wsparciu artylerii wykonała natarcie w kierunku folwarku Niemojewo, które wspólnie z piechotą I/15 pal odparł. Zostało rannych kilkunastu kanonierów i jeden oficer, w 1 baterii artyleria niemiecka zniszczyła jedną armatę. O godz. 15.00 oddział 208 DP zaatakował też obronę batalionu I/59 pp, w odparciu tego natarcia duży udział miał II/15 pal, który utracił 4 poległych i 16 rannych. Bateria 8/15 pal prowadziła pojedynek z baterią niemiecką, ogień haubic zniszczył jej punkt obserwacyjny, a następnie zmusił baterię niemiecką do milczenia ostrzeliwując jej stanowiska ogniowe. W Śmiłowicach ogień haubic wyeliminował z walki niemieckie działo piechoty. Przed zmierzchem baterię 8/15 pal, nakrył salwą przez pomyłkę 15 dywizjon artylerii ciężkiej, zostało rannych dwóch kanonierów. 
Pod osłoną 86 bp i wspierającej go baterii 5/15 pal, na stanowiskach obronnych, 15 DP wycofała się wieczorem i nocą na następną rubież obronną. III/15 pal wraz z 59 pp do lasu na wschód od miejscowości Łanięta. I/15 pal z 61 pp do dworu Sujki, dowództwo pułku do dworu Strzałki. II/15 pal bez 5/15 pal wraz z 62 pp do obrony linii rzeki Lubieńka, celem osłony od południa 27 Dywizji Piechoty. Rano 5/15 pal wraz z 86 bp broniły przeprawy przez rzekę Lubieńka w Kępie Szlacheckiej. 13 września II/62 pp wraz z II/15 pal skutecznie bronił odcinka Czerniewice-Grabkowo przed natarciem oddziału z niemieckiej 50 DP. II/15 pal wykonał nocny marsz do wsi Lubieniek na południowy wschód od Gostynina. W nowych miejscach postoju 15 pal otrzymał po raz ostatni uzupełnienie amunicji i zaopatrzenia. 
Udział w bitwie nad Bzurą 
14 września 15 pal wraz z macierzystą dywizją rozpoczął przegrupowanie w kierunku Gąbina. Tego dnia o godz. 16.00 59 pp ze wsparciem II/15 pal i 15 dac podjął natarcie na Dobrzyków, broniony przez oddziały niemieckiej 3 DP. Po początkowych sukcesach 59 pp został odrzucony na stanowiska wyjściowe. Brak centralnego kierowania artylerią, jej rozdrobienie, z uwagi na brak środków łączności, spowodował brak efektywnego jej wykorzystania. Do rejonu Zofiówki dotarł III/15 pal i po zajęciu stanowisk ogniowych,rozpoczął wstrzeliwanie się do celów w kierunku Dobrzykowa. O północy przy wsparciu III dywizjonu natarcie podjął 61 pp, uwikłał się w walki w lesie, rano 15 września został odrzucony na podstawy wyjściowe. Dowódca 15 pal dowodził zgrupowaniem I i II dywizjonu, mającym wspierać obronę 59 pp i 6 bkm i br.t na odcinku od Jeziora Zdworskiego do północnego skraju lasów gąbińskich. III/15 pal stał na postoju w lesie na wschód od Koszelew. Stanowiska pułku były bombardowane przez niemieckie lotnictwo. Szczególnie duże straty poniosła 9/15 pal, straciła 9 poległych i kilkunastu rannych żołnierzy, 20 zabitych koni ponad 40 rannych, rozbite 2 haubice i 2 jaszcze. 15 września baterie 15 pułku prowadziły ogień nękający w kierunku stanowisk niemieckich. 
Nocnym marszem 15/16 września 15 pal przegrupował się w Budy Stare, Biała Góra. 3/15 pal przed zachodnim brzegiem Bzury, w rejonie Brochowa prowadził ostrzał oddziałów niemieckich, na jej wschodnim brzegu. Bateria poniosła straty od ognia niemieckiej artylerii, 2 rannych kanonierów, kilka koni i wóz łączności. Pozostałość 15 pal (bez 3, 5 i 7 baterii) zajęła stanowiska na skraju lasu na północ od Białej Góry, skąd prowadziła ostrzał niemieckich stanowisk, będąc pod ogniem artylerii niemieckiej. 17 września po nocnym marszu, rano w rejonie folwarku Witkowice podjął przeprawę 15 pal. Podczas przekraczania brodu baterie 2/15 pal i 9/15 pal znalazły się pod silnym ostrzałem artylerii niemieckiej. Na prawym brzegu Bzury zbombardowana została przez 9 niemieckich samolotów 4/15 pal. Utraciła kilku rannych żołnierzy i 2 uszkodzone armaty. Podczas tego ataku bateria podzieliła się na dwie części. Część pomaszerowała z piechotą do Puszczy Kampinoskiej, a część pozostała w okrążeniu. 6/15 pal również ucierpiała w wyniku nalotu tracąc żołnierzy i konie. Od ostrzału artylerii niemieckiej straty w zaprzęgach poniosła też 9/15 pal. 15 pal podjął marsz w kierunku wsi Famułki Królewskie. Dywizjon I/15 pal w rejonie Brochowa rozwinął 1 i 3 baterię na stanowiskach ogniowych, od godz. 10.00 na stanowiska piechoty wyszło natarcie piechoty i czołgów z niemieckiej 4 DPanc. ze wsparciem lotnictwa i artylerii. Piechota rozpoczęła odwrót, bateria 3/15 pal utraciła armatę, następnie podjęła osłonę piechoty. Po czym o godz. 15.30 podjęła walkę z atakującymi czołgami niemieckimi, unieruchomiono 2 czołgi, atakowana przez Ju-87, utraciła wszystkie armaty i poniosła wielkie straty w poległych, rannych i wziętych do niewoli. Odskoczyła tylko niewielka część żołnierzy baterii. 1/15 pal unieszkodliwiła kilka czołgów niemieckich i pod ogniem niemieckim odskoczyła, ratując swoje armaty i część obsług. W boju poległ por. Zygmunt Zyblewicz. Łącznie poległo ponad 40 żołnierzy I dywizjonu, reszta uratowanych pomaszerowała do Puszczy Kampinoskiej. 
Walki w Puszczy Kampinoskiej 
W nocy 17/18 września w rejonie Famułki Królewskie, Myszory zebrał się 15 pal. Rano podjęto marsz wzdłuż torów kolejki wąskotorowej z Tułowic do Rybitew. Kolumna 15 DP toczyła ciągłe walki z niemieckimi patrolami, placówkami i podjazdami pancerno-motorowymi. Nastąpiło podzielenie kolumny marszowej, odłączyło się dowództwo I/15 pal, 1/15 pal i pozostałości 3/15 pal. Los tej części I dywizjonu jest nie znany, w Wólce Czosnowieckiej 18 września poległ mjr Wiktor Wątorski. W rejonie Polesia bateria 8/15 pal znalazła się pod ostrzałem niemieckiej artylerii, poniosła straty w zabitych i rannych, utraciła wiele koni, a obsługi zostały użyte do walki pieszej w panującym zamęcie. Ostatecznie zaimprowizowanymi obsługami, bateria prowadziła ostrzał stanowisk niemieckich. Następnie z uwagi na braki i wyczerpanie pozostałych koni, zmuszona została do porzucania haubic. Pluton 4 baterii z dwoma armatami, dołączył do 5 baterii też z dwoma armatami, razem podjęły marsz początkowo w kierunku Modlina. Podczas marszu, niemieckim pociskiem trafiony został działon 5 baterii, cała obsługa poległa lub została ciężko ranna, konie w zaprzęgu wybite, a armata rozbita. Wieczorem w rejonie Cybulic zebrał się 15 pal w sile pozostałości pięciu baterii i 10 dział. 19 września w rejonie Palmir pozostało dowództwo 15 pal z pozostałościami 4 i 5 baterii z luźnymi działonami innych baterii łącznie 6 dział. Ppłk Jerzy Leonhard sformował z nich dwie baterie, które do 21 września broniły Palmir. Następnie podczas przebijania się do Warszawy, nocą 21/22 września ogniem na wprost torowały drogę własnej piechocie. Zniszczono kilka pojazdów pancernych i samochodów. 22 września ppłk Leonhard rozwiązał formalnie 15 pal, ocalałe działa nakazał zdemontować, a żołnierzom w grupach przedzierać się do Warszawy. Kolumna, która 19 września wyruszyła w kierunku Warszawy poprzez Małocice, Adamówek do Pociechy miała w składzie trzy niepełne baterie: 2, 6 i 9. W trakcie ostrzału kolumny 9/15 pal utraciła kilka koni, w trakcie marszu trasę rozpoznawał kpt. Sidorenko ze zwiadem 9 baterii. 20 września o świcie resztki 15 DP ze wsparciem 2 i 6 baterii starały się przebić przez Laski do Warszawy. Opór stawiały oddziały niemieckiej 1 DPanc i elementy 228 DP, obie baterie prowadziły ogień pośredni, a następnie na wprost do stanowisk niemieckich i broni pancernej. W trakcie walk poległ dowódca kolumny amunicyjnej I/15 pal. kpt. rez. Kazimierz Rossa. Wobec silnego oporu niemieckiego na tym kierunku przebito się w kierunku Młocin. Poległ kpt. Aleksander Kostrowiecki. Przebiła się do Warszawy 9 bateria podążająca inną drogą. 
W obronie Warszawy 
Do Warszawy od 19 do 25 września przebijali się żołnierze 15 pal. Dotarli do stolicy dowódca AD 15 DP płk Wojciech Stachowicz, dowódca II/15 pal mjr Stanisław Eysmont, dowódcy baterii 2 - kpt. Stefan Dębski, 3 - kpt. Czesław Berezowski, 6 - kpt. Zdzisław Dmowski, 9 - kpt. Stanisław Sidorenko. Ogółem znalazło się z 15 pal 33 oficerów i 681 podoficerów i kanonierów, 271 koni, 2 lkm, 2 haubice i 2 armaty, oraz część kolumny amunicyjnej z amunicją z III/15 pal. Haubice i armaty przydzielono jako broń wsparcia do piechoty. Sformowano zbiorczą pieszą baterię w sile 250 artylerzystów w 3 plutonach pod dowództwem kpt. Dmowskiego, wcielono do 61 pp i obsadzili wraz z nim odcinek przy ul. Belwederskiej, ul. Puławskiej, ul. Belgijskiej i ul. Czerniakowskiej. Artylerzyści z końmi weszli w skład odbudowanych plutonów konnych zwiadowców. Pomimo odejścia zwiadowców i baterii kpt. Dmowskiego, napływali dalsi artylerzyści i działa. Sformowano improwizowany dywizjon 15 pal w sile 34 oficerów, 552 kanonierów i 236 koni wraz z 5 działami. Dowódcą dywizjonu został mjr Eysmont, dowódcami baterii zostali kpt. Świerczyński, kpt. Sidorenko i por. Florentyn Orzeszko. Dotarły jeszcze 2 działony. Dywizjon z 7 działami obsadził 26 września stanowiska ogniowe na skraju boiska sportowego przy ul. Agrykola. 27 września trzy działony wspierały natarcie 61 pp na Wawrzyszew, w tym baterię spieszoną kpt. Berezowskiego. W trakcie walki poległo ok. 20 kanonierów. 28 września dywizjon 15 pal przeszedł do Łazienek, składając tam broń nazajutrz. 
W ramach I rzutu mobilizacji powszechnej do 3 września 1939 roku w Forcie Kniaziewicza, a od 1 września koszarach Toruń-Podgórze w 31 pułku artylerii lekkiej sformowano baterię marszową 1/15 pal początkowo pod dowództwem ppor. rez. Kazimierza Koszarka, a następnie od 31 sierpnia dowodzoną przez por. rez. Mariana Bolesława Mazura. Bateria została wyposażona w broń strzelecką (z wyjątkiem pełnego ukompletowania w pistolety), konie i inne wyposażenie, ale bez dział. Wraz z baterią marszową 1/16 pal zostały podporządkowane dowódcy Oddziału Wydzielonego „Toruń” płk. dypl. Aleksandrowi Myszkowskiemu. Od 4 do 6 września baterie marszowe 15 i 16 pal w Toruniu wykonywały prace inżynieryjno-fortyfikacyjne i pełniły służbę patrolową. Częściowo przeprawiono się przed świtem 7 września przez most przed wysadzeniem mostów w Toruniu, częściowo po ich wysadzeniu baterie przeprawiły się na przeprawach podręcznych, w tym amunicję do dołączonej do baterii kolumny amunicyjnej rozbitego w Borach Tucholskich 27 pal. Obie baterie wyruszyły marszem pieszym przez Służewo, Radziejów, Brześć Kujawski do Włocławka, gdzie dotarły 9 września. Przed Brześciem Kuj. baterie stoczyły walkę z bandą dywersyjną rozbijając ją. Następnie maszerowały przez Kowal, Gostynin, Gąbin do Sochaczewa, gdzie podczas postoju 11 września zlikwidowano radiostację dywersyjną. 12 września artylerzyści obu baterii marszowych uczestniczyli w osłonie od strony Błonia natarcia na Sochaczew. Wieczorem 12 września baterie pomaszerowały przez Puszczę Kampinoską do Modlina, docierając tam 14 września. Po czym po odpoczynku w Modlinie przez Jabłonnę 15 września osiągnęły Warszawę. Jako oddział por. Mazura baterie od 20 września weszły w skład I dywizjonu pieszego artylerii pod dowództwem kpt. Ehrlicha. Utworzono z baterii marszowych 15 i 16 pal, dwie baterie bojowe. Od 25 września pieszy dywizjon artylerii został skierowany jako piechota do walki na Mokotowie. Od ostrzału artylerii niemieckiej i bombardowań lotniczych poległo kilku żołnierzy. Baterie do dnia kapitulacji stolicy nie wzięły bezpośredniego udziału w walkach, z uwagi na małą aktywność wroga na tym odcinku.
Oddział Zbierania Nadwyżek 15 pal.
Po zakończeniu mobilizacji alarmowej, zorganizowany został oddział zbierania nadwyżek 15 pal, pod dowództwem mjr. Zygmunta Wituńskiego. Dalsi żołnierze napłynęli do OZN 15 pal po ogłoszeniu mobilizacji powszechnej. W koszarach 15 pal zgromadzono 450 żołnierzy. Część z nich ok. 250 żołnierzy wraz oficerami i podoficerami pułku została załadowana do transportu kolejowego i 2 września odjechała do Skierniewic do organizowanego tam Ośrodka Zapasowego Artylerii Lekkiej nr 8. Dalsze losy nadwyżek 15 pal są nieznane. Wiadomo jedynie, że jakaś część jego wycofała się na wschodnie obszary kraju, gdyż część oficerów OZN 15 pal widnieje na listach katyńskich. 
Symbole pułkowe.
Sztandar.
19 czerwca 1938, w Toruniu, Marszałek Polski Edward Śmigły-Rydz wręczył jednostce sztandar ufundowany przez społeczeństwo Bydgoszczy. Nadanie sztandaru i zatwierdzenie jego wzoru ujęte zostało w Dodatku Tajnym nr 6 do Dziennika Rozkazów M.S.Wojsk. z 17 lutego 1938, nr 3, poz. 26.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 15 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”.
Odznaka pamiątkowa.
28 maja 1926 roku gen. dyw. Daniel Konarzewski, w imieniu Ministra Spraw Wojskowych, zatwierdził wzór i statut odznaki pamiątkowej 15 pułku artylerii polowej
Odznaka o wymiarach 57x38 mm ma kształt rombu pokrytego ciemnozieloną emalią na tle skrzyżowanych luf armatnich barwy srebrzystej. Pośrodku, na ozdobnym kartuszu barwy patynowanego srebra ujętym w gałązki laurowe, wpisano numer i inicjały 15 PAP. Dwuczęściowa – oficerska, wykonana w srebrze lub w tombaku srebrzonym i emaliowana. Wykonanie: Wiktor Gontarczyk – Warszawa. W 1939 roku zmieniono inicjały z PAP na PAL.
Żołnierze pułku.
Żołnierze pułku – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177762" url="https://pl.wikipedia.org/wiki?curid=1177762" title="Eustorgiusz I">
Eustorgiusz I

Eustorgiusz I (zm. ok. 355) – biskup Mediolanu w latach ok. 343-355, święty Kościoła katolickiego.
Święty Atanazy wspomina Eustorgiusza jako „obrońcę prawdziwej wiary”. Święty Ambroży nadał mu tytuł „confessor” („wyznawca”). Eustorgiusz przewodniczył w Mediolanie dwóm synodom (345-346 oraz 347-348). Przywiózł z Konstantynopola relikwie Trzech Króli.
Jego wspomnienie liturgiczne w Kościele katolickim obchodzone jest 18 września.

</doc>
<doc id="1177764" url="https://pl.wikipedia.org/wiki?curid=1177764" title="Wasilios Kotronias">
Wasilios Kotronias

Wasilios Kotronias, gr. Βασίλειος Κοτρωνιάς (ur. 25 sierpnia 1964 w Atenach) – grecki szachista, arcymistrz od 1990 r., w latach 1998–2004 reprezentant Cypru.
Kariera szachowa.
Od połowy lat 80. XX wieku należy do ścisłej czołówki greckich szachistów, jest m.in. dziesięciokrotnym złotym medalistą mistrzostw kraju (z lat 1986, 1987, 1988, 1990, 1991, 1992, 1994, 2006, 2010 oraz 2014). Trzykrotnie (1997, 1999, 2004) brał udział w pucharowych turniejach o mistrzostwo świata, za pierwszym razem odpadając w I, a w pozostałych – w II rundzie (po porażkach odpowiednio z Wadimem Miłowem, Aleksiejem Driejewem i Aleksandrem Griszczukiem). W 2014 r. zdobył w Chanii srebrny medal indywidualnych mistrzostw państw śródziemnomorskich.
Odniósł wiele sukcesów na arenie międzynarodowej, zwyciężając bądź dzieląc I miejsca m.in. w:
"Uwaga: Lista sukcesów niekompletna (do uzupełnienia od 2009 roku)."
Wielokrotnie reprezentował Grecję i Cypr w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 2008 r., z wynikiem 2628 punktów zajmował wówczas 1. miejsce wśród greckich szachistów.
Jest autorem trzech książek poświęconych szachowym debiutom.

</doc>
<doc id="1177765" url="https://pl.wikipedia.org/wiki?curid=1177765" title="Jason Segel">
Jason Segel

Jason Jordan Segel (ur. 18 stycznia 1980 w Los Angeles) − amerykański aktor, lalkarz, muzyk i scenarzysta telewizyjny i filmowy; znany ze współpracy z producentem Juddem Apatow.
Życiorys.
Wczesne lata.
Urodził się w Los Angeles w Kalifornii jako syn Jillian (z domu Jordan) i Alvina Segela, prawnika. Jego ojciec był pochodzenia żydowskiego, a matka miała korzenie angielskie, irlandzkie, szkockie i francuskie. Wychowywał się w Pacific Palisades ze starszym bratem Adamem. W katolickiej szkole średniej Harvard-Westlake School odnosił sukcesy z drużyną koszykową. Uczęszczał na lekcje gry na fortepianie i występował w lokalnym teatrze Palisades Playhouse. 
Kariera.
W wieku osiemnastu lat trafił na duży ekran w trzech komediach − "Szalona impreza" ("Can't Hardly Wait", 1998) z Jennifer Love Hewitt i Lauren Ambrose, "Trup w akademiku" ("Dead Man on Campus", 1998) z Alyson Hannigan i "Punki z Salt Lake City" ("SLC Punk!", 1998) z Matthew Lillardem i Annabeth Gish. Stał się najlepiej znany z sitcomu Judd Apatow/NBC "Luzaki i kujony" ("Freaks and Geeks", 1999-2000), gdzie wystąpił jako chudy balangowicz, marzący o sławie perkusisty rockowego, tak jak jego idol John Bonham z zespołu Led Zeppelin. W serialu FOX "Studenciaki" ("Undeclared", 2001-2002) pojawił się w roli studenta pierwszego roku.
Zapadł w pamięci telewidzów dzięki kreacji Marshalla Eriksena w sitcomie CBS "Jak poznałem waszą matkę" ("How I Met Your Mother", od 2005). Zagrał także w czarnej komedii ' (2003) u boku Patricka Swayze i Hilary Swank, serialu CBS ' (2004-2005), serialu AXN "Agentka o stu twarzach" ("Alias", 2005) oraz komedii romantycznej "Wpadka" ("Knocked Up", 2007) z Sethem Rogenem i Katherine Heigl. W komedii "Chłopaki też płaczą" ("Forgetting Sarah Marshall", 2008) wcielił się w postać nieszczęsnego Petera Brettera, którego dziewczyna (Kristen Bell) porzuca dla słynnego rockmana (Russell Brand). W 2011 zagrał w filmach: "Muppety" ("The Muppets") i "Zła kobieta" ("Bad Teacher").
Życie prywatne.
Spotykał się z Lindą Cardellini (od marca 2001 do stycznia 2007), Drew Barrymore (w listopadzie 2008), Chloë Sevigny (w lutym 2009), Michelle Ryan (w czerwcu 2009), Michelle Trachtenberg (w sierpniu 2009), Lindsay Lohan (w grudniu 2009), Michelle Williams (od lutego 2012 do lutego 2013) i Bojaną Novakovic (od maja 2013 do 2014). Od grudnia 2014 związany jest z Alexis Mixter.

</doc>
<doc id="1177768" url="https://pl.wikipedia.org/wiki?curid=1177768" title="Eduard Daladier">
Eduard Daladier



</doc>
<doc id="1177771" url="https://pl.wikipedia.org/wiki?curid=1177771" title="Synod w Koźminku">
Synod w Koźminku

Synod w Koźminku – wspólny synod zjednoczeniowy polskich kalwinistów i braci czeskich w połowie 1555 r., podczas którego zawarto krótkotrwałą unię obu wyznań. Była to jedna z wielu nieudanych prób zjednoczenia protestantyzmu w Polsce w obliczu zagrożenia ze strony kontrreformacji.
W 1555 istniało już 20 zborów braci czeskich w miastach wielkopolskich (Poznań, Szamotuły i Koźminek), które wyróżniały się doskonałą organizacją i dyscypliną. Kontrastowało to z sytuacją polskich kalwinistów, którymi byli głównie szlachcice i którzy niechętnie poddawali się organizacji i dyscyplinie a religię traktowali jako narzędzie walki politycznej. Wielu działaczy reformacyjnych (m.in. Jan Łaski (młodszy)) widziało w braku zorganizowania poważne niebezpieczeństwo dla przyszłości polskiego protestantyzmu i stąd powstała idea unii z wzorcowymi wspólnotami braci czeskich. Między obu wyznaniami istniały tylko niewielkie różnice teologiczne, dotyczące Wieczerzy Pańskiej. 
Akt unii podpisali: Jakub Filipowski, Feliks Kruciger, Aleksander Vitrelin, Marcin Krowicki i inni, którzy byli zwolennikami jedności protestantyzmu. Jednak ich wysiłki okazały się daremne, ponieważ różnice celów między kalwinistami z Jednoty Małopolskiej i braćmi czeskimi były tak duże, że już w 1556 kalwińskie synody w Seceminie i w Pińczowie odrzuciły akt unii. W zamian zaproszono do Polski Jana Kalwina, aby zorganizował tu Kościół reformowany. Z powodów oczywistych Kalwin nie mógł porzucać ośrodka swojej działalności w Genewie i odmówił. Chociaż pozostał formalny podział między wyznaniami, to jednak trwała zgoda i współpraca, która w końcu przyniosła faktyczną unię zawartą w roku 1645 w Lesznie (potomkowie braci czeskich w Polsce należą dziś do Kościoła Ewangelicko-Reformowanego w RP).

</doc>
<doc id="1177774" url="https://pl.wikipedia.org/wiki?curid=1177774" title="Droga krajowa B447 (Niemcy)">
Droga krajowa B447 (Niemcy)

Droga krajowa 447 () – niemiecka droga krajowa przebiegająca na osi północ - południe w całości po terenie Hamburga.

</doc>
<doc id="1177778" url="https://pl.wikipedia.org/wiki?curid=1177778" title="Palmira (miasto na Kubie)">
Palmira (miasto na Kubie)

Palmira – miasto na Kubie, w prowincji Cienfuegos, stolica gminy o tej samej nazwie. Zostało założone w 1879 pod nazwą Las Casas. Zmiana nazwy nastąpiła w 1940.

</doc>
<doc id="1177780" url="https://pl.wikipedia.org/wiki?curid=1177780" title="Las Casas">
Las Casas

Hiszpania:
Kuba:
Osoby:
Inne:
Zobacz też:

</doc>
<doc id="1177781" url="https://pl.wikipedia.org/wiki?curid=1177781" title="16 Pomorski Pułk Artylerii Lekkiej">
16 Pomorski Pułk Artylerii Lekkiej

16 Pomorski Pułk Artylerii Lekkiej (16 pal) – oddział artylerii lekkiej Wojska Polskiego w II Rzeczypospolitej.
Pułk stacjonował w garnizonie Toruń (1920) i Grudziądz (1920–1939). Był organiczną jednostką artylerii 16 Pomorskiej Dywizji Piechoty.
Jego 2 i 3 bateria odznaczona została orderem VM za wojnę obronną 1939.
Formowanie i walki.
Geneza pułku sięga listopada 1919. 9 listopada 1919 bowiem dowódca Dywizji Strzelców Pomorskich płk Stanisław Skrzyński rozkazem nr 41 z polecił ppor. Tadeuszowi Łukowiczowi przystąpić do formowania Pomorskiej baterii artylerii polowej. Już następnego dnia w Głównej (obecnie w granicach Poznania) rozpoczęto formowanie baterii złożonej z artylerzystów – byłych żołnierzy armii niemieckiej z I wojny światowej.
Po przejęciu Pomorza na mocy traktatu wersalskiego, 23 stycznia 1920 baterię przewieziono transportem kolejowym do Torunia, gdzie w koszarach na Podgórzu kwaterowała cztery miesiące. W związku z koniecznością ujednolicenia numeracji związków taktycznych i oddziałów w Wojsku Polskim 5 marca 1920 Minister Spraw Wojskowych rozkazem nr 1401 przemianował Pomorską Dywizję Strzelców na 16 Pomorską Dywizję Piechoty, a Pomorską baterię artylerii polowej – na baterię zapasową 16 pułku artylerii polowej. Zadaniem tej baterii było szkolenie i przygotowanie zalążków dywizjonów i baterii dywizyjnego pułku artylerii polowej. Tutaj kierowano żołnierzy, uzbrojenie, sprzęt i konie.
Funkcję dowódcy baterii zapasowej czasowo pełnił ppor. Jan Bigocki. W tym czasie przybyli do baterii oficerowie skierowani przez Ministra Spraw Wojskowych m.in.: kpt. Leon Dąbrowski z 3 pułku artylerii polowej – na dowódcę I dywizjonu, kpt. Otton Krzisch z 5 pułku artylerii ciężkiej – na dowódcę II dywizjonu. 
W związku z rozpoczętą wiosenną ofensywą polską w wojnie polsko-rosyjskiej 27 kwietnia dowódca 16 Brygady Artylerii płk Karol Olbracht Habsburg nakazał dowódcy baterii zapasowej przystąpić do formowania dowództwa i sztabu pułku oraz do intensywnego przygotowania 1 baterii w celu wysłania jej na front. 
17 maja 1920 przybył kpt. Emil Krukowicz-Przedrzymirski, wyznaczony dekretem Naczelnego Wodza na stanowisko dowódcy pułku, który wcześniej kierował Sekcją Artylerii Oddziału I Naczelnego Dowództwa WP. Z jego inicjatywy w dniach 19–20 maja przedyslokowano formujący się 16 pułk artylerii polowej do Grudziądza, ówczesnej siedziby Dowództwa Okręgu Generalnego Pomorze, gdzie został zakwaterowany w koszarach na cytadeli, które wcześniej opuścił 22 pułk artylerii polowej. W nowym miejscu dyslokacji były o wiele lepsze warunki rozmieszczenia ludzi i koni, a także dobrze utrzymane działownie, warsztaty puszkarskie, prochownie, kuźnie itp. Nabrały także tempa prace organizacyjne i szkoleniowe. 
Dwudywizjonowy pułk podczas walki wchodził w skład różnych dywizji, przydzielany pododdziałami. Dopiero w rejonie Włodawy, we wrześniu 1920 całością sił walczył w składzie w 16 Pomorskiej Dywizji Piechoty. We wrześniu 1920 pułk dysponował 75 mm armatami francuskimi.
Pułk w okresie pokoju.
31 grudnia 1931 roku na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego 16 pap został przemianowany na 16 pułk artylerii lekkiej.
16 pal w kampanii wrześniowej.
Mobilizacja.
Jako pułk przygraniczny zwiększano sukcesywnie od listopada, grudnia 1938 roku jego gotowość bojową i możliwości sprawnego rozwinięcia mobilizacyjnego poprzez tworzenie etatowych pododdziałów stanu „W” jeszcze w okresie pokoju. W dniach 24–26 sierpnia zmobilizowano w ramach mobilizacji alarmowej w grupie niebieskiej własne organiczne pododdziały 16 pal oraz do dnia 28 sierpnia pododdziały dywizyjne:
16 pal mobilizował na etaty wojenne w oparciu o stan pokojowy 16 dywizjon artylerii ciężkiej. Uzupełnienie rezerwistów przybyło bez zakłóceń, opóźnienie w przybyciu odnotowano jedynie w przypadku oficerów rezerwy z PKU Gdynia. Nastąpiła potrzeba przekucia wszystkich koni z mobilizacji. Zabrakło kbk i pistoletów dla ok. 1/4 stanu pułku, pobrano 6 jednostek ognia. Po zakończeniu mobilizacji, pułk udał się marszem pieszym w rejon przygotowanych już wcześniej stanowisk w rejonach rozmieszczenia nad rzeką Osą. 
Działania bojowe 16 pal.
Bitwa nad Osą 
30 sierpnia na podstawie rozkazu operacyjnego gen. bryg. Mikołaja Bołtucia dowódcy Grupy Operacyjnej „Wschód” i dowódcy 16 Dywizji Piechoty płk. dypl. Stanisława Świtalskiego poszczególne dywizjony 16 pal zajęły stanowiska w ramach macierzystej dywizji jako artyleria towarzysząca piechocie. I dywizjon rozwinął się na północ od wsi Gruta, po obu stronach drogi Łasin–Gruta za 64 pułkiem piechoty z kierunkiem ostrzału na podejścia do mostu w miejscowości Słupski Młyn. II dywizjon rozwinął się w rejonie dworu Orle, z kierunkiem strzału 6 baterii na drogę Łasin–Gruta, a pozostałe baterie wzdłuż rzeki Osa. III dywizjon w składzie Oddziału Wydzielonego płk. Stefana Cieślaka, 8 bateria ze stanowisk w rejonie Nowej Wsi wspierała obronę batalionu ON "Świecie", pozostałe baterie rozwinęły się w rejonie fortów na Księżych Górkach na przedpolach Grudziądza z kierunkiem strzału Owczarek, Grabowca i Dąbrówki Królewskiej. Dowództwo i pododdziały pułkowe rozlokowały się w zabudowaniach wsi Gruta. Nocą z 31 sierpnia na 1 września przesunięto baterię 7/16 pal na zapasowe stanowiska ogniowe. Punkt obserwacyjny III/16 pal umieszczono na wieży obserwacyjnej zbudowanej przez saperów na Księżej Górze Wielkiej. 
Po ustąpieniu mgieł od godz. 10.00 1 września 1939 roku większość artylerii dywizyjnej położyła zaporę ogniowa na zmotoryzowaną kolumnę niemiecką poruszającą się szosą z Łasina przez Rogóźno-Zamek na Grudziądz. Pomimo zadania strat kolumnie niemieckiej, rozwinęła się ona do natarcia na stanowiska obronne 16 DP. Po artyleryjskim przygotowaniu ataku ok. godz.12.00 niemiecka piechota ze wsparciem czołgów przystąpiła do natarcia pod Słupskim Młynem i Owczarkami, które odparto unieruchamiając 9 czołgów. Po odparciu natarcia niemieckie lotnictwo szturmowe ostrzelało punkt obserwacyjny I dywizjonu, ostrzelało i zbombardowano punkt dowodzenia III dywizjonu i stanowiska 7 i 9 baterii haubic. Niemiecka artyleria po załamaniu natarcia podjęła intensywny ostrzał punktów oporu piechoty i punktów obserwacyjnych dywizjonów i schronów łączności. Wielokrotnie ostrzał niemieckiej artylerii przyczynił się do uszkodzenia linii telefonicznych 16 pal, w trakcie czynności ranny został oficer łączności III/16 pal por. J. Fredyk. Ok. godz. 14.00 piechota niemieckiej 21 DP ze wsparciem czołgów na styku odcinków „Gruta” i „Grudziądz” sforsowała Osę i utworzyła przyczółek, wypierając batalion I/66 pp. Ze względu na planowane wykonanie kontrnatarcia przez oddziały 16 DP na przyczółek, przegrupowano dywizjon II/16 pal z Orla do Annowa. Z uwagi na zagrożenie stanowisk ogniowych dywizjonu I/16 pal, przed wieczorem podjęto decyzję wycofania go w rejon Mełna, a punktów obserwacyjnych do rejonu Gruty. W trakcie zwijania się 1 baterii armat została ona zaatakowana z sąsiedniej doliny przez grupę niemieckich czołgów. Ustawione do strzelania na wprost armaty baterii zniszczyły doszczętnie dwa czołgi, kilka uszkodziły i zmusiły do wycofania się pozostałe. Bateria 3/16 pal ostrzelała wieś Orla zmuszając do wycofania się niemieckiej piechoty i wspierających ją czołgów z niej. Wieczorem dywizjon I/16 pal zebrał się w otoczeniu wzgórza 105 koło Gruty, gdzie przeszedł na odpoczynek. II/16 pal przed wieczorem wsparł doraźne przeciwnatarcie 66 pułku piechoty wspartego batalionami I/65 pp i II/64 pp, zamykając lukę pomiędzy odcinkami. Bateria 9/16 pal ostrzeliwała Dąbrówkę Królewską, a następnie aby mogła ostrzeliwać niemiecki przyczółek na Osie swoje stanowiska ogniowe przeniosła do Sadowa. Baterie dywizjonu III/16 pal skutecznie powstrzymywały od godzin popołudniowych niemieckie próby forsowania Osy od ujścia do Wisły do miejscowości Grabowiec. 9/16 pal w nocy położyła ogień zaporowy na Osie w rejonie Grabowca uniemożliwiając niemieckiej grupie bojowej forsowanie rzeki. 
Przygotowywany na godz. 8.00 2 września kontratak wzmocnionej 16 DP nie doszedł do skutku, z uwagi na wyprzedzający atak artylerii niemieckiej i lotnictwa niemieckiego. Stopniowo cofającą się piechota nie była zdolna do zatrzymania niemieckiego natarcia. Ok. godz. 14.00 piechota 16 DP rozpoczęła niekontrolowany odwrót, z uwagi na powyższe baterie pułku wycofały się ze swoich stanowisk. Wprowadzone oddziały 4 Dywizji Piechoty powstrzymały niemieckie natarcie, w trakcie odwrotu bombardowana była 1/16 pal poniosła duże straty w sprzęcie i koniach. Duże straty zanotowano też w 5 i 6 bateriach. Macierzysta 16 DP została wycofana do odwodu GO „Wschód”, a I/16 pal, II/16 pal i 16 dac podporządkowano dowódcy artylerii dywizyjnej 4 DP ppłk. Czerwińskiemu. III/16 pal nadal 2 września wspierał w obronie OW płk. Cieślaka ostrzeliwując pododdziały niemieckie w rejonie Dąbrówki Królewskiej, Nicwałdu, Lnisk i Owczarkach. Pod wieczór batalion II/65 pp, ze wsparciem 48 dywizjonu artylerii lekkiej i 9/16 pal wykonał kontratak z lasu Maruszy odbił Nicwałd i tam zajął obronę. 4 DP bez udziału 16 pal odbiła Grutę i Annowo. 3 września baterie I i II dywizjonu zostały starannie zamaskowane na skraju lasu, w krzakach i stogach. Według planu ogni wspierały ataki piechoty 4 DP na Mełno-cukrownię i dwór w Mełnie, bronił go niemiecki batalion rozpoznawczy 228 DP. Pomimo maskowania baterie obu dywizjonów stały się obiektem ataków lotniczych. Bateria 3/16 pal odparła niemiecką kolumnę wozów pancernych jadącą od strony Boguszewa. Atak 4 DP został powstrzymany, napór niemieckich oddziałów powodował powolne wycofywanie się oddziałów 4 DP w kierunku południowym. Dowództwa obu dywizjonów i dowództwo 16 pal były atakowane przez niemieckie lotnictwo. Nocą 3/4 września 16 pal (bez III dywizjonu) wykonał odwrót na nowe stanowiska w rejonie Wąbrzeźna. 
3 września III/16 pal w dalszym ciągu wspierał OW płk. Cieślaka. Bateria 9/16 pal i 48 dal wspierały walki w rejonie Nicwałdu II/65 pp. Natarcie niemieckie przy wsparciu czołgów poprzez Nicwałd i Wielkie Lniska zagroziło okrążeniem Grudziądza od południa. Natarcie na Owczarki i Grabowiec, przy silnym wsparciu niemieckiej artylerii obezwładniło obronę batalionu III/65 pp oraz punkty obserwacyjne III/16 pal i 7 oraz 8 baterii. Poległ dowódca 7 baterii kpt. rez. R. Majewski, ostrzelano ogniem broni maszynowej pomocniczy punkt obserwacyjny 7/16 pal na wieży obserwacyjnej na Księżych Górkach. Niemiecka artyleria skutecznie ostrzelała stanowiska 8 i 9 baterii, które utraciły po jednej haubicy. O godz.13.00 OW płk. Cieślaka rozpoczął odwrót, za III/65 pp wycofały się 7 i 9 baterie haubic po osi Węgrowo–Marusza. Rozkaz odwrotu do 8 baterii i batalionu ON „Świecie” dotarł po kilku godzinach. Czołowe pododdziały niemieckie dotarły już do centrum Grudziądza, wsparte przez miejscowych dywersantów. 8 bateria haubic przy wsparciu pododdziałów wartowniczych podjęła próbę przebicia się przez Grudziądz. Na skutek ostrzału przez dywersantów i czołówkę oddziałów niemieckich przedarła się tylko część 8 baterii, tj. dowództwo ze zwiadem oraz jeden działon. Zabito przez strzelców wyborowych konie w dwóch działonach, obie haubice po zdemontowaniu pozostawiono, podobnie jak armaty plutonu artylerii piechoty 65 pułku piechoty. Pozostałość 8 baterii dołączyła do OW w rejonie Maruszy. Działonem z 8 baterii uzupełniono 9 baterię haubic. Po zbombardowaniu przed wieczorem przez lotnictwo niemieckie rejonu Maruszy, oddziały natychmiast podjęły marsz celem dołączenia do macierzystej 16 DP. 16 pal bez III dywizjonu 4 września wraz z macierzystą dywizją zajął stanowiska ogniowe na rubieży Sicinek–Osieczek, I/16 pal wraz 64 pp, II/16 pal wraz 66 pp. III/16 pal maszerował wraz z OW płk. Cieślaka nocą 3/4 września przez Dębieniec, Goryń, Błędowo do Lisewa. Dywizjon rozwinął się za liniami obronnymi batalionów OW. 16 pal 4 września nie miał styczności z wojskami niemieckiego XXI KA. 
Odwrót 
Kolejnej nocy 4/5 września dywizjony 16 pal podjęły marsz w kierunku Torunia. OW płk. Cieślaka z III/16 pal po osi Drzonowo, Zajączkowo, Węgorzyn, Srebrniki, Wielką Łąkę do wsi Grębocin. OW zajął obronę ubezpieczając odwrót GO „Wschód” od Grębocina, poprzez Lubicz i wzdłuż prawego brzegu Drwęcy do Wisły z bateriami haubic gotowymi do wsparcia piechoty. 16 pal z siłami głównymi 16 DP wykonał nocny marsz przez Lipnicę, Golub, most na Drwęcy, Dobrzyń do lasu na lewym brzegu Drwęcy. Nocą 5/6 września 16 pal przemaszerował przez Zarębę, Lubicz, Toruń, most przez Wisłę, Podgórz i do lasu obok poligonu artyleryjskiego. Tabory pułku pomaszerowały z piechotą prawym brzegiem Wisły do Włocławka. Po dziennym odpoczynku pomaszerowano nocą 6/7 września do lasów na północ od Włocławka, podczas dziennego postoju dołączyły pozostałości 8 baterii haubic por. R. Harlfiingera. 7/8 września 16 pal pomaszerował przez Włocławek osiągając lasy pod Więcławicami koło Kowala. III/`6 pal do wieczora 6 września osłaniał w swoim rejonie Toruń wraz z OW płk. Cieślaka. Następnie podjął przez dwie kolejne noce marsz prawym brzegiem Wisły jako straż tylna GO „Wschód” przez Kawęczyn, Czernikowo, Zieleńszczyznę, Bobrowniki, Polichnowo, Działy, Kolonie Grodzkie, Szpetal, most we Włocławku, Włocławek dołączył 8 września w rejonie Więcławic i Kępin do macierzystego pułku. 8 września wieczorem 16 pal podjął dalszy marsz przez Gostynin, Trębki, Kamieniec. Osiągając 10 września rejon Oporowa i Żychlina. 
Udział w bitwie nad Bzurą 
Dywizjony przydzielono do poszczególnych pułków piechoty: I do 64 pp, II do 66 pp, III do 65 pp. 16 DP zajęła pozycje obronne frontem w kierunku południowo-wschodnim. Zgodnie z rozkazem gen. bryg. M. Bołtucia 16 DP miała podjąć natarcie na Łowicz i Sochaczew, wcześniej wyrzucając niemieckie oddziały za Bzurę. 16 pal maszerował w obu kolumnach macierzystej dywizji. W kolumnie głównej wraz z 64 i 66 pp I i II dywizjon. W kolumnie na lewym skrzydle dywizji od strony Sochaczewa III dywizjon z 65 pp. Szosą z Żychlina do Łowicza maszerowały oba dywizjony za nimi 16 dac. II/16 pal poprzez Bąkowo i Bogorie dotarł do Zdun, gdzie zajął stanowiska ogniowe z zadaniem wsparcia czołowego batalionu 64 pp. III/16 pal maszerował przez Pacynę, Luszyn, Stępów, Złaków Borowy i Kościelny, Mastki, Chąśno i Błędów zajmując las koło Strzelczewa skąd miał wspierać 65 pp. Prowadzący natarcie od czoła 64 pp był wspierany przez I/16 pal rozwinięty ostatecznie w rejonie na wschód od wsi Szymanowice. Ok. godz. 15.00 wyruszyło natarcie 64 pp, który opanował Maurzyce, Krętą, Niedźwiadę, Klewków i Małszyce pod wieczór 64 pp osiągnął Bzurę w rejonie mostu naprzeciw śródmieścia Łowicza. Dywizjony I i II wspierały ogniem oba czołowe bataliony 64 pp. O godz. 16.00 do natarcia przystąpił 65 pp, który od strony Kapituły ze wsparciem ogniowym III dywizjonu uderzył na Łowicz. Ok. godz. 22 bez wsparcia artylerii 64 pp wdarł się do Łowicza. ok. godz.23.00 II/16 pal zajął nowe stanowiska w Starej Wsi nad Bzurą. Pierwszorzutowe 64 i 65 pułki piechoty zajęły po całonocnych walkach Łowicz. Nad ranem 12 września I dywizjon rozwinął swoje stanowiska ogniowe przy ruinach stacji kolejowej Zielkowice, II dywizjon zajął stanowiska ogniowe w miejscowości Kostka Kaliska, a III dywizjon zajmował stanowiska w fabryce nici na skraju Łowicza. Na stacjach kolejowych w transportach kolejowych odnaleziono amunicję, wyposażenie, a także 4 haubice kal. 100 mm, które wymieniono na zużyte z III dywizjonu i odtworzono pluton artylerii piechoty 65 pp. 
Z uwagi na zmianę rozkazów nocą 12/13 września 16 pal wraz z całą 16 DP został przemieszczony na lewy brzeg Bzury. Pułk zajął stanowiska w okolicy Małszyc, Popowa, Zabostowa i Gągolina. I/16 pal wspierał 66 pp, II/16 pal 64 pp, a III/16 pal 65 pp. Próby forsowania Bzury przez niemiecką piechotę 13 września były likwidowane ogniem artylerii i piechoty. Stanowiska pułku były ostrzeliwane przez artylerię niemiecką i bombardowane przez lotnictwo. O godz. 8.00 14 września na Łowicz podjął ponownie natarcie 64 pp, ze wsparciem całego 16 pal, wspólnie z 4 DP. 16 pal wykonał nawałę ogniową, następnie ruchomy wał ogniowy i na koniec ześrodkowanie ognia na drugą linię obrony piechoty niemieckiej. Sukcesywnie do walki o Łowicz weszły pozostałe pułki piechoty 16 DP, z tego względu przydzielono im skoncentrowane dotychczas na odcinku 64 pp dywizjony. I/16 pal przesunięto na nowe stanowiska ogniowe do Popowa skąd prowadził ostrzał w kierunku Arkadii, Placencji i Zielkowic. Wprowadzony do walki ok. godz. 17.00 65 pp uzyskał wsparcie III/16 pal, I/16 pal, który zajął następne stanowiska ogniowe w ślad za piechotą w pobliżu szosy Łowicz–Sochaczew, a Bzurą oraz 16 dac. Ruchomy wał ogniowy przed nacierającym 65 pp pozwolił odnieść sukcesy piechocie. Z uwagi na nowe rozkazy zaniechano dalszego natarcia wieczorem 14 września, do 16 pal powróciły obsady punktów obserwacyjnych z oddziałów piechoty. 
Nocą 14/15 września poszczególne dywizjony powróciły na swoje poprzednie stanowiska I/16 pal w Popowie, II/16 pal do Małszyc, III/16 pal do Gągolina-Sromowa. 15 września pułk prowadził ognie wzbraniające forsowanie Bzury przez niemiecką 18 DP. Stanowiska ogniowe i punkty obserwacyjne były atakowane przez niemieckie lotnictwo i ostrzeliwane przez niemiecką artylerię. Oddziały niemieckie na odcinku 16 DP użyły w charakterze „żywych tarcz” ludności cywilnej z Łowicza i okolic, która poniosła duże straty w trakcie walk od obustronnego ostrzału i częściowo utonęła w Bzurze. Poszczególne baterie 16 pal ze wsparciem 16 dac, części 7 pułku artylerii ciężkiej i pociągu pancernego nr 11 skutecznie wspierały walczącą piechotę i powstrzymywały wszelkie próby forsowania Bzury. Z uwagi na rozbicie sąsiedniej 26 DP, 16 września na znajdujący się na lewym skrzydle dywizji 64 pp i wspierający go III/16 pal lewym brzegiem Bzury uderzyły oddziały niemieckie. Niemieckie natarcie było powstrzymywane do godzin wieczornych 16 września. 
Po czym zgodnie z planem przebicia się przez Puszczę Kampinoską do Warszawy, jednostki 16 DP oderwały się od jednostek niemieckich i wykonały nocny marsz 16/17 września do rejonu Czerniewa i Kiernozi. W tym rejonie 16 pal przeszedł do obrony będąc atakowany od rana 17 września przez lotnictwo niemieckie. Odparto do godzin popołudniowych w ścisłym współdziałaniu z piechotą natarcia pododdziałów zmotoryzowanych i pancernych. Jako bezpośrednie wsparcie piechoty i artyleria przeciwpancerna, dywizjony artylerii i ich baterie bezpośrednio podporządkowano dowódcom pułków i batalionów piechoty. Po pozostawieniu większości taborów i pobraniu zapasów amunicji, nocą 17/18 września baterie 16 pal wyruszyły po trasie Aleksandrów–Uderz. Marsz odbywał się drogami polnymi i bezdrożami w gmatwaninie taborów i zagubionych żołnierzy, jednostki traciły spoistość organizacyjną i gubiły się. Z 16 pal na miejsce koncentracji w lasach w pobliżu miejscowości Budy i Kamion, dotarło kilka baterii, w tym prawie cały dywizjon I/16 pal. Rejon koncentracji pozostałości 16 DP był ostrzeliwany przez artylerię niemiecką, ze szczególnie uciążliwą zza Wisły i rejonu Wyszogrodu podjęły walkę 1 i 3 baterie 16 pal. Przy wsparciu pozostałości 16 pal, w tym 1 baterii i innych pododdziałów artylerii wieczorem 18 września ruszyły do natarcia przez Bzurę w kierunku Brochowa, pozostałości piechoty 16 DP, a w ich szeregach też artylerzyści nie będący w obsłudze dział. Z uwagi na silną obronę rzeki i podejść do Puszczy Kampinoskiej przedarły się nieliczne jednostki. Wielu artylerzystów poległo wśród nich w rejonie Janowa dowódca 16 pal ppłk Aleksander Słupczyński. 
W Puszczy Kampinoskiej 
Po przebiciu się do puszczy na jej obrzeżach toczono dalsze walki z niemiecką piechotą i bronią pancerną 19 września w pobliżu drogi Piaski Duchowe–Cisowe poległ prowadząc natarcie dowódca artylerii dywizyjnej płk Witold Andruszkiewicz. I dywizjon armat bez 1 baterii po rozpoznaniu brodu przed wieczorem 18 września wykonał nawałę ogniową torując drogę pozostałościom dywizji, następnie przy brodzie strzałem z armaty zniszczył broniący, go niemiecki ckm. Po przeprawieniu się w nocy przez bród na Bzurze niedaleko Brochowa, stoczył potyczkę na skraju Puszczy Kampinoskiej z niemieckimi czołgami, które zawróciły. W trakcie marszu pozostał i nie dołączył wyciągający ugrzęźnięte działo dowódca 2 baterii por. Tadeusz Boratyński. Do I dywizjonu mjr. Tadeusz Nadratowskiego dołączyły pododdziały i grupy przebijających się przez puszczę żołnierzy, w tym działon z 27 pułku artylerii lekkiej wieczorem 19 września łącznie ok. 2.00, w tym z macierzystego pułku 5 oficerów i wielu kanonierów. Grupa maszerowała poprzez Rybitew, Cybulice i Bielawy tocząc drobne potyczki z patrolami niemieckimi. Po dotarciu do Kazunia, dywizjon został włączony w skład broniącej tego odcinka 30 Dywizji Piechoty gen. bryg. Leopolda Cehaka. 2/16 pal została przydzielona do wsparcia jako artyleria przeciwpancerna dla 82 pułku piechoty na odcinku od Dębiny do Wisły, a 3 bateria dla 84 pułku piechoty w rejonie Sadów i Kazunia. W trakcie walk w obronie Modlina poległo od ataków lotnictwa i ostrzału artylerii ponad 30 żołnierzy 16 pal w tym por. A. Dąbrowski i zginęła większość koni dywizjonu. Wobec zmniejszającej się ilości amunicji, malała aktywność bojowa obu baterii. 29 września w wyniku kapitulacji Modlina, po zdaniu broni dywizjon dostał się do niemieckiej niewoli. 
Bateria marszowa 1/16 pal
W ramach I rzutu mobilizacji powszechnej do 3 września 1939 roku w Forcie Kniaziewicza, a od 1 września koszarach Toruń-Podgórze w 31 pułku artylerii lekkiej sformowano baterię marszową 1/16 pal pod dowództwem por. rez. Antoniego Gudowicza. Bateria została wyposażona w broń strzelecką z wyjątkiem pełnego ukompletowania w pistolety. Otrzymała konie i inne wyposażenie, ale bez dział. Wraz z baterią marszową 1/15 pal zostały podporządkowane dowódcy Oddziału Wydzielonego "Toruń" płk. dypl. Aleksandrowi Myszkowskiemu. Od 4 do 6 września baterie marszowe 15 i 16 pal w Toruniu wykonywały prace inżynieryjno-fortyfikacyjne i pełniły służbę patrolową. Częściowo przeprawiły się przed świtem 7 września przez most przed wysadzeniem mostów w Toruniu, częściowo po ich wysadzeniu baterie przeprawiły się na podręcznych środkach, w tym amunicję do dołączonej do baterii kolumny amunicyjnej rozbitego w Borach Tucholskich 27 pal. Obie baterie wyruszyły marszem pieszym przez Służewo, Radziejów, Brześć Kujawski do Włocławka, gdzie dotarły 9 września. Przed Brześciem Kuj. baterie stoczyły walkę z bandą dywersyjną rozbijając ją. Następnie maszerowały przez Kowal, Gostynin, Gąbin do Sochaczewa, gdzie podczas postoju 11 września zlikwidowano radiostację dywersyjną. 12 września artylerzyści obu baterii marszowych uczestniczyli w osłonie od strony Błonia natarcia na Sochaczew. Wieczorem 12 września baterie pomaszerowały przez Puszczę Kampinoską do Modlina, dotarły tam 14 września. Po czym po odpoczynku w Modlinie przez Jabłonnę 15 września osiągnęły Warszawę. Jako oddział por. Mazura baterie od 20 września weszły w skład I dywizjonu pieszego artylerii pod dowództwem kpt. Ehrlicha. Utworzono z baterii marszowych 15 i 16 pal, dwie baterie bojowe. Od 25 września pieszy dywizjon artylerii został skierowany jako piechota do walki na Mokotowie. Od ostrzału artylerii niemieckiej i bombardowań lotniczych poległo kilku żołnierzy. Baterie do dnia kapitulacji stolicy nie wzięły bezpośredniego udziału w walkach, z uwagi na małą aktywność wroga na tym odcinku.
Oddział Zbierania nadwyżek 16 pal.
Po zakończeniu mobilizacji pułku i pododdziałów dywizyjnych w dniu 29 sierpnia 1939 roku pozostałe nadwyżki żołnierzy koni, sprzętu i mienia pułku zostały załadowane na transport kolejowy i przewiezione do Skierniewic i rozlokowane w pobliskich wsiach, w tym w Makowie. Dowódcą OZN 16 pal został kpt. Mieczysław Grądkowski. W oddziale nadwyżek były 4 haubice kal. 100 mm zorganizowane w baterię por. Edwarda Feliksa Pelca i 4 armaty kal. 75 mm bez przyrządów celowniczych zorganizowane w baterię której dowództwo objął w okresie późniejszym por. rez. Paweł Wendlikowski. Zebrano ok. 1000 żołnierzy i ok. 100 wozów konnych. Nocą 3/4 września oddział nadwyżek na polecenie przełożonych odmaszerował do Warszawy, gdzie przybył nocą 7/8 września. Skierowany dalszym marszem przez Siedlce do Brześcia nad Bugiem gdzie przybył 13 września. Z uwagi na brak broni w nadwyżkach pułku nie wszedł on w skład garnizonu brzeskiego, został skierowany do Kobrynia, a dalej przez Ratno do Kowla. 20 września w okolicach Kowla ustalono, że zgrupowanie WP w Kowlu zostało zdemobilizowane, a w mieście są oddziały sowieckie. Zawrócono do Ratna, a następnie do Małoryty. W Małorycie oddział wszedł w skład Zgrupowania "Brzoza" pod dowództwem płk. Brzozy-Brzeziny. Z ośrodka wyłączono baterie artylerii i włączono je w skład dywizjonu artylerii pod dowództwem kpt. Mariana Poraj-Jankowskiego 50 Dywizji Piechoty "Brzoza". Wspierały one piechotę dywizji podczas walk o Kock, Adamów, pod Talczynem, Serokomlą, Krzywdą i Wolą Gułowską. Dozbrojenie w broń strzelecką nastąpiło podczas marszu, bronią porzuconą. W Parczewie OZN 16 pal był atakowany przez lotnictwo sowieckie, poniesiono straty w zabitych i rannych. Skapitulował w składzie SGO "Polesie" 6 października 1939 r.
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk z 1937, nr 18, poz. 230. 
Sztandar, ufundowany przez społeczeństwo Grudziądza, wręczył pułkowi marszałek Edward Śmigły-Rydz w Toruniu 19 czerwca 1938 podczas ceremonii wręczania oddziałom OK VIII (Toruń) sztandarów ufundowanych przez społeczeństwo pomorskie.
Uprzednio został poświęcony przez biskupa polowego WP ks. Józefa Gawlinę. Dalsze uroczystości miały miejsce na błoniach nadwiślańskich w Grudziądzu 26 czerwca 1938. Po mszy św. polowej, prezydent miasta inż. Józef Włodek przeczytał akt fundacyjny i przekazał sztandar gen. bryg. Emilowi Przedrzymirskiemu-Krukowiczowi (organizatorowi i pierwszemu dowódcy pułku). Ten z kolei wręczył sztandar ówczesnemu dowódcy pułku płk. Witoldowi Andruszewiczowi, który złożył przysięgę.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 16 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na prawej stronie płatu sztandarowego na ramionach krzyża widniały napisy:
W czasie działań wojennych 1939 sztandar był przewożony ze sztabem pułku przez cały szlak bojowy od Grudziądza aż do Lasów Iłowskich. Tam, wobec niemożności wyjścia z okrążenia został 18 września 1939 spalony osobiście przez dowódcę pułku ppłk. Aleksandra Słupczyńskiego w obecności mjr. Józefa Morkowskiego – dowódcy łączności 16 Pomorskiej Dywizji Piechoty oraz ogn. Stanisława Dąbrowskiego ze sztabu pułku.
Odznaka pamiątkowa.
Odznaka zatwierdzona Dz. Rozk. MSWojsk. nr 16, poz. 158 z 18 maja 1929 roku. Odznaka o wymiarach 42x42 mm ma kształt krzyża maltańskiego o ramionach pokrytych ciemnozieloną i czarną emalią. Na ramionach krzyża wpisano numer „16” i rok powstania pułku „1919”. Między ramionami krzyża pęki złoconych promieni. Odznaka oficerska, dwuczęściowa, wykonana w srebrze, emaliowana. Wykonawcą odznaki był Wiktor Gontarczyk z Warszawy
Pomorscy artylerzyści.
Obsada personalna w 1939 roku.
Obsada personalna i struktura organizacyjna w marcu 1939 roku:
I dywizjon
II dywizjon
III dywizjon
Żołnierze 16 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1177784" url="https://pl.wikipedia.org/wiki?curid=1177784" title="Palmira (gmina)">
Palmira (gmina)

Palmira – gmina w prowincji Cienfuegos z siedzibą w Palmirze. Liczy około 33,1 tys. mieszkańców, żyjących na obszarze 318 km².

</doc>
<doc id="1177799" url="https://pl.wikipedia.org/wiki?curid=1177799" title="17 Pułk Artylerii Lekkiej">
17 Pułk Artylerii Lekkiej

17 Pułk Artylerii Lekkiej (17 pal) - oddział artylerii lekkiej Armii Wielkopolskiej i Wojska Polskiego II RP.
Jego 6 bateria odznaczona została orderem Virtuti Militari za wojnę obronną 1939.
Formowanie i walki.
20 lutego 1919 roku w ówczesnym forcie Prittwitz-Gaffrona, wchodzącym w skład Twierdzy Poznań, podporucznik Sawicki i sierżant Czub przystąpili do organizacji 2 pułku artylerii polowej Wielkopolskiej z ochotników–artylerzystów z byłej armii niemieckiej i rekrutów powołanych dekretem Naczelnej Rady Ludowej. 11 marca dowództwo pułku objął podporucznik Gałuszyński. Kolejne baterie formowały się także w fortach Rocha i Radziwiłła oraz koszarach artylerii na Sołaczu. 17 marca pułk wyruszył do obozu ćwiczebnego Biedrusko w składzie 13 oficerów, 950 szeregowców i 90 koni. 10 kwietnia jednostka została zaprzysiężona na wierność Naczelnej Radzie Ludowej. Cztery dni później rozpoczęto formowanie IV dywizjonu. 8 maja zakończono formowanie jednostki.
W końcu maja ze składu oddziału wyłączony został II dywizjon, jako zalążek 3 pułku artylerii polowej Wielkopolskiej. W związku z powyższym IV dywizjon przemianowany został na II. W sierpniu sztab pułku i II dywizjon powrócił do Poznania. W tym samym czasie oddział przezbrojony został w 75 mm działa włoskie wz. 1906. 
Od 18 stycznia 1920 roku pułk wziął udział w triumfalnym wejściu Wojska Polskiego do reszty ziem byłego Wielkiego Księstwa Poznańskiego, zajętych jeszcze przez Niemców, a przyznanych Polsce bez plebiscytu przez traktat wersalski. I dywizjon wyruszył do Kępna, II do Leszna, a III do Zbąszynia i Międzychodu. 
23 stycznia 1920 roku 2 pułk artylerii polowej Wielkopolskiej został przemianowany na 17 pułk artylerii polowej.
We wrześniu 1920 pułk dysponował 76,2 mm armatami rosyjskimi.
Pułk w okresie pokoju.
23 grudnia 1920 roku pułk transportem kolejowym wrócił z frontu do Wielkopolski. Początkowo stacjonował w Biedrusku, a następnie w Poznaniu i Mogilnie. W listopadzie 1921 roku pułk przybył do swojego stałego garnizonu – Gniezna.
W październiku 1921 roku ze składu pułku wyłączony został III dywizjon i podporządkowany dowódcy nowo powstałego 25 pułku artylerii polowej. W czerwcu 1924 roku został sformowany nowy III dywizjon.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 8 maja jako datę święta pułkowego. Pułk obchodził swoje święto w rocznicę zakończenia formowania w roku 1919.
31 grudnia 1931 roku Minister Spraw Wojskowych marszałek Polski Józef Piłsudski przemianował 17 pułk artylerii polowej na 17 pułk artylerii lekkiej.
W maju 1939 roku została wprowadzona nowa organizacja pokojowa pułku, zgodnie z którą liczył on trzy dywizjony po dwie baterie, przy czym I dywizjon był uzbrojony w 75 mm armaty wz. 1897, natomiast II i III dywizjon w 100 mm haubice wz. 1914/1919 P.
17 pal w kampanii wrześniowej.
Mobilizacja.
24 sierpnia, w godzinach porannych, 17 pułk artylerii lekkiej w garnizonie Gniezno rozpoczął mobilizację alarmową w grupie żółtej, w czasie od A+28 do A+54. W jej trakcie zmobilizowano 17 pal do etatów wojennych. Dodatkowo zmobilizowano w pułku niżej wymienione pododdziały, w tej samej grupie i czasie od A+54 do A+60 dla macierzystej dywizji:
oraz w tej samej grupie i czasie od A+60 do A+72,
W oparciu o pokojowy stan 17 dywizjonu artylerii ciężkiej, zmobilizowano w Gnieźnie w ramach mobilizacji alarmowej w grupie żółtej w czasie od A+46 do A+58, 17 dywizjon artylerii ciężkiej do etatów wojennych. 
W II rzucie mobilizacji powszechnej w Kielcach planowano zmobilizować przez 17 pal Ośrodek Zapasowy Artylerii Lekkiej nr 7. 
Stawiennictwo rezerwistów było wzorowe, mobilizacja została ukończona w terminie. Wystąpiły niewielkie braki w kbk, całkowity brak pistoletów dla oficerów rezerwy. Po zakończeniu odbyła się przysięga żołnierzy i przegląd pododdziałów pułku. W dniach 25-27 sierpnia dywizjony II i III udały się w rejon koncentracji macierzystej 17 Dywizji Piechoty. II dywizjon został przydzielony do 68 pułku piechoty i zajął stanowiska ogniowe w rejonie Gutowo, Sokołowo. III dywizjon przydzielony został do 69 pułku piechoty i zajął stanowiska ogniowe w rejonie wsi Wały. 26 sierpnia I dywizjon otrzymał rozkaz do odmaszerowania w rejon Słupcy, do dyspozycji dowódcy 25 Dywizji Piechoty, gdzie dotarł rano 28 sierpnia. Stacjonował bateriami w miejscowościach Kowalewo Opactwo, Gołkowo i Kowalewo. 31 sierpnia I/17 pal został podporządkowany dowódcy 70 pułku piechoty i wraz z nim podjął nocny marsz 31 sierpnia/1 września do rejonu Chocza, poprzez Zagórów, Drzewce, Bukowe. Zmobilizowany 67 dywizjon artylerii lekkiej pozostał w rejonie Gniezna, jedynie 3 bateria została przydzielona do dyspozycji dowódcy 14 Dywizji Piechoty i odmaszerowała 26 sierpnia do miasta Skoki. 17 pal w składzie 17 DP wszedł w skład Armii „Poznań” pod dowództwem gen. dyw. Tadeusza Kutrzeby. 
Działania bojowe.
Działania w Wielkopolsce i marsz nad Bzurę.
O świcie 1 września 17 pal był rozlokowany następująco: III dywizjon na północny zachód od Gniezna wraz z 69 pp z bateriami w Zdziechowie, Strychowie, Piekarach i dowództwem we wsi Obora, II dywizjon wraz z 68 pp w rejonie Wrześni z dowództwem i jedną baterią w Gutowie Małym, a dwoma bateriami w dworze Gutowo Wielkie; I dywizjon w marszu w rejonie Choczy. 2 września dowództwo 17 pal objął ppłk Stefan Piwakowski; dotychczasowy dowódca ppłk dypl. Stefan Springer odszedł na inny przydział wojenny. I/17 pal dozorował przeprawy przez rzekę Prosna w Choczu. II/17 pal nocą 2/3 września przegrupował się do lasu miejskiego na południe od Gniezna. Ze względu na planowane wsparcie prawego skrzydła Armii „Łódź” przez część sił Armii „Poznań” dokonano przegrupowania 17 DP. Z uwagi na powyższe, w nocy 2/3 września II/17 pal przeszedł z rejonu Gutowa Małego do Graboszewa na południowy zachód od Słupcy, a III/17 pal do Sędziwojewa na północny wschód od Wrześni, poprzez Żydowo, Czeluścin, Grzybowo. 3 września, działając w składzie 25 DP, 70 pp z I/17 pal dyslokowany został do wsi Morawin, celem osłony wschodniego skrzydła 25 DP. Ze względu na nową koncepcję działań armii do obrony przedmościa Koło, utworzono Grupę Operacyjną „Koło” pod dowództwem gen. bryg. Edmunda Knoll-Kownackiego. W skład jej włączono 17 DP i 25 DP oraz inne oddziały. 70 pp wraz z I/17 pal miał ubezpieczać od strony zachodniej odwrót 25 DP, utrzymując las Krupówki i Koźlątków, a następnie wykonać odwrót jako straż tylna 25 DP poprzez Ceków, Ostrów do Dziadowic. Tego też dnia w ramach 17 DP dowództwo 17 pal z III dywizjonem haubic przegrupowało się przez Słupcę i Golinę do rejonu Czarkowa, Chorzenia, Niełusza. II dywizjon haubic przemieścił się przez Chwalibogowo, Działy, Ciążeń, Ląd, Zagórów do rejonu Rzgów, Modła, lasy Józefowo. 4 września 70 pp wraz z I dywizjonem armat, jako ariergarda 25 DP prowadził działania osłonowe; o świcie zamykał przeprawy na rzece Swędrni na odcinku Młyńsko-Morawin od strony Koźminka. Następnie zajął stanowiska ogniowe w rejonie Cekowa i zamykał kierunek z Morawin. Dowódca 17 pal przydzielił dywizjony do pułków piechoty; wraz z nimi maszerowały na przedmoście Koło. III/17 pal w nocy 4/5 września przekroczył Wartę po moście w Koninie, pozostawił ze swojego składu baterię 9/17 pal wraz z Oddziałem Wydzielonym ze składu 69 pp w rejonie Genowefy Wyszyńskiej jako osłonę przemarszu 17 DP. Wieczorem 4 września I/17 pal wraz z 70 pp przemieściły się do lasów Piętno. 
O świcie 5 września 17 DP zajęła północną część przedmościa Koło. 17 pal ugrupował swoje pododdziały na stanowiskach ogniowych w rejonach: III/17 pal (bez 9/17 pal) od rzeki Warty do wsi Genowefa Piorunowska, wraz z 69 pp, 9/17 pal w raz z batalionem I/69 pp w Genowefie Wyszyńskiej, II/17 pal (bez 4/17 pal) od Kamionki do Milinowa, wraz z batalionem I/68 pp, bateria 4/17 pal od Kun do Kamionki wraz z batalionem III/68 pp. O godz. 5:00 5 września I/17 pal wraz z 70 pp przemieściły się z lasów Piętno przez Grzymiszew do wsi Tarnowa. Od 6 września do składu dywizji powrócił I/17 pal wraz z 70 pp. W nocy 5/6 września 17 DP podjęła marsz w kierunku Koła; w kolumnie wraz z 69 pp maszerował III/17 pal, a za nimi 68 pp z II/17 pal. III dywizjon z 69 pp przekroczył o północy most na Warcie w Kole i zajął na wschodnim brzegu Warty rejon w lasach między Grzegorzewem a Przybyłowem. Natomiast II/17 pal z 68 pp został zawrócony na przedmoście Koło. O godz. 3:00 6 września 70 pp wraz z I/17 pal został skierowany do lasów Smolina, Tarnowa celem zamknięcia drogi Turek-Koło.
Z uwagi na częste zmiany rozkazów wysyłanych przez Kwaterę Główną Naczelnego Wodza do dowództwa Armii „Poznań”, w szeregi dywizji wkradł się chaos co do kierunków marszu. 6 września 17 DP otrzymała rozkaz marszu w kierunku Dąbia; jako pierwszy maszerował III/17 pal z 69 pp i osiągnął Chełmno nad Nerem, skąd zawrócono kolumnę w kierunku Kłodawy przez Drzewice, Głębokie. W nocy 6/7 września, pomiędzy godz. 1:00 a 2:00, II dywizjon z 68 pp przekroczył Wartę po moście w Kole i poprzez Drzewice dotarł do Rośla ok. godz. 10:00. O godz. 4:30 I dywizjon z 70 pp przekroczył most na Warcie w Kole i o godz. 8:00 zajął rejon las Krzykosy, Borysławice. Gen. dyw. Tadeusz Kutrzeba podjął decyzję o wykonaniu zwrotu zaczepnego na skrzydło niemieckiej 8 Armii; z uwagi na powyższe rozpoczęto przegrupowania i koncentrację oddziałów armii. 7 września ok. godz. 16:00 III dywizjon wraz z 69 pp wykonał marsz przez Besiekiery do rejonu Odechów, dwór Żabokrzeki, Drzykozy na północny wschód od Grabowa Łęczyckiego, gdzie od wieczora przystąpił do organizacji obrony. Pozostała część dywizji o godz. 19:00 wyruszyła w marsz w rejon Krośniewic. I dywizjon przemieszczał się przez folwark Błędów, Przybyszew, Radzyń, Sobótkę, dwór Walew. II dywizjon poprzez Smardzew, Jastrzębie, Pociecha, Drzykozy. Rano 8 września 17 pal zajął stanowiska I dywizjonem w rejonie folwarku i dworu Miłonice, Cudniki, Zalesie, II dywizjonem w dworze Opienino, kolonii Sobótka, a III dywizjonem w Sławęcinie. 17 DP miała nacierać w ogólnym kierunku na Piątek, Stryków i Łęczycę poprzez rzekę Bzurę, w składzie GO gen. bryg. Edmunda Knolla-Kownackiego. 
Udział w bitwie nad Bzurą.
8 września i w nocy 8/9 września 17 pal wraz z wspieranymi pułkami piechoty rozpoczął zajmowanie stanowisk wyjściowych do natarcia. III dywizjon, jako wsparcie 69 pp, został przydzielony do 25 DP. O godz. 12:00 8 września wyruszył do rejonu Łęczycy, przed wieczorem zajął stanowiska ogniowe w rejonie wsi Koryta. 17 pal (bez III dywizjonu), wraz z siłami głównymi 17 DP, podjął nocny marsz 8/9 września, docierając rano do Gozdkowa i Wargawki Młodej II dywizjonem oraz do Byszewa, Budki i Kostusina I dywizjonem. 17 pal stanowił artylerię bezpośredniego wsparcia. Dywizjony i baterie zajęły stanowiska ogniowe. Mający nacierać w I kolumnie 70 pp został wsparty I dywizjonem na stanowiskach ogniowych we wsiach Przyłogi, Nędzerzew, Krokorczyce, z punktem obserwacyjnym we dworze Nędzerzew. Do wsparcia natarcia 8 batalionu strzelców przydzielono 5 baterię z II dywizjonu, ze stanowiskami ogniowymi w kolonii Kuchary. Mający wspierać zgrupowany w II kolumnie 68 pp (bez II batalionu) II/17 pal zgrupował się w kolonii Kuchary. 9 września o godz. 10:00 III/17 pal wsparł pierwsze nieudane natarcie na Łęczycę batalionu II/69 pp. O godz. 18:00 III dywizjon ponownie wsparł 69 pp podczas natarcia na Łęczycę, który po ciężkim boju ok. godz. 23:00 wdarł się do centrum miasta. O godz. 17:00 do natarcia przystąpiły siły główne 17 DP. 8 batalion strzelców wraz z baterią 5/17 pal po przeprawieniu się przez Bzurę zdobyły Michałowice i wschodnią część Marynek. Batalion III/68 pp przy wsparciu baterii 6/17 pal do godz. 23:00 zdobył Podgórzyce i Górę Św. Małgorzaty. Nocą 9/10 września I/17 pal przeprawił się przez Bzurę i maszerując za 70 pp poprzez kolonię Węglewice dotarł do rejonu wsi Zagaj Stary. 
Rano 10 września pod dowództwo 17 pal powrócił III dywizjon, zajmując stanowiska ogniowe we wsi Rybitwy. O godz. 6:00 I dywizjon wsparł ze stanowisk ogniowych w pobliżu Rogulic i Zagaja Starego natarcie batalionu III/70 pp na Gaj Stary, który zdobył wieś o godz. 10:00. Rano bateria 4/17 pal wspierała 8 bs w odparciu niemieckiego przeciwnatarcia w rejonie zachodniej części Podgórzyc. 10 września od rana II/17 pal, wraz z 17 dywizjonem artylerii ciężkiej, tworzył zgrupowanie artylerii ogólnego działania pod dowództwem ppłk. Stanisława Piwakowskiego, z 5 i 6 bateriami haubic na stanowiskach ogniowych w Podgórzycach i 4 baterią w południowej części Orszewic. O godz. 10:05 I dywizjon całością wykonał ześrodkowanie ogniowe na pozycje niemieckie na północnym skraju lasu, na południe od Karsznic. Przed południem III/17 pal przeszedł do Orszewic. Po południu niemiecka ciężka artyleria ostrzelała Orszewice i Górę Św. Małgorzaty, w efekcie czego straty poniósł III dywizjon. Pomimo strat, o godz. 16:00 zajął w tym rejonie stanowiska ogniowe. Po godz. 12:00 17 DP podjęła pościg za oddziałami niemieckimi. II dywizjon haubic podjął marsz w kolumnie z I i III batalionami 68 pp w kierunku Skotnik. W trakcie marszu pościgowego, na wieść o zbliżaniu się kolumny samochodów, 6 bateria haubic ostrzelała kolumnę pojazdów, niszcząc 4 samochody. O godz. 14:00 1 bateria armat wspierała czołowy batalion I/70 pp w natarciu ze stanowisk ogniowych w Karsznicach na Śladków Podleśny; po jego zdobyciu zajęła w nim stanowiska ogniowe. Z nowych stanowisk skutecznie ostrzelała wzg. 123 i kolonię Śladków Górny, umożliwiając I batalionowi 70 pp dalsze natarcie, aż pod Grabiszew. 6 bateria haubic wspierała III batalion 68 pp w pościgu na Małachowice; rozbiła stanowiska niemieckiej broni maszynowej, dwie kolumny niemieckiej piechoty i odparła wspólnie z piechotą kontratak niemieckich czołgów, na koniec dopomogła zdobyć Małachowice. Dalsze natarcie na Modlną Probostwo III/68 pp wspierały baterie 4 i 6, 17 pal. Ok. godz. 22:00 poprzez Śladów Podleśny do Karsznic dotarł I/17 pal; także w nocy dotarł w rejon Karsznic III/17 pal. II/17 pal skoncentrował się w rejonie dworu Skotniki z zadaniem wsparcia obrony Małachowic. 
O świcie 11 września 8 bs wspierany przez 4/17 pal zdobył wieś Dybówka. 6/17 pal zajęła rano stanowiska ogniowe w na skraju lasu na północ od Skotnik, o godz. 5.30 I/17 pal zajął stanowiska ogniowe na południowo wschodnim skraju lasu na północ od Skotnik. 11 września 17 DP miała kontynuować natarcie na Celestynów, Modlną i dwór Sokolniki. O godz. 13:00 4 i 6 baterie haubic ostrzelały wzg.132,3, Dybówkę i drogę Modlna-Małachowice. Tym samym wspomogły natarcie batalionów I i II 69 pp oraz 8 strzelców, mających odzyskać północne Małachowice i Dybówkę utracone podczas niemieckiego kontrataku przed południem tego dnia. Po zajęciu przedmiotów natarcia ok. godz. 14:30 III/17 pal i 17 dac wykonały nawały ogniowe na dwór Sokolniki i Ozorków. Przy skutecznym wsparciu 4 i 6 baterii 17 pal batalion I/69 pp ponownie opanował Dybówkę oraz zdobył dwór Sokolniki; dzięki temu batalion II/69 pp zdobył południowe Małachowice i dotarł pod Modlną Probostwo. W trakcie walk poległ ppor. Leszek Wójcik z 9 baterii haubic. O godz. 16:00 I/17 pal (bez 1 baterii) wykonał ześrodkowanie ognia na Śladków Górny, po którym batalion II/70 pp zdobył Grabiszew, a następnie o godz. 22:00 las na wschód od Celestynowa. Batalion III/70 pp wraz z 1/17 pal do godz. 22:00 bez walki zajął Wolę Rogozińską. 
12 września 17 DP wraz z całą armią kontynuowała natarcie. O godz. 5:00 I/17 pal zajął stanowiska ogniowe 2 baterią armat we wsi Barchowice Stare, a 3 baterią armat we wsi Barchowice Nowe. O godz. 5:00 6 bateria haubic rozpoczęła prowadzenie ostrzału dworu w Modlnej wspierając natarcie II/69 pp; równocześnie III/17 pal i 17 dac ostrzeliwały rejon Modlnej, las na południe od tej miejscowości oraz wzg. 158 i 159, separując rejon walk o dwór Modlna przed dopływem niemieckich posiłków. II/17 pal o godz. 6:00 podjął marsz w pobliże rejonu walk, o godz. 10:00 baterie zajęły stanowiska ogniowe: 5 w centrum wsi Modlna Probostwo, a 4 na jej zachodnim skraju. Jednocześnie do II dywizjonu haubic dołączyła 6/17 pal i zajęła stanowiska ogniowe we wschodniej części wsi Modlna Probostwo. Z tych stanowisk cały II dywizjon wpierał ostrzałem natarcie batalionów II/69 pp i III/69 pp na Sokolniki i Celestynów. 1 bateria armat o godz. 8:00 zajęła stanowiska ogniowe w Wypychowie, skąd wspierała obronę Woli Rogozińskiej przez batalion III/70 pp, a następnie natarcie tego batalionu na las Gieczno. Ok. godz. 16:00 dywizja rozpoczęła przygotowania do natarcia na Stryków. Dokonano stosownych przegrupowań i uzupełnienia amunicji. 5/17 pal została przydzielona do batalionu I/68 pp, dywizjon III/17 pal został zadysponowany do Wypychowa dla wsparcia 70 pp. W tym czasie gen. Tadeusz Kutrzeba wprowadził istotne zmiany do planu bitwy nad Bzurą; tym samym gen. bryg. Edmund Knoll-Kownacki otrzymał rozkaz o wstrzymaniu natarcia na Stryków i przegrupowania podległych dywizji na północny brzeg Bzury. 
W godz. 22:00-23:00 12 września 17 DP rozpoczęła odwrót zgodnie z rozkazem jej dowódcy płk dypl. Mieczysława Mozdyniewicza; 17 pal rozpoczął wraz z innymi oddziałami odwrót w dwóch kolumnach. W kolumnie zachodniej dywizji maszerowało dowództwo 17 pal i II dywizjon z Modlnej do dworu Ktery. W kolumnie wschodniej dywizji maszerował I dywizjon i III dywizjon z Wypychowa do dworu Siemienice. 13 września po nocnym marszu o godz. 10:00 II dywizjon zajął stanowiska ogniowe 4 baterią we dworze Ktery, 5 baterią we wsi Nowe Ktery, a 6 baterią we wsi Ktery. Zadaniem II/17 pal było wsparcie obrony 68 pp na północnym brzegu Bzury, na odcinku Ktery-dwór Siemienice. Ok. godz. 16:00 baterie 1 i 6 zajęły stanowiska ogniowe we wsi Wyręby. Wieczorem poszerzono pas obrony 17 DP do Orłowa. Do świtu 14 września 17 pal zajął stanowiska ogniowe: III dywizjon w rejonie Pawłowic, z zadaniem wsparcia przeprawy pod Młogoszynem, I dywizjon w rejonie Waliszewa, z zadaniem wsparcia obrony przeprawy pod Orłowem, II dywizjon (bez 6/17 pal) na stanowiskach jak poprzednio, z zadaniem obrony przeprawy w rejonie Kter; 6 bateria osłaniała dywizję przy ujściu rzeki Ochnia do Bzury w rejonie Krzyżanów, Jagniątki. Wieczorem w obronie Bzury pozostało zgrupowanie „Szewce”, do którego przydzielono część 17 pal w postaci I dywizjonu i 7 baterii. Pozostała część 17 DP podjęła nocny marsz 14/15 września w rejon Kiernozi i Karsznic. Realizując rozkaz, o godz. 20:00 6/17 pal wraz z 68 pp podjęła marsz poprzez Szewce Nadolne, Plecką Dąbrowę, Wiskienice, Zalesie, Złaków Borowy do Kiernozi. W tym samym kierunku z Kter podjęła marsz reszta II/17 pal. III/17 pal (bez 7 baterii) od Rząśny poprzez Łąźniki, Złaków Kościelny maszerował wraz z 69 pp do Karsznic Małych. Po krótkim odpoczynku o godz. 17:30 z Kiernozi dalszy marsz prowadził II dywizjon haubic poprzez Wejsce, Konstantynów do okolic Rybna. Z Karsznic Małych do rejonu Cypriany-Ćmiszew pomaszerował III dywizjon haubic (bez 7 baterii). Po południu rozwiązano zgrupowanie „Szewce”; w ślad za głównymi siłami dywizji do Rybna wyruszył I dywizjon armat (bez 2 baterii). 2 i 7 baterie pozostały na linii Bzury i Ochni, w składzie Oddziału Wydzielonego płk. Alfreda Konkiewicza. Rano 16 września 17 pal zajął nastepujące stanowiska ogniowe: dowództwo pułku w Cyprianach, dowództwo II dywizjonu w Aleksandrowie, 4 bateria w Rybnie, baterie 5 i 6 w Cypriankach, a III dywizjon pomiędzy Cypriankami a Cyprianami. W nocy 15/16 września baterie 2 i 7 17 pal pozostające nad Bzurą cofnęły się za rzekę Ochnię; wspierały 5 batalion km i br. tow. i batalion III/70 pp w składzie OW płk. Konkiewicza, który został podporządkowany dowódcy Grupy Operacyjnej gen. bryg. Stanisławowi Grzmotowi-Skotnickiemu. W dniu 16 września 7 bateria haubic wystrzeliła 480 pocisków do atakujących oddziałów niemieckich nad Bzurą i Ochnią. Wieczorem podjęła marsz celem dołączenia do III/17 pal. 
W godzinach popołudniowych 16 września oddziały 17 DP wraz z 17 pal zajęły stanowiska wyjściowe do natarcia w kierunku Sochaczewa: II/17 pal w rejonie lasu Zofiówka, III/17 pal w południowej części Cyprianki, przy szosie dwór Ruszki-Rybno. W tym czasie do 17 pal dotarło dowództwo I dywizjonu. Wobec wyjścia na 14 i 25 DP natarcia niemieckich oddziałów pancernych, natarcie 17 DP na Sochaczew zmieniono; rozkazano częścią sił nawiązać kontakt i wesprzeć 14 DP. Realizując to ostatnie zadanie wsparto III dywizjonem (bez 7 baterii), szturm 69 pp (bez batalionu) na Bronisławy. Ok. godz. 15:00 maszerujące do Rybna 1 i 3 baterie I dywizjonu w pobliżu wsi Różyce zostały ostrzelane przez niemieckie czołgi. Kpt. Ludomir Kiesewetter zdołał odprzodkować tylko dwa działony I plutonu swojej 1 baterii; unieruchomiono dwa niemieckie czołgi, a pozostałe zmuszono do odwrotu. W wyniku starcia 3 bateria i część 1 baterii rozpierzchły się porzucając armaty i sprzęt. Po zebraniu się ponownym, 3 bateria z 3 armatami i dwoma jaszczami, pod dowództwem ppor. Mirosława Korytkowskiego, podjęła dalszy marsz. 17 września rano, bez kontaktu z dywizjonem, 3 bateria dotarła do Sannik, gdzie została zbombardowana i utraciła pozostałe armaty i jaszcze. Resztki jej przedzierały się przez Bzurę do Puszczy Kampinoskiej. Pozostałości 1 baterii, we wsi Osiek III, dołączyły do oddziałów 26 Dywizji Piechoty. Po południu zgrupowanie niemieckich czołgów przedarło się przez ugrupowanie 25 DP i zajęło dwór Ruszki. Dalszy ruch czołgów niemieckich został zatrzymany przez 6 baterię kpt. Ludwika Głowackiego, która w dwugodzinnej walce unieszkodliwiła 22 czołgi niemieckie. Ok. godz. 15:00, przy wsparciu 4 i 6 baterii, natarcie na dwór Ruszki wykonały batalion II/68 pp i 7 kompania strzelecka. Reszta batalionu III/68 pp zajęła Sochaczew. Wieczorem z Sochaczewa i dworu Ruszki ściągnięto oddziały 17 DP na pozycje wyjściowe; II dywizjon (bez 5 baterii) został przesunięty z lasu Zofiówka do Korycina. Do pozostałości I dywizjonu, dowodzonego przez kpt. Ludomira Kiesewettera, dołączyła 7 bateria i wraz z nim dotarła w rejon Iłowa, gdzie została rozbita przez lotnictwo. 17 lub 18 września resztki jej, podobnie jak pozostałość 1 baterii, dostały się do niewoli niemieckiej. 
W nocy dowódca GO gen. bryg. Edmund Knoll-Kownacki rozkazał maszerować głównym siłom 17 DP na przeprawę przez Bzurę w rejonie Mistrzewic dwoma kolumnami. Marsz rozpoczęto już 17 września. Kolumna północna miała maszerować trasą poprzez dwór Ruszki, Młodzieszyn, Juliopol, północne Mistrzewice; w jej skład wchodził III dywizjon (bez 7 baterii). Kolumna południowa, w której był II dywizjon, miała przemieszczać się przez dwór Ruszki, Adamowa Góra, Bibiampol do Mistrzewic północnych. Nad ranem 17 września III/17 pal (bez 7 baterii) przeszedł przez Młodzieszyn i w drodze do Nowych Mistrzewic został ostrzelany przez artylerię niemiecką i broń maszynową z rejonu Bibiampola. Silny ostrzał rozproszył III dywizjon, haubice i jaszcze ugrzęzły na piaszczystej drodze lub zostały zniszczone przez niemiecką artylerię. Maszerująca jako czołowa 9 bateria uratowała jeden działon. Poległ ppor. Edmund Pawlak. Dowództwo 17 pal i 5 bateria rano dotarły do Juliopola, gdzie w godzinach południowych zostały rozproszone i zniszczone przez niemiecką artylerię. 4 i 6 bateria przeszły w nocy z Korycińca do Nowej Wsi, skąd ok. godz. 5:00 wyruszyły do przeprawy w Mistrzewicach. Podczas marszu utkwiły w zatorze kolumn taborowych. Po południu wzięły udział w walkach obronnych w kompleksie leśnym Biała Góra, Budy Stare. Ok. godz. 21:00 4 i 6 bateria z sześcioma haubicami podjęły próbę forsowania Bzury w rejonie Witkowic. Ze względu na zatarasowanie brodu nie zdołano przeprawić haubic 6 baterii; działa pozostały w rzece, a żołnierze przebili się do Puszczy Kampinoskiej. Pluton 4 baterii haubic zawrócił do folwarku Stefanów. O świcie 17 września 2 bateria w składzie OW płk. Konkiewicza po nocnym marszu dotarła do folwarku Poddębina. Następnie ok. godz. 18:00 kontynuowała marsz do rejonu Brzozowa Starego poprzez Lubików, Osmolin, Byki, Wszeliwy, Kaptury. Bateria osłaniała marsz zgrupowania w jego straży tylnej. Pozostałości 17 pal w dniach 18 i 19 września w rejonie Bud Iłowskich i Iłowa zakończyły swoje istnienie. Poległo w trakcie tych walk wielu żołnierzy 17 pal, w tym ppor. Stefan Kluczewski; wielu było rannych, w tym mjr Kazimierz Klimko, por Jan Szymborski; duża grupa dostała się do niewoli. Wielu żołnierzy przedarło się przez Bzurę i dostało się do Puszczy Kampinoskiej. 
Walki w Puszczy Kampinoskiej w drodze do Warszawy.
18 września 6 bateria bez dział dołączyła do 60 pułku piechoty z 25 DP i wzięła udział w walkach o wieś Cisowe, gdzie poniosła straty. Poległ między innymi ppor. rez. Antoni Głowacki. W Cybulicach Dużych 19 września zbierały się resztki 17 pal, nad którymi dowództwo objął kpt. Antoni Wojciechowski. Zebrano z II dywizjonu 222 żołnierzy i 150 koni, dowództwo którego objął kpt. Ludwik Głowacki. Z III dywizjonu zebrano 200 żołnierzy. Pozostałości z 1 działem weszły w skład zgrupowania 17 DP pod dowództwem ppłk. Wacława Albrechta. W dniach 20-22 września resztki 17 pal przebijały się w ramach Grupy „Palmiry” do Warszawy. W walkach pod Łomiankami poległo wielu żołnierzy 17 pal, w tym ppor. Franciszek Jęczkowski, ppor. Józef Sujak, ppor. Joachim Kościński. Do Warszawy przebiło się ok. 300 żołnierzy z 17 pal. Większość weszła w skład 25 pułku artylerii lekkiej lub innych oddziałów broniących Warszawy. Grupa ponad 100 żołnierzy z 17 pal dostała się do niemieckiej niewoli w dniach 22-24 września, w tym też grupa oficerów pod dowództwem kpt. Ludwika Głowackiego, która dostała się do niewoli 24 września pod Izabelinem. W dniu 28 września w Warszawie skapitulowała większość żołnierzy 17 pal; tylko nieliczni uniknęli niewoli.
Oddział Zbierania Nadwyżek 17 pal.
Po wyjściu z Gniezna w dniach 25-27 września 17 pułku artylerii lekkiej w miejsce koncentracji 17 DP, w koszarach pozostały nadwyżki żołnierzy, koni, sprzętu i wyposażenia. Zmobilizowane przez 17 pal nadwyżki osobowe, koni oraz pozostałe wyposażenie, broń i sprzęt pod dowództwem mjr. Mariana Borzysławskiego miały wejść w skład formowanego przez 17 pal w Kielcach Ośrodka Zapasowego Artylerii Lekkiej nr 7. W skład OZN 17 pal weszli oficerowie: kpt. Wiktor Radłowski, kpt. Edmund Opieliński, kpt. Józef Zautaszwilli, por. Paweł Szpiruk, ppor. Tadeusz Kozioł; 15 oficerów rezerwy, między innymi: ppor. rez. Tomasz Malinowski, Antoni Chmielecki, Edward Pluszczyński, 9 podchorążych II i I rocznika SPArt, ok. 500 podoficerów i szeregowych rezerwy i 100 koni. Dopiero 2 września OZN 17 pal wyjechał dwoma transportami kolejowymi z Gniezna w kierunku Kielc. Z uwagi na zniszczenia linii kolejowych i zakorkowanie ich przez stojące transporty, na stacji Czerniejewo koło Wrześni transporty wyładowano i podjęto marsz pieszo. 4 września w Koninie, gdy tam dotarł Oddział, napotkano opuszczone własne transporty kolejowe, które po udrożnieniu torów zdołały tam dojechać. Po załadowaniu się do transportów kolejowych, OZN 17 pal dojechał do Chojny, w odległości 3 km na wschód od Koła. Tam 6 września ponownie się Oddział wyładował i pomaszerował pieszo w kierunku Warszawy, z uwagi na odcięcie drogi do Kielc przez pancerno-motorowe oddziały niemieckie. Marsz pod dowództwem por. Pawła Szpiruka odbywał się w dwóch grupach: pieszej, w której mniejszości narodowe – głównie Niemcy – stanowiły 40%, oraz grupy konnej z taborem. W rejonie Łowicza dołączył pododdział wartowniczy ochrony koszar 17 pal. Po dotarciu do Warszawy, OZN 17 pal został zgrupowany na Pradze przy ulicach Jagiellońskiej i Grochowskiej, skąd został skierowany do Lublina, przez Rembertów, Anin i Garwolin. W Garwolinie w nocy 13/14 września OZN 17 pal dołączył do batalionu improwizowanego strzelców z OZ Strzelców z Rembertowa, pod dowództwem mjr. Edwarda Wunderlicha. Dołączyły też 2 i 3 bateria 2 pal Leg. Grupa żołnierzy 17 pal uzupełniła baterię 3/2 pal i wraz z nią podjęła marsz z Garwolina na Lublin. Na południe od Garwolina, batalion z OZ Strzelców mjr Wunderlicha, 3 i 2 bateria stoczyły walkę z podjazdem z niemieckiej Dywizji Pancernej „Kempf”. W trakcie walki poległ ppor. Tadeusz Kozioł. OZN 17 pal i baterie częściowo rozbito. Po walce resztki 2 baterii pomaszerowały na Lublin, a pozostałość 3 baterii wróciła do Warszawy, a wraz z nią, pod dowództwem por. Pawła Szpiruka, część rozproszonego Oddziału Nadwyżek. W Warszawie po 15 września por. Paweł Szpiruk zorganizował z pozostałości OZN 17 pal 2 baterię dywizjonu artylerii „Warszawa” pod dowództwem mjr. dypl. Juliusza Szostaka. 
2 bateria artylerii 
Bateria brała udział w walkach na pododcinku „Południe” (Mokotów); skapitulowała wraz z garnizonem Warszawy 28 września.
Symbole pułkowe.
Sztandar.
27 listopada 1937 roku Prezydent RP Ignacy Mościcki zatwierdził wzór sztandaru 17 pal. 
29 czerwca 1938 roku, podczas ceremonii wręczenia sztandarów oddziałom artylerii poznańskiego OK, na dziedzińcu koszar na Sołaczu w Poznaniu, gen. dyw. Juliusz Rómmel wręczył dowódcy pułku sztandar ufundowany przez społeczeństwo miasta i powiatu gnieźnieńskiego.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 17 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego, znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”.
Odznaka pamiątkowa.
20 kwietnia 1926 roku Minister Spraw Wojskowych generał broni Lucjan Żeligowski zatwierdził odznakę pamiątkową 17 pułku artylerii polowej. Odznaka o wymiarach 45x45 mm ma kształt krzyża maltańskiego o ramionach pokrytych emalią w barwach artylerii, z czarną obwódką. Na środek krzyża, na tle skrzyżowanych luf armatnich, nałożone jest złote koło w formie poprzecznego przekroju lufy armatniej, na którym umieszczono herb Gniezna. Na kole wpisany jest rok powstania pułku 1919, numer i inicjały „17 P.A.P.” oraz poprzednia nazwa „2 P.A.L. WLKP”. Odznaka trzyczęściowa - wykonana w tombaku srebrzonym, złocona i emaliowana. Wykonawcą odznaki był Kazimierz Gajewski z Warszawy.
Wielkopolscy artylerzyści.
Żołnierze 17 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Tradycje pułku kultywuje 17 Wielkopolska Brygada Zmechanizowana im. gen. broni Józefa Dowbor-Muśnickiego.

</doc>
<doc id="1177801" url="https://pl.wikipedia.org/wiki?curid=1177801" title="Chanakin">
Chanakin

 
Chanakin (arab. خانقين) – miasto we wschodnim Iraku, w pobliżu granicy z Iranem, w muhafazie Dijala. Liczba mieszkańców: 175 000.
10 listopada 1942 w Chanakinie rozpoczęto formowanie 8 Pułku Artylerii Przeciwlotniczej Ciężkiej – jednostki Armii Polskiej na Wschodzie.

</doc>
<doc id="1177802" url="https://pl.wikipedia.org/wiki?curid=1177802" title="Khánaqín">
Khánaqín



</doc>
<doc id="1177803" url="https://pl.wikipedia.org/wiki?curid=1177803" title="Death Certificate">
Death Certificate

Death Certificate – drugi solowy album amerykańskiego rapera, Ice Cube'a. Wydawnictwo zostało podzielone na dwie części, The Death Side (strona śmierci, utwory 1-11) i The Life Side (strona życia, utwory 12-20). Ice Cube uważa, że strona śmierci mówi o tym jak jest zaś strona życia o tym jak powinno być. Na płycie słyszymy nieżyjącego już członka organizacji Nation of Islam, Khalida Abdula Muhammada. Na long playu znalazł się również kontrowersyjny utwór Black Korea w którym Ice Cube ostrzega Koreańczyków, że jeżeli nadal będą źle traktować czarnych w Los Angeles wybuchną zamieszki w których palone będą ich sklepy. Cztery miesiące po premierze płyty zamieszki wybuchły (słynne Los Angeles riots). Na albumie znalazł się diss na N.W.A, No Vaseline. Przez krytyków album uważany jest za jedno z najlepszych dzieł lat 90.

</doc>
<doc id="1177804" url="https://pl.wikipedia.org/wiki?curid=1177804" title="Rodas">
Rodas

Rodas – miasto na Kubie, w prowincji Cienfuegos, siedziba gminy o tej samej nazwie. Zostało założone w 1859 jako "Lechuzo". Nazwę zmieniono w 1879.

</doc>
<doc id="1177805" url="https://pl.wikipedia.org/wiki?curid=1177805" title="Rynkowe otoczenie producenta żywności">
Rynkowe otoczenie producenta żywności

Rynkowe otoczenie producenta żywności tworzą:

</doc>
<doc id="1177809" url="https://pl.wikipedia.org/wiki?curid=1177809" title="Rodas (gmina)">
Rodas (gmina)

Rodas – gmina w prowincji Cienfuegos, z siedzibą w Rodas, na Kubie. Według danych na rok 2004, gminę zamieszkiwało 33 477 osób, a gęstość zaludnienia wyniosła 60,6 os./km2.
Klimat.
Średnia temperatura wynosi 24°C. Najcieplejszym miesiącem jest kwiecień (26°C), a najzimniejszym styczeń (22°C). Średnia suma opadów wynosi 1 781 milimetrów rocznie. Najbardziej wilgotnym miesiącem jest czerwiec (256 milimetrów opadów), a najbardziej suchym jest grudzień (26 milimetrów opadów).

</doc>
<doc id="1177812" url="https://pl.wikipedia.org/wiki?curid=1177812" title="Rewolucja hiszpańska 1936 roku">
Rewolucja hiszpańska 1936 roku

Rewolucja hiszpańska 1936 roku – przemiany ekonomiczne i społeczne, w republikańskiej części Hiszpanii w czasie hiszpańskiej wojny domowej.
Znaczna część gospodarki tej strefy znalazła się pod kontrolą robotników; w bastionach anarchizmu takich jak Katalonia odsetek ten wynosił do 75%, niższy był tam, gdzie znaczne wpływy posiadali komuniści. Fabrykami zarządzały komitety robotników, natomiast obszary rolnicze skolektywizowano w mniejszym lub większym stopniu, w niektórych miejscach łącząc je z wcześniejszą administracją gminną, tworząc komuny (samorządne gminy).
Wybuch rewolucji.
Inicjatywę w rewolucji hiszpańskiej 1936 r. miała CNT, do której przyłączali się również związkowcy zrzeszeni w (socjalistycznym) UGT (Unión General de Trabajadores, Powszechny Związek Robotników), chłopi z Unió de Rabassaires (Związku Dzierżawców) i in.
17 lipca doszło do próby zamachu stanu, która dała początek hiszpańskiej wojnie domowej. 18 lipca CNT ogłosiła strajk generalny, odwołany bardzo szybko, co uzasadniała koniecznością kontynuowania produkcji, ponieważ stało się jasne, że konflikt będzie się przedłużał. W tym celu zaczęto również powoływać komitety pracowników, które miały gwarantować jej kontynuację oraz które miały później przekształcić się w komitety zarządzające przedsiębiorstwami. Tymczasem na wsi w strefie, gdzie zwolennikom zamachu nie udało się przejąć władzy, zaczęto wywłaszczać właścicieli ziemskich, którzy opowiedzieli się po stronie rebelii i bardzo szybko powoływać komitety chłopskie, które miały zająć się zbiorem plonów (właśnie zbliżały się żniwa), co było zalążkiem kolektywów rolnych.
Przemysł.
Uspołecznienie przemysłu w wielu miejscach zachodziło dwuetapowo. Część fabryk była od razu przejmowana przez robotników, jednak w niektórych pierwszy etap polegał na utworzeniu zakładowego komitetu kontrolnego, który nadzorował produkcję przy niezmienionej strukturze organizacyjnej pracy, dopiero w drugim etapie zarządzanie przechodziło w pełni w ręce pracowników zakładu. Takie połowiczne uspołecznienie nazywano "kontrolą robotniczą".
Po uspołecznieniu syndykaty (branżowe związki zawodowe w danej miejscowości) już nie tylko zrzeszały pracowników, ale koordynowały działalność fabryk i zakładów. Syndykatami administrowali pracownicy za pośrednictwem delegatów wybieranych na zgromadzeniu, składających zgromadzeniu sprawozdania i zobowiązanych pod rygorem odwołania do wypełniania jego instrukcji. Funkcjonowaniem poszczególnych zakładów i ich działów również zajmowały się komitety czy komisje delegatów wybieranych w taki sam sposób. Delegaci oprócz spełniania tych funkcji nadal kontynuowali pracę na swoich dotychczasowych stanowiskach.
Syndykaty z danej miejscowości łączyły się z kolei w federacje lokalne.
Rolnictwo.
Struktura uspołecznionego rolnictwa również była federalistyczna i oparta w podobny sposób na demokracji bezpośredniej – decyzje podejmowano na zgromadzeniach, w tym przypadku kolektywów rolnych, a ich wykonanie powierzano delegatom. Zasady, na których opierało się funkcjonowanie kolektywów, różniły się od siebie, bowiem ustalali je ich uczestnicy, zazwyczaj w statucie spisywanym przy ich zakładaniu. Kolektywy obejmowały część lub całość danej miejscowości, w zależności od liczby zwolenników; były też mocno zróżnicowane, jeśli chodzi o wielkość – liczba uczestników wahała się od 30 do 5000, wynosząc średnio 200-500 osób.
Kolektywy łączyły się ze sobą w federacje komarkalne (kantonalne), a te z kolei w federacje regionalne (odpowiednik województwa), jak np. Aragońska Federacja Kolektywów zrzeszająca kolektywy rolnicze tego regionu, w której skład wchodziło 400 kolektywów, obejmujących 75% ludności Aragonii albo Federacja Kolektywów Lewantu, złożona z 900 kolektywów rolnych z 78% miejscowości regionu (i obejmująca mniej więcej 40% jego ludności) i federacja 300 kolektywów w Kastylii.
Rozwiązania ekonomiczne wprowadzane w różnych kolektywach różniły się od siebie. W części wprowadzano anarchokomunizm, w części rozwiązania bardziej anarchokolektywistyczne, w powiązaniu z anarchosyndykalistycznym modelem inicjowania tych przemian, czyli rozpoczynania ich dzięki strukturom związków zawodowych, np. podstawą dla wspomnianej Federacji Kolektywów Lewantu była Federacja Regionalna Lewantu afiliowana do CNT, w której stowarzyszone były lokalne związki robotników i chłopów.
W niektórych kolektywach całkowicie wyeliminowano pieniądze, przy czym w części stosującej rozwiązania anarchokolektywistyczne zastąpiono je bonami towarowymi, jednakże w praktyce spełniały one funkcję pieniędzy (waluty lokalnej). Niemniej jednak niektóre dobra i usługi były całkiem bezpłatne także i w tych kolektywach (podstawowe artykuły takie jak chleb, oliwa, itp., albo usługi takie jak mieszkanie, prąd, woda, także różne w różnych miejscowościach).
W handlu stosowano wymianę barterową, bezpośrednio albo za pośrednictwem federacji komarkalnych i regionalnych, natomiast w przypadku handlu z miejscowościami nieuspołecznionymi czy w handlu zagranicznym (do czasu wprowadzenia blokady ekonomicznej republikańskiej części Hiszpanii) dotychczasową walutę – pesetę.
Anarchistyczne kolektywy często produkowały więcej niż przed kolektywizacją, na przykład w Aragonii wydajność wzrosła o 20%, a w Katalonii wzrost wynosił 29% (w Katalonii obejmowało to również większą część przemysłu, w innych regionach uspołecznienie nie było tak daleko posunięte w tym sektorze).
Transport, komunikacja i usługi.
Oprócz rolnictwa i produkcji przemysłowej uspołecznienie nastąpiło również w sektorze usług i transportu. Uspołeczniano komunikację miejską, koleje (np. federacja zarządzająca siecią kolejową na szczeblu ponadregionalnym w Katalonii, Aragonii i Walencji), hotele, zakłady fryzjerskie, kina, sklepy i restauracje, a w niektórych miejscach także służbę zdrowia (w 1937 r. do Krajowej Federacji Zdrowia, wchodzącej w skład CNT, należało 40 tys. osób pracujących w służbie zdrowia).
Sam Dolgoff szacuje, że w Rewolucji hiszpańskiej 1936 r. uczestniczyło bezpośrednio lub pośrednio ponad 10 mln ludzi.
Rewolucja w obyczajach, oświacie i kulturze.
Oprócz rewolucji w sferze ekonomicznej, zaszła również rewolucja w sferze obyczajowej. Nastąpiło odejście od zwyczajów uważanych za opresywne, np. kobiety miały możliwość dokonywania aborcji; popularnością cieszyła się idea "wolnej miłości". W dużej mierze była to zapowiedź obyczajowych przemian lat 60.
Dążono do zagwarantowania równości ekonomicznej kobiet i mężczyzn, a także wprowadzenia w życie idei związków partnerskich., czym zwłaszcza zajmowała się powstała w maju 1936 r. przy CNT anarchofeministyczna organizacja Wolne Kobiety.
W sektorze oświaty również zaszły poważne zmiany. Rozbudowano sieć szkół (zwłaszcza na wsi, gdzie analfabetyzm był bardzo poważnym problemem) – było w zasadzie regułą, że po założeniu kolektywu otwierano nową szkołę (a w większych miejscowościach więcej niż jedną), a przynajmniej rozbudowywano istniejącą. Były świeckie, koedukacyjne i "racjonalistyczne", często wzorowano je na Nowoczesnej Szkole (Escuela Moderna) pedagoga-wolnomyśliciela Francisco Ferrera. W Barcelonie w okresie lipiec 1936 – lipiec 1937 liczba dzieci uczęszczających do szkoły wzrosła z 34 431 do 116 846.
Z inicjatywy federacji kolektywów rolnych otwierano także szkoły techniczne, kształcące specjalistów w dziedzinie rolnictwa.
Końcowy etap rewolucji.
Emocje charakterystyczne dla pierwszych dni rewolucji znikały powoli w miarę przedłużania się wojny domowej. Po części powodem była polityka Komunistycznej Partii Hiszpanii, kontrolowanej przez Związek Radziecki, który był źródłem większej części pomocy zagranicznej otrzymywanej przez republikańską stronę konfliktu. Polityka komunistów opierała się na poglądzie, że wojna nie jest odpowiednią chwilą na rewolucję, a priorytetem jest pokonanie sił frankistowskich, nie zniesienie kapitalizmu. Inne lewicowe ugrupowania, zwłaszcza anarchiści i POUM, gwałtownie sprzeciwiali się temu – według nich wojna musiała pociągać za sobą rewolucję. Milicjom partii i ugrupowań sprzeciwiających się stanowisku ZSRR wobec wojny wstrzymywano zaopatrzenie. Częściowo właśnie dlatego sytuacja na większości terenów kontrolowanych przez republikanów wracała powoli do stanu sprzed wojny. W związku z sytuacją panującą na froncie w coraz większej ilości miejsc wprowadzano również racjonowanie żywności i kartki żywnościowe. Pod koniec lipca 1937 r. kontrolowany już przez proradzieckich komunistów rząd rozpoczął kampanię przeciwko kolektywom, w której wykorzystano także siły zbrojne (brygadę dowodzoną przez generała Enrique Listera). Rewolucja zakończyła się na długo przed zwycięstwem frankistowskich sił w 1939 r., zasadniczo zamykając się w okresie 1936-1937, choć uspołecznione przedsiębiorstwa albo kolektywy w niektórych miejscach istniały dłużej.

</doc>
<doc id="1177816" url="https://pl.wikipedia.org/wiki?curid=1177816" title="Dianthus armeria">
Dianthus armeria



</doc>
<doc id="1177819" url="https://pl.wikipedia.org/wiki?curid=1177819" title="Droga krajowa B446 (Niemcy)">
Droga krajowa B446 (Niemcy)

Droga krajowa 446 () – niemiecka droga krajowa przebiegająca na osi wschód - zachód z miejscowości Hardegsen do Duderstadt w południowej Dolnej Saksonii.

</doc>
<doc id="1177820" url="https://pl.wikipedia.org/wiki?curid=1177820" title="Lajas (miasto na Kubie)">
Lajas (miasto na Kubie)

Lajas – miasto na Kubie, w prowincji Cienfuegos, siedziba gminy o tej samej nazwie. Ma powierzchnię 430 km², zamieszkuje je 22602 mieszkańców.

</doc>
<doc id="1177822" url="https://pl.wikipedia.org/wiki?curid=1177822" title="Harold J. Jeghers">
Harold J. Jeghers

Harold Joseph Jeghers (ur. 26 września 1904 w New Jersey, zm. 21 września 1990) – amerykański lekarz internista, niezależnie od Jana Peutza opisał w 1949 roku chorobę genetyczną znaną dziś jako zespół Peutza-Jeghersa. 
Harold J. Jeghers urodził się w New Jersey; nazwisko jego rodziny jest pochodzenia flamandzkiego.
Studiował medycynę na Western Reserve University w Cleveland. Następnie praktykował w Boston City Hospital i w 1946 roku został przewodniczącym wydziału medycyny Georgetown University w Waszyngtonie. W 1966 powrócił do Bostonu i został profesorem na Tufts University Medical School. 

</doc>
<doc id="1177830" url="https://pl.wikipedia.org/wiki?curid=1177830" title="Lajas (gmina)">
Lajas (gmina)

Lajas – gmina w prowincji Cienfuegos, z siedzibą w Lajas. Liczy około 22,6 tys. mieszkańców, żyjących na obszarze 430 km².

</doc>
<doc id="1177834" url="https://pl.wikipedia.org/wiki?curid=1177834" title="18 Pułk Artylerii Lekkiej">
18 Pułk Artylerii Lekkiej

18 Pułk Artylerii Lekkiej (18 pal) – oddział artylerii lekkiej Armii Polskiej we Francji i Wojska Polskiego w okresie II Rzeczypospolitej.
Pułk sformowany został we Włoszech w lutym 1919 jako 2 pułk artylerii polowej. Wiosną przewieziony został do Francji w okolice Lure, gdzie od francuskiego 275 pułku artylerii polowej otrzymał uzbrojenie i sprzęt wojskowy. Po reorganizacji oddział przyjął nazwę 7 pułku artylerii polowej. W czerwcu przybył do Polski, a we wrześniu jego dywizjony wyruszyły na front. Z dniem 7 marca 1920 pułk zmienił nazwę na 18 Kresowy pułk artylerii polowej. Pułk, początkowo w składzie Grupy gen. Bonnina, a później 18 Dywizji Piechoty, walczył na Podolu, brał udział w wyprawie kijowskiej, wsławił się walkami z 1 Armią Konną Budionnego, bronił kierunku warszawskiego, by końcowym okresie wojny polsko-bolszewickiej toczyć zwycięskie boje na Wołyniu i Podolu.
Jesienią 1921 pułk został przeniesiony do Łomży, a później do Ostrowi Mazowieckiej i zakwaterowany w koszarach różańskich.
W kampanii wrześniowej 1939 walczył w składzie macierzystej 18 Dywizji Piechoty nad Narwią. Został rozbity w walkach pod Łętownicą i Andrzejewem.
Formowanie pułku.
W październiku 1918 rząd włoski wyraził zgodę na rekrutację do jednostek polskich, formowanych z jeńców armii austro-węgierskiej, będących integralną częścią armii gen. Józefa Hallera. 15 lutego 1919 w obozie La Mandria di Chivasso rozpoczęto formowanie 2 pułku artylerii polowej. Dowódcą został kpt. Jan Chlebek, a adiutantem por. Józef Wartanowicz. Baterie liczyły po 1–2 oficerów i 175 kanonierów. Do 10 marca sformowano 12 baterii, z których 9. i 11. składały się z żołnierzy starszych roczników, a 12. stanowić miała pododdział sztabowy. Pułk nie dysponował uzbrojeniem, a żołnierze ćwiczyli musztrę, gimnastykę i służbę łączności. Naukę prowadzono według przetłumaczonych regulaminów francuskich.
W dniach 24–28 maja jednostka została przetransportowana do Francji w okolice Lure, gdzie od francuskiego 275 pułku artylerii polowej otrzymała uzbrojenie i sprzęt wojskowy. Po reorganizacji oddział przyjął nazwę 7 pułku artylerii polowej i stał się organiczna jednostką 7 Dywizji Strzelców armii gen. Hallera. Sztaby i baterie były organizowane według etatów francuskich. Bateria liczyła 143 szeregowych i podoficerów oraz 133 konie. Na uzbrojeniu posiadała 4 armaty 75 mm wz. 97. Ponadto w skład baterii wchodziły działony: telefoniczny z dwoma zapasowymi jaszczami amunicyjnymi i specjalnym jaszczem czterokonnym na sprzęt telefoniczny, administracyjno-taborowy z kuchnią polową i dwoma lub trzema furgonami oraz amunicyjno-furażowy z dwoma jaszczami amunicyjnymi, dwoma wielkimi wozami czterokonnymi na amunicję, jednym wozem na furaż, jednym furgonem i kuźnią polową. Stan baterii wynosił przeciętnie po 145 karabinierów i 135 koni. Stanowiska kierownicze zajmowali oficerowie francuscy, a dowódcą pułku mianowano podpułkownika Martina.
W czerwcu 1919 pułk przybył do Leszna i dalej do Błonia. W tej okolicy pułk przebywał przez trzy miesiące kontynuując rozpoczęte we Francji szkolenie specjalistyczne. Dowódcami baterii oraz pracownikami administracyjnymi zostali oficerowie polscy.
W ramach reorganizacji wojska, z dniem 1 lipca 1919, pułk przemianowany został na 113 Kresowy pułk artylerii polowej z przydziałem do uzupełnień w baterii zapasowej 13 pap.
7 marca 1920 113 pap został przemianowany na 18 Kresowy pułk artylerii polowej.
31 grudnia 1931 roku na podstawie rozkazu B. Og. Org. 1120 – 18 Org. ministra spraw wojskowych marszałka Polski Józefa Piłsudskiego 18 pap został przemianowany na 18 pułk artylerii lekkiej.
Pułk w walce o granice.
Od 26 września 1919 transporty z poszczególnymi bateriami 113 pułku artylerii polowej ruszyły na front. I i II dywizjon przemieściły się na linię rzeki Zbrucz w rejonie Czortkowa i weszły w skład grupy gen. Krajowskiego. III dywizjon pojechał do Wilna i wszedł pod rozkazy gen. Stanisława Szeptyckiego. Ze względu na zły stan zdrowotny koni i braki w stanie osobowym, dowódca frontu zlikwidował 7 baterię. Dowództwo dywizjonu wraz z 9 baterią stanowiły odwód artylerii 2 Dywizji Piechoty Legionów i stacjonowały we wsi Sodobówka, a 8 bateria została przydzielona do dyspozycji dowódcy grupy operacyjnej 2 pułku piechoty Legionów. Właśnie 8 bateria oddała pierwszy strzał podczas wypadu za Berezynę.
W końcu listopada 1919 I i II dywizjon 113 pułku artylerii polowej maszerowały w składzie grupy gen. Franciszka Krajowskiego na wschód za Zbrucz i zajęły stanowiska na linii rzeki Smotrycz. Sztab pułku stacjonował w Skale, I dywizjon w Iwanowcach, II dywizjon w Oryninie, a 6 bateria w Kamieńcu. Na początku stycznia 1920 nawiązano pośredni kontakt bojowy z oddziałami bolszewickimi, a okres zimowy upłynął w małej styczności z nieprzyjacielem. Baterie wspierały piechotę przy odpieraniu ataków wroga oraz brały udział w wypadach na pozycje nieprzyjacielskie. W wyniku walk całkowicie rozbito bolszewicką 41 Dywizję Strzelców.
W drugiej połowie marca, na odcinku grupy gen. Krajowskiego, nieprzyjaciel rozpoczął działania zaczepne. Baterie brały udział zarówno w obronie, jak i w kontratakach. 6 lutego do pułku przybył z Pomorza IV dywizjon w składzie 10 i 11 baterii. 8 kwietnia powrócił też do pułku z północy III dywizjon. Nastąpiła gruntowna reorganizacja, po której pułk liczył osiem baterii (2–9). Z dniem 7 marca pułk zmienił nazwę na 18 Kresowy pułk artylerii polowej.
25 kwietnia ruszyła polska ofensywa na Kijów. W natarciu 18 Dywizji Piechoty wzięły udział II i III dywizjon. Nieprzyjaciel stawiał słaby opór i baterie z piechotą toczyły tylko walki pościgowe, wspierając natarcia 42 pułku piechoty i 145 pp. Po zajęciu Kijowa 18 DP wraz z artylerią przeszła do odwodu 6 Armii.
I dywizjon brał udział w ofensywie w składzie 12 Dywizji Piechoty i wspierał 51 pułk piechoty. Nacierał przez Żmerynkę na Krzyżopol. 1 czerwca powrócił do pułku.
W połowie maja 1920 rozpoczęła się ofensywa bolszewicka. 18 DP skierowano na linię rzeki Sob, gdzie zluzowała 5 Dywizję Piechoty. II dywizjon zajął stanowiska pod Hajsynem, a III pod Ornatowem. 6 czerwca w walkach pod Ornatowem wyróżnił się pluton ogniowy 8 baterii chorążego Jakuba Zielonki. Ciężkie walki toczył też II dywizjon. Dzięki skutecznemu ogniowi 4 i 5 baterii nieprzyjaciel został odrzucony. Niestety, 19 szeregowych zostało wziętych do niewoli i zamordowanych przez kozaków. W nocy z 12 na 13 czerwca pułk otrzymał rozkaz do odwrotu nad rzekę Boh.
Od 21 czerwca pułk brał czynny udział w obronie rzeki i przedmości w Latyczowie i Nowokonstantynowie. Niektóre baterie brały również udział w wypadach za rzekę.
Na początku lipca pododdziały pułku rozpoczęły walki z Armią Konną Budionnego. 2 lipca 18 Dywizja Piechoty z artylerią skoncentrowała się w Starokonstantynowie z zadaniem uderzenia w kierunku Zasławia na tyły armii konnej. 3 lipca w rejonie Zasławia 18 pap wszedł w kontakt ogniowy z oddziałami Budionnego. Sześciotygodniowy udział pułku w walkach stanowi najwspanialszy okres dziejów 18 pułku artylerii polowej. Dywizjony wykonały w ciągu doby 70-kilometrowy marsz. Walki pułku w rejonie Zasławia, zdobycie Ostroga, Nagórzan, Obgowa, dwukrotnie Dubna i krwawo okupione zajęcie Chorupania to chwalebne karty w wojennych dziejach pułku.
W związku z nieustającym zagrożeniem skrzydeł i brakiem posiłków, 18 Dywizja Piechoty wycofała się spod Chorupania przez Radziwiłłów do Brodów. 25 lipca, prowadząc działania opóźniające, pułki piechoty pod osłoną ognia 18 pap wycofywały się na Podhorce, a przez następny tydzień prowadziły obronę ruchową połączoną z wypadami.
3 sierpnia cały 18 pap wziął udział w natarciu na Brody. Wspierał 36 Brygadę Piechoty. Celny ogień wszystkich baterii na las przy torze kolejowym Brody – Radziwiłłów przyczynił się do porażki kozaków Budionnego i wycofaniu się ich w kierunku na Krzemieniec.
7 sierpnia, zgodnie z decyzją Naczelnego Wodza, dywizję z organiczną artylerią załadowano do wagonów i przetransportowano na kierunek warszawski. 11 sierpnia 18 pap przybył do Modlina. Dywizjony przydzielone zostały do pułków piechoty 18 DP i wyruszyły nad Wkrę. W ciągu nocy 12 sierpnia dywizja obsadziła odcinek od wsi Zawady do Sochocina nad Wkrą i odpierała ataki silnych oddziałów bolszewickich. 13 sierpnia pod Józefowem, wspierająca 144 pułk piechoty 4 bateria walnie przyczyniła się do odrzucenia piechoty przeciwnika. 14 sierpnia 18 DP przeszła do działań zaczepnych. I i II dywizjon, operując w ugrupowaniu pułków piechoty, zostały przesunięte do Rzewina. Stąd skutecznie wspierały ogniem natarcie całej 18 Dywizji Piechoty. 18 sierpnia dywizja osiągnęła Nowe Miasto, a następnie Szlustowo, Świerszcze, Łopacin, Sońsk i dalej Sarnową Górę, Łopacin i Ojrzeń.
W dniu 16 sierpnia wyszło uderzenie znad Wieprza. Wojska bolszewickie zostały rozbite. 18 DP otrzymała zadanie zdobycia Mławy. Celem natarcia było odcięcie drogi odwrotu 3 Korpusowi Konnemu Gaja i bolszewickiej 4 Armii. Po ciężkich walkach Mława została zdobyta 21 sierpnia, a 24 i 25 sierpnia Korpus Gaja przekroczył granicę pruską.
Po zakończeniu walk w rejonie Mławy 18 pułk artylerii odpoczywał.
Po 10-dniowym odpoczynku, 18 Dywizję Piechoty, wraz z artylerią, przerzucono do Chełma. Po kilkudniowym postoju 18 pap przemieścił się koleją do Dorohuska, a stąd marszem pieszym w obszar Dubienki. 11 września 42 pułk piechoty z II/18 pap, we współdziałaniu ze 144 pp, sforsował pod Dubienką Bug. Wspierające 36 Brygadę Piechoty dywizjony I i III, po przekroczeniu rzeki, skierowały się na Kowel. 3 bateria wsparła ogniem atakujących wsie Ruda i Maciejów. Pod Ślubową III dywizjon mjr. Dawidajtisa osłaniał skrzydło 49 pułku piechoty. Pod Kowlem poległ na punkcie obserwacyjnym por. Budzynowski, a kpt. Kalisman został ranny.
W wypadzie na Łuck 2 i 3 bateria stanowiły wsparcie ogniowe 36 Brygady. Z powodu niedostatecznego rozpoznania, oddziały polskie wpadły w zasadzkę. W walce z dwoma pociągami pancernymi poległ dowódca 2 baterii, por. Unger, a jego bateria poniosła ciężkie straty. Sytuację uratował ogień dział 3 baterii, który zmusił pociągi do odwrotu.
Działano również nieszablonowo. Szarża zwiadów dywizjonowych i bateryjnych, pod dowództwem mjr. Kondrata, pozwoliła zdobyć dwa karabiny maszynowe.
We wrześniu 1920 pułk dysponował 75 mm armatami francuskimi.
W drugiej połowie miesiąca 18 DP skierowano nad Prypeć z zadaniem uderzenia na południowe skrzydło bolszewickiej 4 Armii. 25 września dywizja osiągnęła Prypeć i sforsowała ją. Nieprzyjaciel został odrzucony, a dywizja 28 września stanęła nad rzeką Jasiołdą. Pościg w kierunku na Łuniniec zakończył się 2 października zdobyciem miejscowości. To były ostatnie walki pułku.
Baterie przydzielone do pułków i batalionów piechoty nadal prowadziły pościg w kierunku wschodnim. 18 października osiągnęły rubież: Turów – Kopcewicze – Jezioro Kniaź. Tu dotarła do artylerzystów informacja o zawieszeniu broni.
Po zawieszeniu broni 18 pap jeszcze około roku pozostawał w strefie nadgranicznej.
Pułk w okresie pokoju.
Po zakończeniu działań wojennych 18 pułk artylerii lekkiej początkowo pozostał na wschodnich rubieżach Rzeczypospolitej. 6 listopada 1920 dowództwo pułku wraz z 4., 5. i 6. baterią stało w Drebsku, I/18 pap stał w Leninie, dowództwo III/18 pap przebywało w Dawidgródku, 7/18 pap w Breniewie, 8/18 pap w Turowie, a 9/18 pap w Chorsku.
W grudniu 1920 pułk zakwaterowany był w Białymstoku, a III dywizjon w Sokółce. 23 marca 1921 w Pińsku dokonywano przeglądu sprzętu artyleryjskiego. W tym czasie w ośmiu bateriach znajdowało się 36 armat 75 mm.
1 listopada 1921 w Zambrowie stacjonował I i II dywizjon. Już 3 stycznia 1922 dowództwo pułku i sześć baterii znajdowało się w Łomży. Prawdopodobnie w drugiej połowie 1922 pułk przybył do Ostrowi i został zakwaterowany w koszarach różańskich. W Zambrowie pozostał I dywizjon, który dopiero 12 września 1929 dołączył do pułku.
Po przybyciu pułku do Polski, każda bateria posiadała cztery francuskie 75 mm armaty wz. 97, a w I i II dywizjonie znajdowały się lekkie kolumny amunicyjne. Na front wojny polsko-bolszewickiej wyruszyło łącznie dziewięć baterii. IV dywizjon po powrocie z Pomorza udał się na front, ale praktycznie stanowił tylko źródło uzupełnienia pozostałych dywizjonów. W 1923 weszły na uzbrojenie pułku 100 mm haubice. Na dzień 30 września 1923 18 pap dysponował 18 75 mm armatami wz. 97, 100 mm 4 haubicami wz. 16/14, 14 karabinami maszynowymi „Maxim”, 1352 karabinami produkcji francuskiej, 152 pistoletami i posiadał 281 niemieckich szabel kawaleryjskich. W wykazach z 1925 znajdują się też haubice 105 mm, haubice wz. 98/69 i trzycalowe armaty wz. 02. Z biegiem lat ujednolicono sprzęt artyleryjski. Pod koniec lat dwudziestych wszystkie haubice trafiły do III dywizjonu. Broń krótką kadra zawodowa i podoficerowie nadterminowi nabywali na własny koszt. Najpopularniejsze były automatyczne rewolwery belgijskie kal. 6,35 i 7,65 mm.
Corocznie do pułku wcielano od czterystu do czterystu osiemdziesięciu rekrutów. Rekrut szkolony był według dwunastotygodniowego programu szkolenia, podzielonego na dwa okresy: okres przygotowawczy trwający 4 tygodnie i okres szkolenia w baterii szkolnej. Żołnierze przydzieleni byli do grupy pieszej lub jezdnej. Dużą wagę przywiązywano do kształtowania właściwych postaw obywatelskich. Uczono historii i wiedzy o świecie współczesnym. Omawiano współczesne wydarzenia, z uzasadnieniem miejsca i roli w nich państwa polskiego. Wszelkie próby działalności o charakterze komunistycznym były bezwzględnie tępione.
Po przysiędze żołnierzy przydzielano na stanowiska kanonierów do poszczególnych baterii. Jesienią tych najzdolniejszych, a umiejących czytać i pisać, kierowano do pułkowej szkoły podoficerskiej. Ogólna liczba elewów zazwyczaj nie przekraczała stu. Każdy turnus trwał około cztery i pół miesiąca.
Większość żołnierzy pułku szkolono w ramach baterii. Część kierowano na kursy dla kucharzy, radiotelegrafistów, przeciwgazowe, taborowe, woźniców, czyszczenia i pielęgnowania koni, sanitariuszy, pożarników, sprzętowych, szoferów, łączników konnych, puszkarzy itp. Kładziono nacisk na praktyczne kształtowanie nawyków, dających gwarancję wykonania zadań bojowych.
Praktyczne sprawdzenie umiejętności odbywało się na przykoszarowych placach ćwiczeń oraz podczas letniej koncentracji bądź szkoleń na poligonie „Czerwony Bór”. Oficerowie uczestniczyli w wykładach lub grach wojennych na mapach. Na ćwiczenia zwykle powoływani byli oficerowie i podchorążowie rezerwy.
Latem odbywała się koncentracja wszystkich jednostek 18 Dywizji Piechoty. Dywizjony 18 pal ćwiczyły wspólnie z pułkami artylerii. Dowódcy pułków, wraz ze swoimi zastępcami, którzy nie mieli możliwości dowodzić w pełni ukompletowanym pułkiem na poligonie, uczestniczyli w ćwiczeniach aplikacyjnych prowadzonych przez dowództwo dywizji lub też grupy artylerii. Na okres ćwiczeń powoływano żołnierzy rezerwy. 1 marca 1939 ponadplanowo uruchomiono pułkową szkołę podoficerską. Od 29 lipca rozpoczęto ćwiczenia służby polowej dla oficerów rezerwy.
Największą uroczystością państwową z udziałem wojska były obchody święta Konstytucji 3 Maja i rocznicy odzyskania niepodległości. W przeddzień świąt organizowano capstrzyk z orkiestrą. Rano w dniu święta uroczyście ogłaszano pobudkę. Żołnierze stawali na zbiórce i po złożeniu meldunku dowódcy pułku maszerowali, ze śpiewem, do Ostrowi.
Niemniej ważnym świętem, obchodzonym z rozmachem, było święto pułku.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 26 września, jako datę święta pułkowego. Pułk obchodził swoje święto w rocznicę wyjazdu na front w roku 1919. 17 lipca 1937 minister spraw wojskowych generał dywizji Tadeusz Kasprzycki zmienił datę święta pułkowego 18 pal z dnia 26 września na dzień 6 czerwca – rocznicę przybycia pułku do Polski z Armią gen. Hallera.
Obchody rozpoczynano w przeddzień pogadankami o historii pułku oraz apelem poległych. Wieczorem odczytano listy poległych w okresie wojny polsko-bolszewickiej, a w czasie odczytywania nazwisk orkiestra grała marsza żałobnego. Pluton artylerii oddawał 4 salwy. W czasie apelu paliły się 3 stogi i 6 pochodni.
W dniu święta wszyscy żołnierze uczestniczyli w mszy św. w kościele garnizonowym, a po powrocie do koszar, w czasie uroczystej zbiórki, wręczano odznaki pułkowe, awanse i inne wyróżnienia. Zbiórkę kończyła defilada na szosie różańskiej, a trybunę honorową od września 1932 ustawiano przed pomnikiem. Po południu i wieczorem w każdym z dywizjonów organizowano imprezy o charakterze rekreacyjnym.
Ważnym momentem w funkcjonowaniu jednostki była przysięga wojskowa, organizowana zawsze w sposób uroczysty. Przed zaprzysiężeniem wszyscy kanonierzy brali udział w mszy świętej, a następnie stawali w kolumnach „wyznaniowych”. Przysięgę przyjmowali kapłani.
25 marca 1939 roku dowódca pułku ppłk Witold Sztark uczestniczył w odprawie, którą prowadził nowo mianowany dowódca Samodzielnej Grupy Operacyjnej „Narew” gen, bryg. Czesław Młot-Fijałkowski. Będąca w jej składzie 18 Dywizja Piechoty miała pełnić zadania osłonowe od strony Prus Wschodnich. Pułki piechoty miały bronić rejonów w rejonach Piątnicy, Nowogrodu i Łomży. 18 pułk artylerii lekkiej miał wykonywać zadania wsparcia ogniowego. Działalność pułku stopniowo przechodziła na tory wojenne. Ze względu na zwiększone potrzeby mobilizacyjne uruchomiono szkołę podoficerską. Na stacji kolejowej prowadzono ćwiczenia załadowczo-wyładowcze. Pułk rozpoczął uzupełnianie stanów osobowych, sformowano trzy baterie, rozwinięto do etatu baterii „pokojowy” pluton łączności, utworzono baterię remontową i pluton topograficzno-ogniowy. W maju pluton topograficzno-ogniowy określił współrzędne punktów orientacyjnych w terenie od Ostrołęki do Wizny.
18 pal w kampanii wrześniowej.
Mobilizacja.
Nocą z 23 na 24 sierpnia 1939 oficer służbowy garnizonu przekazał oficerowi służbowemu pułku sygnał „Chabry”, a goniec na motocyklu przywiózł zalakowaną kopertę z rozkazem o mobilizacji alarmowej. Na porannej odprawie oficer mobilizacyjny kpt. Wacław Kalinka wręczył dowódcom baterii niezbędne dokumenty. Pułk mobilizował dowództwo pułku, I dywizjon artylerii armat 75 mm, II dywizjon artylerii armat 75 mm, III dywizjon artylerii haubic 100 mm. Baterie uzupełniały swoje składy osobowe w okolicznych lasach i wsiach. Oprócz własnych pododdziałów w 18 pal zgodnie z planem mobilizacyjnym w grupie "niebieskiej" zmobilizowano jednostki dywizyjne; pluton parkowy uzbrojenia nr 102, kolumna taborowa nr 112 i warsztat taborowy nr 102. Dodatkowo w ramach mobilizacji powszechnej w I rzucie zmobilizowano III dywizjon haubic 51 pułku artylerii lekkiej i własną baterię marszową pułku.
Działania i walki 18 pal.
Po osiągnięciu gotowości bojowej 1 dywizjon przeszedł w okolice Ostrołęki do dyspozycji dowódcy 42 pułku piechoty, II dywizjon w okolice Nowogrodu jako wsparcie III/33 pułku piechoty, a III dywizjon w okolice Łomży jako wsparcie I /33 pp. W nocy z 30 na 31 sierpnia baterie 18 pal zajęły stanowiska ogniowe i punkty obserwacyjne. Na przedpole w rejon Łodzisk wyszła 2 bateria przeznaczona do osłony III/42 pp.
Obrona linii Narwi
1 września 1939 roku o 4.45 niemieckie samoloty wtargnęły na terytorium Polski i rozpoczęły bombardowanie węzłów komunikacyjnych i miast. Rozpoczęła się II wojna światowa.
Na Myszyniec uderzyły pododdziały niemieckiej 1 Brygady Kawalerii. Po zepchnięciu jednostek Straży Granicznej i kompanii Obrony Narodowej zajęły Dylewo. Tu zostały zatrzymane 2 września przez III batalion 42 pułku piechoty, wspierany ogniem 2 baterii armat. Ponownie 3 września 2 bateria wspierała walki poszczególnych kompanii III/42 pp. 2 i 4 baterie przygotowywały się 4 września do wykonania kontruderzenia na nieprzyjacielską kolumnę zmotoryzowaną wchodzącą w lukę pomiędzy lewe skrzydło SGO "Narew" i Armii "Modlin" w rejonie Myszyńca i Kadzidła. Z uwagi na przejazd niemieckiej kolumny w kierunku Przasnysza, 71 pp i III/42 pp natarcia nie przeprowadziły. Będąca w ugrupowaniu batalionu III/42 pp 2 bateria pozostawała na tymczasowych stanowiskach ogniowych do 5 września, by następnie wycofać się na lewy brzeg Narwi. 7 bateria haubic prowadziła ostrzał niemieckich patroli rozpoznających rzekę Narew w okolicach Łomży. Na pozostałych odcinkach baterie 18 pal ognia nie otwierały.5 września wytworzyła się niebezpieczna sytuacja, związana z możliwością oskrzydlenia całej Samodzielnej Grupy Operacyjnej „Narew”. Wobec powyższego, Naczelny Wódz nakazał dowódcy SGO dokonanie częściowego przegrupowania podległych mu wojsk w celu przejęcia odcinka „Różan”. 5 września II dywizjon został przegrupowany z odcinka Nowogród, do lasu w rejonie Laskowca w pobliżu Ostrołęki, 4 bateria tego dywizjonu znajdowała się przy 71 pp. 6 września II dywizjon przegrupował się do rejonu Lipniki i Borowe celem zajęcia stanowisk ogniowych, w trakcie czego 5 bateria poniosła straty od ostrzału artylerii niemieckiej. Po przegrupowaniu, w gotowości natarcia na kierunek Różana stało 11 batalionów piechoty i 5 dywizjonów artylerii. Bataliony piechoty i dywizjony artylerii czekały cały dzień na odpowiedni rozkaz. II/18 pal i 18 dywizjon artylerii ciężkiej miały stanowić bezpośrednie wsparcie 71 pułku piechoty. W wyniku sprzecznych rozkazów, polskie natarcie nie doszło do skutku, a Niemcy sforsowali Narew i wyszli na tyły wojsk polskich.
7 września pododdziały niemieckiej 10 Dywizji Pancernej i Brygady „Lötzen” zaatakowały forty Piątnicy, bronione przez I/33 pułku piechoty. Uderzenie to, dzięki wsparciu ogniowemu III dywizjonu, zostało odparte. Jeszcze tego samego dnia wieczorem oddział rozpoznawczy 21 Dywizji Piechoty nacierał na polskie pozycje pod Nowogrodem. Odcinka bronił III/33 pp i kompania forteczna(4 kompania ckm/33 pp) kpt. Kordiaczyńskiego. Uderzenie niemieckie na Nowogród wymusiło zmianę stanowisk ogniowych III dywizjonu. 7 bateria pozostała w fortach w Piątnicy, z dotychczasową podległością, 9 bateria w nocy z 7 na 8 września przeszła do Grąd z zadaniem wsparcia obrony Nowogrodu, a 8 bateria przegrupowana została do rejonu Kupisk Starych z zadaniem ogniowego wspierania I batalionu i ośrodka obrony w Nowogrodzie. 8 września baterie 1. i 3. obezwładniły niemiecką baterię artylerii w rejonie Olszewa. Baterie I dywizjonu celnie ostrzelały tyralierę piechoty wroga na odcinku Nożewo-Ostrołęka, powstrzymując jej marsz.
8 i 9 września 33 pułk piechoty, przy stosunkowo słabym wsparciu artylerii, toczył ciężkie walki pod Nowogrodem. 9 września niemieckim grupom dywersyjnym udało się wysadzić w powietrze składy amunicji artyleryjskiej w rejonie stacji kolejowej Śniadowo. Utrudniło to zaopatrzenie III dywizjonu, który musiał zaopatrywać się w amunicję w Żyźniewie. 9 września gros sił 18 pal zajmowało stanowiska ogniowe w rejonie Miastkowo – Tarnowo (I dywizjon w bezpośrednim wsparciu 42 pp) i Kleczkowo – Kamieniew (II dywizjon, wspierający 71 pp). W tym dniu, stanowiąc załogę Łomży, batalion 33 pp wspierany przez 7 baterię odparł nacierające pododdziały rozpoznawcze.
10 września 71 pułk piechoty, wsparty ogniem II dywizjonu oraz 18 dac, zaatakował nieprzyjaciela w Jakaci. Niemcy zostali rozbici. W polskie ręce wpadło 12 dział, 5 czołgów i znaczna liczba samochodów. Straty polskie były nieznaczne.
W nocy z 9 na 10 września następowało luzowanie wykrwawionego 33 pułku piechoty przez pododdziały 42 pp. Razem z piechotą na nowe stanowiska ogniowe przechodził I dywizjon 18 pal. 10 września ok. godz.16 42 pp, część 33 pp wspierane przez I i III dywizjony 18 pal podjął natarcie mające wyprzeć nieprzyjaciela za Narew. Dywizja nie była jednak w stanie zepchnąć Niemców poza rzekę. O 22.00 zarządzono odwrót znad Narwi. 3 bateria walczyła z czołgami nieprzyjaciela. 71 pp wraz z II dywizjonem i 18 dac otrzymał rozkaz wykonania marszu w kierunku na Zambrów.
10 września pod Nowogrodem 9 bateria od ostrzału artylerii wroga straciła 2 haubice. Około 17.00 lotnictwo niemieckie zaatakowało miejsce postoju dowództwa 18 pal w Radogoszczy. Od bomb zginęli: adiutant pułku kpt. Stanisław Siarkowski, dowódca plutonu topograficzno-ogniowego ppor. Stanisław Czwaczka, plut. Teodor Stefaniak, kan. T. Podgórski i co najmniej jedenastu żołnierzy. Ranni byli: dowódca pułku ppłk Witold Sztark, por. Władysław Wójcik, pchor. Rytl i ogn. A. Hryniewicz. Ciężko rannych odwieziono do szpitala w Czaplicach.Bój o Zambrów 
Wobec zwiększającego się nacisku ze strony sił niemieckich, w nocy 10/11 września pododdziały artylerii przegrupowały się: I dywizjon z 42 pp przeszedł do lasów Czerwony Bór, II dywizjon z 71 pp przesunął się pod Zambrów, III dywizjon z 33 pp odchodził w znacznym rozproszeniu. W dobrym stanie znajdowała się tylko załoga Łomży z 7 baterią.11 września 71 pułk piechoty, przy wsparciu II dywizjonu, stoczył ciężkie walki o Zambrów. Baterie II dywizjonu wykorzystywały odkryte stanowiska ogniowe i strzelały ogniem bezpośrednim do czołgów i niemieckiej piechoty. Działania kombinowanych oddziałów 33 pp kpt. Palęckiego i por. Smagowicza wspierała 7 bateria haubic. Poległ wysunięty obserwator ppor. Kazimierz Oćwieja. Niemiecki kontratak piechoty z Zambrowa wyszedł na tyły 5 baterii, w walce wręcz zginęło kilku kanonierów. Utracono konie do czterech zaprzęgów. Zredukowało to baterię do plutonu. Również doszło do pomyłki i półgodzinnej walki bratobójczej we mgle, pomiędzy II/71 pp i wspierającą go 4/18 pal, a ostrzeliwujących stanowiska batalionu z lasu pod miejscowością Długoborz szwadronów 1 pułku Ułanów Krechowieckich.Wobec braku możliwości przebicia się przez Zambrów, dowódca 18 DP płk dypl. Stefan Kossecki nakazał wycofanie się w kierunku na Andrzejewo i Nur za Bug. 18 Dywizja Piechoty 12 września w rejonie Łętownicy zebrał się 71 pp wraz z II dywizjonem i 7 baterią 18 pal i 18 dac, w Srebrnej 42 pp z I/18 pal i w rejonie Srebrny Borek 33 pp z III/18 pal (bez 7 baterii). W trakcie domarszu do rejonu ok. godz.22 pluton 5 baterii ogniem na wprost, odparł atak czołgów niemieckich na szosie Ostrów Mazowiecka-Zambrów niszcząc 2 czołgi. Część kolumny rozproszyła się, do punktu zbiórki dotarł tylko jeden działon 7 baterii, reszta 7 baterii haubic w dniu 13 września okrążona dostała się do niewoli. Maszerujący w straży tylnej 42 pp, III batalion wraz ze wspierającą go 3 baterią zostały odcięte na zachodnim skraju Czerwonego Boru. Przebijający się batalion wspierany był ogniem 3 baterii, aż do wyczerpania amunicji, po czym bateria została rozwiązana. Po zniszczeniu armat podzielona na grupy bateria w większości 13 września dostała się do niewoli, wraz z poszukującym zagubionej baterii dowódcą I dywizjonu mjr Mierzwińskim. 
Walki o przełamanie okrążenia
W miejscu koncentracji dywizji w rejonie Łętownicy-Andrzejewa z 18 pal pozostało: dowództwo pułku, 9 bateria haubic z 3 działami przy 33 pp, 2 bateria z 3 armatami, 4 bateria przy 42 pp i bateria 6, pluton 5 baterii oraz działon 7 baterii przy 71 pp. Razem w pułku było jeszcze 18 dział gotowych do użycia. Około 10.00 71 pp wraz z zebranymi z tyłów pułków, w tym 18 pal żołnierzami przy wsparciu II dywizjonu rozpoczął natarcie na Andrzejewo, celem otwarcia drogi z okrążenia jednostek niemieckiego XIX Korpusu Armijnego. Po ciężkim zranieniu dowodzącego natarciem dowódcy dywizji płk dypl. Kosseckiego, dowództwo dywizji przejmuje dowódca PD płk Hertel. Następne natarcie zebranego zgrupowania piechoty 33 i 71 pp i innych żołnierzy dywizji wspiera II dywizjon, pozostałości III dywizjonu oraz 18 dac i 18 bateria artylerii plot. ponowne natarcie dwóch zgrupowań na Andrzejewo zostaje zatrzymane niemieckim kontratakiem, który odparto głównie ogniem zaporowym całości artylerii. Działania trwały cały dzień i przeciągnęły się do godzin nocnych.Jeden z uczestników tamtych wydarzeń, dowódca łączności 4 baterii kpr. Kazimierz Iwaszkiewicz wspomina:
Około 18.00 od strony Zambrowa do Srebrnego Borka wdarły się czołgi. Zostały one odparte ogniem na wprost z dział 6 baterii. Unieruchomiono kilka czołgów, bateria straciła jedno działo. Sprawnie kierowana artyleria przez pełniącego funkcję obserwatora por. W. Wujcika, całością ognia precyzyjnie ostrzeliwała niemiecką kolumnę pancerno-motorową. O godz. 22.00 podjęto też kolejną próbę wyjścia z okrążenia. Sformowano kolumnę szturmową składającą się z piechoty i pojedynczych dział artylerii. W szpicy maszerował działon artylerii i dwa działka przeciwpancerne, za nimi trzy ciężarowe samochody załadowane piechotą oraz trzy samochody osobowe. Po obu stronach kolumny maszerowali żołnierze z bagnetami na karabinach. Straż tylną stanowił oddział piechoty uzbrojony w dużą ilość broni maszynowej oraz kilka dział artylerii. W sumie kolumna liczyła przeszło pięciuset ludzi. Za kolumną szturmową miały maszerować tabory z rannymi i chorymi. Natarcie grupy uderzeniowej wpadło w zasadzkę ogniową wśród wielu poległych oficerów i żołnierzy był płk Hertel. Kapral Iwaszkiewicz pisze:
Pod osłoną nocy udało się wydostać z okrążenia kilku grupom żołnierzy. Część 33 pułku piechoty z częścią III dywizjonu przedostała się do Czerwonego Boru. Część żołnierzy i oficerów 18 pal, po zniszczeniu lub uszkodzeniu pozostałych dział usiłowała się przedostać z okrążenia konno lub pieszo. Części się udało i dołączyli do innych walczących jednostek Wojska Polskiego lub przedostała się do miejsc zamieszkania. Po wszelkich zorganizowanych próbach przebicia się, kontuzjowany dowódca 18 pal ppłk Sztark objął dowództwo nad resztkami dywizji. 18 DP utraciła zdolność bojową. W tej sytuacji ppłk Sztark o świcie 13 września wysłał dwóch parlamentariuszy do dowództwa niemieckiej 20 DP. Poinformowali oni przeciwnika, że na polu walki pozostali tylko ranni i w związku z tym polski dowódca prosi o udzielenie im pomocy. Niemcy niezwłocznie przybyli na miejsce i po ocenie sytuacji wydali zarządzenie zebrania i opatrzenia rannych żołnierzy.18 Dywizja Piechoty i będący w jej składzie 18 pułk artylerii lekkiej przestały istnieć.
Dowódca 18 pal tak relacjonuje wykonanie swojego ostatniego zadania:
Oddział Zbierania Nadwyżek 18 pal.
Po zmobilizowaniu w ramach mobilizacji alarmowej 18 pal i pododdziałów dywizyjnych, do garnizonu w Ostrowi Mazowieckiej do wydzielonej z pułku kadry przybywali rezerwiści w ramach mobilizacji alarmowej, a następnie zmobilizowani w ramach mobilizacji powszechnej następni rezerwiści. Z zasobów tych zmobilizowano dywizjon III/51 pal oraz baterię marszową 1/18 pal. Pozostałe w garnizonie nadwyżki osobowe i sprzętu według planu miały zostać przetransportowane do Ośrodka Zapasowego Artylerii Lekkiej nr 1 w Zajezierzu pod Dęblinem. Dowódcą oddziału był kpt. Wacław Kalinka. Transport nadwyżek nastąpił z opóźnieniem w nocy 6/7 września trasą Brok-Sadowne-Węgrów-Siedlce-Garwolin. Po dotarciu do ośrodka, z uwagi na sforsowanie Wisły przez wojska niemieckie, żołnierze nadwyżek 18 pal podjęli marsz na wschód kraju. W rejonie miejscowości Jakubówka większość żołnierzy dostała się do niewoli niemieckiej. Część przedostała do Hoszczy nad Horyniem, pozostali zostali rozproszeni niektórzy dotarli do Warszawy lub do SGO Polesie". 
Barwy i symbole pułku.
Sztandar.
Wyznaczona 4 sierpnia 1937 komisja pułkowa w składzie: ppłk Jan Witowski, mjr Zygmunt Mierzwiński i kpt. Wiktor Osikowski opracowała projekty emblematów i napisów na lewej stronie płatu sztandaru pułku
26 maja 1938, na Polu Mokotowskim w Warszawie, gen. dyw. Tadeusz Kasprzycki wręczył pułkowi sztandar. Nadanie sztandaru i zatwierdzenie jego wzoru ujęte zostało w Dzienniku Rozkazów M.S.Wojsk. z 31 grudnia 1937, nr 18, poz. 231. 6 czerwca sztandar został zaprezentowany żołnierzom pułku. Dowódcą pocztu sztandarowego był wówczas kpt. Onufry Kaczanowski, a w roli rodziców chrzestnych wystąpili: Janina Rybicka – żona starosty i Leon Czernicki – burmistrz Ostrowi Mazowieckiej.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 18 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach: Matkę Boską Częstochowską i świętą Barbarę oraz herb Ostrowi Mazowieckiej i odznakę pułkową.
Na ramionach krzyża napisy:Zastaw, Ostróg, Obgów, Dubno, Chorupań – Brody, Wkra, Mława – Dabienka, Kowel, Łunimiec oraz dwóch nazw miejscowości z okresu formowania”: włoskiej La Mandria Di Chivasso i francuskiej Lure.
W wyniku działań wojennych sztandar pułku znalazł się w rękach rosyjskich. Przez prawie 53 lata przechowywany był w Centralnym Muzeum Sił Zbrojnych ZSRR. Ponieważ władze radzieckie nie odpowiadały na pytania dotyczące sztandaru, przyjęto tezę o spaleniu go, wraz ze srebrną trąbką i innymi dokumentami, w strażnicy KOP w Hoszczy. Od czerwca 1992 roku sztandar znajduje się w Muzeum Wojska Polskiego. Zwrócony został przez władze rosyjskie bez głowni i dolnej części drzewca.
Za zasługi bojowe podczas wojny obronnej Polski 1939 roku pułk został odznaczony orderem Virtuti Militari V klasy (przez Kapitułę Orderu VM na emigracji, w 1966 roku).
Odznaka pamiątkowa.
18 marca 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 18 pap.
Odznaka o wymiarach 45x30 mm ma kształt tarczy o zgrubionej krawędzi z zaznaczonymi nitami. Na środku tarczy znajduje się proporczyk w barwie zielono-czarnej, umieszczony na tle skrzyżowanych luf armatnich. Na tarczy wpisano numer i inicjały „18 PAP” oraz rok powstania pułku „1919”. Odznaka oficerska, jednoczęściowa, wykonana w srebrze lub białym metalu. Wykonawcą odznaki był Wiktor Gontarczyk z Warszawy. Odznakę noszono na lewej piersi, umocowaną na śrubce: oficerowie 4 cm poniżej guzika górnej kieszeni, a szeregowi na wysokości trzeciego guzika kurtki. Odznaką pamiątkową uhonorowano m.in. „bratni” 18 pułk artylerii polowej stacjonujący w Aquila oraz attaché wojskowego królewskiej armii włoskiej. W 1931 roku zmieniono inicjały „PAP” na „PAL”.
Oznaka.
Numer „18” na naramiennikach pojawił się po raz pierwszy 7 grudnia 1925 roku. Od tego czasu był noszony na wszystkich rodzajach umundurowania oprócz polowego, niezależnie od okazji.
Proporczyki.
7 lutego 1927 roku Ministerstwo Spraw Wojskowych wprowadziło w oddziałach artylerii proporczyki. Dowództwo pułku oraz dowództwa dywizjonów i baterii miały proporczyki czaro – zielone z numerami w kolorze białym. Drzewce do proporczyków miało kształt i wymiary lancy kawaleryjskiej. Po otrzymaniu przez pułk sztandaru proporczyki nie były używane.
Trąbka, marsz i sygnały.
Delegacja 18 pułku artylerii polowej królewskiej armii włoskiej ofiarowała pułkowi srebrną trąbkę ze stylizowanym płomieniem. Trąbka, używana w czasie wszystkich uroczystości, przechowywana była w kancelarii pułkowej. Pułk od początku lat trzydziestych posiadał marsz i sygnał pułkowy. Odmiana sygnału pułkowego w wersji śpiewanej: „Hej baczność żołnierze, sygnału zew, za Polskę oddamy krew”.
Kadra pułku.
Żołnierze 18 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Na początku lat 80. zawiązany został Społeczny Komitet Budowy Pomnika 18 pułku artylerii lekkiej. Poświęcenia ziemi dokonał proboszcz parafii Ostrów Mazowiecka ks. prałat Eugeniusz Chmielewski, a wmurowanie aktu erekcyjnego burmistrz miasta Bogumił Brzózka, wójt gminy Ostrów Mazowiecka Halina Łojewska, żołnierz 18 pal Kazimierz Iwaszkiewicz i prof. Halina Kroh z domu Kowalska.
Autorem projektu był Antoni Kwacz, a wykonawcą – Tadeusz Tarslci. Wykonany jest z głazu, na którym z lewej strony wyryty jest orzeł, a na nim, w prawym dolnym rogu zarys odznaki pułkowej. W środku krzyż Virtuti Militari, a po jego obu stronach daty: powstania pułku 1919 i zaprzestania walk 1939 oraz nazwy miejscowości: Chorupań, Kowel, Brody, Mława, Nowogród, Jakać, Zambrów, Łętownica. Pod nimi umieszczony jest napis "„18 Pułk Artylerii Lekkiej w Ostrowi Mazowieckiej”" i oznaczone datami miejscowości: "La Mandria 5.II.1919 – Andrzejewo 13.IX.1939". Głaz obłożony jest kamieniami z fundamentów byłych koszar jednostki.
16 czerwca 1996 nastąpiło odsłonięcie pomnika. Aktu odsłonięcia dokonali: były żołnierz 18 pal Kazimierz Iwaszkiewicz, wdowa po kpt. Nowackim – Anna Nowacka oraz córki żołnierzy – Halina Kroh i Helena Skowrońska. Pomnik poświęcił ks. prałat Edmund Chmielewski. Ceremonię zakończył apel poległych i salwa honorowa kompanii Wojska Polskiego.
Z okazji odsłonięcia pomnika został wybity okolicznościowy medal. Na awersie widnieje wizerunek orła oraz odznaki pułkowej i napis: "16.VI.1996. Odsłonięcie Pomnika 18 PAL-u. Ostrów Mazowiecka". Na rewersie trąbka sygnałowa pułku i napis: "La Mandria Di Chivasso. Italia 1919".

</doc>
<doc id="1177836" url="https://pl.wikipedia.org/wiki?curid=1177836" title="Harold Joseph Jeghers">
Harold Joseph Jeghers



</doc>
<doc id="1177837" url="https://pl.wikipedia.org/wiki?curid=1177837" title="Thuringia">
Thuringia

Thuringia - drugi album studyjny niemieckiego paganmetalowego zespołu Menhir wydany w sierpniu 1999 roku. Płyta zawiera dziewięć utworów, w tym jeden cover (Woman of Dark Desires zespołu Bathory).

</doc>
<doc id="1177839" url="https://pl.wikipedia.org/wiki?curid=1177839" title="Plac Na Stawach w Krakowie">
Plac Na Stawach w Krakowie

Plac Na Stawach – plac w Krakowie w dzielnicy VII na Półwsiu Zwierzynieckim. Ograniczony ulicami Senatorską, Komorowskiego, Filarecką.
Nazwa placu to wspomnienie po znajdujących się kiedyś w tym miejscu stawach rybnych (Staw Zwierzyniecki), należących do zwierzynieckich norbertanek. Stawy zasilał kanał prowadzący wodę z odnogi rzeki Rudawa (tzw. Niecieczy). Stawy zasypano w XIX wieku, a pamięć pozostała w nazwie placu (od 1912 roku). Obecnie jest to plac targowy.
Plac znajduje się na trasie corocznego pochodu Lajkonika, który odwiedza kupców handlujących tutaj i pobiera od nich „haracz”.
Znajdujący się na rogu Placu i ul. Senatorskiej 4a "Bar Na Stawach" opiewał w swoim wierszu, zamieszczonym w zbiorze wierszy o takim właśnie tytule, Jerzy Harasymowicz:
Śpiewał o nim także Wojciech Belon piosenkę zaczynającą się od słów:

</doc>
<doc id="1177840" url="https://pl.wikipedia.org/wiki?curid=1177840" title="Zuzanna Leśniak">
Zuzanna Leśniak

Zuzanna Leśniak-Goulais (ur. 12 marca 1965, zm. 10 października 1991 w Krakowie) – polska aktorka teatralna teatru STU w Krakowie.
Życiorys.
Podczas nauki w Zespole Szkół Ekonomicznych w Nowym Sączu w 1980 została dostrzeżona na eliminacjach do Ogólnopolskiego Konkursu Recytatorskiego przez Janusza Michalika, z którym nawiązała współpracę w teatrze Nowosądecka Scena Amatora. Prowadziła szkolny Teatr Laboratoryjny „Letarg”. Była absolwentką Państwowej Wyższej Szkoły Teatralnej im. Ludwika Solskiego w Krakowie, którą ukończyła w 1987 przedstawieniem dyplomowym "Ferdydurke" w reżyserii Waldemara Śmigasiewicza.
W 1988 występowała w Teatrze Bagatela. Od 1988 pracowała w Teatrze STU, początkowo jako aktorka kontraktowa, potem etatowa. Krakowskiej publiczności najbardziej znana była z roli Jenny w "Markietankach".
Śmierć.
Była przyjaciółką piosenkarza Andrzeja Zauchy i żoną francuskiego reżysera Yves’a Goulais, którego poślubiła 16 kwietnia 1988. 10 października 1991, wracając z występu w spektaklu "Pan Twardowski", wraz z towarzyszącym jej Zauchą zostali zastrzeleni przez jej męża na parkingu przy ulicy Włóczków w Krakowie. Oboje zmarli: Zaucha zginął na miejscu, a Leśniak w nocy po zdarzeniu na Oddziale Torakochirurgii szpitala im. Jana Pawła II. Według relacji świadków – aktorka próbowała swym ciałem osłonić piosenkarza. Padło dziewięć strzałów. Po popełnieniu zbrodni Goulais sam wkrótce oddał się w ręce policji. Powodem zabójstwa była chorobliwa zazdrość francuskiego reżysera. Historia morderstwa pary stała się kanwą książki Janusza Wiśniewskiego "I odpuść nam…" wydanej w 2015.
Została pochowana w grobowcu rodzinnym na cmentarzu parafialnym przy ul. Węgierskiej w Nowym Sączu–Biegonicach.

</doc>
<doc id="1177842" url="https://pl.wikipedia.org/wiki?curid=1177842" title="Polityka interregionalna">
Polityka interregionalna

Podmiotem polityki interregionalnej są centralne władze państwowe. Jest ona prowadzona w imię ogólnonarodowej solidarności. Jej rola jest szczególnie istotna w krajach o dużym zróżnicowaniu poziomu ekonomicznego, co związane jest z marginalizacją części obszaru kraju. 

</doc>
<doc id="1177846" url="https://pl.wikipedia.org/wiki?curid=1177846" title="Polityka intraregionalna">
Polityka intraregionalna

Podmiotem polityki intraregionalnej są władze regionalne. Programują one i prowadzą daną politykę w regionach. Wzrost znaczenia polityki intraregionalnej związany jest z opinią, iż każdy region powinien przede wszystkim troszczyć się o swoje sprawy, a później występować o niezbędne wsparcie organów rządowych.
Polityka ta powinna uwzględniać założenia polityki interregionalnej. Głównym celem jest budowanie działalności endogenicznych regionu na przestrzeni gospodarki, kultury, społeczeństwa.

</doc>
<doc id="1177851" url="https://pl.wikipedia.org/wiki?curid=1177851" title="Związek gmin Villingendorf">
Związek gmin Villingendorf

Związek gmin Villingendorf – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba związku znajduje się w miejscowości Villingendorf, przewodniczącym jego jest Karl-Heinz Bucher.
Związek zrzesza dwie gminy wiejskie:

</doc>
<doc id="1177853" url="https://pl.wikipedia.org/wiki?curid=1177853" title="Parafia Niepokalanego Poczęcia Najświętszej Maryi Panny w Marzęcinie">
Parafia Niepokalanego Poczęcia Najświętszej Maryi Panny w Marzęcinie

Parafia Niepokalanego Poczęcia NMP w Marzęcinie – parafia rzymskokatolicka w diecezji elbląskiej. Erygowana 2 października 1947 roku przez administratora diecezji gdańskiej ks. Andrzeja Wronkę.
Na obszarze parafii leżą miejscowości: Marzęcino, Gozdawa, Kępiny Małe, Nowinki, Orliniec, Osłonka, Powalina, Wężowiec. Tereny parafii znajdują się w gminie Nowy Dwór Gdański, w powiecie nowodworskim, w województwie pomorskim.
Kościół w Marzęcinie został wybudowany w stylu neogotyckim w 1852 roku, jako zbór ewangelicki. W 1947 roku, w wyniku napływu ludności katolickiej, świątynia została zamieniona na kościół rzymskokatolicki. 

</doc>
<doc id="1177855" url="https://pl.wikipedia.org/wiki?curid=1177855" title="Wspólnota administracyjna Dunningen">
Wspólnota administracyjna Dunningen

Wspólnota administracyjna Dunningen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w miejscowości Dunningen, przewodniczącym jej jest Gerhard Winkler.
Wspólnota administracyjna zrzesza dwie gminy wiejskie:

</doc>
<doc id="1177856" url="https://pl.wikipedia.org/wiki?curid=1177856" title="Andrzej Bieńkowski (żołnierz)">
Andrzej Bieńkowski (żołnierz)

Andrzej Bieńkowski ps. „Turowicz”, „Lis” (ur. 30 listopada 1891 w Przasnyszu, zm. w 1964 tamże) – rolnik, uczestnik wojny polsko-bolszewickiej, podoficer Wojska Polskiego, żołnierz ZWZ-AK, kawaler krzyża Virtuti Militari.
Życiorys.
Urodził się w rodzinie rolników. Był synem Feliksa Bieńkowskiego i Katarzyny z Niksów, bratem Leopolda, stryjem Zygmunta Witymira. Uczęszczał do szkoły powszechnej, relegowany za udział w strajku.
Od 1912 roku służył w armii rosyjskiej, a od 1917 roku w I Korpusie Polskim. W 1918 roku wstąpił do Polskiej Siły Zbrojnej, a w listopadzie 1918 roku został przyjęty do Wojska Polskiego i przydzielony do III batalionu 9 pułku piechoty Legionów. Walczył na Froncie Ukraińskim i wojnie z bolszewikami. Awansował do stopnia sierżanta sztabowego. Odznaczył się „przytomnością umysłu i odwagą” podczas nocnego wypadu (2/3 grudnia 1919) na Nowoaleksandrowsk nad Dźwiną. Podczas walk został kilkakrotnie ranny.
Po wojnie pracował w swoim gospodarstwie rolnym. We wrześniu 1939 brał udział w obronie Warszawy. W czasie okupacji służył w ZWZ-AK. Był komendantem Ośrodka Przasnysz Nr 1 kryptonim „Reduta” w strukturze Obwodu Przasnysz należącego do Inspektoratu Przasnysz AK. W czasie okupacji niósł pomoc ludności żydowskiej. Żonaty ze Stefanią Wróblewską, miał córki Helenę i Janinę, ponadto troje dzieci zmarło w dzieciństwie. Zmarł w Przasnyszu i pochowany został na miejscowym cmentarzu parafialnym.

</doc>
<doc id="1177859" url="https://pl.wikipedia.org/wiki?curid=1177859" title="Wspólnota administracyjna Oberndorf am Neckar">
Wspólnota administracyjna Oberndorf am Neckar

Wspólnota administracyjna Oberndorf am Neckar – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w mieście Oberndorf am Neckar, przewodniczącym jej jest Hermann Acker.
Wspólnota administracyjna zrzesza jedno miasto i dwie gminy wiejskie:

</doc>
<doc id="1177860" url="https://pl.wikipedia.org/wiki?curid=1177860" title="Droga krajowa B445 (Niemcy)">
Droga krajowa B445 (Niemcy)

Droga krajowa 445 () – niemiecka droga krajowa przebiegająca na osi północ - południe z miejscowości Bad Gandersheim do węzła "Echte" na autostradzie A7 i dalej do krzyżówki z B248 koło Echte w południowej Dolnej Saksonii.

</doc>
<doc id="1177862" url="https://pl.wikipedia.org/wiki?curid=1177862" title="Jonathan Hutchinson">
Jonathan Hutchinson

Jonathan Hutchinson (ur. 23 lipca 1828 w Selby, zm. 23 czerwca 1913 Haslemere) – angielski chirurg, okulista, dermatolog, wenerolog i patolog. Urodził się w 1828 w rodzinie kwakrów.
Hutchinson opublikował około 1200 artykułów medycznych i jako jedyny autor wydawał kwartalnik "Archives of Surgery" w latach 1890–1900.
Nazwisko Hutchinsona upamiętnia szereg eponimów, z których część została jednak już zarzucona:

</doc>
<doc id="1177863" url="https://pl.wikipedia.org/wiki?curid=1177863" title="Zespół Hutchinsona i Gilforda">
Zespół Hutchinsona i Gilforda



</doc>
<doc id="1177865" url="https://pl.wikipedia.org/wiki?curid=1177865" title="Wspólnota administracyjna Rottweil">
Wspólnota administracyjna Rottweil

Wspólnota administracyjna Rottweil – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w mieście Rottweil, przewodniczącym jej jest Thomas Engeser.
Wspólnota administracyjna zrzesza jedno miasto i cztery gminy:

</doc>
<doc id="1177866" url="https://pl.wikipedia.org/wiki?curid=1177866" title="Wspólnota administracyjna Schiltach">
Wspólnota administracyjna Schiltach

Wspólnota administracyjna Schiltach – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w mieście Schiltach, przewodniczącym jej jest Thomas Haas.
Wspólnota administracyjna zrzesza jedno miasto i jedną gminę:

</doc>
<doc id="1177872" url="https://pl.wikipedia.org/wiki?curid=1177872" title="Igrzyska Dalekiego Wschodu 1917">
Igrzyska Dalekiego Wschodu 1917

III Igrzyska Dalekiego Wschodu odbyły się w maju 1917 w stolicy Cesarstwa Japońskiego, Tokio.
W zawodach tych brało udział sześć państw: 

</doc>
<doc id="1177873" url="https://pl.wikipedia.org/wiki?curid=1177873" title="Choroba Pfeifera, Webera i Christiana">
Choroba Pfeifera, Webera i Christiana



</doc>
<doc id="1177876" url="https://pl.wikipedia.org/wiki?curid=1177876" title="Wspólnota administracyjna Schramberg">
Wspólnota administracyjna Schramberg

Wspólnota administracyjna Schramberg – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w mieście Schramberg, przewodniczącym jej Herbert Zinell.
Wspólnota administracyjna zrzesza jedno miasto i trzy gminy wiejskie:

</doc>
<doc id="1177877" url="https://pl.wikipedia.org/wiki?curid=1177877" title="Ekonomia polityczna">
Ekonomia polityczna

Ekonomia polityczna – nauka teoretyczna o charakterze pozytywnym, służąca poznaniu i opisywaniu rzeczywistości. Ma wskazywać środki służące do osiągania celów oraz stosowne metody posługiwania się tymi środkami. Jej zastosowaniem jest polityka gospodarcza jako działalność państwa. Według Edwarda Taylora w ekonomii politycznej wyróżnić należy część ogólną oraz szczegółową. Zagadnienia polityki gospodarczej powinno się prezentować w ramach części szczegółowej, określanej niekiedy jako "ekonomia polityczna stosowana".
Twórcą pojęcia "ekonomia polityczna" jest francuski ekonomista Antoine de Montchrestien.
Ekonomia polityczna zajmuje się badaniem praw rządzących procesami produkcji, podziału i wymiany środków służących do zaspokojenia ludzkich potrzeb. Produkcja, podział i wymiana mają dwie zasadnicze strony: techniczną i społeczną. Strona techniczna znajduje wyraz w siłach wytwórczych, informuje o metodach użycia określonych środków produkcji i ludzkiej pracy. Strona ta jest przedmiotem badań naukowo technicznych i przyrodniczych. Ponieważ ludzie zawsze zdobywali i zdobywają dobra wspólnie i zespołowo, stronę społeczną obrazują stosunki produkcji. Informują one o sposobach organizowania się ludzi w społecznych procesach wytwarzania, podziału oraz wymiany dóbr i stanowią bazę ekonomicznych ustrojów społeczeństw.

</doc>
<doc id="1177878" url="https://pl.wikipedia.org/wiki?curid=1177878" title="Parafia św. Jakuba w Niedźwiedzicy">
Parafia św. Jakuba w Niedźwiedzicy

Parafia świętego Jakuba w Niedźwiedzicy – parafia rzymskokatolicka w diecezji elbląskiej. Erygowana w 1342 roku, reerygowana w 1965 roku biskupa diecezji gdańskiej ks. Edmunda Nowickiego. Do parafii należą miejscowości: Niedźwiedzica, Dworek, Pułkownikówka, Nowa Kościelnica, Stare Babki. Tereny parafii znajdują się w gminie Ostaszewo i gminie Stegna, w powiecie nowodworskim, w województwie pomorskim.
Kościół w Niedźwiedzicy został wybudowany w stylu gotyckim w XIV wieku. Posiada 1 nawę, strop płaski drewniany. Posiadał niegdyś 3 barokowe ołtarze z XVIII wieku i ambonę z XVII wieku. Do dziś zachowała się tylko replika centralnej części głównego ołtarza i fragmenty dawnego wyposażenia barokowego i gotyckiego, zdobiące ściany prezbiterium. Na szczególną uwagę zasługują organy, które zostały zbudowane przez Paula Frölicha z Fromborka w 1753 r., przebudowane i powiększone w 1914 r. przez Eduarda Wittka z Elbląga w 1914 r. Z XVIII w. zachował się rokokowy prospekt organów. Od dwóch lat staraniem Filharmonii Bałtyckiej i gminy Stegna odbywają się tutaj doroczne letnie koncerty organowe w czasie odpustu parafialnego po 20 lipca.

</doc>
<doc id="1177881" url="https://pl.wikipedia.org/wiki?curid=1177881" title="Korutyna">
Korutyna



</doc>
<doc id="1177883" url="https://pl.wikipedia.org/wiki?curid=1177883" title="Wspólnota administracyjna Sulz am Neckar">
Wspólnota administracyjna Sulz am Neckar

Wspólnota administracyjna Sulz am Neckar – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Fryburg, w regionie Schwarzwald-Baar-Heuberg, w powiecie Rottweil. Siedziba wspólnoty znajduje się w mieście Sulz am Neckar, przewodniczącym jej Gerd Hieber.
Wspólnota administracyjna zrzesza jedno miasto i jedną gminę:

</doc>
<doc id="1177884" url="https://pl.wikipedia.org/wiki?curid=1177884" title="Frederick Parkes Weber">
Frederick Parkes Weber

Frederick Parkes Weber (ur. 1863, zm. 1962) – brytyjski dermatolog. 
Jego ojciec, sir Hermann David Weber (1823-1918), był osobistym lekarzem królowej Wiktorii. Drugie imię, Parkes, zostało mu nadane na cześć przyjaciela ojca, sir Edmunda Parkesa. Ukończył Trinity College na Uniwersytecie Cambridge. Prowadził praktykę lekarską w Londynie.
Weber na przestrzeni pięćdziesięciu lat praktyki opublikował około 1200 artykułów i 23 książki. Opisał jako pierwszy wiele jednostek chorobowych, często noszących dziś jego imię; są to m.in.:
Tak jak ojciec, był zapalonym numizmatykiem, członkiem Royal Numismatic Society. Zbiory monet Webera znajdują się obecnie w Boston Medical Library, British Museum, Bodleian Library w Oksfordzie i Fitzwilliam Museum w Cambridge.

</doc>
<doc id="1177886" url="https://pl.wikipedia.org/wiki?curid=1177886" title="Georgios Kyriacos Panayiotou">
Georgios Kyriacos Panayiotou



</doc>
<doc id="1177888" url="https://pl.wikipedia.org/wiki?curid=1177888" title="Igrzyska Dalekiego Wschodu 1919">
Igrzyska Dalekiego Wschodu 1919

IV Igrzyska Dalekiego Wschodu odbyły się w maju 1919 w stolicy Filipin, Manili. Impreza ta już po raz drugi odwiedziła to miasto.
W zawodach tych brało udział sześć państw: 

</doc>
<doc id="1177897" url="https://pl.wikipedia.org/wiki?curid=1177897" title="XXII Liceum Ogólnokształcące im. Jose Marti w Warszawie">
XXII Liceum Ogólnokształcące im. Jose Marti w Warszawie

XXII Liceum Ogólnokształcące im. José Martí – publiczna szkoła średnia w Warszawie założona w 1945. Uczniowie mają możliwość nauki w klasach o zróżnicowanych profilach, takich jak:
Historia.
Szkoła powstała 24 sierpnia 1945 jako Gimnazjum Koedukacyjne. Mieściła się wówczas przy ul. Schroegera 7. W roku szkolnym 1946/47 nastąpiła przeprowadzka do budynku przy ul. Barcickiej 2. Nastąpiła też zmiana na stanowisku dyrektora. Następna przeprowadzka nastąpiła 1 września 1955. Szkoła została przeniesiona do budynku przy ul. Żeromskiego 22. Przy tej okazji zmieniła się nazwa szkoły na: Szkoła Ogólnokształcąca Stopnia Podstawowego i Licealnego nr 22 na Bielanach. 
W kwietniu 1961 szkole nadano imię kubańskiego poety i przywódcy ruchu rewolucyjnego José Martí oraz zmieniono nazwę na „XXII Liceum Ogólnokształcące im. Jose Martí“. Pod tą nazwą funkcjonuje do dziś. Ostatnia przeprowadzka nastąpiła w 1967, kiedy szkołę przeniesiono do obecnego gmachu przy ul. Staffa 111. W 1986 Stowarzyszenie wychowanków i absolwentów ufundowało i umieściło w hallu szkoły tablicę pamiątkową poświęconą długoletniej dyrektorce Zofii Ringmanowej.
Stowarzyszenie wychowanków i absolwentów.
Stowarzyszenie wychowanków i absolwentów XXII Liceum Ogólnokształcącego zostało założone 1 lipca 1985 jako grupa przyjaciół powstała, aby tworzyć oraz pielęgnować więź i dobre relacje między absolwentami, nauczycielami i wychowankami Liceum na Bielanach. Stowarzyszenie w hołdzie pani Dyrektor Zofii Ringmanowej ufundowało tablicę pamiątkową wiszącą w hallu szkoły, a także pomnik nagrobny na Cmentarzu Powązkowskim. Jego projekt jest autorstwa absolwentów liceum.
Stowarzyszenie występuje w rejestrze stowarzyszeń zwyczajnych w Warszawie pod numerem 25 pod nazwą Koło Koleżeńskie im. Zofii Ringmanowej.

</doc>
<doc id="1177899" url="https://pl.wikipedia.org/wiki?curid=1177899" title="Igrzyska Dalekiego Wschodu 1921">
Igrzyska Dalekiego Wschodu 1921

V Igrzyska Dalekiego Wschodu odbyły się w czerwcu 1921 w chińskim mieście Szanghaj. Impreza ta już po raz drugi odwiedziła to miasto.
W zawodach tych brało udział sześć państw: 

</doc>
<doc id="1177903" url="https://pl.wikipedia.org/wiki?curid=1177903" title="Walenstadt">
Walenstadt

Walenstadt – miejscowość i gmina w Szwajcarii, kantonie Sankt Gallen, dystrykcie Sarganserland. Leży nad jeziorem Walensee.
Miejscowościami wchodzącymi w skład gminy są: Walenstadt, Walenstadtberg, Knoblisbühl, Berschis, Tscherlach. Wszystkie te miejscowości są połączone linią miejskiego przedsiębiorstwa komunikacji. W Walenstadtbergu znajduje się słynny budynek noszący nazwę "Paxmal", wybudowany przez Karla Bickela.

</doc>
<doc id="1177904" url="https://pl.wikipedia.org/wiki?curid=1177904" title="Igrzyska Dalekiego Wschodu 1923">
Igrzyska Dalekiego Wschodu 1923

VI Igrzyska Dalekiego Wschodu odbyły się w maju 1923 w japońskim mieście Osaka.
W zawodach tych brały udział trzy państwa: 

</doc>
<doc id="1177908" url="https://pl.wikipedia.org/wiki?curid=1177908" title="Gwiazdy zmienne typu T Tauri">
Gwiazdy zmienne typu T Tauri



</doc>
<doc id="1177911" url="https://pl.wikipedia.org/wiki?curid=1177911" title="Tadeusz Michał Zakrzewski">
Tadeusz Michał Zakrzewski

Tadeusz Michał Zakrzewski herbu Pomian (ur. 17 grudnia 1877 w Krakowie, zm. 12 sierpnia 1927 tamże) – polski adwokat.
Życiorys.
Syn historyka Wincentego Zakrzewskiego i Anny Orzechowskiej. Maturę otrzymał w III cesarskim i królewskim Gimnazjum, obecnie znanym jako II LO im. Króla Jana III Sobieskiego. Po jednorocznej służbie wojskowej w cesarskiej i królewskiej Armii został studentem prawa w 1896, doktoryzował się w 1902, został kandydatem adwokackim i od 1907 roku adwokatem. Na stopień podporucznika został mianowany ze starszeństwem z 1 stycznia 1898 w korpusie oficerów rezerwy piechoty. Posiadał przydział w rezerwie do Galicyjskiego Pułku Piechoty Nr 10 w Jarosławiu. W 1905 został przeniesiony do cesarsko-królewskiej Obrony Krajowej i przydzielony do krakowskiego 16 Pułku Piechoty Obrony Krajowej.
W tym czasie aktywnie uczestniczył w życiu artystycznym Krakowa będąc, jak pisze Boy, jednym z obecnych przy narodzinach kabaretu Zielony Balonik. W kabarecie tym aktywnie występował śpiewając (bardzo fałszywie jak wspomina Boy) własne piosenki, czasem żartobliwe, czasem będące ostrą satyrą na rządy stańczyków w ówczesnym Krakowie. Te same wspomnienia szczegółowo opisują jak występ kabaretowy Zakrzewskiego ośmieszył ideę wymalowania przez Jana Stykę panoramy we wnętrzu krakowskiego Barbakanu. W tym czasie poślubił Jadwigę Baraniecką, córkę profesora matematyki UJ Mariana Baranieckiego, z którą miał synów Jana Gastona i Witolda.
W czasie I wojny światowej, pełnił służbę frontową w szeregach, a następnie w charakterze audytora. Zasłużył się podczas procesu w Kurtz na Węgrzech pracując nad uwolnieniem legionistów oskarżonych o zdradę stanu i internowanych w obozie Marmaros Siget.
W Wojsku Polskim został zweryfikowany w stopniu kapitana ze starszeństwem z dniem 1 czerwca 1919 roku i wysoką 26. lokatą w korpusie oficerów rezerwowych piechoty. W 1923 roku posiadał przydział mobilizacyjny do 20 pułku piechoty w Krakowie.
Do przedwczesnej śmierci prowadził kancelarię adwokacką w Krakowie.
Pochowany został na Cmentarzu Rakowickim w Krakowie, w grobowcu rodzinnym, w pasie 46.

</doc>
<doc id="1177913" url="https://pl.wikipedia.org/wiki?curid=1177913" title="Ten Sharp">
Ten Sharp

Ten Sharp – holenderski popowy zespół muzyczny, rozpoznawalny za sprawą hitu "You" z 1991. Zespół liczy dwóch członków — Marcel Kapteijn (wokal) i Niels Hermes (keyboard).
W latach 90. Ten Sharp był znany w Europie i obu Amerykach, lecz pozostał typowym "zespołem jednego przeboju".
Od 1985 zespół cieszył się w rodzimym kraju popularnością dzięki przebojom "When The Snow Falls", "Last Words" i "Japanese Love Song". Później basista Ton Groen odłączył się i ostatecznie zespół stanowią Marcel Kapteijn i Niels Hermes. W tym składzie wydano piosenkę "You" (album "Under the Water-Line"), która stała się międzynarodowym hitem (10. miejsce w Wielkiej Brytanii, 4. w Niemczech, 4. w Szwajcarii). Kolejny utwór "Ain't My Beating Heart" nie pobił jednak popularności "You".
W 2003 zespół wydał swój ostatni album. Grupa nadal prowadzi regularne koncerty, jednak głównie na terenie ojczystego kraju.
W 2009 zespół wypuścił kilka nowych wersji swojego przeboju "You".

</doc>
<doc id="1177914" url="https://pl.wikipedia.org/wiki?curid=1177914" title="Igrzyska Dalekiego Wschodu 1925">
Igrzyska Dalekiego Wschodu 1925

VII Igrzyska Dalekiego Wschodu odbyły się w maju 1925 w stolicy Filipin, Manili. Impreza ta już po raz trzeci odwiedziła to miasto.
W zawodach tych brało udział sześć państw: 

</doc>
<doc id="1177921" url="https://pl.wikipedia.org/wiki?curid=1177921" title="Droga krajowa B444 (Niemcy)">
Droga krajowa B444 (Niemcy)

Droga krajowa 444 () – niemiecka droga krajowa przebiegająca na osi północ - południe od skrzyżowania z B188 i B214 koło Uetze do krzyżówki z B6 na obwodnicy Grasdorfu w Dolnej Saksonii.

</doc>
<doc id="1177924" url="https://pl.wikipedia.org/wiki?curid=1177924" title="Igrzyska Dalekiego Wschodu 1927">
Igrzyska Dalekiego Wschodu 1927

VIII Igrzyska Dalekiego Wschodu odbyły się w lipcu 1927 w chińskim mieście Szanghaj. Impreza ta już po raz trzeci odwiedziła to miasto.
W zawodach tych brało udział sześć państw:

</doc>
<doc id="1177936" url="https://pl.wikipedia.org/wiki?curid=1177936" title="Silnik przeciwobrotowy">
Silnik przeciwobrotowy

Silnik przeciwobrotowy () zwany również silnikiem east-west engine – silnik, którego zasadniczą cechą odróżniającą go od zwykłych silników rzędowych i widlastych jest fakt, że posiada on dwa oddzielnie wały, z reguły posiadające dwa wykorbienia. Owe dwa wały korbowe są z reguły osadzone w jednym bloku i obracają się w przeciwnych kierunkach stąd nazwa east-west. Rozwiązanie używane od 1931 przez firmę DKW. W latach powojennych ten typ silnika używany był przez takich producentów jak Volvo, Saab czy też Renault. Silnik tego typu stosowany był w samochodach firmy Lamborghini w modelu Miura produkowanym w 1965. Silnik w jaki wyposażony był ów samochód, to 4 litrowy dwunastocylindrowy silnik widlasty o przeciwobrotowym działaniu. Obecnie tego typu silniki stosowane są głównie w motocyklach wyczynowych klasy GP; przykładem może być motocykl Motoczysz C1 990 07.
Skrzynia biegów w tym motocyklu znajduje się poniżej układu korbowego i jest połączona z silnikiem poprzez skomplikowany system przekładni złożonych z kół zębatych.
Plusami tego rozwiązania są zmniejszone drgania i siły działające na układ korbowy. Inną zaletą jest fakt, iż skrzynie biegów można montować praktycznie w misce olejowej jak to ma miejsce w motocyklu Motoczysz. Wady tego rozwiązania to problemy z sekwencjami wtrysku paliwa oraz problemy z zapłonem.

</doc>
<doc id="1177938" url="https://pl.wikipedia.org/wiki?curid=1177938" title="Igrzyska Dalekiego Wschodu 1930">
Igrzyska Dalekiego Wschodu 1930

IX Igrzyska Dalekiego Wschodu odbyły się w maju 1930 w stolicy Cesarstwa Japońskiego, Tokio. Zawody miały odbyć się w 1929 roku, lecz Japonia postanowiła przenieść datę organizacji Igrzysk na następny rok. Impreza ta zagościła drugi raz w tym mieście i trzeci w Cesarstwie Japońskim.
W zawodach tych brało udział sześć państw: 

</doc>
<doc id="1177945" url="https://pl.wikipedia.org/wiki?curid=1177945" title="Igrzyska Dalekiego Wschodu">
Igrzyska Dalekiego Wschodu



</doc>
<doc id="1177950" url="https://pl.wikipedia.org/wiki?curid=1177950" title="Parafia Przemienienia Pańskiego w Nowym Dworze Gdańskim">
Parafia Przemienienia Pańskiego w Nowym Dworze Gdańskim

Parafia Przemienienia Pańskiego – rzymskokatolicki parafia znajdująca się w Nowym Dworze Gdańskim, należąca do diecezji elbląskiej. 
Historia parafii.
Parafia została erygowana 1 lutego 1909 roku. Kościołem parafialnym jest kościół Przemienienia Pańskiego w Nowym Dworze Gdańskim, który został wybudowany w stylu neogotyckim w latach 1848–1850. Konsekracja odbyła się w 1851 roku, a dokonał tego biskup Franciszek Grossman.
Kościół posiada murowaną wieżę, drewniany, płaski strop, 3 ołtarze i ambonę z XVIII wieku.
Zasięg terytorialny parafii.
Parafia obejmuje miejscowości: 

</doc>
<doc id="1177952" url="https://pl.wikipedia.org/wiki?curid=1177952" title="Friends">
Friends



</doc>
<doc id="1177953" url="https://pl.wikipedia.org/wiki?curid=1177953" title="Michael Rapaport">
Michael Rapaport

Michael David Rapaport (ur. 20 marca 1970 w Nowym Jorku) – amerykański aktor i komik.
Życiorys.
Urodził się na nowojorskim Manhattanie, w rodzinie Żydów aszkenazyjskich jako syn spikerów radiowych – June Brodie, osobowość radiową z Nowego Jorku, i Davida Rapaporta, dyrektora radiowego, który był dyrektorem generalnym formatu All-Disco w nowojorskiej stacji radiowej WKTU Disco 92. Jego żydowska rodzina pochodziła z Polski i Rosji. Dorastał w Upper East Side z bratem Erikiem i starszą przyrodnią siostrą Claudią z wcześniejszego małżeństwa ojca. Po rozwodzie rodziców matka Rapaporta poślubiła komika Marka Lonowa, który był właścicielem klubu komediowego. Rapaport miał trudności w szkole. W latach 80. uczęszczał do Erasmus Hall High School. Ukończył nowojorską Martin Luther King High School.
W 1989, gdy miał 19 lat, przeniósł się do Los Angeles w Kalifornii, gdzie rozpoczął karierę jako komik stand-up. Zadebiutował na ekranie w roli 18-letniego introwertyka żydowskiego DJ i rapera Zachary’ego „Zacka” w niezależnym filmie – dreszczowcu "Zebrahead" (1992), za którą był nominowany do Independent Spirit Awards. Wkrótce później zagrał z Bridget Fondą w dramacie "Point of No Return" (1993) oraz w dreszczowcu "Prawdziwy romans" ("True Romance", 1993) przy boku Christiana Slatera i Patricii Arquette. Wystąpił też z Eddiem Murphym w komedii "Metro: Gliniarz z metropolii" ("Metro", 1997), Woodym Harrelsonem w kryminale "Palmetto" (1998) oraz Thomasem Jane w dreszczowcu sensacyjnym "Piekielna głębia" ("Deep Blue Sea", 1999). Stał się jednak najbardziej znany ze swoich ról w serialach – "Boston Public" (2001–2004) i jako Dave Gold w sitcomie "Domowy front" ("The War at Home", 2005–2007), za którą zdobył dwie nominacje do Teen Choice Awards. W 2008 występował w czwartym sezonie serialu "Prison Break" jako agent DHS Don Self.
Życie prywatne.
15 stycznia 2000 wziął ślub z dziennikarką Nichole Beattie. Mają dwóch synów: Juliana Aliego (ur. 2000) i Maceo Shane’a (ur. 2002). W 2007 para rozwiodła się. W 2016 poślubił aktorkę Kebe Dunn.

</doc>
<doc id="1177955" url="https://pl.wikipedia.org/wiki?curid=1177955" title="EMD DDA40X">
EMD DDA40X

EMD DDA40X "Centennial" – najsilniejsza lokomotywa spalinowo-elektryczna świata produkowana w latach 1969-1971, używana przez firmę "Union Pacific Railroad".
Pierwsza lokomotywa o numerze 6900 została uroczyście dostarczona podczas obchodów 100-lecia zbudowania linii transamerykańskiej, stąd jej przydomek Centennial.
Stworzenie lokomotywy polegało na dosłownym zespawaniu dwóch części silnikowych i "kanadyjskiej kabiny" z przodu. DDA40X była przez to bardzo ciężka, ważyła niemal 250 ton, a przy 8 osiach i nacisku większym niż 30 ton/oś niszczyła tory. Właśnie przez to nie utrzymała się długo na rynku, choć jeden egzemplarz jest w użyciu do dziś.
"X" w nazwie oznaczało "eksperymentalna". DD40X była zaprojektowana głównie w celu zastosowania technologii przyszłościowych w nowszych lokomotywach EMD. Projekt kanadyjskiej kabiny znalazł tam zastosowanie "dwadzieścia lat wprzód", ta dziś jest obecna w niemal każdej lokomotywie spalinowej.

</doc>
<doc id="1177956" url="https://pl.wikipedia.org/wiki?curid=1177956" title="Josè Martí">
Josè Martí



</doc>
<doc id="1177958" url="https://pl.wikipedia.org/wiki?curid=1177958" title="Mark Hebden">
Mark Hebden

Mark Hebden (ur. 15 lutego 1958 w Leicesterze) – angielski szachista, arcymistrz od 1992 roku.
Kariera szachowa.
W czasie swojej kariery dwukrotnie (1998, 2004) reprezentował barwy Anglii na szachowych olimpiadach oraz trzykrotnie (1983, 1989, 2007) – na drużynowych mistrzostwach Europy. Jest czterokrotnym mistrzem Wielkiej Brytanii w szachach szybkich (1990, 1994, 2001, 2005).
Wielokrotnie brał udział w turniejach międzynarodowych, zwyciężając bądź dzieląc I miejsca m.in. w Silkeborgu (1983), Maladze (1987), Cappelle-la-Grande (pięciokrotnie dz. I m. w latach 1989, 1990, 1994, 1995 i 1997), Matanzas (1993, memoriał Jose Raula Capablanki), Benidormie (1993), Dhace (1995, wspólnie z Michałem Krasenkowem), Hastings (1996/97, turniej główny, wspólnie z Johnem Nunnem i Eduardasem Rozentalisem), Port Erin (2000), Marsylii (2003), Oslo (2004), Montpellier (2006), Dublinie (2007, wspólnie z Nicholasem Pertem), Southend-on-Sea (2007), Neuchâtel (2008, wspólnie z Bogdanem Laliciem i Aloyzasem Kveinysem) oraz w Oslo (2010, wspólnie z Jonem Hammerem).
W roku 2005 zajął V miejsce (za Zoltanem Gyimesim i Mateuszem Bartlem, Bartoszem Soćko i Rolandem Berzinszem) w mistrzostwach Unii Europejskiej w Cork.
Najwyższy ranking w karierze osiągnął 1 lipca 1998 r., z wynikiem 2590 punktów dzielił wówczas 96-100. miejsce na światowej liście FIDE, jednocześnie dzieląc 6-7. miejsce wśród angielskich szachistów.

</doc>
<doc id="1177959" url="https://pl.wikipedia.org/wiki?curid=1177959" title="Droga krajowa B443 (Niemcy)">
Droga krajowa B443 (Niemcy)

Droga krajowa 443 () – niemiecka droga krajowa stanowiąca południowo-wschodnią obwodnicę Hanoweru i ważne połączenie dróg krajowych w tym rejonie Dolnej Saksonii.
Droga spełnia parametry drogi ekspresowej.

</doc>
<doc id="1177961" url="https://pl.wikipedia.org/wiki?curid=1177961" title="DD40X">
DD40X



</doc>
<doc id="1177964" url="https://pl.wikipedia.org/wiki?curid=1177964" title="Gray Matter Interactive">
Gray Matter Interactive

Xatrix Entertainment – amerykański producent gier komputerowych z siedzibą w Los Angeles.
Historia.
Xatrix Entertainment.
Studio zostało założone w marcu 1993 r. przez Drew'a Markhama oraz Barry'ego Dempseya, i skupiało się na opracowywaniu nowych technologii, produkcji gier, oraz oferowaniu usługa dla TV. Pod koniec 1993 zademonstrowało w trakcie targów IAAPA (ang. International Association of Amusement Parks and Attractions, dosł. Międzynarodowe Stowarzyszenie Parków Rozrywki oraz Atrakcji) prototyp symulacji futurystycznych wyścigów "SpeedScape"; zaś niedługo później zaprojektowało i stworzyło 4-piętrowy growy obiekt "Vertical Reality" dla parków rozrywki Sega/Gameworks.
Na rynku gier studio zadebiutowało grą "Cyberia". Tytuł okazał się sukcesem, i rok później, doczekał się drugiej części. W 1997 r. na silniku Build oparto grę "Redneck Rampage", ta otrzymała pozytywne recenzje i doczekała się, zarówno bezpośredniej kontynuacji, jak i symulacji. Do 1999 r. produkty studia sprzedały się łącznie w 3 milionach egzemplarzy. Ostatnią grą studia była gra akcji "". Choć otrzymała dobre recenzje, to dużą konkurencja na rynku oraz niefortunny debiut gry (niecałe dwa miesiące po tragicznych wydarzeniach w Columbine High School) sprawiło, że wokół gry narosły kontrowersje (pomimo że na pudełku widniała stosowna informacja, że gra jest przeznaczona dla dorosłych), co zmusiło twórców do jej ocenzurowania. Niestety, działania te nie pozwoliły tytułowi osiągnąć komercyjnego sukcesu.
W okolicach premiery gry, zespół rozpadł się. Wbrew ówczesnym plotkom (m.in. niewypłacalność, porzucenie przez wydawcę, kontrowersje związane z "Kingpinem"); za powód wygaśnięcia działalności Xatrix, twórcy wskazali decyzję założycieli, "że nadszedł czas na zmianę". Ci, wraz z dużą częścią dotychczasowej załogi (z pomocą Activision) założyli nowe studio, Gray Matter Interactive. Siedziba firmy była ulokowana niedaleko dawnej siedziby Xatrix.
Gray Matter Interactive Studios.
Po powołaniu do życia studia w 1999 r, rozpoczęto pracę nad kampanią singleplayer do "Return to Castle Wolfenstein". Gra zadebiutowała w 2001 r, zaś sam zespół w styczniu 2002 został nabyty przez Activision. W tym okresie pracowano nad dodatkiem do "Call of Duty" o pt. "". W 2005 r. decyzją firmy-matki, studio włączono do firmy Treyarch, kończąc tym samym istnienie Gray Matter.

</doc>
<doc id="1177965" url="https://pl.wikipedia.org/wiki?curid=1177965" title="Kuros z Anawisos">
Kuros z Anawisos

Kuros z Anawisos – grecka marmurowa rzeźba antyczna z ok. 530 p.n.e., znajdująca się w Narodowym Muzeum Archeologicznym w Atenach.
Rzeźba znaleziona została na cmentarzysku w Anawisos w południowej Attyce, niedaleko Aten. Ustawiona była pierwotnie na grobie poległego w bitwie młodzieńca o imieniu Kroisos. Upamiętnia go wyryta na bazie posągu inskrypcja o treści: "Stań i westchnij przy grobie Kroisosa, który poległ w pierwszym szeregu walczących, zabity przez dzikiego Aresa". Wysokość posągu wynosi 1,94 m. Przedstawia on nagiego mężczyznę o doskonale oddanej muskulaturze, z archaicznym uśmiechem na twarzy. Na powierzchni rzeźby zachowały się ślady pokrywającej ją niegdyś farby.

</doc>
<doc id="1177967" url="https://pl.wikipedia.org/wiki?curid=1177967" title="Anita Barone">
Anita Barone

Anita Barone (ur. 25 września 1964 w Saint Louis) – amerykańska aktorka filmowa.
W latach 2005–2007 wcielała się w jedną z głównych postaci w sitcomie stacji FOX "Domowy front". Ponadto gościnnie wystąpiła w serialach "Przyjaciele" i "Kroniki Seinfelda". Dostała też rolę drugoplanową matki jednej z głównych bohaterek, czyli Georgii Jones w serialu "Taniec rządzi" (ang. "Shake It Up"). Zagrała też Doreen Vance w finale siódmego sezonu „Gotowych na wszystko”.
Jest żoną aktora Matthew Glave'a, z którym ma dwie córki: Madeline i Roxanne.

</doc>
<doc id="1177968" url="https://pl.wikipedia.org/wiki?curid=1177968" title="Campeonato Brasileiro Série A 1991">
Campeonato Brasileiro Série A 1991



</doc>
<doc id="1177972" url="https://pl.wikipedia.org/wiki?curid=1177972" title="Campeonato Brasileiro Série A 1990">
Campeonato Brasileiro Série A 1990



</doc>
<doc id="1177978" url="https://pl.wikipedia.org/wiki?curid=1177978" title="Zespół Laugiera-Hunzikera">
Zespół Laugiera-Hunzikera

Zespół Laugiera-Hunzikera (ang. Laugier-Hunziker syndrome, LHS) – rzadka choroba dermatologiczna, charakteryzująca się podobieństwem objawów skórnych do zespołu Peutza-Jeghersa. W odróżnieniu od zespołu Peutza-Jeghersa będącego chorobą o poważnym rokowaniu, LHS jest łagodnym stanem nie wymagającym objęcia pacjenta programem badań profilaktycznych. Etiologia zespołu nie jest znana.
Pierwszy opis zespołu pochodzi z 1970 roku.

</doc>
<doc id="1177980" url="https://pl.wikipedia.org/wiki?curid=1177980" title="Jewhen Bredun">
Jewhen Bredun

Jewhen Dmytrowycz Bredun, ukr. Євген Дмитрович Бредун (ur. 10 września 1982 roku w Kramatorsku) – ukraiński piłkarz, grający na pozycji pomocnika, a wcześniej obrońcy.
Kariera piłkarska.
Kariera klubowa.
Wychowanek miejscowego klubu Bluming Kramatorsk. W 2000 został zaproszony do Szachtara Donieck, gdzie występował również w trzeciej i drugiej drużynie. W 2004 został wypożyczony do Illicziwca Mariupol, a potem do Borysfena Boryspol, Metałurha Zaporoże, Arsenału Kijów i Zorii Ługańsk. W 2009 po anulowaniu kontraktu z Szachtarem został piłkarzem Tytan Donieck. 21 września 2009 jako wolny agent przeszedł do białoruskiego FK Homel. W lipcu 2010 podpisał kontrakt z PFK Sewastopol. 31 lipca 2013 przeniósł się do Biełszyny Bobrujsk. 21 stycznia 2014 zasilił skład Heliosa Charków.
Kariera reprezentacyjna.
Występował w młodzieżowej reprezentacji Ukrainy, w której rozegrał 8 meczów.

</doc>
<doc id="1177984" url="https://pl.wikipedia.org/wiki?curid=1177984" title="Kyle Sullivan">
Kyle Sullivan

Kyle Russell Sullivan (ur. 24 września 1988), aktor amerykański.
Znany przede wszystkich z nieemitowanego w Polsce programu rozrywkowego "All That", w którym zadebiutował w 2001 roku, zaledwie jako trzynastolatek. Od 2001 do 2003 r. jako Dabney Hooper występował w serialu "Zwariowany świat Malcolma". Pomimo gościnnych występów w serialach takich, jak "Ostry dyżur" czy "Szpital Dobrej Nadziei", 

</doc>
<doc id="1177986" url="https://pl.wikipedia.org/wiki?curid=1177986" title="Derry City">
Derry City



</doc>
<doc id="1177988" url="https://pl.wikipedia.org/wiki?curid=1177988" title="Doppler (fantastyka)">
Doppler (fantastyka)



</doc>
<doc id="1177990" url="https://pl.wikipedia.org/wiki?curid=1177990" title="Parafia św. Jana Chrzciciela w Ostaszewie">
Parafia św. Jana Chrzciciela w Ostaszewie

Parafia św. Jana Chrzciciela w Ostaszewie – parafia rzymskokatolicka w diecezji elbląskiej. Erygowana w 1330 roku. Parafia obejmuje miejscowości: Ostaszewo, Jeziernik, Komarówka, Piaskowiec, Lubiszynek Pierwszy. Tereny parafii znajdują się w gminie Ostaszewo, w powiecie nowodworskim, w województwie pomorskim.
Kościół katolicki w Ostaszewie został wybudowany w stylu gotyckim około 1330 roku, wtedy też konsekrowany. W 1945 roku został spalony i od tej pory jest w stanie ruiny. Rolę kościoła parafialnego przejął kościół poewangelicki z 1874 roku, zbudowany w stylu neogotyckim. Jest jednonawowy, z murowaną wieżą. Wnętrze, kryte drewnianym, płaskim stropem zdobi polichromia, odrestaurowana w 1964 roku. Kościół ten został poświęcony w 1964 roku.

</doc>
<doc id="1177992" url="https://pl.wikipedia.org/wiki?curid=1177992" title="Apollo z Tenei">
Apollo z Tenei

Apollo z Tenei (lub Kuros z Tenei) – antyczna marmurowa rzeźba grecka z okresu archaicznego.
Rzeźba jest datowana w przybliżeniu na lata 560–550 p.n.e. Mierzy 1,53 m wysokości. Została znaleziona w 1846 na cmentarzu w Tenei (niedaleko Koryntu), a wykonana została prawdopodobnie w warsztacie korynckim jako pomnik nagrobny. Od 1853 zabytek znajduje się w Gliptotece monachijskiej.
Rzeźba jest przykładem kurosa - tak nazywamy starożytne posągi, przedstawiające stojącego na wprost nagiego mężczyznę, z rękoma ułożonymi wzdłuż ciała. Bardzo często dłonie kurosów zaciśnięte są w pięści, a lewa noga jest wysunięta do przodu. Tego typu rzeźby nie przedstawiały konkretnej osoby - ich twarze wykonywano w ten sposób, że trudno było określić wiek (tzw. ponadczasowa młodość), posiadały uogólnione rysy i stanowiły wzorzec idealnego piękna. Na twarzach większości starożytnych rzeźb, w tym również na obliczu Apolla, pojawia się tzw. archaiczny uśmiech, czyli lekko dostrzegalny zarys uśmiechniętych ust.

</doc>
<doc id="1177993" url="https://pl.wikipedia.org/wiki?curid=1177993" title="Zespół FG">
Zespół FG



</doc>
<doc id="1177994" url="https://pl.wikipedia.org/wiki?curid=1177994" title="Club Deportivo Alavés">
Club Deportivo Alavés



</doc>
<doc id="1177995" url="https://pl.wikipedia.org/wiki?curid=1177995" title="Żółtaczka wszczepienna">
Żółtaczka wszczepienna



</doc>
<doc id="1177998" url="https://pl.wikipedia.org/wiki?curid=1177998" title="Nierównowaga fiskalna">
Nierównowaga fiskalna

Nierównowaga fiskalna – przeciwieństwo równowagi fiskalnej, utożsamiana najczęściej z sytuacją, w której wydatki sektora finansów publicznych nie znajdują pokrycia w dochodach tego sektora (deficyt budżetowy). Utrzymujące się deficyty budżetowe znajdują swoje odzwierciedlenie w narastaniu długu publicznego.
Na skalę nierównowagi fiskalnej wpływ mają cykl koniunkturalny oraz czynniki systemowe, strukturalne (m.in. polityka podatkowa, mechanizmy indeksacyjne wydatków publicznych, ramy instytucjonalne sektora finansów publicznych, w tym reguły fiskalne).
Termin „nierównowaga fiskalna” jest używany także w kontekście przenoszenia realizacji zadań publicznych z poziomu sektora rządowego na sektor samorządowy (decentralizacja). W literaturze przedmiotu wyróżnia się w tym zakresie nierównowagę:

</doc>
<doc id="1177999" url="https://pl.wikipedia.org/wiki?curid=1177999" title="Rami Malek">
Rami Malek

Rami Said Malek (; ur. 12 maja 1981 w Torrance) – amerykański aktor pochodzenia egipskiego. Laureat Oscara w kategorii „najlepszy aktor pierwszoplanowy” za postać Freddiego Mercury’ego w filmie "Bohemian Rhapsody" (2018). Był drugim aktorem arabskiego pochodzenia, który zdobył Oscara dla najlepszego aktora, po F. Murrayu Abrahamie. Był jedną ze stu najbardziej wpływowych osób na świecie w roku 2019 według tygodnika „Time”.
Jego przełomową rolą była postać Elliota Aldersona w telewizyjnym serialu USA Network "Mr. Robot", za którą otrzymał nagrodę Emmy w kategorii „wybitny aktor pierwszoplanowy – serial dramatyczny”. Oprócz tego wystąpił w takich produkcjach jak "Noc w muzeum" (2006), "" (2012), "Oldboy. Zemsta jest cierpliwa" (2013), "Need for Speed" (2014) i "Nie czas umierać" (2021).
Życiorys.
Wczesne lata.
Urodził się i dorastał w Torrance w Kalifornii w rodzinie egipskich imigrantów, jako syn Nelly Abdel Malek i Saida Maleka. Ma identycznego, młodszego o cztery minuty brata bliźniaka o imieniu Sami, który jest nauczycielem języka angielskiego, a także starszą siostrę, Yasmine, która jest lekarką.
W 12,5% jest pochodzenia greckiego. Jego rodzice opuścili Kair w 1978, po tym jak jego ojciec, przewodnik, zainteresował się przyjezdnymi turystami z zachodu. Osiedlili się w Sherman Oaks w Kalifornii. Jego ojciec sprzedawał ubezpieczenia, a matka pracowała jako księgowa. Rami wychował się w rodzinie wiary Koptyjskiego Kościoła Ortodoksyjnego, dorastał posługując się dialektem egipskim języka arabskiego w domu do czwartego roku życia. Jego rodzice pokazali swoim dzieciom jak ważne jest docenianie swojego egipskiego pochodzenia. Ojciec Maleka budził syna w środku nocy, by rozmawiał z krewnymi mówiącymi po arabsku, mieszkającymi w rodzinnym mieście – Samalut w Egipcie.
W dzieciństwie nie pasował do rówieśników. Dość długo miał wrażenie, że ze względu na swoje pochodzenie odstaje od innych. W 1999 ukończył Notre Dame High School w Sherman Oaks w Kalifornii, był w tej samej klasie co aktorka Rachel Bilson. Z kolei Kirsten Dunst chodziła do klasy młodszej, a także wspólnie z Ramim uczestniczyła w kółku teatralnym.
Nieśmiałość i poczucie wyobcowania Malek przekuł w swoje pierwsze próby aktorskie. Jako nastolatek wymyślał postacie, dzięki którym mógł szlifować swój sceniczny talent. Rodzice pragnęli jednak, by ich syn został prawnikiem, więc Rami dołączył do kółka dyskusyjnego. Mimo problemów z formułowaniem argumentów, jego nauczyciel zauważył u młodego Maleka talent do dramatycznej interpretacji, dlatego też w zamian zaproponował mu rolę w monodramie "Zooman and The Sign" w konkursie aktorskim. W 2003 ukończył studia na wydziale teatralnym University of Evansville w Evansville w stanie Indiana.
Początki kariery.
Po studiach, obciążony kredytem studenckim, Rami przeniósł się najpierw do Nowego Jorku, a później do Hollywood, wprowadził się do rodziców i dorabiał jako dostawca pizzy. Do każdej dostarczanej pizzy dołączał swoje zdjęcie, dzięki czemu w 2004 roku jego fotografia trafiła do dyrektor castingu do sitcomu "Kochane kłopoty", która zaoferowała mu jego pierwszą telewizyjną rolę.
Za kulisami gali nagród SAG wspominał: "Dyrektorka castingu w „Kochanych kłopotach” zapytała, czy może rozmawiać z moim agentem. Kiedy odpowiedziałem, że rozmawia ze mną, dopytała, czy mam agenta. – Nie, ale pracuje nad tym – odparłem. Na co ona oczywiście zareagowała śmiechem i powiedziała, że szuka kogoś do odegrania 3-zdaniowej sceny w „Kochanych kłopotach”. 10 minut później byłem już w studiu Warner Bros. na castingu. W końcu po kilku latach rozwożenia pizzy, opłaciło się dołączanie do pudełka zdjęcia z numerem telefonu”".
W 2004 zaczął karierę teatralną debiutując w spektaklu "Johnny Boy" w Falcon Theater w Los Angeles. Wiosną 2007 wystąpił jako Jamie w przedstawieniu "The Credeaux Caanvas" w Theater Elephant w Los Angeles.
Użyczył swojego głosu w grze "Halo 2" (2004). Wystąpił w dwóch odcinkach serialu FX "Odległy front" ("Over There", 2005) w roli Hassana i jednym z odcinków serialu NBC "Medium" – pt. „Time Out of Mind” (2005).
Rozwój kariery.
W latach 2005–2007 występował w roli Nazeeha „Kenny’ego” Al-Bahira w sitcomie nadawanym przez stację FOX "Domowy front" ("The War at Home"). Po raz pierwszy trafił na kinowy ekran w roli faraona Akhmenraha w komedii fantasy "Noc w muzeum" ("Night at the Museum", 2006) i sequelu "Noc w muzeum 2" ("Night at the Museum 2", 2009) u boku Bena Stillera.
Jego egzotyczna uroda, smukła twarz, wyłupiaste oczy, nieco zagubione spojrzenie, z ostro zarysowaną żuchwą i głosem, uwarunkowała go na początku kariery na role charakterystyczne, choćby jako doradca Nate w niezależnym dramacie "Short Term 12." (2009) z Brie Larson, Kaitlyn Dever i Johnem Gallagherem Jr. czy postać terrorysty samobójczego w Marcosa Ala-Zacara w ósmym sezonie serialu Fox "24 godziny" (2010) z Kieferem Sutherlandem w roli głównej. Zmęczony tymi propozycjami polecił swojemu agentowi odrzucać wszystkie role, które pokazywały Arabów w „złym świetle”. "Przez pewien czas czułem się tym urażony, ale później zdałem sobie sprawę, że powinienem być dumny z tego, że potrafię tak przekonująco wcielać się w neurotyków i outsiderów." – mówił w programie "Close Up With „The Hollywood Reporter”".
W 2010 został zaangażowany do roli zarozumiałego i psychotycznego kaprala Merriella „Snafu” Sheltona w nagradzanym miniserialu HBO "Pacyfik", którego producentami byli Steven Spielberg, Tom Hanks i Gary Goetzman. W "Pacyfiku" stworzył jedną z bardziej wyrazistych postaci: nieobliczalnego, neurotycznego, ogarniętego obłędem antybohatera, który pomimo pustki, jaka pozostała w nim po doświadczeniu brutalności wojny, wciąż stara się być sumieniem swoich towarzyszy broni; podświadomie próbuje zachować w nich resztki niewinności, choć sam już dawno się jej wyzbył. Później zdecydował się opuścić Hollywood i przeniósł się do Argentyny. Z wyprawy szybko jednak wrócił. Otrzymał bowiem list od Toma Hanksa, który obsadził go w małej roli w komedii romantycznej "Larry Crowne. Uśmiech losu" ("Larry Crowne", 2011). Następnie grał drugoplanowe role w fantastycznonaukowym filmie wojennym Petera Berga ' (2012), melodramacie fantasy Billa Condona ' (2012), dramacie "Przechowalnia numer 12" ("Short Term 12", 2013) z Brie Larson i dreszczowcu Spike’a Lee "Oldboy. Zemsta jest cierpliwa" (2013). Wkrótce pojawił się jako Joshua „Josh” Washington, jeden z głównych bohaterów w grze "Until Dawn" (2015).
"„Bywały czasy, w których próbowałem zrozumieć, dlaczego nie udaje mi się zdobyć ról, które były osiągalne dla innych. Zastanawiałem się, czy jestem zbyt etniczny, a może przeciwnie, za mało? Jeszcze kilka lat temu nie pomyślałbym, że ktoś taki jak ja może zdobyć główną męską rolę”" – mówił w 2015 w rozmowie z „Time”.
W dramacie Paula Thomasa Andersona "Mistrz" ("The Master", 2012), gdzie partnerował Joaquinowi Phoenixowi i Philipowi Seymourowi Hoffmanowi, dostrzegł go Sam Esmail, scenarzysta i producent, również egipskiego pochodzenia. Był tak oczarowany Malekiem, że w 2015 powierzył mu główną rolę Elliota Aldersona, niestabilnego emocjonalnie ponurego eksperta ds. cyberbezpieczeństwa, który cierpi zarówno na fobię społeczną, jak i depresję kliniczną, w cieszącym się uznaniem krytyków serialu "Mr. Robot". W rozmowie z „New York Times” twórca serialu Sam Esmail wspomina, że miał tak ogromne problemy z obsadzeniem głównej roli, że omal nie przepisał całego scenariusza. Po przesłuchaniu ponad stu kandydatów Esmail był załamany. Elliot wydawał się antypatyczną, wycofaną postacią, która nie ma szans wzbudzić sympatii widzów. Kiedy zobaczył występ Maleka, któremu udało się zawrzeć w swojej interpretacji ogromną wrażliwość i cierpienie hakera, od razu wiedział, że znalazł odtwórcę tej roli. Elliot Alderson to jedna z najbardziej skomplikowanych i niejednoznacznych postaci, jakie kiedykolwiek powstały na szklanym ekranie. "Mr. Robot" stał się popularny i zdobył szereg nagród, w tym Złoty Glob za najlepszy serial dramatyczny, a rola ogarniętego fobiami społecznymi programisty w firmie odpowiedzialnej za cyberbezpieczeństwo wielkich korporacji, wikłającego się w hakerskie spiski, przyniosła mu popularność i szereg nagród. Za swoją kreację Malek był dwukrotnie nominowany do Złotego Globu, nagrody Dorian i Satellite Award, a także w 2016 otrzymał nagrodę Emmy dla najlepszego aktora pierwszoplanowego w serialu dramatycznym (po raz pierwszy od 18 lat nagroda w tej kategorii nie przypadła białemu aktorowi), Nagrodę Gildii Aktorów Ekranowych i Critics Choice w kategorii „Najlepszy Aktor w serialu dramatycznym”.
W dramacie biograficznym "Papillon. Motylek" ("Papillon", 2017), opartym na autentycznych wydarzeniach zawartych w autobiograficznej książce Henriego Charrière’a, zagrał Louisa Dego, przyjaciela współwięźnia (Charlie Hunnam) „zielonego piekła” kolonii karnej na Wyspie Diabelskiej w Gujanie Francuskiej. Choć był jednym z 3 tys. aktorów, którzy wzięli udział w przesłuchaniu do roli młodego Hana Solo w filmie "", dramat surrealistyczny "Buster’s Mal Heart" (2016) był pierwszym filmem, w którym Malek zagrał główną rolę jako Jonás „Jonah” Cueyatl, hotelowy konsjerż zamieniający się w człowieka gór, który zyskał przydomek Buster. Premiera odbyła się we wrześniu 2016 na Międzynarodowym Festiwalu Filmowym w Toronto, a film miał pozytywne recenzje.
W 2018 premierę miał biograficzny film "Bohemian Rhapsody", opowiadający historię brytyjskiego zespołu rockowego Queen, w którym Malek wcielił się w postać frontmana tej grupy, Freddiego Mercury’ego. Początkowo głównym kandydatem do zagrania tej roli był Sacha Baron Cohen, który odrzucił propozycję ze względu na różnice artystyczne. Aby właściwie przygotować się do roli, Malek przeniósł się do Londynu, gdzie pobierał lekcje śpiewu, uczył się grać na fortepianie, szczegółowo analizował ruchy i sposób mówienia Freddiego Mercury’ego. Pomimo mieszanych recenzji krytyków, film zarobił na całym świecie ponad 900 mln dolarów. I choć krytycy i widzowie mieli wiele zastrzeżeń do filmu, to o odtwórcy głównej roli wypowiadali się w większości pozytywnie. Oceniali, że udało się Malekowi oddać sceniczną charyzmę Mercury’ego oraz jego ekstrawagancki styl bycia. "Wziąwszy na siebie to onieśmielające wyzwanie, świetnie sobie radzi" – pisał „The Hollywood Reporter”. Aktora chwalił również portal „Variety”, zwracając uwagę, że gdyby nie Malek, film byłby porażką: "Rami Malek doskonale pokazuje krzykliwą charyzmę boga rocka, Freddiego Mercury’ego". W lutym 2019, podczas 91. gali wręczenia Oscarów, aktor nagrodzony został Oscarem w kategorii „najlepszy aktor pierwszoplanowy”. Za tę kreację Malek został także uhonorowany m.in. Złotym Globem w kategorii „najlepszy aktor w filmie dramatycznym” oraz Nagrodą Gildii Aktorów Ekranowych w kategorii „wybitny występ aktora w roli pierwszoplanowej”.
W 2021 wystąpił w dwudziestym piątym filmie o Jamesie Bondzie pt. "Nie czas umierać" ("No Time to Die") w roli Lyutsifera Safina, tajemniczego złoczyńcy dysponującego groźną nową technologią, głównego antagonisty, przeciwnika agenta 007, w rolę którego po raz ostatni wcielił się Daniel Craig. Zanim Rami Malek przyjął rolę postawił pewne warunki. "Jestem Egipcjaninem. Dorastałem słuchając egipskiej muzyki Umm Kulsum. Kochałem Omara Sharifa. Czuję się tak związany z kulturą i ludźmi" – powiedział w wywiadzie dla brytyjskiego „The Mirror”. Dlatego też Malek naciskał, by w filmie nie był terrorystą mówiącym po arabsku, by jego działaniami „nie kierowała religia”. Światowa premiera tej produkcji planowana była na 3 kwietnia 2020, jednakże była ona wielokrotnie przesuwana ze względu na pandemię COVID-19; ostatecznie odbyła się 28 września 2021. W filmie krótkometrażowym "The Ben Cobb Show" (2019) zagrał egocentrycznego i maniakalnego reżysera Harry’ego Bardo.
Był na okładkach „Attitude” (w październiku 2008), „The Hollywood Reporter” (w marcu 2016), „Entertainment Weekly” (w czerwcu 2016 z Christianem Slaterem i w lutym 2020 z Danielem Craigiem), „TV Guide” (w lipcu 2016) z Christianem Slaterem, „The Advocate” (w grudniu 2018), „Vanity Fair” (edycji włoskiej w lutym 2019), „Esquire” (edycja rosyjska w marcu 2019), japońskim „Screen” (w maju 2019), „GQ” (we wrześniu 2019) i „Vogue Man” (edycja arabska jesień/zima 2022). W styczniu 2020 był twarzą wiosennej i letniej kampanii Saint Laurent w zaprojektowanych przez Anthony’ego Vacarello cekinowych spodniach, jedwabnym żakiecie, glam-rockowej kurtce z charakterystycznymi zdobieniami, obsypanej brokacie, i dopasowanych jeansach. W czerwcu 2020 został ambasadorem modeli zegarków z serii Pasha de Cartier z Willow Smith, Jacksonem Wangiem, Troyem Sivanem i Maisie Williams, a w czerwcu 2022 wziął udział w kampanii reklamowej Prada Men’s Fall. W reklamie zegarków Cartier (2023) w reż. Guya Ritchiego zagrał człowieka, który w Paryżu próbuje uchwycić Catherine Deneuve na przestrzeni lat. W styczniu 2023 ogłoszono, że Malek w serialu przygotowywanym przez Warner Bros. Television zagra Bustera Keatona.
Życie prywatne.
Na festiwalu Palm Springs potwierdził, że spotyka się z Lucy Boynton.

</doc>
<doc id="1178000" url="https://pl.wikipedia.org/wiki?curid=1178000" title="Papieska elekcja 1227">
Papieska elekcja 1227

Papieska elekcja 19 marca 1227 – odbyła się po śmierci papieża Honoriusza III i zakończyła wyborem Grzegorza IX na jego następcę.
Lista uczestników.
Honoriusz III zmarł w Rzymie 18 marca 1227 roku. Święte Kolegium liczyło wówczas 18 kardynałów, z czego nie więcej niż 15 wzięło udział w wyborze jego następcy:
Dziesięciu elektorów mianował Innocenty III, a pięciu Honoriusz III.
Nieobecni.
Trzech kardynałów mianowanych przez Innocentego III było nieobecnych:
Przebieg elekcji. Wybór Grzegorza IX.
19 marca, dzień po śmierci Honoriusza III, kardynałowie zebrali się w budynku zwanym "Septizonium" i tam, w dobrowolnej klauzurze, przystąpili do wyboru nowego papieża. Jednogłośny wybór, przez aklamację, padł na kardynała biskupa Ostii Ugolino Contiego, bratanka papieża Innocentego III. Elekt przyjął wybór jako Grzegorz IX, na cześć Grzegorza VII. Dwa dni później, 21 marca 1227 odbyła się uroczysta koronacja nowego papieża.
Legenda o wyborze Konrada von Urach.
Według przekazów cysterskich, kardynał Ugolino z Ostii został wybrany dopiero po odmowie przyjęcia tiary przez ich współbrata zakonnego, kardynała Konrada von Urach. Podobno kardynałowie, nie mogąc dojść do porozumienia, postanowili dokonać wyboru w procedurze "compromissum", tzn. że wyboru nie dokona Kolegium Kardynalskie w całości, lecz wydelegowana w tym celu trzyosobowa komisja kardynałów, w skład której miał wejść również Konrad von Urach. Komisja stosunkiem głosów dwa do jednego wybrała na papieża Konrada von Urach, a więc jednego ze swych członków. Konrad von Urach odmówił jednak przyjęcia tiary, tłumacząc, że byłoby to tak, jakby wybrał sam siebie. Wówczas kardynałowie zdecydowali się przystąpić (jeszcze tego samego dnia) do normalnego głosowania, które zakończyło się wyborem kardynała Ugolino z Ostii. Wersja ta jest jednak mało prawdopodobna, gdyż stoi w sprzeczności z oficjalnymi dokumentami relacjonującymi przebieg elekcji.

</doc>
<doc id="1178002" url="https://pl.wikipedia.org/wiki?curid=1178002" title="Gaziantepsor Kulübü">
Gaziantepsor Kulübü



</doc>
<doc id="1178009" url="https://pl.wikipedia.org/wiki?curid=1178009" title="Choroba studenta medycyny">
Choroba studenta medycyny



</doc>
<doc id="1178010" url="https://pl.wikipedia.org/wiki?curid=1178010" title="Igrzyska Azji Centralnej">
Igrzyska Azji Centralnej

Igrzyska Azji Centralnej − międzynarodowa impreza sportowa organizowana co dwa lata w latach 1995-2011, a od 2011 roku co cztery lata, dla sportowców z dawnych środkowoazjatyckich republik radzieckich.

</doc>
<doc id="1178011" url="https://pl.wikipedia.org/wiki?curid=1178011" title="Parafia Narodzenia Najświętszej Maryi Panny w Wiercinach">
Parafia Narodzenia Najświętszej Maryi Panny w Wiercinach

Parafia Narodzenia Najświętszej Maryi Panny w Wiercinach – parafia rzymskokatolicka w diecezji elbląskiej. Erygowana w 22 stycznia 1949 roku przez administratora diecezji gdańskiej ks. Andrzeja Wronkę. Parafia obejmuje miejscowości: Wierciny, Jazowa, Jazowa I, Jazowa II, Rakowiska, Michałowo, Rakowo. Tereny parafii znajdują się w gminie Nowy Dwór Gdański, w powiecie nowodworskim, w województwie pomorskim.
Kościół w Wiercinach został wybudowany w 1924 roku, poświęcony 23 maja 1954 roku. Posiada murowaną wieżę, drewniany, płaski strop oraz 5 ołtarzy.

</doc>
<doc id="1178014" url="https://pl.wikipedia.org/wiki?curid=1178014" title="Zespół studenta medycyny">
Zespół studenta medycyny



</doc>
<doc id="1178016" url="https://pl.wikipedia.org/wiki?curid=1178016" title="Zespół studentów medycyny">
Zespół studentów medycyny



</doc>
<doc id="1178017" url="https://pl.wikipedia.org/wiki?curid=1178017" title="Viborg Fodsports Forening">
Viborg Fodsports Forening



</doc>
<doc id="1178019" url="https://pl.wikipedia.org/wiki?curid=1178019" title="Gereon z Kolonii">
Gereon z Kolonii

Święty Gereon (ur. ok. 270, zm. ok. 304 lub w 2. połowie IV wieku w Kolonii) – rzymski żołnierz legendarnej Legii Tebańskiej, męczennik i święty Kościoła katolickiego.
Gereon miał być dowódcą oddziału w Legionie Tebańskim. Poniósł śmierć za wiarę w Kolonii razem z towarzyszami. Ich liczbę początkowo określano na 50, a pod koniec średniowiecza na 318. W tych samych okolicach, chociaż w innym czasie, śmierć ponieśli inni legioniści, którzy przyjęli chrześcijaństwo, znajdujący się w pobliżu grupy Gereona: Kasjusz i Florencjusz wraz z siedmioma towarzyszami w Mechtern (w dzisiejszym Bonn) oraz św. Wiktor i 330 towarzyszy w Xanten.
Kult.
W miejscu męczeństwa żołnierzy wybudowano kościół ku ich czci. Według legendy ufundowała go cesarzowa św. Helena (zm. 328). W IX wieku w tym miejscu powstała kolegiata (1802).
W 1211 roku ogłoszono odkrycie jego relikwii.
Jest patronem Kolonii.
Wzywano go, zwłaszcza w średniowieczu, na pomoc w bólach głowy.
Wspomnienie liturgiczne św. Gereona i jego żołnierzy obchodzone jest 10 października.
W sztuce przedstawiany jest jako żołnierz w zbroi trzymający chorągiew.

</doc>
<doc id="1178022" url="https://pl.wikipedia.org/wiki?curid=1178022" title="Saab EV-1">
Saab EV-1

Saab EV-1 (ang. Experimental Vehicle One, pol. samochód eksperymentalny jeden) – samochód koncepcyjny szwedzkiej marki Saab zaprezentowany w 1985 roku podczas targów motoryzacyjnych we Frankfurcie. Samochód powstał w jednym egzemplarzu.
Historia i opis modelu.
Auto zostało zbudowane na bazie modelu 900 wyposażonego w zmodernizowany silnik o pojemności 2.0 i mocy 285 KM. Samochód posiadał szereg nowinek technicznych: dach solarny, prędkościomierz wyskalowany do 300 km/h podświetlany tylko z prędkością z jaką porusza się auto. System ten udoskonalany znalazł swojego zastosowanie jako system Night Panel w nowszych modelach marki (począwszy od 900 NG). 
Słupki pojazdu zbudowano tak, aby z daleka były praktycznie niewidoczne dzięki czemu wydawało się, że kokpit samochodu wykonany ze szkła rozpoczyna się od linii drzwi a kończy na dachu na którym zainstalowano ogniwa słoneczne, które zasilały system wentylacji podczas postoju pojazdu. Do budowy karoserii zastosowano wzmacniane aramidami (Kevlar i Tawron) tworzywo sztuczne, które w przypadku niewielkiej stłuczki powracało do oryginalnego stanu. Panele drzwiowe wzmocnione były włóknem węglowym. We wnętrzu pojazdu umieszczono cztery fotele z Chevroleta Corvette. 
Gdyby auto weszło do seryjnej produkcji dzięki 2.0 litrowej turbodoładowanej jednostce rozwijającej ponad 280 KM byłoby jednym z najmocniejszych i najszybszych samochodów na przednią oś na świecie do dzisiaj.

</doc>
<doc id="1178023" url="https://pl.wikipedia.org/wiki?curid=1178023" title="José Humberto Quintero">
José Humberto Quintero



</doc>
<doc id="1178026" url="https://pl.wikipedia.org/wiki?curid=1178026" title="Virgin Black">
Virgin Black

Virgin Black – australijski zespół łączący styl muzyki gothic-doom z metalem symfonicznym oraz death metalem, założony w 1993 roku w Adelaide. Zespół wydał trzy albumy i jedną EP. Członkowie zespołu są chrześcijanami, zespół tłumaczy, że ich muzyka jest poszukiwaniem duchowości i próbą podświetlenia różnicy pomiędzy Kościołem a duchowymi aspektami chrześcijaństwa. Grupa tłumaczy nazwę zespołu jako: ""zestawienie czystości i mroków ludzkości" ("the juxtaposition of purity and humanity's darkness")"

</doc>
<doc id="1178027" url="https://pl.wikipedia.org/wiki?curid=1178027" title="Szeptucha">
Szeptucha



</doc>
<doc id="1178029" url="https://pl.wikipedia.org/wiki?curid=1178029" title="Émile Théodore Léon Gautier">
Émile Théodore Léon Gautier

Émile Théodore Léon Gautier (ur. 8 sierpnia 1832 w Hawr, zm. 25 sierpnia 1897 w Paryżu) – francuski historyk literatury.
Uczył się w École des Chartes. W 1859 r. rozpoczął pracę w cesarskich archiwach w Paryżu. W 1871 r. został profesorem paleografii w École des Chartes. Został wybrany na członka Akademii Inskrypcji i Literatury Pięknej w 1887 r.

</doc>
<doc id="1178033" url="https://pl.wikipedia.org/wiki?curid=1178033" title="Szeregowy (harcerstwo)">
Szeregowy (harcerstwo)

Szeregowy – to harcerz, któremu nie jest powierzona żadna funkcja. Szeregowi stanowią trzon harcerstwa, jest ich najwięcej w każdej jednostce i organizacji.
Oznaczenia szeregowego.
Obecnie szeregowy nie nosi żadnego sznura funkcyjnego. W ZHP do 2005 roku oznaczeniem szeregowego, w drużynach innych niż wodne, był sznur szary spod ramienia z jednym węzłem. W niektórych środowiskach ZHP i ZHR szeregowego ciągle oznacza się szarym sznurem, co jest niezgodne z aktualnymi regulaminami.

</doc>
<doc id="1178034" url="https://pl.wikipedia.org/wiki?curid=1178034" title="Salvinia natans">
Salvinia natans



</doc>
<doc id="1178035" url="https://pl.wikipedia.org/wiki?curid=1178035" title="Sfyrelaton">
Sfyrelaton



</doc>
<doc id="1178036" url="https://pl.wikipedia.org/wiki?curid=1178036" title="Zespół Sturge’a-Webera">
Zespół Sturge’a-Webera

Zespół Sturge’a-Webera, naczyniakowatość twarzowo-mózgowa, naczyniakowatość mózgowo-trójdzielna, zespół Sturge’a-Kalischera-Webera, SWS (od ang. "Sturge-Weber syndrome") – rzadki zespół wad wrodzonych należący do grupy fakomatoz.
Epidemiologia.
Częstość zespołu szacuje się na 1:50 000. Kobiety i mężczyźni chorują jednakowo często.
Objawy i przebieg.
Choroba objawia się klinicznie naczyniakiem płaskim twarzy w obszarze skóry unerwianym przez pierwszą gałązkę nerwu trójdzielnego, rzadziej w dolnej części twarzy, na tułowiu i błonach śluzowych ust i gardła. Gdy znamię obejmuje górną powiekę, rozwija się jaskra. Ponadto występuje naczyniakowatość opon miękkich mózgu i połowicze lub ogniskowe napady padaczkowe. W obrębie mózgu występują zwapnienia w postaci podwójnie konturowanych girland, odpowiadających kształtom zakrętów mózgowych. Należy do tzw. zespołu przerostów asymetrycznych.
Wyróżniono trzy typy zespołu:
Leczenie.
Leczenie jest objawowe. Zmiany skórne mogą być poddane laseroterapii, co pozwala na rozjaśnienie lub częściowe usunięcie znamienia. Napady padaczkowe leczone są farmakologicznie lub chirurgicznie. Należy monitorować stan narządu wzroku celem wczesnego wykrycia zaćmy; w części przypadków zaćmy konieczne jest leczenie chirurgiczne.
Historia.
Chorobę opisali niezależnie od siebie William Allen Sturge w 1879 roku i Frederick Parkes Weber w 1922, obok nich jedne z pierwszych opisów pozostawili Siegfried Kalischer w 1901, Vicente Dimitri w 1923 i Knud Haraldsen Krabbe w 1934.

</doc>
<doc id="1178038" url="https://pl.wikipedia.org/wiki?curid=1178038" title="Zespół Rendu, Oslera i Webera">
Zespół Rendu, Oslera i Webera



</doc>
<doc id="1178039" url="https://pl.wikipedia.org/wiki?curid=1178039" title="Objaw Amosa">
Objaw Amosa



</doc>
<doc id="1178042" url="https://pl.wikipedia.org/wiki?curid=1178042" title="Leopold Auerbach">
Leopold Auerbach

Leopold Auerbach (ur. 30 kwietnia 1828 we Wrocławiu, zm. 30 września 1897 tamże) – niemiecki lekarz neurolog i biolog, uczeń Jana Ewangelisty Purkyniego. Jego nazwisko upamiętnione jest w nazwie splotu Auerbacha, który opisał.
Profesor biologii i histologii Uniwersytetu Wrocławskiego. Pochowany na Starym Cmentarzu Żydowskim we Wrocławiu przy ulicy Ślężnej 113.

</doc>
<doc id="1178045" url="https://pl.wikipedia.org/wiki?curid=1178045" title="Artaban IV">
Artaban IV



</doc>
<doc id="1178046" url="https://pl.wikipedia.org/wiki?curid=1178046" title="Emile Theodore Leon Gautier">
Emile Theodore Leon Gautier



</doc>
<doc id="1178047" url="https://pl.wikipedia.org/wiki?curid=1178047" title="Léon Gautier">
Léon Gautier



</doc>
<doc id="1178050" url="https://pl.wikipedia.org/wiki?curid=1178050" title="Rezerwat przyrody Wisła">
Rezerwat przyrody Wisła

Wisła – faunistyczny rezerwat wodny na terenie miasta Wisła w powiecie cieszyńskim. Znajduje się w centrum Pasma Baraniej Góry w Beskidzie Śląskim. Obejmuje cieki wodne Białej i Czarnej Wisełki, powstały z ich połączenia źródłowy tok Wisły do ujścia Malinki oraz ciek samej Malinki (575–995 m n.p.m.). Leży w granicach Parku Krajobrazowego Beskidu Śląskiego.
Rezerwat został utworzony zarządzeniem Ministra Leśnictwa i Przemysłu Drzewnego z dnia 25 czerwca 1959 r. () w celu ochrony wymienionych odcinków wód jako miejsca bytowania i rozrodu rodzimej populacji pstrąga potokowego. Jego powierzchnię określono na 17,61 ha.
Odcinkom rzek, uznanym za rezerwat, towarzyszą następujące zespoły leśne:
Wzdłuż cieków wodnych, wchodzących w skład rezerwatu, występuje ponad 200 gatunków roślin naczyniowych. Jest wśród nich szereg gatunków podlegających ochronie gatunkowej lub rzadkich. Większość z nich spotkamy w ziołoroślach nad Białą (np. jaskier platanolistny, róża alpejska, rutewka orlikolistna, tojad mocny) lub Czarną Wisełką (ciemiężyca zielona, modrzyk górski, naparstnica zwyczajna, omieg górski, szczaw alpejski, wiązówka błotna). Ponadto na wychodniach fliszu i na murkach oporowych nad Białą Wisełką znaleziono stanowiska rzadkich paproci: paprotki zwyczajnej i zanokcicy skalnej. W niższych położeniach ciekom tym towarzyszą nadpotokowe ziołorośla lepiężnikowe (łopuszyny), w których masowo występują lepiężnik biały i różowy oraz świerząbek orzęsiony, natomiast rzadko – bniec czerwony.
Od początku istnienia rezerwatu niejasne były zarówno jego precyzyjna lokalizacja jak i stosunki własnościowe na jego terenie i w najbliższym sąsiedztwie. Funkcje rezerwatu stały od początku w sprzeczności z lansowaną rozbudową miasta Wisły i propagowaniem jej jako głównego ośrodka turystycznego w Beskidzie Śląskim. Regulacja znacznych odcinków wymienionych potoków i budowa zapory w Wiśle Czarnem, a także zakwaszenie i zanieczyszczenie wody spowodowały, że funkcje rezerwatu są obecnie bardzo wątpliwe: w Czarnej Wisełce pstrągi zupełnie wyginęły, a w Białej Wisełce pstrąg nie utrzymałby się bez sztucznego zarybiania narybkiem z hodowli.

</doc>
<doc id="1178051" url="https://pl.wikipedia.org/wiki?curid=1178051" title="Football Club de Gueugnon">
Football Club de Gueugnon



</doc>
<doc id="1178052" url="https://pl.wikipedia.org/wiki?curid=1178052" title="Ulica Szczebrzeska w Zamościu">
Ulica Szczebrzeska w Zamościu

Ulica Szczebrzeska – jedna z głównych i najruchliwszych ulic Zamościa, niemal na całej długości dwujezdniowa z rozdzielającym pasem zieleni, poza odcinkiem jednojezdniowym od Starego Miasta do mostu na Łabuńce.
Historia.
Ulica ta zapewne pojawiła się wraz z powstaniem Zamościa w 1580 roku. Była ulicą wylotową do pobliskiego miasta Szczebrzeszyn z ówczesnej Twierdzy Zamość. Po jej likwidacji w 1866 roku, została ona połączona z jedną z głównych ulic Starego Miasta, tj. ul. Akademicką. W XX wieku ulica ta stanowiła początkowo fragment drogi powiatowej, następnie wojewódzkiej (DW858), a obecnie drogi krajowej 74.
Nazwa.
Poprawnie ulica ta powinna się nazywać ul. Szczebrzeszyńską, jednak została ona nazwana ul. Szczebrzeską w okresie międzywojennym. Po II wojnie światowej jej nazwę zmieniono na ul. Hanki Sawickiej, zaś w 1988 roku przywrócono poprzednią (ale na odcinku od Katedry Zamojskiej do ul. Śląskiej). Dopiero od 1990 roku w całości jest to ulica Szczebrzeska.
Obecnie.
Obecnie ulica ta jest jedną z głównych w Zamościu i na odcinku od Ronda NSZZ „Solidarność” po granicę miasta stanowi drogę krajową nr 74. Niemal równolegle do niej (południowa strona) przebiega linia kolejowa nr 72 (jeden tor), a w połowie jej długości znajduje się główna i jedyna w granicach miasta stacja kolejowa Zamość. Wiąże się z tym koncentracja po tej stronie ulicy licznych obiektów przemysłowych i usługowych, tworząc tym sposobem drugą w Zamościu dzielnicę przemysłową i magazynowo-składową jak na Os. Kilińskiego. Są tu m.in.: zakład Spomasz Zamość, sklepy Komfort, Snop oraz liczne hurtownie, stacje obsługi samochodów i komisy samochodowe. Znajdują się tu także wybrane instytucje (Prokuratura Rejonowa, Zarząd Dróg Powiatowych, ARiMR) oraz szkoły (ponadpodstawowe).
Wśród ważniejszych obiektów miasta położonych przy tej ulicy jest także Ogród Zoologiczny.
Po jej północnej stronie przeważa zabudowa mieszkalna, jednorodzinna.

</doc>
<doc id="1178055" url="https://pl.wikipedia.org/wiki?curid=1178055" title="Andrzej Tęczyński (zm. 1536)">
Andrzej Tęczyński (zm. 1536)

Andrzej Tęczyński herbu Topór (ur. ok. 1480, zm. 2 stycznia 1536) – wojewoda lubelski, wojewoda sandomierski, wojewoda krakowski, kasztelan krakowski, hrabia Świętego Cesarstwa Rzymskiego.
Życiorys.
Pochodził z możnowładczego, najpotężniejszego w Małopolsce rodu Tęczyńskich, pieczętującego się herbem Topór. Poseł na sejm koronacyjny 1507 roku z województwa krakowskiego. W 1519 roku, decyzją sejmu piotrkowskiego, stanął na czele komisji, której zadaniem było "poprawienie statutów sprzecznych, usunięcie wadliwych oraz ujednolicenie prawa zwyczajowego". Wynikiem prac komisji była Formula processus. W latach 1526-1528 stał na czele komisji, której zadaniem było przygotowanie przyszłej egzekucji praw. Komisja miała zbadać całe obowiązujące prawo publiczne i prywatne oraz wskazać to, co wymaga naprawy. Ostatecznym efektem prac komisji była, opracowana w 1532 roku, Korektura praw.
Pozytywnie opisali go pisarze, między innymi Stanisław Orzechowski, który w "Mowie na pogrzeb Zygmunta" tak określił Jędrzeja Tęczńskiego: "mały wzrostem, ale wielki umysłem i wymową", zaś w "Dyjalogu około egzekucyjej VI" pisał o nim: "jeden z ludzi, którzy w radzie królewskiej Demostenesowi i Cyceronowi bardzo podobne". Zmarł bezpotomnie.
Kariera.
Poza tym piastował urzędy: starosty sandomierskiego, bełskiego, chełmskiego, trembowelskiego, krasnostawskiego, hrubieszowskiego, sokalskiego, ojcowskiego, ratneńskiego oraz tyszowieckiego.

</doc>
<doc id="1178060" url="https://pl.wikipedia.org/wiki?curid=1178060" title="Akara cętkowana">
Akara cętkowana

Akara cętkowana, akara karłowata ("Laetacara curviceps") – gatunek słodkowodnej ryby okoniokształtnej z rodziny pielęgnicowatych (Cichlidae). Bywa hodowana w akwariach. 
Występowanie.
Gatunek naturalnie występuje w Ameryce Południowej, w dorzeczu Amazonki – właściwym korycie rzeki oraz w dolnych odcinkach jej dopływów, w miejscach zacienionych o małym przepływie wody.
Charakterystyka.
Ciało ma barwę od szaro- do zielonosrebrzystego, łuski są ciemniej obrysowane. Pokrywy skrzelowe, okolice pod oczami, płetwy ogonowa i odbytowa oraz tylna część płetwy grzbietowej pokryte są charakterystycznymi turkusowymi cętkami. Górny brzeg płetwy grzbietowej jest czerwonawo obrzeżony. Poczynając od otworu gębowego, poprzez oko, do wysokości tylnej części nasady płetwy grzbietowej ciągnie się ciemniejszy pas w stosunku do ubarwienia reszty ciała. Samiec ma bardziej szpiczastą płetwę grzbietową. Ciało bocznie spłaszczone. Na płetwie grzbietowej występuje 15 promieni twardych oraz 7 miękkich, na płetwie odbytowej są 3 twarde i 7 miękkich promieni.
Dymorfizm płciowy.
Samiec większy i intensywniej ubarwiony od samicy. Ma bardziej wydłużone końce płetw: grzbietowej, brzusznej i odbytowej, a dodatkowo płetwa grzbietowa jest bardziej szpiczasta. W okresie tarła istnieje możliwości rozróżnienia samca od samicy po kształcie brodawek płciowych. U samicy brodawka jest szersza i bardziej zaokrąglona, natomiast u samca zaostrzona i węższa.
Morfometria.
Wielkość - samica – 4,6 cm, samiec – 6,6 cm. Maksymalna długość do 10 cm. W akwariach zwykle nie więcej niż 8 cm.
Zachowanie.
Gatunek w naturze zgodny. Przejawy agresji mogą wystąpić w hodowli, przy małym akwarium i dużej ilości ryb. Wskazane jest, by w akwarium żyło kilka osobników tego gatunku. Towarzystwo innych ryb akarze nie przeszkadza. Najlepiej czuje się w warstwie przydennej i środkowej wody.
Rozmnażanie.
Na tarło wystarczy akwarium małe (ok. 40 l), o podłożu z drobnego żwirku i płaskim kamieniem wcześniej wyczyszczonym przez ryby dla składanej na nim ikry. Ikra w liczbie do 200 ziarenek. Ryby często zjadają złożoną ikrę, dlatego dobrze jest wychowywać ją sztucznie w osobnym zbiorniku.
Wylęg narybku następuje po 4 dniach. Młode osobniki przybierają wygląd dorosłych po ok. 4 tygodniach. Zawartość woreczka żółtkowego wystarcza na trzy dni, po których młode zaczynają szukać pożywienia. W tym czasie karmienie polega na podawaniu drobnego "pyłu" żywego pokarmu. 
Często zdarza się, że dochodzi do tzw. sztucznego tarła. Ma to miejsce, gdy dwie samice "udają" parę. Obie składają ikrę, opiekują się nią, mimo że nie została zapłodniona.

</doc>
<doc id="1178063" url="https://pl.wikipedia.org/wiki?curid=1178063" title="Uniform Memory Access">
Uniform Memory Access

Uniform Memory Access - jeden z rodzajów systemu wieloprocesorowego, wspólna pamięć i peryferia dla wszystkich procesorów, każdy procesor może mieć własną pamięć Cache.

</doc>
<doc id="1178064" url="https://pl.wikipedia.org/wiki?curid=1178064" title="Igrzyska Azji Wschodniej">
Igrzyska Azji Wschodniej

Igrzyska Azji Wschodniej – międzynarodowa impreza sportowa organizowana przez Stowarzyszenie Igrzysk Azji Wschodniej odbywająca się co 4 lata od 1993 roku. Biorą w niej udział sportowcy z krajów Azji Wschodniej.
Lista Igrzysk Azji Wschodniej.
Liczby w nawiasach oznaczają liczbę zdobytych złotych medali.

</doc>
<doc id="1178065" url="https://pl.wikipedia.org/wiki?curid=1178065" title="Park w Szklarach Górnych">
Park w Szklarach Górnych

Park w Szklarach Górnych – przypałacow park w Szklarach Górnych w Polsce w województwie dolnośląskim, w powiecie lubińskim, w gminie Lubin.
Położenie.
Park w Szklarach Górnych położony jest w południowo-zachodniej Polsce w północno-wschodniej części Wysoczyzny Lubińskiej, około 7,2 km. na północny zachód od Lubina. Po wschodniej stronie lokalnej drogi do Lubina.
Opis.
Park krajobrazowo-naturalistyczny z początku XX wieku stanowi jeden z elementów zespołu pałacowo-parkowego obejmującego powierzchnię 10,44 ha. Park wraz z ogrodem zajmuje powierzchnię 8 ha. Po zachodniej stronie pałacu położony jest ogród ozdobny, o kształcie regularnego prostokąta. W części centralnej ogrodu stoją rzeźby i fontanna na planie trefla, fontanna oraz dwie rzeźby ustawione w pewnym oddaleniu na bokach tarasu pochodzą z drugiej połowy XVIII wieku. Po południowej stronie pałacu i ogrodu ozdobnego rozciąga się właściwy park typu krajobrazowo-naturalistycznego z elementami romantycznymi, które pochodzą I połowy XIX wieku. Rośnie w nim około 70 gatunków drzew i krzewów, w urozmaiconym drzewostanie dominują dęby, graby, lipy oraz grupowo rosnące jedlice dęby, lipy i kasztanowce. Wiek drzewostanu wynosi od 80 do 170 lat najstarsze są gatunki rodzime, najmłodsze gatunki obcego pochodzenia. W północno-wschodniej części parku znajduje się duża polana. W parku znajdują się zachowane ślady po dawnych fosach oraz staw rybny zasilany wodą płynącą rowem, uformowanym na podobieństwo strumienia. Cały obszar zespołu pałacowo-parkowego prowadzą liczne alejki i ścieżki. Z licznych elementów architektury ogrodowej zachowały się ruiny pawilonu wzniesionego około 1720 roku z ciekawą kolumnadą i pięknymi figlarnymi rzeźbami z piaskowca. Po bokach pawilonu stoją na cokołach, z każdej strony po dwie rzeźby, symbolizujące cztery pory roku.
Historia.
Zaczątkiem parku, był teren przyległy do dworu oraz fosa otaczająca dawniejszy zamek. W pierwszym ćwierćwieczu XVIII wieku na miejscu renesansowego dworu, czworobocznego placu otoczonego szeroką fosą, wzniesiono barokowy pałac. Po zachodniej stronie pałacu założony został, ogród ozdobny, któremu nadano regularny prostokątny plan. Około 1720 roku wzniesiono pawilon z kolumnadą i figlarnymi rzeźbami z piaskowca w części centralnej ogrodu umieszczona została fontanna w kształcie trefla oraz dwie rzeźby ustawione po bokach tarasu. Z początkiem XIX wieku na terenie przyszłego parku posadzono grupowo: dęby, lipy platanami i kasztanowce. W 1900 roku ogród ozdobny przekształcono, po bokach pawilonu krytego kopułą umieszczono na cokołach, z każdej strony po dwie rzeźby, symbolizujące cztery pory roku. W tym okresie drzewostan parkowy wzbogacono o kilkanaście gatunków, dosadzone cyprysiki groszkowe, świerki, dęby, jedlice, lipy, graby oraz inne drzewa i krzewy. Największe zmiany w parku i ogrodzie zaszły w 1910 roku, wówczas z polecenia hrabiego Franza Mikołaja Bellestrema, w pobliżu pałacu urządzono teren wypoczynkowy obsadzony różami, z herbaciarnię oraz placem tenisowym, a po południowej stronie pałacu i ogrodu ozdobnego, wykonano park z alejkami. Do założenia parku wykorzystano rozległe łęgi porośnięte dębami, rozciągające się w południowej stronie ogrodu ozdobnego. W północno-wschodniej części parku w dawnym miejscu ogrodów gospodarczych, które od południa przylegały do ogrodu ozdobnego wykonano dużą polanę. W środkowej części kompleksu parkowego usytuowano ozdobny staw, obsadzony liliami wodnymi, zasilany wodą płynącą rowem, ukształtowanym na wzór strumienia.
Roślinność.
W parku występuje około 70 gatunków drzew i krzewów, z ciekawszych okazów to: platan klonolistny, jodła jednobarwna, sosna limba, cyprysik groszkowy, cyprysik groszkowy pierzasty, świerk pospolity, świerk kłujący, świerk kłujący siny, jedlica zielona, cis pospolity, żywotnik olbrzymi, klon pospolity, klon jawor, klon srebrzysty, grab pospolity, kasztanowiec zwyczajny, surmia okazała, buk zwyczajny, jesion wyniosły, topola biała, dąb szypułkowy, dąb szypułkowy stożkowy, wierzba płacząca, lipa drobnolistna. W podszyciu występuje bez czarny, w cienistych miejscach bluszcz pospolity, kępowo rosną samosiewy młodych drzew liściastych, a w otoczeniu stawu i strumienia roślinność wodna i bagienna.
Park dzisiaj.
Zasadniczy drzewostan parku pochodzi z końca XIX wieku.
Najstarszymi drzewami są dęby, lipy i kasztanowce rosnące w grupach. Wiek drzewostanu wynosi od 80 do 170 lat, najstarszymi gatunkami są gatunki rodzime, najmłodszymi gatunki obcego pochodzenia. Wśród drzew wyróżniają się okazałe dwa platany klonolistne, siedem dębów szypułkowych oraz cis pospolity, obok których rośnie wiele okazałych drzew o charakterze pomnikowym. Pomniki przyrody stanowią: grab pospolity, topola biała, lipa drobnolistna i cyprysik groszkowy odmiany pierzastej. Zespołem pałacowo-parkowym zarządza Dyrektor Specjalnego Ośrodka Szkolno-Wychowawczego w Szklarach Górnych a nadzór sprawuje Konserwator Zabytków. Rola parku związana jest ze specyfiką funkcjonowania Ośrodka Szkolno-Wychowawczego.
Inne.
Park naturalistyczny w Szklarach Górnych, wpisany jest do rejestru zabytków pod poz.690L z dn. 25.06.1986 r.

</doc>
<doc id="1178066" url="https://pl.wikipedia.org/wiki?curid=1178066" title="US Open 1997 (gra pojedyncza kobiet)">
US Open 1997 (gra pojedyncza kobiet)



</doc>
<doc id="1178070" url="https://pl.wikipedia.org/wiki?curid=1178070" title="Hugenota">
Hugenota



</doc>
<doc id="1178077" url="https://pl.wikipedia.org/wiki?curid=1178077" title="Shigenobu Ōkuma">
Shigenobu Ōkuma

 – japoński polityk i działacz społeczny, markiz. Jedna z czołowych postaci okresu reform i modernizacji Japonii (restauracja Meiji). Pochodził z rodziny samurajskiej w prowincji Hizen (Kiusiu).
W latach 1873–1880 był ministrem finansów. Stworzył jednolity system monetarny i doprowadził do powstania Ministerstwa Przemysłu.
Był ministrem spraw zagranicznych w latach: 1888–1889, 1896–1897 i 1898.
W latach 1898 (czerwiec-listopad) oraz 1914–1916 piastował urząd premiera.
Był jednym z założycieli partii politycznych: Konstytucyjnej Partii Reform (Rikken Kaishintō), Partii Postępu (Shimpotō), Partii Konstytucjonalistów (Kenseitō) i Prawdziwej Partii Konstytucjonalistów (Kensei Hontō).
Był założycielem Uniwersytetu Waseda w Tokio.

</doc>
<doc id="1178080" url="https://pl.wikipedia.org/wiki?curid=1178080" title="Arnaud Frangier de Chanteloup">
Arnaud Frangier de Chanteloup

Arnaud Frangier de Chanteloup (zm. 14 grudnia 1313 w Awinionie) – francuski duchowny katolicki, kardynał. 
Życiorys.
Krewny papieża Klemensa V, który krótko po swoim wstąpieniu na tron papieski mianował go najpierw swoim następcą na stanowisku arcybiskupa Bordeaux (24 lipca 1305), a następnie kardynałem prezbiterem tytułu S. Marcelli (15 grudnia 1305). Kamerling Świętego Kościoła Rzymskiego od listopada 1305 do listopada 1307. Dziekan kapituły katedralnej w Londynie od maja 1307. Uczestniczył w Soborze w Vienne 1311. Po śmierci kardynała Jean Le Moine w sierpniu 1313 został protoprezbiterem św. Kolegium Kardynałów. Zmarł kilka miesięcy później w Awinionie.

</doc>
<doc id="1178083" url="https://pl.wikipedia.org/wiki?curid=1178083" title="Okręty podwodne typu Trafalgar">
Okręty podwodne typu Trafalgar

Okręty podwodne typu Trafalgar – typ brytyjskich okrętów podwodnych z napędem atomowym przeznaczonych do zwalczania żeglugi i innych okrętów podwodnych. Wprowadzanie okrętów do służby rozpoczęło się w 1983. Zbudowano 7 jednostek które pozostają w służbie. Okręty tego typu pozostaną najnowszymi podwodnymi okrętami uderzeniowymi Royal Navy do 2009, kiedy to planowane jest wprowadzenie do służby pierwszej jednostki nowej generacji typu "Astute". Portem macierzystym okrętów jest baza Royal Navy HMNB Devonport koło Plymouth.
Historia.
Po wprowadzeniu do służby w Royal Navy w 1973 pierwszego okrętu podwodnego z napędem atomowym typu "Swiftsure", który zapoczątkował serię składającą się z 6 jednostek rozpoczęto prace projektowe nad okrętami nowszej generacji. Projektowane okręty bazowały na konstrukcji okrętów typu "Swiftsure" były od nich jednak o 2,5 metra dłuższe, otrzymały nowy reaktor atomowy i nowy sonar. Zamówienie na pierwszy okręt typu HMS „Trafalgar” zostało złożone 7 kwietnia 1977. Stępkę okrętu położono 15 kwietnia 1979, wodowanie miało miejsce 1 lipca 1981, a wejście do służby prototypowej jednostki nastąpiło 27 maja 1983. Na okrętach tego typu zastosowano najnowsze rozwiązania mające zwiększyć szanse na przetrwanie okrętu podczas konfrontacji z przeciwnikiem. Zastosowano specjalną powłokę kadłuba, która pochłaniała, a nie odbijała fale dźwiękowe, a także zastosowano nowy typ napędu typu pump-jet, dzięki czemu znacznie zmniejszono emisję akustyczną okrętu.
Konstrukcja.
Konstrukcję jednostek tego typu zdominowało dążenie do obniżenia obniżenie sygnatur akustycznej i magnetycznej nowych okrętów. Zastosowano ulepszoną tratwę maszynowni, której zadaniem jest tłumienie jej drgań. Kadłuby okrętów zostały otoczone powłoką anechoiczną, system napędowy został wyposażony w nową siedmiołopatową śrubę niskoszumową. W celu dalszego obniżenia poziomy generowanego hałasu, w późnych latach 90., śruby okrętów z wyjątkiem „Trafalgar”, zostały zastąpione pędnikami wodnoodrzutowymi. Od 2001 roku, jednostki tego typu zaczęły być po raz kolejny modernizowane - otrzymały między innymi bardziej zaawansowany układ kontroli ognia i sytuacji taktycznej, oraz nowy zestaw sensorów.

</doc>
<doc id="1178096" url="https://pl.wikipedia.org/wiki?curid=1178096" title="Entoprocta">
Entoprocta



</doc>
<doc id="1178099" url="https://pl.wikipedia.org/wiki?curid=1178099" title="World Invasion Party 'Til You Die Tour">
World Invasion Party 'Til You Die Tour

World Invasion Party 'Til You Die Tour – trzecia trasa koncertowa zespołu Van Halen, promująca album "Women and Children First". Trasa oficjalnie rozpoczęła się 19 marca 1980 i objęła 107 koncertów.
Muzycy.
Członkowie zespołu: David Lee Roth, Eddie Van Halen, Alex Van Halen, Michael Anthony.

</doc>
<doc id="1178102" url="https://pl.wikipedia.org/wiki?curid=1178102" title="Karl Richter (muzyk)">
Karl Richter (muzyk)

Karl Richter (ur. 15 października 1926 w Plauen, zm. 15 lutego 1981 w Monachium) – niemiecki dyrygent, organista i klawesynista.
Życiorys.
Urodzony w saksońskim Plauen, naukę sztuki organowej zaczynał w Kreuzschule w Dreźnie, a kontynuował w Kirchenmusikalisches Institute w Lipsku, gdzie był uczniem Karla Straubego i Günthera Ramina. Lipską uczelnię ukończył z powodzeniem w 1949 roku, w tym samym roku objął stanowisko organisty w kościele św. Tomasza w Lipsku, tym samym, w którym dwieście lat wcześniej funkcję kantora pełnił Jan Sebastian Bach. W 1951 roku przeniósł się do Monachium, gdzie był nauczycielem w Staatliche Hochschule für Musik oraz kantorem i organistą w monachijskim kościele św. Marka. Od roku 1954 kierował zespołem Münchener Bach Chor, który pod jego kierownictwem stał się znany w kręgach muzycznych dzięki unikalnym interpretacjom dzieł chóralnych oraz ponadczasowym wykonaniom repertuaru J.S. Bacha. W latach sześćdziesiątych i siedemdziesiątych dokonał wielu nagrań płytowych, grywał też koncerty w wielu krajach, m.in. w Japonii, Stanach Zjednoczonych i Związku Radzieckim.
W trakcie swojej działalności artystycznej Richter wykonywał szeroki repertuar muzyczny, jednak szczególną wartość mają dokonania na polu muzyki Bacha, np. wykonania pod jego kierunkiem "Pasji według św. Jana" i "Pasji według św. Mateusza" czy "Koncertów brandenburskich". Interpretacje te weszły do XX-wiecznego kanonu. Pamiętany jest zarówno jako dyrygent, jak i instrumentalista: organista oraz klawesynista.
Zmarł na atak serca w wieku 54 lat.

</doc>
<doc id="1178107" url="https://pl.wikipedia.org/wiki?curid=1178107" title="Zapis zbrodni">
Zapis zbrodni

Zapis zbrodni – polski film kryminalny z 1974 w reżyserii Andrzeja Trzosa-Rastawieckiego.
Film jest rekonstrukcją autentycznej zbrodni, popełnionej w 1972 przez dwóch (Janusz Dębiński i Konstanty Feder) mieszkańców Konstantynowa koło Łodzi. Sprawa zabójstw została przedstawiona również w jednym z odcinków serialu dokumentalnego "Paragraf 148 – Kara śmierci".
Plenery: Aleksandrów Łódzki, Łódź (ul. Piotrkowska, plac Wolności) i Ozorków.
Fabuła.
Dwóch młodych mężczyzn napada i morduje łódzkiego taksówkarza, ale ich łupem jest zaledwie 50 zł. Następnie dokonują kolejnego napadu, na wiejskiego stolarza, mordując go i okradając. Zaczyna się za nimi pościg, a ścigani szybko znajdują się u kresu sił. Jeden zostaje zatrzymany, a drugi wyczerpany fizycznie poddaje się. Film ma formę fabularyzowanego materiału dokumentalnego i maluje szerokie tło psychospołeczne zbrodni. Szczególna uwaga została poświęcona bezsensownym, niedojrzałym motywom działania przestępców.

</doc>
<doc id="1178110" url="https://pl.wikipedia.org/wiki?curid=1178110" title="Devil’s Meat">
Devil’s Meat

Devil’s Meat – pierwszy 7-calowy minialbum fińskiego zespołu heavymetalowego Babylon Whores, wydany w 1994 roku przez należącą do zespołu wytwórnię Sugar Cult. Wydanie było ograniczone do 300 kopii, z czego 100 egzemplarzy miało przymocowane torby z psim mięsem. Zespół przeprowadził osiem prób przed nagraniem "Devil’s Meat", które odbyło się w Studio Equaliz w Helsinkach, w Finlandii.

</doc>
<doc id="1178114" url="https://pl.wikipedia.org/wiki?curid=1178114" title="Committee on Foreign Investment in the United States">
Committee on Foreign Investment in the United States

Committee on Foreign Investment in the United States, Komitet ds. inwestycji zagranicznych, CFIUS międzyagencyjny komitet w rządzie Stanów Zjednoczonych, który zajmuje się nadzorowaniem bezpieczeństwa USA, w kontekście kupowania amerykańskich przedsiębiorstw przez zagraniczne firmy. CFIUS jest kierowany przez Sekretarza Skarbu USA. Ma w swoim składzie przedstawicieli 12 agencji państwowych, w tym departamentów: Stanu, Obrony Narodowej, Handlu i Bezpieczeństwa Krajowego. Komitet został powołany rozporządzeniem prezydenta Geralda Forda w 1975 roku. Z kolei w 1988 r. prezydent Ronald Reagan wydał rozporządzenie delegujące do jego składu prezydenckiego obserwatora.
Firmy amerykańskie, które mają zostać nabyte przez przedsiębiorstwo zagraniczne, mogą dobrowolnie zgłosić ten fakt do weryfikacji przez CFIUS. Jednakże organ ten ma również prawo do skontrolowania transakcji, które nie zostały mu zgłoszone. Weryfikacja rozpoczyna się 30-dniowym okresem, w czasie którego komitet podejmuje decyzję o wydaniu autoryzacji dla transakcji, bądź o rozpoczęciu statutowego dochodzenia w danej sprawie. Jeśli podjęty zostanie drugi wariant, to następuje kolejny, 45-dniowy etap, podczas którego rada podejmuje decyzję o dopuszczeniu do zakupu amerykańskiej firmy, bądź o nakazaniu jego zaniechania. Zdecydowana większość transakcji, które do tej pory zostały zgłoszone komitetowi, uzyskała jego akceptację.
Wybrane transakcje CFIUS:

</doc>
<doc id="1178119" url="https://pl.wikipedia.org/wiki?curid=1178119" title="CFIUS">
CFIUS



</doc>
<doc id="1178120" url="https://pl.wikipedia.org/wiki?curid=1178120" title="Zapamiętaj imię swoje">
Zapamiętaj imię swoje

Zapamiętaj imię swoje – polsko-radziecki dramat psychologiczny z 1974.
Opis fabuły.
Akcja rozgrywa się w 1943. Do obozu koncentracyjnego Auschwitz-Birkenau trafia Zinaida Worobiowa i jej paroletni syn Gieńka, gdzie szybko zostają rozdzieleni. Matka nakazuje dziecku, by to zapamiętało swoje imię, sama natomiast zapamiętuje jego numer obozowy. Po wyzwoleniu obozu w 1945, chory i wyczerpany Gieńka, jak wielu jego rówieśników w podobnym stanie, trafia do polskiego domu dziecka. Tam jedna z nauczycielek, Halina Truszczyńska, chce go usynowić i dać mu swoje nazwisko, bowiem chłopiec pamięta niejasno tylko swoje imię.

</doc>
<doc id="1178123" url="https://pl.wikipedia.org/wiki?curid=1178123" title="Maila Talvio">
Maila Talvio

Maila Talvio właśc. Maria Mikkola (ur. 17 października 1871 w Hartola, zm. 6 stycznia 1951 w Helsinkach) – fińska powieściopisarka i tłumaczka polskiej literatury. 
Życiorys.
Była córką pastora Adolfa Magnusa Wintera i Julii Malwiny Bonsdorf, córki duchownego. Urodziła się jako siódme dziecko. Pseudonim "Maila" wyniknął z wady wymowy. Późniejsza litaratka nie potrafiła wymówić głoski "r". W 1893 roku zawarła związek małżeński z językoznawcą Jooseppim Juliusem Mikkolą, z którym odbywała podróże zagraniczne do krajów Europy wschodniej i centralnej.
Pisała realistyczne powieści społeczno-obyczajowe, między innymi związane ze środowiskami miejskiej i wiejskiej biedoty.
Tłumaczyła twórczość Henryka Sienkiewicza – jego nowele ("Bartek Zwycięzca, Latarnik, Stary Sługa, Za chlebem, Szkice węglem") i powieści ("Quo vadis, Na polu chwały, Ogniem i mieczem, Bez dogmatu"), Elizy Orzeszkowej, Bolesława Prusa, Stanisława Przybyszewskiego.
Dorobek Talvio objął ponad pięździesiąt opublikowanych książek. Na wniosek Polskiej Akademii Literatury, 7 listopada 1936, został Jej nadany Złoty Wawrzyn Akademicki „za zasługi dla dobra literatury”. W 1950 roku otrzymała doktorat honoris causa Uniwersytetu Helsińskiego.

</doc>
<doc id="1178124" url="https://pl.wikipedia.org/wiki?curid=1178124" title="Traktat litewsko-sowiecki (1920)">
Traktat litewsko-sowiecki (1920)

Traktat litewsko-sowiecki – traktat pokojowy podpisany 12 lipca 1920 w Moskwie między Litwą a Rosyjską Federacyjną Socjalistyczną Republiką Radziecką.
Litwa pragnęła uznania swego państwa "de iure" przez Rosję Radziecką, w tym uznania jego granic i wypłacenia mu odszkodowań. Bolszewicy chcieli wciągnąć Litwę – wrogo nastawioną wobec Polski (konflikt o Wilno i Suwalszczyznę) – do wojny z Polską po swojej stronie.
Negocjacje przyszłego porozumienia trwały od 7 maja 1920. Traktat podpisano 12 lipca (Litwa ratyfikowała go 6 sierpnia) tegoż roku. Ze strony sowieckiej podpisali go: Adolf Joffe, Leonid Obolenski i Julian Marchlewski, ze strony litewskiej , Petras Klimas, Szymon Rosenbaum, Juozas Vailokaitis i Vytautas Račkauskas. Wymiana dokumentów ratyfikacyjnych nastąpiła w Moskwie 14 października. Rosja Sowiecka uznała niepodległość Litwy i jej granice obejmujące m.in. Wilno, Grodno i Lidę. Traktat nie regulował granicy między Litwą a Polską (szczegółowo – nie regulował przynależności Suwałk ani Augustowa), pozostała ona do ustalenia w ewentualnym traktacie polsko-litewskim, podobnie jak przebieg granicy litewsko-łotewskiej w traktacie między stronami (Art. II, uwaga 1 traktatu). Polska nie uznała traktatu litewsko-sowieckiego; polscy dyplomaci oprotestowali go m.in. w sierpniu, podczas negocjacji z Sowietami.
Traktat zawierał tajną klauzulę umożliwiająca Armii Czerwonej przejście przez terytorium litewskie. Klauzula ta była jawnym przejawem naruszenia neutralności Litwy wobec Polski; poza tym w czasie wojny polsko-bolszewickiej Litwa nie internowała jednostek sowieckich – w ten sposób wymykały się one jednostkom polskim (którym Litwa wzbraniała wejścia na swoje terytoria) – a nawet wystąpiła zbrojnie przeciwko polskim oddziałom, m.in. w okolicach Wilna – współdziałanie zbrojne wojsk litewskich i sowieckich było widoczne w lipcu i sierpniu. Dlatego też – jak przyznaje m.in. litewski historyk Alfred Senn – choć nie było litewsko-radzieckiego sojuszu, Litwini nie byli neutralni w trakcie wojny polsko-bolszewickiej.
Terytorium Wileńszczyzny, pomimo formalnej cesji na rzecz Litwy, było zajmowane w sierpniu 1920 przez Armię Czerwoną. Było poddane silnej sowieckiej propagandzie, proniepodległościowe organizacje litewskie szykanowano, rozbudowywano komunistyczną siatkę wywiadowczo-rewolucyjnę na terytoriach litewskich. Podczas Bitwy Warszawskiej w sierpniu 1920, gdy komuniści byli pewni zwycięstwa, komunistyczni działacze litewscy byli gotowi do przeprowadzenia „rewolucji” – Vincas Mickevičius-Kapsukas, były działacz Litewsko-Białoruskiej Socjalistycznej Republiki Rad 19 sierpnia telegrafował do Lenina prosząc o zgodę na „wyzwolenie” litewskiej stolicy, Kowna. Jak pisze Łossowski – rząd litewski uważał cały czas, że Polska jest „najgorszym przeciwnikiem powstającej niepodległej Litwy”, choć „jest rzeczą bardziej niż oczywistą, że zwycięstwo polskie pod Warszawą uratowało Litwę od utraty niepodległości”.
Traktat został potwierdzony w pakcie nieagresji z 28 września 1926, przedłużanym 6 maja 1931 i 4 kwietnia 1934, potwierdzonym w układzie z 10 października 1939 o stacjonowaniu Armii Czerwonej na Litwie. Wszystkie te umowy zostały złamane przez okupację Litwy w czerwcu 1940.

</doc>
<doc id="1178126" url="https://pl.wikipedia.org/wiki?curid=1178126" title="Pójdziesz ponad sadem">
Pójdziesz ponad sadem

Pójdziesz ponad sadem – polski dramat psychologiczny z 1974 r. na podstawie powieści Ryszarda Binkowskiego.
Film kręcony w Łodzi.

</doc>
<doc id="1178129" url="https://pl.wikipedia.org/wiki?curid=1178129" title="Virgin black">
Virgin black



</doc>
<doc id="1178130" url="https://pl.wikipedia.org/wiki?curid=1178130" title="Palec Boży">
Palec Boży

Palec Boży – polski dramat psychologiczny z 1972 roku w reżyserii Antoniego Krauze, nagrodzony Srebrnym Lwem na Międzynarodowym Festiwalu Filmowym w Locarno. Pierwowzorem filmu jest powieść Tadeusza Zawieruchy, "Selekcja".
Obsada aktorska.
Źródło: Filmpolski.pl.
Opis fabuły.
Do szkoły aktorskiej stara się dostać Tadeusz, młody chłopak z prowincji, jednak po trzech próbach nie udaje mu się to. Wskutek tego wiąże się z amatorskim zespołem, gdzie zaprzyjaźnia się z Alfredem i jego żoną Grażyną. Przeżywa szok, gdy jego nowy przyjaciel – Andrzej, w psychodramie grając Edypa, naprawdę wykłuwa sobie oczy. Alfred umiera, a Tadeusz nie pozwala Grażynie, pozostawionej samotnie z dzieckiem, poddać się rozpaczy, a sam podejmuje walkę z przeciwnościami losu.

</doc>
<doc id="1178131" url="https://pl.wikipedia.org/wiki?curid=1178131" title="HMS Warspite (pancernik)">
HMS Warspite (pancernik)



</doc>
<doc id="1178134" url="https://pl.wikipedia.org/wiki?curid=1178134" title="Opowieść w czerwieni">
Opowieść w czerwieni

Opowieść w czerwieni - polski film psychologiczny z 1974 r. na podstawie opowiadania Andrzeja Brauna "Próżnia".
Fabuła.
Akcja rozgrywa się jesienią 1947. Na Podkarpaciu, w wiosce terroryzowanej przez bandę niejakiego „Hetmana”, Kuryło - pochodzący z tej wsi były żołnierz AK, GL i WP, na własną prośbę zostaje mianowany komendantem MO. Chce zaprowadzić spokój i porządek, jednak z obawy przed bandą, miejscowa ludność nie chce mu pomóc. Dochodzi do ostatecznej rozprawy, którą Kuryło podejmuje samotnie. Dopiero wtedy ludność staje po jego stronie.

</doc>
<doc id="1178140" url="https://pl.wikipedia.org/wiki?curid=1178140" title="Kościół św. Katarzyny">
Kościół św. Katarzyny

Świątynie pod wezwaniem św. Katarzyny

</doc>
<doc id="1178144" url="https://pl.wikipedia.org/wiki?curid=1178144" title="Gniazdo (film 1974)">
Gniazdo (film 1974)

Gniazdo − polski, historyczny film fabularny z 1974 roku, wyreżyserowany przez Jana Rybkowskiego.
Realizacja.
Film kręcono w unikalnej scenerii, w pobliżu pozostałości wczesnośredniowiecznego grodu pruskiego znajdującego się na Wielkiej Żuławie, leżącej w granicach administracyjnych Iławy, w wąwozach w okolicach wsi Słupia Nadbrzeżna i nad brzegiem Bałtyku.
Na potrzeby scenariusza wybudowano na wyspie gród drewniany wraz z podgrodziem oraz mostem prowadzącym na wyspę. Budowle te zostały rozebrane kilka lat po realizacji "Gniazda" i istnieją dziś już tylko w filmie.
Konsultantami podczas pracy nad obrazem byli dwaj wybitni naukowcy polscy: mediewista prof. Aleksander Gieysztor oraz historyk wojskowości prof. Andrzej Nadolski.
W czasie kręcenia filmu 5 października 1973 miał miejsce tragiczny wypadek, w którym zginął znany aktor Mieczysław Stoor. Przebywając na planie w swoim lokum, uległ zaczadzeniu podczas snu. Nakręcone z jego udziałem sceny nie weszły w skład filmu, rolę przejął inny aktor.
Opis fabuły.
Osią akcji filmu jest rok 972 − od tej daty następują liczne retrospekcje. Nocą przed mającą nazajutrz nastąpić bitwą pod Cedynią książę Mieszko I wspomina drogę do zdobycia władzy i panowanie naznaczone wysiłkiem w budowaniu zrębów państwa polskiego.
Film kończy się scenami bitwy, w której wojska dowodzone przez Mieszka pokonują siły margrabiego Hodona.
"Gniazdo" jest filmem o Mieszku I, w dziejach księcia Polan odbija się jednak kluczowy moment historyczny − kształtowanie się państwa z plemienia ukrytego wśród niedostępnych moczarów i bagien oraz jego wejście na arenę międzynarodową. Otwarcie na Zachód zostało przedstawione jako historyczna konieczność. W przyjęciu chrześcijaństwa i walce z pogaństwem widzi filmowy Mieszko jedyny sposób na uniknięcie podboju przez Niemców, na przetrwanie i budowanie potęgi. "Obrócę kraj w drugą stronę, jak obraca się wóz na drodze" − mówi młody władca, obejmując rządy po śmierci ojca Ziemomysła.
Film ukazuje Mieszka jako człowieka światłego, myślącego perspektywicznie i zdecydowanego w działaniu, choć także bezwzględnego w walce o władzę. Książę jest ambitny, planuje rozszerzenie swej "dziedziny" i wielokrotnie powiększa terytorium władania. Nie cofa się przed sprzeniewierzeniem poglądom i decyzjom konserwatywnego ojca ani przed skonfliktowaniem z opozycją na dworze. Umiejętnie porusza się w świecie ówczesnej polityki międzynarodowej, zjednując sobie przychylność cesarza Ottona I (w imię nowej wiary wspólnie zwalczają słowiańskie plemię Wieletów), a poprzez małżeństwo z Dobrawą zyskuje sojusznika w jej ojcu, księciu czeskim Bolesławie Okrutnym.
W scenie finałowej Mieszko I daruje życie i wolność pokonanemu Hodonowi, by ten wrócił w swe strony i zaświadczał o zwycięstwie oraz potędze Polan.

</doc>
<doc id="1178146" url="https://pl.wikipedia.org/wiki?curid=1178146" title="Stefan Sofijanski">
Stefan Sofijanski

Stefan Antonow Sofijanski, bułg. Стефан Антонов Софиянски (ur. 7 listopada 1951 w Sofii) – bułgarski polityk i ekonomista. Szef Komitetu ds. Poczty i Telekomunikacji w latach 1991–1993, burmistrz Sofii w latach 1995–2005, deputowany do Zgromadzenia Narodowego 37. i 40. kadencji (1994–1995, 2005–2009). W 1997 przez trzy miesiące premier tymczasowego rządu Bułgarii.
Życiorys.
Wykształcenie i praca zawodowa.
Jest absolwentem statystyki w Wyższym Instytucie Ekonomicznym im. Karla Marksa w Sofii (1973). Od czasu ukończenia studiów do 1991 pracował w swoim zawodzie, najpierw w Ministerstwie Komunikacji i Informacji (1973–1975), a następnie na macierzystej uczelni i w państwowych przedsiębiorstwach budowlanych oraz informatycznych.
Działalność polityczna.
Po upadku komunizmu wstąpił do Związku Sił Demokratycznych. W 1991 otrzymał stanowisko szefa rządowego Komitetu ds. Poczty i Telekomunikacji, organu nadzorowanego przez gabinet Filipa Dimitrowa. urząd ten sprawował do 1993. W tym samym roku został wiceprzewodniczącym SDS, pełnił tę funkcję do 2001.
W 1994 został wybrany do Zgromadzenia Narodowego 37. kadencji, mandat poselski złożył jednak rok później w związku z objęciem stanowiska burmsitrz Sofii. W lutym 1997 po dymisji rządu Żana Widenowa prezydent Petyr Stojanow powierzył Stefanowi Sofijanskiemu misję utworzenia nowego, tymczasowego gabinetu, który kierowałby administracją państwową do czasu majowych wyborów.
Stefan Sofijanski pozostał burmistrzem Sofii. W 2001 wystąpił ze Związku Sił Demokratycznych, powołując własną partię – Związek Wolnych Demokratów. Ugrupowanie to pozostało w Zjednoczonych Siłach Demokratycznych, a w 2005 współtworzyło blok wyborczy pod nazwą Bułgarski Związek Ludowy. W wyborach w tym samym roku jego lider został wybrany do Zgromadzenia Narodowego 40. kadencji, odchodząc z urzędu burmistrza. W tym czasie pojawiły się oskarżenia o korupcję i przestępstwa urzędnicze z okresu zarządzania miastem, w każdym z trzech procesów karnych zostawał uniewinniony od popełnienia zarzucanych mu czynów.
Po przystąpieniu Bułgarii do Unii Europejskiej 1 stycznia 2007 objął mandat eurodeputowanego jako przedstawiciel demokratów w delegacji krajowej. Został członkiem grupy chadeckiej oraz Komisji Rozwoju Regionalnego. Z PE odszedł 5 czerwca 2007, kiedy to w Europarlamencie zasiedli deputowani wybrani w wyborach powszechnych. W 2009 znalazł się poza parlamentem krajowym.

</doc>
<doc id="1178149" url="https://pl.wikipedia.org/wiki?curid=1178149" title="American Federation of Labor and Congress of Industrial Organizations">
American Federation of Labor and Congress of Industrial Organizations

American Federation of Labor and Congress of Industrial Organizations (AFL-CIO) - największa amerykańska centrala związkowa, zrzesza 54 związki zawodowe i 10 mln pracowników.

</doc>
<doc id="1178150" url="https://pl.wikipedia.org/wiki?curid=1178150" title="AFL-CIO">
AFL-CIO



</doc>
<doc id="1178151" url="https://pl.wikipedia.org/wiki?curid=1178151" title="West Newbury">
West Newbury

West Newbury – miejscowość w hrabstwie Essex, w stanie Massachusetts USA.
Znane osoby.
W tym mieście mieszka sławny wrestler John Cena.

</doc>
<doc id="1178152" url="https://pl.wikipedia.org/wiki?curid=1178152" title="Shawn Michaels">
Shawn Michaels

Shawn Michaels, właśc. Michael Shawn Hickenbottom (ur. 22 lipca 1965 w Chandler, Arizona) – amerykański wrestler, przez większość kariery związany z organizacją World Wrestling Entertainment, były członkiem tag teamów The Rockers, D-Generation X i New World Order, kilkukrotny zdobywca mistrzostw głównych i drużynowych, dwukrotny zwycięzca bitew Royal Rumble i jako pierwszy wrestler w historii wygrał Royal Rumble po wejściu na ring jako pierwszy.
Wczesne życie.
Urodził się 22 lipca 1965 w Chandler w stanie Arizona jako Michael Shawn Hickenbottom jako syn Carol Hickenbottom i Richarda Hickenbottoma. Jego ojciec był oficerem wojskowym w United States Air Force.
Dorastał ze swoim starszym rodzeństwem: braćmi Randym i Scottem oraz siostrą Shari. Ma kuzyna Matta Bentleya, również znanego zawodowego zapaśnika. Uczęszczał do Randolph High.
Kariera wrestlerska.
Przypisuje mu się wytrenowanie wielu wrestlerów, wśród których są między innymi: AC Riddick, Big Dogg, Chaz Wesson, Chris Krueger, Daniel Bryan, Dash Riproc, Eddie Craven, Fast Eddie, Jayden Draigo, Jeromy Sage, John Hope, Lance Cade, Martin Styles, Matt Bentley, Oz, Paul London, Pete Lothario, Ruckus, Shooter Schultz, Simply Luscious, Spiro, The Brian Kendrick, TJ Stomper, Todd Sexton, Tomko i Tony Santarelli.
Wczesna kariera (1984 – 1987).
Jego trenerem był José Lothario. Debiutował jako wrestler 16 października 1984.
Na początku kariery razem z Martym Janettym tworzył tag team Midnight Rockers. 15 maja 1986 zdobyli sankcjonowane przez Central States Wrestling i National Wrestling Alliance mistrzostwo drużynowe NWA Central States Tag Team Championship, pokonując Brada i Brata Battenów. 21 listopada przegrali swoje tytuły w walce z poprzednimi mistrzami.
27 stycznia 1987 Midnight Rockers pokonali Buddy’ego Rose’a i Douga Somersa w walce o AWA World Tag Team Championship. Tytuł ten stracili 25 maja, przegrywając pojedynek przeciwko Soldatowi Ustinovowi i Borisowi Zhukovowi,26 października zdobyli mistrzostwo AWA Southern Tag Team, pokonując dotychczasowych mistrzów, tag team The Rock ’n’ Roll RPMs (Mike Davis i Tommy Lane). Przegrali tytuły 16 listopada w walce rewanżowej i odzyskali je 22 listopada w kolejnym rewanżu. Mistrzostwo AWA Southern Tag Team zostało zlikwidowane 22 listopada. Następnie 27 grudnia Midnight Rockers ponownie zdobyli AWA World Tag Team Championship, tym razem pokonując drużynę The Original Midnight Express (Dennis Condrey, Randy Rose). 19 marca 1988 przegrali tytuły w pojedynku przeciwko Badd Company (Paul Diamond i Pat Tanaka).
World Wrestling Federation (1987 – 2010).
The Rockers (1987 – 1991).
Shawn Michaels i Marty Janetty dołączyli do World Wrestling Federation (WWF) latem 1987, ale zostali zwolnieni dwa tygodnie później za "imprezowanie zbyt ostro". Ponownie zostali zatrudnieni w 1988 i zmienili nazwę swojego tag teamu z Midnight Rockers na The Rockers. W październiku 1990 razem zdobyli mistrzostwo drużynowe WWF World Tag Team Championship, pokonując dotychczasowych mistrzów, The Hart Foundation (Bret Hart i Jim Neidhart). Bronili mistrzostwa przez dwa tygodnie, po czym zadecydowano, że zmiana tytułu nigdy nie miała miejsca i została zatuszowana przez WWF. Organizacja nie wspomina o tym wydarzeniu na stronie internetowej i w książkach, a także nigdy później nie wyemitowała go w telewizji. WWF poinformowało Pro Wrestling Illustrated, że podjęło taką decyzję z powodu dysfunkcji liny ringu i niesprawiedliwymi warunkami pracy.
27 listopada 1991 Midnight Rockers pokłócili się po walce na gali Survivor Series, gdzie przegrali w walce 4 na 4 przeciwko The Beverly Brothers i The Nasty Boys, mimo połączenia sił z The Bushwhackers. Ich tag team został rozwiązany przed końcem roku.
Mistrz Intercontinental i tag teamów z Dieselem (1992 – 1995).
8 listopada 1992 w odcinku "Saturday Night Main Event" pokonał British Bulldoga w walce o pas WWF Intercontinental Championship. Jako mistrz rywalizował o niego między innymi ze swoim byłym partnerem tagteamowym, Martym Jannettym.
17 maja 1993 Janetty pokonał Michaelsa w walce o tytuł w odcinku "Monday Night Raw", jednak Michaels odzyskał mistrzostwo 6 czerwca w nieemitowanej w telewizji walce rewanżowej. 13 czerwca na gali King of the Ring obronił tytuł w walce z Crushem i zaprezentował swojego nowego ochroniarza i managera, Diesela.
Na początku 1994 Michaels został zawieszony z powodu wykrycia u niego stosowania nielegalnych substancji. WWF nie podzieliło się tą informacją z widzami, jednak Jack Tunney, zarządzający organizacją w kayfabe, ogłosił, że mistrzostwo Intercontinental zostaje zakatowane i wkrótce zdobył je Razor Ramon. Michaels powrócił do WWF jeszcze tego samego roku i rywalizował z Ramonem, ale nie udało mu się odzyskać mistrzostwa. Pomagał za to Dieselowi w zdobyciu i obronie mistrzostwa Intercontinental jako jego manager. 28 sierpnia razem z Dieselem pokonał zespół The Headshrinkers w walce o mistrzostwo drużynowe WWF World Tag Team Championship. 23 listopada na Survivor Series w walce 5 na 5 Fatu, Razor Ramon, Sionne, The 1-2-3 Kid i The British Bulldog pokonali Diesela, Jeffa Jarretta, Jima Neidharta, Owena Harta i Shawna Michaelsa. Po walce Diesel i Michaels pokłócili się i rozwiązali swój tag team, tracąc tym samym mistrzostwo drużynowe. 26 listopada na gali MSG House Show Diesel w 8 sekund pokonał mistrza WWF Heavyweight, Boba Backlunda, i przejął jego tytuł. Wkrótce Shawn Michaels zatrudnił Sycho Sida jako swojego nowego ochroniarza.
22 stycznia 1995 wziął udział w głównej bitwie na Royal Rumble, w której nagrodą było pierwszeństwo do walki o główne mistrzostwo na gali WrestleMania. Wszedł na ring jako pierwszy i wyeliminował kolejno Duke’a „The Dumpster” Droese'a, Toma Pricharda, Bushwackera Luke’a, Jacoba Blu oraz Bushwackera Butcha. Pod koniec walki w ringu pozostali już tylko Shawn Michaels i British Bulldog, który wszedł na ring jako drugi. Michael wyeliminował Bulldoga i zwyciężył bitwę. W związku z wygraną 2 kwietnia na gali Wrestlemania 11 Michaels zmierzył się z mistrzem WWF Dieselem i przegrał. 23 lipca na gali In Your House 2 pokonał Jeffa Jarretta i odebrał mu mistrzostwo Intercontinental. Jego trzecie panowanie trwało do 22 października, kiedy to na gali In Your House IV z powodu kontuzji został zmuszony do przekazania mistrzostwa Deanowi Douglasowi.
Mistrz WWF i tag team ze Steve’em Austinem (1996–1997).
21 stycznia 1996 ponownie wziął udział w głównej bitwie na Royal Rumble. Wszedł na ring jako osiemnasty i wyeliminował kolejno Yokozunę, Vadera, Jerry'ego Lawlera, Owena Harta (z pomocą Diesela), Isaaca Yankema, British Bulldoga i na końcu Diesela. Wygrał bitwę i w nagrodę 31 marca na gali Wrestlemania 12 zmierzył się z mistrzem WWF, Bretem Hartem. Zwyciężył trwającą 60 minut walkę typu Iron Man match i przejął mistrzostwo. 28 kwietnia na gali In Your House 7 obronił mistrzostwo pokonując Diesela. 16 listopada na gali Survivor Series w walce o pas pokonał go Sid Sycho.
19 stycznia 1997 Michaels pokonał Sida Sycho w walce o mistrzostwo WWF World Heavyweight. Zrzekł się jednak tytułu już 10 lutego z powodu kontuzji. Choć Stone Cold Steve Austin i Shawn Michaels byli rywalami, połączyli siły w walce o mistrzostwo drużynowe WWF World Tag Team Championship. 26 maja 1997 roku w odcinku "Raw is War" pokonali dotychczasowych mistrzów, The British Bulldoga i Owena Harta, i przejęli ich tytuły. Austin i Michaels stoczyli jednak pojedynek ze sobą 8 czerwca na gali "King of the Ring". Ich walka trwała 22 minuty i zakończyła się dyskwalifikacją obu wrestlerów. 14 lipca mistrzostwo Michaelsa zostało zwakowane z powodu kolejnej poważnej kontuzji. Shawn Michaels ograniczył występowanie w ringu z przyczyn zdrowotnych, ale Bret Hart oskarżał go, że w rzeczywistości boi się z nim walczyć. 3 sierpnia na Summerslam sędziował walkę o WWF World Heavyweight Championship między Bretem Hartem, a ówczesnym mistrzem, The Undertakerem. W trakcie walki chciał uderzyć pretendenta krzesłem, ale niechcący zamiast tego uderzył mistrza, przyczyniając się do wygranej Harta. We wrześniu wspólnie z Hunterem Hearst Helmsleyem stworzył tag team D-Generation X. 5 października na gali Bad Blood stoczył z The Undertakerem pierwszą w historii WWF walkę typu Hell in a Cell. Michaels wygrał ten pojedynek dzięki interwencji Kane’a.
Montreal Screwjob (1997).
9 listopada 1997 na gali Survivor Series zmierzył się z Bretem Hartem w walce o należące do Harta mistrzostwo WWF World Heavyweight Championship. W trakcie walki założył przeciwnikowi sharpshooter, czyli chwyt wykańczający charakterystyczny dla Breta Harta. Wtedy sędzia Earl Hebner krzyknął do chronometrażysty, Marka Yeatona, "Ring the bell!" (pl. "Uderz w gong!") i uciekł z ringu. Ponieważ Michaels wcale się nie poddawał, Yeaton zawahał się, ale znajdujący się w pobliżu zarządca WWF, Vince McMahon, krzyknął "Ring the bell! Ring the damn bell!" (pl. "Uderz w gong! Uderz w gong do cholery!"). Tym razem chronometrażysta wykonał polecenie. Hart chwycił Michaelsa za kostkę, próbując jeszcze wykonać manewr odwracający chwyt. Tymczasem w pobliżu ringu pojawił się Triple H i ochrona. Michaels puścił przeciwnika, zszedł z ringu i zaczął kłócić się z McMahonem. Odmówił przyjęcia tytułu, ale po chwili wykonał polecenie przełożonego i wziął pas mistrzowski.
W rzeczywistości Bretowi Hartowi został przedstawiony inny scenariusz. Hart miał obronić mistrzostwo i zrzec się go w najbliższym odcinku "Raw Is War". Vince McMahon, Earl Hebner i Shawn Michaels postanowili jednak oszukać Harta i doprowadzić do jego przegranej bez jego wiedzy, ponieważ wiedzieli o tym, że mistrz przenosi się do organizacji World Championship Wrestling i obawiali się, że weźmie ze sobą pas mistrzowski.
Zawieszenie kariery wrestlera (1998–2002).
18 stycznia 1998 obronił mistrzostwo WWF na gali Royal Rumble w walce typu Casket match. W trakcie walki Michaels doznał kontuzji, która doprowadziła do jego przedwczesnej emerytury. Jego występy zostały ograniczone, aby mógł stoczyć swoją ostatnią walkę na WrestleManii bez większego ryzyka. Ogłoszono, że walka ta będzie sędziowana przez Mike’a Tysona, który był częścią D-Generation X. 29 marca na gali Wrestlemania 14 Tyson zwrócił się jednak przeciwko Michaelsowi i pomógł Steve’owi Austinowi w pokonaniu go i przejęciu mistrzostwa. Nie mogąc brać udziału w walkach, Shawn Michaels pełnił funkcje między innymi konferansjera i komisarza.
Powrót do kariery wrestlera (2002–2010).
3 lipca 2002 powrócił do czynnego udziału w walkach jako nowy członek grupy New World Order. 17 listopada na gali Survivor Series wziął udział w walce typu Elimination Chamber, w której nagrodą był pas World Heavyweight Championship. Wygrał pokonując tym samym pozostałych zawodników, czyli RVD, Y2J, Bookera T, Kane’a i dotychczasowego mistrza, Triple H-a. 15 grudnia Triple H i Michaels zmierzyli się na gali Armageddon w serii trzech walk. Michaels wygrał Cage match, a Triple H Street Fight i Ladder match, w związku z czym Triple H odzyskał mistrzostwo.
13 marca 2004 wprowadził do galerii sławy WWE Hall of Fame Tito Santanę.
29 stycznia 2007 razem z Johnem Ceną pokonał Edge’a i Randy’ego Ortona w walce o mistrzostwo drużynowe World Tag Team Championship. Stracili je 2 kwietnia w Battle Royal dziesięciu drużyn.
13 grudnia 2009 Shawn Michaels i Triple H pokonali Chrisa Jericho i The Big Showa w walce o Unified WWE Tag Team Championship. 8 lutego 2010 The Miz i Big Show przejęli tytuły pokonując dotychczasowych mistrzów, a także CM Punka i Luke’a Gallowsa w drużynowej walce typu Triple Threat.
28 marca 2010 przyjął wyzwanie Undertakera, w którym postawił na szali swoją karierę wrestlerską. Obaj stoczyli ze sobą pojedynek 28 marca 2010 na gali WrestleMania XXVI. Zwyciężył Undertaker. W związku z tym Shawn MIchaels 29 marca w odcinku "Raw" wygłosił mowę pożegnalną i przeszedł na emeryturę, a The Undertaker i Triple H osobiście przekazali mu wyrazy szacunku.
Po 2010.
2 kwietnia 2011 został wprowadzony do galerii sławy WWE Hall of Fame przez Triple H-a. 31 marca 2012 obaj wspólnie wprowadzili do galerii Mike’a Tysona. 29 marca 2015 Shawn Michaels wprowadził Diesela.
Inne media.
Gry komputerowe.
Przedstawiająca go grywalna postać pojawiła się w grze "Fire Pro Wrestling" (2001, GB, GBA), a także w 37 grach z serii WWF / WWE: ' (1992, SMS), "WWF Super Wrestlemania" (1992, Genesis), "WWF King Of The Ring" (1993, NES, GB), "WWF Royal Rumble" (1993, NES, SNES, Genesis), "WWF Rage In The Cage" (1993, SCD), "WWF RAW" (1994, NES, SNES, GB, Genesis, 32X), ' (1995, NES, SNES, PS, Genesis, 32X, Saturn, PC), "WWF In Your House" (1996, PS, Saturn, PC), "WWF War Zone" (1998, N64, PS), "WWF Attitude" (1999, N64, GB, PS, DC), "WWF Wrestlemania 2000" (1999, GB, GBC), "WWF WrestleMania 2000" (1999, N64), "WWF No Mercy" (2000, N64), "" (2000, PS), "WWE SmackDown! Shut Your Mouth" (2002, PS2), "WWE Wrestlemania XIX" (2003, GC), "WWE RAW 2" (2003, Xbox), "WWE SmackDown! Here Comes The Pain" (2003, PS2), "WWE Day Of Reckoning" (2004, GC), "WWE SmackDown! vs. RAW" (2004, PS2), "WWE Survivor Series" (2004, GB, GBA), "WWE Wrestlemania 21" (2005, Xbox), "WWE Day Of Reckoning 2" (2005, GC), "WWE SmackDown! vs. RAW 2006" (2005, PS2, PSP), "WWE SmackDown! vs. RAW 2007" (2006, Xbox, Xbox360, PS2, PSP), "WWE SmackDown! vs. RAW 2008" (2007, Wii, DS, Xbox360, PS2, PS3, PSP), "WWE SmackDown vs. RAW 2009" (2008, Wii, DS, Xbox360, PS2, PS3, PSP), "WWE Legends Of WrestleMania" (2009, Xbox360, PS3), "WWE SmackDown vs. RAW 2010" (2009, Wii, DS, Xbox360, PS2, PS3, PSP), "WWE SmackDown vs. RAW 2011" (2010, Wii, Xbox360, PS2, PS3, PSP), "WWE All-Stars" (2011, Wii, 3DS, Xbox360, PS2, PS3, PSP), "WWE '12" (2011, Wii, Xbox360, PS3), "WWE '13" (2012, Wii, Xbox360, PS3), "WWE 2K14" (2013, Xbox360, PS3), "WWE 2K15" (2014, Xbox360, XboxOne, PS3, PS4, PC), "WWE 2K16" (2015, Xbox360, XboxOne, PS3, PS4, PC), "WWE 2K17" (2016, Xbox360, XboxOne, PS3, PS4, PC), "WWE 2K18" (2017, XboxOne, PS4, PC).
Życie prywatne.
Jego pierwszą żoną była Theresa Lynn Wood, z którą ożenił się 28 maja 1988 i rozwiódł się 23 sierpnia 1994. Potem 31 marca 1999 ożenił się z Rebeccą Curci, byłą tancerkę ze związanej z organizacją wrestlingu World Championship Wrestling grupy The Nitro Girls. Razem mają dwójkę dzieci, urodzonego 15 stycznia 2000 Camerona Kade Hickenbottom i urodzoną 19 sierpnia 2004 Cheyenne Michelle Hickenbottom.
W 1996 wystąpił w sesji zdjęciowej dla magazynu Playgirl.

</doc>
<doc id="1178154" url="https://pl.wikipedia.org/wiki?curid=1178154" title="Operacja Hailstone">
Operacja Hailstone

Operacja Hailstone – operacja wojskowa, lotniczo-morskie uderzenie marynarki amerykańskiej na japońską bazę morską w Truk w archipelagu Karolinów, podczas II wojny światowej, przeprowadzone w dniach 17–18 lutego 1944 roku. Jego skutkiem była utrata znaczenia strategicznego Truk dla Japończyków.
Podłoże.
Atol Truk (obecnie Chuuk) był jedną z najważniejszych baz japońskiej floty podczas II wojny światowej, zajmując strategiczną centralną pozycję między Japonią, bazą Rabaul w Archipelagu Bismarcka, Wyspami Salomona i atolem Eniwetok na Wyspach Marshalla. Płytka i rozległa laguna zapewniała dobre kotwicowisko, osłonięte wokół rafą koralową i górzystymi wysepkami. Od 1 lipca 1942 atol był główną bazą japońskiej Połączonej Floty. Stacjonowało na nim ok. 7500 żołnierzy japońskich i 3000–4000 marynarzy, a także lotnictwo, na trzech lotniskach na wyspach. Baza służyła także za punkt przeładunkowy zaopatrzenia i sprzętu w drodze z Japonii na wyspy południowego Pacyfiku.
Potrzeba zdobycia lub zneutralizowania Truk pojawiła się po rozpoczęciu przez Amerykanów zdobywania Wysp Marshalla, które znajdowały się w zasięgu lotnictwa z Truk. Mimo określania przez Amerykanów Truk jako „Gibraltaru Pacyfiku”, nawiązując do umocnień Gibraltaru, wyspy atolu w rzeczywistości nie były silnie ufortyfikowane i znajdowała się na nich jedynie niewielka liczba dział nadbrzeżnych. Jednakże warunki geograficzne w postaci osłaniającej atol rafy koralowej z kilkoma jedynie większymi przejściami oraz licznych wysepek z zamaskowaną artylerią powodowały, że ewentualny desant amerykański wiązałby się z dużymi nieuniknionymi stratami. Dlatego ostatecznie zdecydowano się na przeprowadzenie uderzenia lotniczego Szybkiego Zespołu Lotniskowców 5. Floty.
4 lutego 1944 rozpoznanie nad Truk przeprowadził samolot Liberator z 254. eskadry morskiego rozpoznania; ujawniono m.in. jeden pancernik („Musashi”), 10 krążowników i wiele innych okrętów i statków, co upewniło amerykańskich dowódców o celowości ataku, mogącego doprowadzić także do zniszczenia głównych sił Połączonej Floty. Jednakże lot rozpoznawczy wzbudził także obawy w dowództwie japońskim i w efekcie admirał Mineichi Koga wycofał w następnych dniach większość okrętów z Truk na wyspy Palau.
Do wykonania ataku przeznaczono większą część szybkiego zespołu lotniskowców Task Force 58 wiceadmirała Marca Mitschera, w składzie 5 dużych lotniskowców USS „Enterprise” (CV-6), „Yorktown” (CV-10), „Essex” (CV-9), „Intrepid” (CV-11) i „Bunker Hill” (CV-17) oraz 4 lekkie lotniskowce USS „Belleau Wood”, „Cabot”, „Monterey” i „Cowpens”, przenoszące łącznie ponad 500 samolotów. Osłaniało je siedem pancerników i liczne mniejsze okręty krążowniki, niszczyciele oraz okręty podwodne. Zespół wyszedł w nocy 12/13 lutego z atolu Majuro i przed świtem 17 lutego zajął pozycję o 90 mil morskich na wschód od Truk. Wokół atolu rozmieszczono 10 okrętów podwodnych, które miały przechwytywać ewentualnie uciekające jednostki.
16 lutego ok. 17.43, patrolujący 160 mil morskich na północ od Truk okręt podwodny USS „Skate” storpedował płynący z Truk na remont do Japonii krążownik lekki „Agano”, który zatonął po północy. 461 osób załogi krążownika przejął eskortujący „Agano” niszczyciel „Oite”, a 125 – ścigacz okrętów podwodnych Ch-28, po czym zawróciły do Truk.
Atak.
Początek ataku lotniczego.
O świcie 17 lutego amerykański zespół wyrzucił w powietrze samoloty, najpierw 72 myśliwce F6F Hellcat, które wywalczyły panowanie w powietrzu nad Truk, zestrzeliwując 30 z 45 myśliwców japońskich i niszcząc dalsze samoloty na ziemi, przy stratach własnych 4 samolotów. Przeciwdziałanie japońskie było słabe na skutek zaskoczenia; na wyniku walk zaważyła lepsza jakość samolotów amerykańskich i wyszkolenia na tym etapie wojny. W dalszej kolejności lotniska i samoloty na nich padły celem ataku bombowców nurkujących SBD Dauntless.
W dalszej kolejności atol był atakowany przez kolejne fale bombowców amerykańskich, kierujących się przede wszystkim przeciw znajdującym się tam statkom i okrętom. Ogółem podczas ataków zrzucono 369 bomb 454 kg, 498 bomb 227 kg i 70 torped.
Rano zatopiono m.in. koło wyspy Dublon, z dużymi stratami w załodze i zaokrętowanych do transportu żołnierzach, transportowiec (były krążownik pomocniczy) „Aikoku Maru”, na którym wybuchła amunicja, następnie poddawany naprawom transportowiec (kolejny były krążownik pomocniczy) „Kiyosumi Maru” koło wyspy Fefan.
Działania wokół Truk.
Jeszcze przed atakiem, o 4.30 wyruszył z Truk przejściem północnym w kierunku Japonii mały konwój w składzie lekkiego krążownika szkolnego „Katori”, niszczycieli „Maikaze”, weterana bitwy pod Midway „Nowaki”, transportującego wojsko krążownika pomocniczego „Akagi Maru” i pomocniczego ścigacza okrętów podwodnych (były statek wielorybniczy) „Shonan Maru 15". Zostały one wykryte i zaatakowane przez lotnictwo kilkadziesiąt mil morskich na północny zachód od Truk. Zatopiono „Akagi Maru” z dużymi stratami w załodze i ewakuowanych żołnierzach i uszkodzono torpedą lotniczą „Katori”, który następnie z pozostałymi okrętami skierował się z powrotem do Truk, uszkodzono też „Maikaze”.
Przeciw wykrytym okrętom japońskim skierował się następnie wydzielony z sił osłony silny zespół Task Group 50.9 pod dowództwem samego dowódcy 5. Floty admirała Raymonda Spruance’a, w składzie pancerników USS „New Jersey” (flagowy) i USS „Iowa”, krążowników ciężkich USS „Minneapolis”, USS „New Orleans”, niszczycieli USS „Burns”, „Bradford”, „Izard”, „Charette”. O 11.18 zespół amerykański został zaatakowany przez samolot japoński, który bombą lekko uszkodził pancernik „Iowa”, o mało nie trafiając w pomost dowodzenia. Około 12.47 zespół amerykański doszedł ze wschodu w rejon północnego wyjścia z laguny i rozpoczęło się starcie morskie.
Pancernik „New Jersey” zatopił przy wejściu ogniem artylerii średniej pomocniczy ścigacz okrętów podwodnych „Shonan Maru 15". Następnie okręty amerykańskie wzięły pod ogień powracającą do Truk grupę. „Maikaze” oddał salwę torpedową, lecz przeszła ona pomiędzy oboma pancernikami, usiłował następnie odpowiadać nieskutecznie ogniem amerykańskim okrętom. Również krążownik szkolny „Katori”, ostrzeliwany artylerią główną i średnią USS „Iowa”, usiłował się ostrzeliwać. W końcu, „Iowa” o 13.41 zatopił „Katori”, a krążowniki „Minneapolis” i „New Orleans” o 13.43 zatopiły niszczyciel „Maikaze”. Oba zatonęły z całymi załogami kilkadziesiąt mil na północny zachód od Truk. Jedynie niszczyciel „Nowaki” podjął skuteczną ucieczkę, mimo ostrzału i obramowania go pociskami głównego kalibru z odległości ponad 30 km przez ścigające go przez pewien czas amerykańskie szybkie pancerniki.
Amerykański zespół następnie zatoczył pętlę wokół atolu, zatapiając jeszcze jedynie o 16.55 ścigacz okrętów podwodnych Ch-24, który usiłował nawiązać walkę z niszczycielem „Burns” z działka 40 mm. Wobec odmowy rozbitków japońskich wejścia na pokład szalupy niszczyciela, dowódca amerykański użył przeciw nim bomb głębinowych.
W rejonie Truk samoloty SB2C i TBF z lotniskowców „Bunker Hill” i „Cowpens” zatopiły 17 lutego torpedą i jedną bombą japoński lekki krążownik „Naka” 35 mil na zachód od Truk.
W nocy również zespół amerykański stał się celem odwetowego nalotu 6 lub 7 japońskich samolotów torpedowych Nakajima B5N „Kate”, które zdołały odnaleźć amerykańskie lotniskowce. Tylko jeden z nich zdołał jednak przeprowadzić atak, uszkadzając o 22.11 torpedą lotniskowiec USS „Intrepid” (zabitych 11 marynarzy).
Dalsze ataki lotnicze na Truk.
Ataki lotnicze powtarzały się przez cały dzień 17 lutego, ich celem padały znajdujące się w lagunie statki i nieliczne okręty, które usiłowały manewrować, a także instalacje wojskowe. Samoloty Avenger z USS „Enterprise” storpedowały w lagunie niszczyciel „Fumizuki”, który zatonął następnego dnia. Lekkie uszkodzenia od ostrzału i wybuchów odniósł niszczyciel „Matsukaze”. Zatopiono też m.in. transportowiec (były okręt-bazę okrętów podwodnych) „Rio de Janeiro Maru” i transportowiec samolotów „Fujikawa Maru”.
Także w nocy Amerykanie przeprowadzili nalot 12 samolotów TBF Avenger z lotniskowca „Enterprise” – był to pierwszy nocny nalot amerykańskiego lotnictwa morskiego. Wykrywając cele nawodne z użyciem radarów, samoloty te uzyskały bardzo dobre efekty bombardowania. Zatopiono m.in. okręt-bazę okrętów podwodnych „Heian Maru” (uszkodzony wcześniej i dobity w dzień) i tankowiec floty „Shinkoku Maru”.
Ataki lotnictwa wznowiono 18 lutego rano. Tego dnia po godz. 7 samolot TBF Avenger zatopił torpedą u wejścia do laguny powracający niszczyciel „Oite”, który oprócz załogi miał na pokładzie także rozbitków z krążownika „Agano”; uratowało się jedynie 20 ludzi z załogi niszczyciela, a nikt z krążownika.
W południe 18 lutego, osiągnąwszy cel, amerykański zespół przystąpił do odwrotu.
Podsumowanie.
Atak na Truk był sukcesem amerykańskim, odniesionym przy minimalnych stratach – 25 samolotów i średnio uszkodzony lotniskowiec (remontowany do czerwca 1944). Na skutek ataków lotnictwa i okrętów zatopiono w Truk i okolicach dwa japońskie lekkie krążowniki („Agano” i „Naka”), lekki krążownik szkolny „Katori”, cztery niszczyciele, głównie starszych typów („Oite”, „Fumizuki”, „Maikaze”, „Tachikaze”), kilka mniejszych okrętów i 32 statki transportowe o łącznej wyporności ok. 200 000 ton. Z zatopionymi statkami utracono wielu żołnierzy i materiału wojennego. Zniszczono też na ziemi lub zestrzelono ponad 250 japońskich samolotów, część z nich nie była do końca zmontowana, przeznaczona do transportu na inne wyspy. Obecnie wraki w Truk są popularnym obiektem nurkowania.
Atak zakończył pełnienie przez Truk istotnej roli jako bazy japońskiej, powodując duże straty w sprzęcie i uniemożliwiając wsparcie japońskich obrońców Eniwetok.
Około 100 samolotów japońskich zostało później ponownie przerzucone na Truk z Rabaulu, lecz większość została zniszczona przez kolejny atak amerykański 29 i 30 kwietnia 1944, który nie zastał już w Truk żeglugi. Atol nie był następnie zdobywany przez Amerykanów, pozostał w odcięciu od innych japońskich garnizonów do końca wojny.

</doc>
<doc id="1178155" url="https://pl.wikipedia.org/wiki?curid=1178155" title="Ken Anderson (wrestler)">
Ken Anderson (wrestler)

Mr. Anderson, właśc. Kenneth C. Anderson, również: Mr. Kennedy (ur. 6 marca 1976 w Minneapolis) – amerykański wrestler i aktor. Występował w federacji World Wrestling Entertainment w latach 2005–2009. Obecnie występuje dla federacji TNA.
W 2005 dołączył do Ohio Valley Wrestling (OVW) – federacji rozwojowej WWE. W sierpniu 2005 zadebiutował w brandzie WWE SmackDown!, w którym rok później zdobył WWE United States Championship. Kolejny sukces zanotował podczas gali WrestleMania 23, gdzie wygrał Money in the Bank match. 29 maja 2009 został zwolniony z WWE. 17 stycznia 2010 zadebiutował na gali Genesis w TNA. Rok później, 9 stycznia, również na gali Genesis, zdobył tytuł mistrza świata wagi ciężkiej pokonując Jeffa Hardego.
Anderson, jako aktor, wystąpił w filmach: "Fighting the Still Life" oraz wydanym na rynek DVD "".
Osiągnięcia.
All-Star Championship Wrestling
Mid-American Wrestling
National Wrestling Alliance
Pro Wrestling Illustrated
Total Nonstop Action
World Wrestling Entertainment
Wrestling Observer Newsletter
Xtreme Intense Championship Wrestling
Inne tytuły
Przypisy.
 

</doc>
<doc id="1178157" url="https://pl.wikipedia.org/wiki?curid=1178157" title="Akwarium holenderskie">
Akwarium holenderskie

Akwarium holenderskie – dekoracyjne akwarium przeznaczone głównie do hodowli roślin akwariowych. Wyróżniające się niewielką obsadą lub brakiem ryb i staranną kompozycją dobranych roślin akwariowych.
Pierwsze tego typu akwaria zostały szeroko zaprezentowane na wystawach akwarystycznych przez akwarystów holenderskich - stąd pochodzi ich zwyczajowa nazwa.
Wyposażone w wysokiej klasy sprzęt oświetleniowy spełniający wymagania świetlne roślin. Stosuje się dodatkowe nawożenie związkami mineralnymi i wzbogacanie wody w CO2, związku niezbędnego do prawidłowego wzrostu roślin. Jest to konieczne ponieważ nie ma w takim akwarium organizmów wytwarzających większe ilości dwutlenku węgla, jak i produktów przemian azotowych – takich jak np. ryby.

</doc>
<doc id="1178159" url="https://pl.wikipedia.org/wiki?curid=1178159" title="Hansi Müller">
Hansi Müller

Hans-Peter „Hansi” Müller (ur. 27 lipca 1957 w Stuttgarcie) – niemiecki piłkarz, pomocnik. Srebrny medalista MŚ 1982.
W latach 1977–1982 był piłkarzem VfB z rodzinnego miasta. W 1982 wyjechał do Włoch i podpisał kontrakt z Interu Mediolan. W sezonie 1984/1985 był graczem Como Calcio. Później grał w austriackim FC Swarovskim Tirolu Innsbruck, karierę kończył w 1990.
W reprezentacji RFN debiutował 15 kwietnia 1978 w meczu z Brazylią. Do 1983 rozegrał w kadrze 42 spotkań i zdobył 5 bramek. Zagrał w dwóch turniejach finałowych mistrzostw świata (1978 i 1982) i w sześciu meczach raz trafił do bramki przeciwnika. W 1980 został mistrzem Europy.

</doc>
<doc id="1178161" url="https://pl.wikipedia.org/wiki?curid=1178161" title="Heather Langenkamp">
Heather Langenkamp

Heather Langenkamp (ur. 17 lipca 1964 w Tulsie w stanie Oklahoma) – aktorka amerykańska, wystąpiła m.in. w roli Nancy Thompson w filmach z serii "Koszmar z ulicy Wiązów".
Występuje głównie w serialach telewizyjnych i filmach fabularnych klasy B. Była nominowana do Nagrody Młodych Artystów, zdobyła też nagrodę Special Mention na Avoriaz Fantastic Film Festival. Dwukrotnie zamężna. Alan Pasqua był jej mężem w latach 1985-1987. Ze swoim drugim mężem, poślubionym w 1990 roku charakteryzatorem Davidem LeRoyem Andersonem, ma dwójkę dzieci.

</doc>
<doc id="1178164" url="https://pl.wikipedia.org/wiki?curid=1178164" title="Wielki Kolaps">
Wielki Kolaps

Wielki Kolaps (Wielka Zapaść, Wielki Kres i Wielki Krach, Wielki Skurcz, z ) – hipoteza kosmologiczna opisujących koniec istnienia Wszechświata. Zakłada ona, że proces rozszerzania Wszechświata nie będzie przebiegać wiecznie. Pod wpływem grawitacji jego rozszerzanie będzie zwalniało aż ustanie i rozpocznie się proces do niego odwrotny – „kurczenie się Wszechświata”. Przebieg kurczenia się Wszechświata, zgodnie z hipotezą Wielkiego Kolapsu, podzielić będzie można na etapy:
Każdy kolejny etap przebiegać będzie coraz szybciej, z powodu wzrastającej grawitacji, a co za tym idzie, wzrostu temperatury i gęstości.
Wielki Kolaps stanowi odwrócony proces Wielkiego Wybuchu – Wszechświat znów zapadnie się do stanu o skrajnie wysokiej gęstości lub wręcz osobliwości.

</doc>
<doc id="1178165" url="https://pl.wikipedia.org/wiki?curid=1178165" title="Ronee Blakley">
Ronee Blakley

Ronee Blakley (ur. 24 sierpnia 1945 w Caldwell, stan Idaho) – amerykańska aktorka, wokalistka i kompozytorka.
W 1975 roku otrzymała nagrodę National Board of Review w kategorii „najlepsza aktorka drugoplanowa” w filmie Roberta Altmana, "Nashville". Rok później, za ten sam film, była nominowała do: Oscara za drugoplanową rolę kobiecą, nagrody filmowej Złoty Glob w kategoriach „najlepsza aktorka drugoplanowa” i „najbardziej obiecująca nowa aktorka” oraz nagrody BAFTA za „najlepszą aktorkę drugoplanową”. W tym samym roku, wraz z Karen Black, Keith Carradine, otrzymała nominację do nagrody Grammy za „najlepszy album z oryginalną ścieżką dźwiękową napisaną dla filmu kinowego lub na potrzeby specjalnego programu telewizyjnego” również za film "Nashville".
Wcieliła się w postać Marge Thompson w klasycznym horrorze "Koszmar z ulicy Wiązów".
W latach 1979–1981 była żoną Wima Wendersa.
Filmografia.
Źródło:.

</doc>
<doc id="1178166" url="https://pl.wikipedia.org/wiki?curid=1178166" title="Suszec Rachowa">
Suszec Rachowa

Suszec Rachowa zagrzebka Rachowa ("Nothobranchius rachovii") – gatunek ryby z rodziny Nothobranchiidae, z rzędu Cyprinodontiformes.
Wygląd.
"Nothobranchius rachovii" występuje w trzech odmianach. U typowych przedstawicieli tego gatunku samce są pomarańczowo-niebieskie. Odmiana „czarna” wyróżnia się tym, że samce mają ciemniejsze ubarwienie niż samce typowego "Nothobranchius rachovii". W przypadku odmiany „czerwonej” samiec ma jasnoczerwoną głowę z turkusowymi pasmami oraz takie samo ubarwienie reszty ciała, jak głowy. Występuje wyraźny dymorfizm płciowy – samice są brązowo-szare i lekko opalizują na zielono. Dorosłe osobniki dorastają do 6 cm długości.
Według niektórych źródeł odmiany różniące się ubarwieniem od typowych przedstawicieli "Nothobranchius rachovii" są klasyfikowane jako oddzielne gatunki.
Zasięg występowania.
Występuje w Afryce, głównie w dolnym biegu rzeki Zambezi i Pungwe w Mozambiku. Może także pojawiać się na terenach zalewowych innych rzek pomiędzy rzekami Zambezi i Pungwe i na terytorium Parku Narodowego Krugera w RPA.
Ekologia.
"Nothobranchius rachovii" jest gatunkiem słodkowodnym, występującym w wypełnionych wodą depresjach, basenach i na bagnach znajdujących się na terenach zalewowych. Żywi się małymi skorupiakami i innymi organizmami występującymi w planktonie. Kiedy zbiorniki wysychają w porze suchej dorosłe osobniki umierają, jednak wcześniej zapłodnione jaja są zakopywane na dnie. Jaja te są odporne na wysychanie. Po 4–6 miesiącach, kiedy zbiorniki znowu wypełniają się wodą, wykluwają się młode osobniki, które osiągają dojrzałość płciową po ok. 12 tygodniach.
Ochrona.
"Nothobranchius rachovii" jest klasyfikowany jako gatunek najmniejszej troski, co oznacza, że nie jest jeszcze zagrożony wyginięciem. Głównym odnotowanym zagrożeniem było uszkodzenie zbiornika wodnego, które było siedliskiem tego gatunku. Oprócz tego doszło do owadobójczych oprysków, które mogły być szkodliwe także dla "Nothobranchius rachovii".
Badania.
Badania naukowe nad "Nothobranchius rachovii" dotyczą morfologii zapłodnionych jaj i porównywania ich ultrastruktur z innymi gatunkami tego rodzaju, aby określić cechy jaj dla całego rodzaju "Nothobranchius".
Oprócz tego "Nothobranchius rachovii" był jednym z obiektów badań odnośnie do zależności i wzorów różnych społeczności rodzaju "Nothobranchius" na różnych obszarach ich występowania.

</doc>
<doc id="1178169" url="https://pl.wikipedia.org/wiki?curid=1178169" title="René-Auguste Caillié">
René-Auguste Caillié

René-Auguste Caillié (ur. 19 listopada 1799 roku w Mauzé-sur-le-Mignon, w departamencie Deux-Sèvres, zm. 17 maja 1838 roku w La Gripperie-Saint-Symphorien, w departamencie Charente-Maritime) – francuski podróżnik i odkrywca, badacz Afryki Zachodniej.
Jako że pochodził z ubogiej rodziny, zdobył jedynie podstawowe wykształcenie. Jego ojciec, skromny piekarz, został postawiony przed sądem i skazany za pospolite oszustwo, co odbiło się na losach całej rodziny. Jednak dzięki wstawiennictwu swego nauczyciela geografii młodociany René uzyskał dostęp do map Afryki, na których wnętrze Czarnego Lądu było wciąż jeszcze białą plamą.
W roku 1816 siedemnastoletni René uciekł z domu i dotarł do portu Rochefort, gdzie zaciągnął się jako chłopiec okrętowy na statek udający się do Afryki Zachodniej. W Senegalu zszedł na ląd i dołączył do brytyjskiej ekspedycji, która – pod wodzą majora Graya – wyruszała na poszukiwanie śladów znanego podróżnika Mungo Parka, zaginionego dziesięć lat wcześniej nad rzeką Niger. Podczas swojej pierwszej afrykańskiej wyprawy Caillié wędrował wzdłuż rzeki Senegal; nabawił się gorączki tropikalnej i zmuszony był powrócić do Francji.
Przez następne siedem lat spędzonych w ojczyźnie pracował ciężko i uczył się języka arabskiego, przekonany, że jedynie udając krajowca, będzie w stanie dotrzeć w głąb afrykańskiego kontynentu. W roku 1824 wrócił do Senegalu, skąd podjął wyprawę w głąb Mauretanii, gdzie zamieszkał wśród koczowniczego plemienia Brakna. Gościnni nomadowie nauczyli go lokalnego dialektu i wprowadzili w tajniki islamu.
W 1825 roku – gdy francuskie władze kolonialne w Senegalu odmówiły udziału w finansowaniu wyprawy w górę Nigru, której celem miało być odnalezienie tajemniczego miasta Timbuktu – udał się do kolonii brytyjskiej Sierra Leone, gdzie znalazł zatrudnienie na plantacji indygowca. Wkrótce, dowiedziawszy się, że francuskie Towarzystwo Geograficzne w Paryżu wyznaczyło nagrodę w wysokości 10 tysięcy franków dla śmiałka, który dotrze do Timbuktu i powróci do Europy z opisem legendarnej stolicy pustyni, podjął ryzykowną ekspedycję.
Wyruszył z Konakry w głąb lądu, podróżując wzdłuż krawędzi pustyń do pasma wzgórz Fouta Djallon, gdzie natknął się na górny bieg Senegalu. W sierpniu roku 1827 dotarł do miejscowości Tiémé, gdzie na kilka miesięcy zmógł go atak szkorbutu. W styczniu następnego roku ponownie podjął marsz i dotarł do doliny Nigru w okolicach wioski Kouroussa. Udając egipskiego podróżnika wracającego z Europy do domu, dotarł 20 kwietnia 1828 roku – na pokładzie wielkiej łodzi handlowej – do "Kabary", portowego przedmieścia Timbuktu.
Widok Timbuktu, miasta, które Leo Africanus opisywał w XVI wieku jako bajecznie bogatą metropolię, rozczarował Cailliégo swym ubóstwem. Podróżnik spędził tam zaledwie kilka tygodni, dowiadując się przy okazji, że przed nim przebywał w tym miejscu szkocki podróżnik Alexander Gordon Laing, zamordowany przez własnych przewodników niedaleko Timbuktu. 4 maja 1828 roku Caillié opuścił miasto, by wraz z karawaną niewolniczą dotrzeć przez Saharę do Tangeru, a stamtąd do Francji.
Caillié otrzymał nagrodę Towarzystwa Geograficznego, a wkrótce także order Legii Honorowej z roczną pensją w wysokości 6000 franków. Gruźlica, której nabawił się w Afryce, spowodowała jego przedwczesną śmierć w roku 1838. Wielu badaczy – zwłaszcza brytyjskich – powątpiewało w jego informacje na temat Timbuktu. Rozwiał te wątpliwości dopiero niemiecki podróżnik Heinrich Barth, który w roku 1850 w pełni potwierdził relację Cailliégo.

</doc>
<doc id="1178174" url="https://pl.wikipedia.org/wiki?curid=1178174" title="KSZ-FNP">
KSZ-FNP



</doc>
<doc id="1178175" url="https://pl.wikipedia.org/wiki?curid=1178175" title="Echinocactus">
Echinocactus



</doc>
<doc id="1178177" url="https://pl.wikipedia.org/wiki?curid=1178177" title="Epiphyllum">
Epiphyllum



</doc>
<doc id="1178178" url="https://pl.wikipedia.org/wiki?curid=1178178" title="Dave Holland">
Dave Holland



</doc>
<doc id="1178183" url="https://pl.wikipedia.org/wiki?curid=1178183" title="Jarosław Szubrycht">
Jarosław Szubrycht

Jarosław Szubrycht lub Jarek Szubrycht, Jaro.Slav (ur. w listopadzie 1974) – polski dziennikarz muzyczny, a także wokalista i autor tekstów, znany głównie z twórczości w metalowej grupie muzycznej Lux Occulta.
Życiorys.
Jarosław Szubrycht pochodzi w Dukli, gdzie w 1993 ukończył Liceum Ogólnokształcące im. św. Jana z Dukli. W rodzinnym mieście występował w lokalnych zespołach blackmetalowych Haemorrhage i Terror, potem przyłączył się do powstałej w 1994 formacji Lux Occulta. Jest wokalistą oraz autorem tekstów utworów, które ukazały się na pięciu studyjnych płytach zespołu.
W 1998 ukończył filologię polską na Uniwersytecie Jagiellońskim, a w 2000 podyplomowe studia dziennikarskie na Akademii Pedagogicznej w Krakowie. Redagował serwis muzyczny w serwisie Interia.pl, współpracował z magazynami Thrash’em All, Mystic Art, Muza, Machina, a także m.in. z „Przekrojem”, „Dziennikiem”. W 2006 ukazała się jego książka "Bez litości. Prawdziwa historia zespołu Slayer" (), pierwsza biografia grupy Slayer.
W „Przekroju”, nr 48/3258, 29 listopada 2007 ukazał się przeprowadzony przez niego wywiad z Andrew Keenem wraz z tekstem zatytułowanym "Stuknij się w web 2.0", krytykującym zjawisko Web 2.0 jako odpowiedzialne za obniżenie jakości materiałów dostępnych w internecie. W swoim tekście zasugerował, że materiały zamieszczane w Wikipedii, w znacznej części powstają z naruszeniem praw autorskich. Po przesłaniu do „Przekroju” opublikował przeprosiny, wyjaśniając, że jego zamiarem było wywołanie dyskusji na temat Web 2.0.
W latach 2010–2014 kierował portalem muzycznym T-Mobile Music. Publikuje m.in. w tygodniku Polityka oraz w serwisie Red Bull Muzyka. Od stycznia 2018 publikuje głównie w „Gazecie Wyborczej”.
Redaktor naczelny kwartalnika „Gazeta Magnetofonowa”. Prowadzi blog „Mocny w gębie”.

</doc>
<doc id="1178184" url="https://pl.wikipedia.org/wiki?curid=1178184" title="Gymnocalycium">
Gymnocalycium



</doc>
<doc id="1178187" url="https://pl.wikipedia.org/wiki?curid=1178187" title="René Caillié">
René Caillié



</doc>
<doc id="1178190" url="https://pl.wikipedia.org/wiki?curid=1178190" title="Rykoszyn (stacja kolejowa)">
Rykoszyn (stacja kolejowa)

Rykoszyn – stacja kolejowa w Rykoszynie, w województwie świętokrzyskim, w Polsce. Obsługuje lokalny ruch pasażerski do Kielc, Włoszczowy i Częstochowy.
W roku 2017 stacja obsługiwała 50–99 pasażerów na dobę.

</doc>
<doc id="1178191" url="https://pl.wikipedia.org/wiki?curid=1178191" title="Andrzej Czajkowski">
Andrzej Czajkowski

Andrzej Czajkowski właśc. Robert Krauthammer, w trakcie kariery na Zachodzie posługiwał się nazwiskiem André Tchaikowsky (ur. 1 listopada 1935 w Warszawie, zm. 26 czerwca 1982 w Oxfordzie) – polski pianista i kompozytor pochodzenia żydowskiego.
Życiorys.
Urodzony jako Robert Krauthammer, okupację niemiecką przeżył pod zmienionym nazwiskiem Czajkowski i przy tym nazwisku pozostał po wojnie. Ukrywał się m.in. w domu przy ul. Kaliskiej 17.
W latach 1948–1951 uczył się w konserwatorium w Paryżu. Gdy ukończył je ze złotym medalem władze PRL zachęciły go do powrotu do Polski, oferując znakomite możliwości studiowania i koncertów. W Polsce pozostał do 1956, potem mieszkał do końca życia w Londynie. Studiował w Państwowej Wyższej Szkole Muzycznej w Warszawie. Uczeń Stanisława Szpinalskiego, Lazare’a Lévy’ego, Kazimierza Sikorskiego, Stefana Askenasego. 
Laureat VIII nagrody na V Konkursie Chopinowskim w 1955 roku.
Laureat III nagrody na międzynarodowym konkursie pianistycznym Królowej Elżbiety Belgijskiej w Brukseli w 1956, po którym nie powrócił do Polski.
Jest bohaterem reportażu „Hamlet” Hanny Krall, wydrukowanego w zbiorach "Dowody na istnienie" i "Żal".
Popularyzatorem i wykonawcą jego muzyki w Polsce jest pianista Maciej Grzybowski.
Zainteresowanie Czajkowskim rozbudziła premiera opery "Kupiec wenecki" w Bregencji w 2014 roku. Efektem stało się pojawienie licznych publikacji na temat kompozytora.
Był homoseksualistą.

</doc>
<doc id="1178198" url="https://pl.wikipedia.org/wiki?curid=1178198" title="MC Larysa">
MC Larysa



</doc>
<doc id="1178200" url="https://pl.wikipedia.org/wiki?curid=1178200" title="Scott Macartney">
Scott Macartney

Scott Macartney (ur. 19 stycznia 1978 w Seattle) – amerykański narciarz alpejski, brązowy medalista mistrzostw świata juniorów.
Kariera.
Po raz pierwszy na arenie międzynarodowej pojawił się 28 listopada 1994 roku w Copper Mountain, gdzie w zawodach FIS Race nie ukończył pierwszego przejazdu w slalomie. W 1997 roku wystartował na mistrzostwach świata juniorów w Schladming, gdzie jego najlepszym wynikiem było osiemnaste miejsce w supergigancie. Na rozgrywanych rok później mistrzostwach świata juniorów w Megève zdobył brązowy medal w zjeździe, a w supergigancie był dziesiąty.
W zawodach Pucharu Świata zadebiutował 27 listopada 1999 roku w Vail, zajmując 37. miejsce w zjeździe. Pierwsze pucharowe punkty wywalczył 2 lutego 2002 roku w Sankt Moritz, zajmując 24. miejsce w tej samej konkurencji. Na podium zawodów tego cyklu po raz pierwszy stanął 18 stycznia 2006 roku w Garmisch-Partenkirchen, kończąc supergiganta na drugiej pozycji. W zawodach tych rozdzielił Austriaka Christopha Grubera i Kjetila André Aamodta z Norwegii. W kolejnych startach jeszcze jeden raz znalazł się w czołowej trójce: 15 grudnia 2007 roku w Val Gardena był trzeci w zjeździe. Najlepsze wyniki osiągnął w sezonie 2005/2006, kiedy zajął 42. miejsce w klasyfikacji generalnej, a w klasyfikacji supergiganta był piętnasty.
Na igrzyskach olimpijskich w Salt Lake City w 2002 roku zajął 25. miejsce w supergigancie i 29. miejsce w zjeździe. Podczas rozgrywanych cztery lata później igrzysk w Turynie jego najlepszym wynikiem było siódme miejsce w supergigancie. Zajął też między innymi 28. miejsce w tej samej konkurencji na mistrzostwach świata w Bormio w 2005 roku.
Podczas zjazdu Pucharu Świata w Kitzbühel 19 stycznia 2008 roku, dniu swoich 30. urodzin, miał upadek. Podczas ostatniego skoku przed metą stracił panowanie nad nartami i przy prędkości ponad 140 km/h plecami uderzył o ziemię. Stracił na krótko przytomność, dostał drgawek, spadł mu kask, co dodatkowo zwiększyło ryzyko urazów głowy. Został przetransportowany helikopterem do szpitala w Innsbrucku. Stwierdzono u niego uraz czaszki i zdecydowano, że przez jakiś czas pozostanie w stanie sztucznej śpiączki. Trwała ona cztery dni, po czym został przewieziony do USA na dalsze leczenie.
27 marca 2010 roku zakończył karierę.

</doc>
<doc id="1178204" url="https://pl.wikipedia.org/wiki?curid=1178204" title="Port lotniczy Billund">
Port lotniczy Billund

Port lotniczy Billund – port lotniczy położony w Billund, w Danii. W pobliżu portu znajduje się park rozrywki Legoland.

</doc>
<doc id="1178207" url="https://pl.wikipedia.org/wiki?curid=1178207" title="Rak jasnokomórkowy nerki">
Rak jasnokomórkowy nerki



</doc>
<doc id="1178211" url="https://pl.wikipedia.org/wiki?curid=1178211" title="Dziedziczna rodzinna polipowatość jelit">
Dziedziczna rodzinna polipowatość jelit



</doc>
<doc id="1178213" url="https://pl.wikipedia.org/wiki?curid=1178213" title="Registan (pustynia)">
Registan (pustynia)

Registan, również Rigestan (urdu "Retilā-e Registān") – piaszczysta pustynia w południowym Afganistanie, w prowincjach Helmand i Kandahar, przy granicy z Pakistanem. Położona na obszarze tektonicznego zapadliska, na wschodnim krańcu Wyżyny Irańskiej. Oddzielona doliną rzeki Helmand od pustyni Daszt-e Margo. Wyniesiona od 800 do 1200 m n.p.m..
Pustynia głównie typu piaszczystego, lokalnie o charakterze kamienistym lub żwirowym, z wydmami sięgającymi na wysokość 30 m. Brak precyzyjnych informacji o środowiskach i florze Registanu. Pustynia zamieszkiwana jest przez nielicznych koczowników-pasterzy, głównie Beludżów i Pasztunów.
Awifauna.
Registan uznawany jest przez BirdLife International za ostoję ptaków IBA. Brak jednak aktualnych informacji o awifaunie tej pustyni, stąd jest ona praktycznie nieznana. Lista gatunków kluczowych dla uznania pustyni za ostoję („trigger species”) bazuje więc na XIX-wiecznych obserwacjach. Wśród „trigger species” znajdują się dwa narażone gatunki: kląskawka białobrewa ("Saxicola macrorhynchus") i hubara saharyjska ("Chlamydotis undulata") oraz 17 gatunków najmniejszej troski, m.in. stepówka rudogardła ("Pterocles senegallus") i piaskowa ("P. coronatus"), kruk pustynny ("Corvus ruficollis"), skowronik rudawy ("Ammomanes cinctura"), skotniczka ("Scotocerca inquieta"), białorzytka czarnogłowa ("Oenanthe albonigra") i trznadel smużkogłowy ("Fringillaria striolata"). Cztery hubary arabskie ("C. macquenii"), badane z pomocą nadajników satelitarnych w 1998, drogę z lęgowisk na zimowiska i z powrotem pokonywały zatrzymując się na dłużej m.in. na pustyni Registan.

</doc>
<doc id="1178215" url="https://pl.wikipedia.org/wiki?curid=1178215" title="Philippine Airlines">
Philippine Airlines

Philippine Airlines – filipińskie narodowe linie lotnicze z siedzibą w Pasay. Jest najstarszą linią lotniczą w Azji. Głównymi hubami są Port lotniczy Manila i Mactan-Cebu.
Agencja ratingowa Skytrax przyznała liniom cztery gwiazdki.

</doc>
<doc id="1178217" url="https://pl.wikipedia.org/wiki?curid=1178217" title="Peplofora">
Peplofora

Peplofora – marmurowy antyczny posąg grecki z okresu archaicznego datowany na ok. 530 p.n.e. z Akropolu w Atenach. Jest to przykład kory w typie doryckim – ubrana jest w "peplos". Modelunek jest tu nieco delikatniejszy niż u wcześniejszych kor tego typu. Zachowały się fragmenty polichromii: fryzura i usta pomalowane na czerwono, czarne brwi i warkocze, zielone desenie na szacie. Oddzielnie były dodane także wieniec i kolczyki z brązu.

</doc>
<doc id="1178218" url="https://pl.wikipedia.org/wiki?curid=1178218" title="Chuncheon">
Chuncheon

Chuncheon (kor. 춘천) – miasto w Korei Południowej, stolica prowincji Gangwon. Siedziba rzymskokatolickiej diecezji. W 2007 liczyło 259 132 mieszkańców.

</doc>
<doc id="1178220" url="https://pl.wikipedia.org/wiki?curid=1178220" title="Gustav Theodore Holst">
Gustav Theodore Holst



</doc>
<doc id="1178221" url="https://pl.wikipedia.org/wiki?curid=1178221" title="Bogini Berlińska">
Bogini Berlińska



</doc>
<doc id="1178222" url="https://pl.wikipedia.org/wiki?curid=1178222" title="Donghae">
Donghae

Donghae (kor. 동해시) – miasto w Korei Południowej, w prowincji Gangwon. W 2001 roku miejscowość liczyła mieszkańców.

</doc>
<doc id="1178224" url="https://pl.wikipedia.org/wiki?curid=1178224" title="Kora Eutydikosa">
Kora Eutydikosa



</doc>
<doc id="1178229" url="https://pl.wikipedia.org/wiki?curid=1178229" title="Gangneung">
Gangneung

Gangneung (kor. 강릉시) – miasto w Korei Południowej, w prowincji Gangwon. W 2006 liczyło 229 869 mieszkańców.
Miastem partnerskim Gangneung jest japońska miejscowość Chichibu.
Na czterech znajdujących się w Gangneung lodowiskach rozgrywane były dyscypliny lodowe podczas Zimowych Igrzysk Olimpijskich 2018.

</doc>
<doc id="1178235" url="https://pl.wikipedia.org/wiki?curid=1178235" title="Samcheok">
Samcheok

 
Samcheok (kor. 삼척시) – miasto w Korei Południowej, w prowincji Gangwon. W 2005 liczyło 68 116 mieszkańców.

</doc>
<doc id="1178236" url="https://pl.wikipedia.org/wiki?curid=1178236" title="Sokcho">
Sokcho

 
Sokcho (kor. 속초시) – miasto w Korei Południowej, w prowincji Gangwon. W 2001 liczyło 89 461 mieszkańców.

</doc>
<doc id="1178240" url="https://pl.wikipedia.org/wiki?curid=1178240" title="Stanisław Buczyński">
Stanisław Buczyński

Stanisław Buczyński (ur. 23 lipca 1912 w Ulatowie-Borzuchach, powiat przasnyski, zm. 23 lutego 1982 w Kotorowie) – poeta, działacz ruchu ludowego.
Życiorys.
Pochodził z rodziny chłopskiej. Uczył się na kursach maturalnych. Po powrocie ojca z emigracji zarobkowej mieszkał w Jankowicach k. Grudziądza. Od ok. 1929 działał w ruchu ludowym i współpracował z prasą ludową. Był członkiem SL, za organizowanie strajków ludowych dwukrotnie więziony (osadzony w Berezie). Po wybuchu wojny musiał się ukrywać i wówczas - trafił do Kotorowa (gmina Werbkowice). Po wyzwoleniu mieszkał w Hrubieszowie, a następnie w 1968 przeniósł się do Kotorowa. 
Jego twórczość literacka obejmuje ponad 1000 utworów publikowanych w prasie, w zbiorach poezji oraz w kilku almanachach i antologiach poezji ludowej. Za życia autora ukazały się tomiki: „Maki” (1963), „Dzień walki” (1968) i „Wszystko, co we mnie, jest z pola” (1981). Już po śmierci Buczyńskiego wydane zostały zbiorki „Z moich dni” (1987) i „Ptasia orkiestra”. Edytorskim zwieńczeniem twórczości poety jest dwutomowy zbiór liryków, wspomnień i listów „Na drodze dróg” (1993). Poeta otrzymał nagrodę im. J. Pocka (1974). 
Pochowany na cmentarzu w Hostynnem (gm. Werbkowice). Od 1987 w dwuletnich cyklach Zamojski Dom Kultury oraz Stowarzyszenie Twórców Ludowych Oddział w Zamościu organizują Konkurs Poetycki im. Stanisława Buczyńskiego. W 2007 odbyła się jego XI edycja.

</doc>
<doc id="1178241" url="https://pl.wikipedia.org/wiki?curid=1178241" title="Taebaek (miasto)">
Taebaek (miasto)

 
Taebaek (kor. 태백시) – miasto w Korei Południowej, w prowincji Gangwon. W 2001 liczyło 56 193 mieszkańców.

</doc>
<doc id="1178242" url="https://pl.wikipedia.org/wiki?curid=1178242" title="Szurmiej">
Szurmiej

Osoby noszące nazwisko Szurmiej:

</doc>
<doc id="1178246" url="https://pl.wikipedia.org/wiki?curid=1178246" title="Andong">
Andong

Andong (kor. 안동시) – miasto w Korei Południowej, w prowincji Gyeongsang Północny. W 2000 liczyło 184 108 mieszkańców.
W mieście znajduje się hala sportowa Andong Gymnasium.
Z Andong pochodzi Cho Yoon-jeong, południowokoreańska tenisistka.
W mieście rozwinął się przemysł odzieżowego oraz spożywczy. Ośrodek handlowy ważnego regionu rolniczego.

</doc>
<doc id="1178249" url="https://pl.wikipedia.org/wiki?curid=1178249" title="Gimcheon">
Gimcheon

Gimcheon (kor. 김천시) – miasto w Korei Południowej, w prowincji Gyeongsang Północny. Liczy około 150 tys. mieszkańców.

</doc>
<doc id="1178250" url="https://pl.wikipedia.org/wiki?curid=1178250" title="Gyeongsan">
Gyeongsan

Gyeongsan (kor. 경산시) – miasto w Korei Południowej, w prowincji Gyeongsang Północny. W 2002 liczyło 221 196 mieszkańców.

</doc>
<doc id="1178251" url="https://pl.wikipedia.org/wiki?curid=1178251" title="Gumi (Korea Południowa)">
Gumi (Korea Południowa)

Gumi (kor. 구미시) – miasto w Korei Południowej, w prowincji Gyeongsang Północny. W 2014 liczyło 420 320 mieszkańców.

</doc>
<doc id="1178252" url="https://pl.wikipedia.org/wiki?curid=1178252" title="Nortel">
Nortel

Nortel Networks – kanadyjskie przedsiębiorstwo produkujące sprzęt telekomunikacyjny.
W 2005 roku Nortel podpisał z południowokoreańską grupą LG porozumienie joint venture LG-Nortel. Nortel zapłacił 145 milionów dolarów za udziały w wysokości 50% plus 1.

</doc>
<doc id="1178254" url="https://pl.wikipedia.org/wiki?curid=1178254" title="Mungyeong">
Mungyeong

Mungyeong (kor. 문경시) – miasto w Korei Południowej, w prowincji Gyeongsang Północny. W 2003 liczyło 81 525 mieszkańców.

</doc>
<doc id="1178260" url="https://pl.wikipedia.org/wiki?curid=1178260" title="Domenec Balmanaya">
Domenec Balmanaya



</doc>
<doc id="1178263" url="https://pl.wikipedia.org/wiki?curid=1178263" title="Wysoczyzna Lubartowska">
Wysoczyzna Lubartowska

Wysoczyzna Lubartowska lub "Równina Lubartowska" (318.98) – mezoregion fizycznogeograficzny we wschodniej Polsce, stanowiący południową część Niziny Południowopodlaskiej. Region graniczy od zachodu z Doliną Środkowej Wisły, od północy z Pradoliną Wieprza, od wschodu z Równiną Parczewską, Zaklęsłością Sosnowicką i Równiną Łęczyńsko-Włodawską a od południa z Płaskowyżem Świdnickim, Płaskowyżem Nałęczowskim i Małopolskim Przełomem Wisły, stanowiących lessową krawędź Wyżyny Lubelskiej. Region leży w całości w obrębie woj.lubelskiego i bierze swą nazwę od miasta Lubartów.
Wysoczyzna Lubartowska (powierzchnia ok. 1219 km²) jest zdenudowaną równiną morenową, osiągającą wysokości od 170-180 do maksymalnie 200 m n.p.m. Na Wysoczyźnie Lubartowskiej występują polodowcowe ostańce żwirowe. Przez teren regionu przepływa rzeka Wieprz, a na północnym wschodzie leżą jego dwa główne jeziora: Firlej i Kunów (na "Obszarze Chronionego Krajobrazu Pradoliny Wieprza").
W 1990 roku na południe od Lubartowa utworzono Kozłowiecki Park Krajobrazowy a na zachód od miasta – Obszar Chronionego Krajobrazu Kozi Bór.
Głównym ośrodkiem miejskim regionu jest Lubartów, na południowo-zachodnim skraju leżą częściowo Puławy. Inne ważniejsze miejscowości regionu to Niemce, Kurów, Końskowola, Kamionka, Czemierniki, Żyrzyn, Firlej, Abramów, Niedźwiada, Spiczyn, Serniki i Ostrówek.
Wysoczyzna Lubartowska rozpościera się na terenie gmin: Żyrzyn, Baranów, Michów, Firlej, Ostrówek, Czemierniki, Siemień, Niedźwiada, Lubartów, Kamionka, Abramów, Puławy, Końskowola, Kurów, Markuszów, Garbów, Niemce, Serniki, Ostrów Lubelski, Spiczyn i Wólka.

</doc>
<doc id="1178265" url="https://pl.wikipedia.org/wiki?curid=1178265" title="Zespół Wunderlicha">
Zespół Wunderlicha

Zespół Wunderlicha (ang. "Wunderlich’s syndrome") – zespół objawów towarzyszących samoistnemu krwawieniu ograniczonemu do torebki nerki. Najczęstszą przyczyną zespołu jest krwotok z guza typu naczyniakomięśniakotłuszczaka nerki ("angiomyolipoma"), rzadsze przyczyny to polekowe zapalenie naczyń, rak nerki, guz chromochłonny lub torbiel prosta nerki.
Zespół opisał w 1858 roku Carl Reinhold August Wunderlich.

</doc>
<doc id="1178266" url="https://pl.wikipedia.org/wiki?curid=1178266" title="Archaiczny uśmiech">
Archaiczny uśmiech

Archaiczny uśmiech – charakterystyczny uśmiech, pojawiający się na twarzach większości greckich posągów z okresu archaicznego. Rozpowszechnił się w drugiej ćwierci VI w. p.n.e.
Powód pojawienia się takiego wyrazu twarzy jest do dziś nierozszyfrowany. Wszystkie te rzeźby (kobiece i męskie) wykonywane były dla celów kultowych, toteż część badaczy uważa, iż uśmiech ten miał symbolizować głębokie przeżycia religijne.

</doc>
<doc id="1178269" url="https://pl.wikipedia.org/wiki?curid=1178269" title="Solenopsis invicta">
Solenopsis invicta

Solenopsis invicta (nazywana mrówką ognistą lub ogniową) – gatunek mrówki z podrodziny Myrmicinae. Pierwotnie ograniczony jedynie do Ameryki Południowej, lecz został w latach 30. XX wieku zawleczony do Stanów Zjednoczonych, stając się gatunkiem inwazyjnym. Rozprzestrzenił się na teren Meksyku, Australii (2001), Tajwanu (2004), Chin (prowincja Guangdong) i Filipin (2005), tworząc tam populacje wyspowe. Populacja w Nowej Zelandii została wytępiona. Gatunek był także notowany w Antigui i Barbudzie, na Bahamach, Brytyjskich Wyspach Dziewiczych, Wyspach Dziewiczych Stanów Zjednoczonych, Kajmanach, w Hongkongu, Malezji, Singapurze, Trynidadzie i Tobago oraz na Turks i Caicos.
Użądlenie tej mrówki jest bolesne (1.2 w skali bólu Schmidta). Ból podobny do oparzenia – stąd jej nazwa zwyczajowa. Tam, gdzie się pojawia, powoduje zmiany w populacjach (np. jaszczurek żywiących się mrówkami, które przez mrówkę ogniową zostają wyparte), zmniejszając bioróżnorodność poprzez konkurowanie w zdobywaniu pożywienia i zabijanie. Mogą atakować i zabijać żaby, jaszczurki i małe ssaki. Zawleczona na teren Stanów Zjednoczonych i Meksyku wyewoluowała w poliginiczną i polikaliczną populację, co spowodowało dominację tego gatunku na wielu terenach i likwidację wszelkiej konkurencji.

</doc>
<doc id="1178276" url="https://pl.wikipedia.org/wiki?curid=1178276" title="Równina Lubartowska">
Równina Lubartowska



</doc>
<doc id="1178279" url="https://pl.wikipedia.org/wiki?curid=1178279" title="David Blunkett">
David Blunkett

David Blunkett (ur. 6 czerwca 1947 w Sheffield) – brytyjski polityk, minister edukacji i zatrudnienia, minister spraw wewnętrznych i minister pracy i emerytur w rządach Tony’ego Blaira, polityk Partii Pracy.
Od urodzenia jest niewidomy. Jego ojciec zginął w wypadku w fabryce, kiedy David miał 12 lat. Matka zmarła miesiąc później. Blunkett uczęszczał do szkoły dla niewidomych w Sheffield i Shrewsbury. Nie udało mu się dostać do szkoły dla niewidomych w Worcester. Naukę kontynuował więc w Royal National College for the Blind w Hereford. Dzięki uzyskanemu stypendium dostał się na uniwersytet w Sheffield, gdzie ukończył nauki polityczne. Następnie rozpoczął pracę w lokalnych organach administracji. W 1970 r. został wybrany do rady miasta Sheffield, w której zasiadał do 1988 r. W 1980 r. został przewodniczącym rady. Reprezentował lewe skrzydło Partii Pracy. W latach 80. został wybrany do partyjnego Narodowego Komitetu Wykonawczego.
W 1987 r. Blunkett wygrał wybory powszechne w okręgu Sheffield Brightside i zasiadł w Izbie Gmin. Szybko został głównym mówcą opozycji ds. samorządów lokalnych. W 1992 r. został ministrem zdrowia w gabinecie cieni Johna Smitha, a w 1994 r. ministrem edukacji w gabinecie cieni Tony’ego Blaira. Po wyborczym zwycięstwie laburzystów w 1997 r. Blunkett objął tekę ministra edukacji i zatrudnienia jako pierwszy w historii niewidomy członek gabinetu.
Po kolejnym zwycięstwie laburzystów w 2001 r. Blunkett otrzymał stanowisko ministra spraw wewnętrznych. Na tym stanowisku działał na rzecz zaostrzenia polityki wobec imigrantów oraz rozszerzenia kompetencji śledczych organów państwa. Blunkett zrezygnował ze stanowiska w grudniu 2004 r. Przyczyną był skandal, jaki wybuchł niewiele wcześniej. Od 2001 r. Blunkett miał romans z dziennikarką "Spectarora", Kimberly Fortier, z którą rozstał się w sierpniu 2004 r. Wkrótce potem złożył pozew do sądu o uznanie go za ojca nienarodzonego dziecka Fortier oraz jej urodzonego w 2002 r. syna. Podczas rozprawy ujawniono fakt, że Blunkett dokonywał machinacji przy przedłużeniu wizy filipińskiej opiekunki dla dzieci zatrudnionej w Fortier. Ujawnienie sprawy wizy wywołało krytykę w gabinecie i Blunkett musiał podać się do dymisji. Testy DNA potwierdziły, że Blunkett jest ojcem tylko starszego z dzieci Fortier.
Blunkett powrócił do gabinetu po wyborach w 2005 r. stając na czele resortu pracy i emerytur. W październiku ujawniono, że już po objęciu stanowiska Blunkett stał się udziałowcem i dyrektorem firmy DNA Bioscience, przeprowadzającej testy na ojcostwo. Wywołało to kolejną burzę w mediach. Zajmujący się sprawą sekretarz gabinetu sir Gus O'Donnell stwierdził, że Blunkett mógł zostać dyrektorem i udziałowcem firmy, aczkolwiek powinien się zwrócić w tej sprawie do Komitetu Doradczego. Wkrótce wyszło na jaw, że Blunkett pracuje dodatkowo w dwóch innych firmach – World ORT i Indepen Consulting. 2 listopada Blunkett spotkał się premierem Blairem i na tym spotkaniu zrezygnował ze stanowiska ministerialnego.

</doc>
<doc id="1178282" url="https://pl.wikipedia.org/wiki?curid=1178282" title="Kolędy (album Ziyo)">
Kolędy (album Ziyo)

Kolędy – czwarty album zespołu Ziyo.
Zawiera jedenaście bożonarodzeniowych pieśni w aranżacjach rockowych. Wydany w roku 1992 na nośniku kasety magnetofonowej nakładem wydawnictwa Izabelin Studio. Nagrań dokonano w Izabelin Studio w okresie październik – listopad 1992. Realizacja – Andrzej Puczyński. Aranżacja i produkcja – Ziyo.
W 2004 roku album doczekał się reedycji. Płytę kompaktową wzbogaconą o dodatkowe 2 utwory wydała wytwórnia Metal Mind Productions. Nagrania bonusów dokonano w tarnowskim Spectrum Studio w okresie październik – grudzień 2000. Realizacja i miks – Leszek Łuszcz. Aranżacja i produkcja – Jerzy Durał.
Muzycy.
źródło:.

</doc>
<doc id="1178283" url="https://pl.wikipedia.org/wiki?curid=1178283" title="Tu scendi dalle stelle">
Tu scendi dalle stelle

Tu scendi dalle stelle – włoska kolęda skomponowana w 1754 roku. Autorem melodii był święty Alfons Liguori założyciel (w 1732) redemptorystów. Początkowo używano dialektu neapolitańskiego. Papież Pius IX polecił przełożyć tekst na literacki język włoski.
Metrum tej kolędy to 6/8 tak jak w przypadku "Stille Nacht, heilige Nacht".

</doc>
<doc id="1178285" url="https://pl.wikipedia.org/wiki?curid=1178285" title="Miya Records">
Miya Records

Miya Records – azjatycka firma fonograficzna ze swoją siedzibą na Tajwanie. Wydawnictwa firmy to nielegalne edycje (tzw. bootlegi, piraty) japońskich zespołów pop oraz ścieżek dźwiękowych do popularnych japońskich gier oraz serii i filmów animowanych (anime).
Firma reprezentuje dosyć wysoki poziom swoich produktów, a ich oferta jest regularnie powiększana o nowe tytuły. Wydania CD zazwyczaj mają typowy dla japońskiego rynku kartonowy pasek na grzbiecie płyty (obi) oraz zbliżony do oryginału nadruk samej płyty, jednakże łatwo rozpoznać, że produkt to nielicencjonowana kopia - "Made in Taiwan" oraz uproszczony numer seryjny.
CD i DVD z logiem Miya Records zazwyczaj są sprzedawane przez amerykańskich i europejskich sprzedawców zarówno w sklepach internetowych jak i na aukcjach popularnych serwisów aukcyjnych takich jak EBay czy QXL (w Polsce: Allegro); sprzedawcy nie zaznaczają w żaden sposób, że produkt jest nielegalny.

</doc>
<doc id="1178288" url="https://pl.wikipedia.org/wiki?curid=1178288" title="Stille Nacht, heilige Nacht">
Stille Nacht, heilige Nacht



</doc>
<doc id="1178289" url="https://pl.wikipedia.org/wiki?curid=1178289" title="Okręg wyborczy Sheffield Brightside">
Okręg wyborczy Sheffield Brightside

Okręg wyborczy Sheffield Brightside powstał w 1885 r. i wysyła do brytyjskiej Izby Gmin jednego deputowanego. Okręg obejmuje północną część miasta Sheffield i okolice.

</doc>
<doc id="1178293" url="https://pl.wikipedia.org/wiki?curid=1178293" title="Bela I Wojciech">
Bela I Wojciech



</doc>
<doc id="1178294" url="https://pl.wikipedia.org/wiki?curid=1178294" title="Front Wołyński">
Front Wołyński

Front Wołyński – związek operacyjny Wojska Polskiego utworzony w trakcie wojny polsko-ukraińskiej rozkazem Wodza Naczelnego gen. Józefa Piłsudskiego z 30 marca 1919. Rozwiązany 2 czerwca, reaktywowany 27 lipca.
Historia.
Działania polskie na Wołyniu stanowiły przedłużenie działań na froncie wschodniogalicyjskim, a zatem były mniej ważne. Podejmowała je dwutysięczna grupa "Chełm" pod dowództwem gen. ppor. Majewskiego, zastąpionego przez gen. ppor. Śmigłego. Początkowo miała bronić linii Bugu, lecz potem podjęła ofensywę i 24 stycznia 1919 zdobyły Włodzimierz Wołyński a 3 lutego Kowel. Następne działania przeciwko wciąż wzmacnianemu przeciwnikowi podjął ppłk. Leopold Lis-Kula, którego grupa taktyczna w dniach 1–2 marca, 5–6 marca i 7 marca uderzyła na Ukraińców, pokonując ich, lecz sam podpułkownik poległ podczas ostatniego natarcia. Wówczas dowództwo polskie postanowiło zespolić grupy "Chełm" i "Bug" w nowy związek operacyjny. Rozkazem NDWP z 30 marca 1919 powołano dowództwo Frontu Wołyńskiiego. Dowódcą frontu został gen. Aleksander Karnicki.
Operacja małopolsko-wołyńska.
Mimo reorganizacji działania wojsk polskich na terenie Wołynia straciły rozmach. Wiązało się to większym zaangażowaniem WP na terenie wschodniej Galicji oraz ACzURL w walce z bolszewikami. W związku z tym do 14 maja stały one na pozycjach: Maniewicze-Włodzimierz Wołyński-Rawa Ruska, kiedy to miały wziąć udział w rozstrzygającej "operacji małopolsko-wołyńskiej", pod dowództwem gen. por. Józefa Hallera. Grupa gen. Babiańskiego miała prowadzić działania osłonowe na Łuck i Styr, a następnie na linii Równe-Sarny, a płk Minkiewicza wesprzeć uderzenia na Buczacz i Krasne.
Jednak na skutek komplikacji związanych z użyciem jednostek armii generała Hallera postanowiono 1 DSP przerzucić na strefę między Łuckiem a Galicją, lecz nie zdążono i oddziały gen. Babiańskiego ruszyły na wyznaczone cele, zdobywając w końcu maja przyczółek w Łucku nad Styrem. Została wtedy też wsparta siłami 3 DPLeg. i I BP (z b. Armii Polskiej we Francji) i z początkiem czerwca zespolona z ND "Wschód" we Front Galicyjsko-Wołyński.
Reaktywacja.
W związku z przygotowaniami do podjęcia ofensywy na Wołyniu, 23 lipca 1919 Front Galicyjsko-Wołyński został podzielony na dwa samodzielne fronty: Galicyjski gen. Wacława Iwaszkiewicza i Wołyński gen. Antoniego Listowskiego. 
Już 8 sierpnia z Brodów 4 DP uderzyła na Krzemieniec i Dubno 9 sierpnia zdobywając je. Wtedy 1 DSP po walkch pod Klewaniem i Równem w nocy z 12 na 13 sierpnia zdobyła twierdzę w tym mieście. W tym czasie grupa Zygadłowicza zajęła Sarny. Do 16 sierpnia siły Frontu osiągnęły linię Ostróg-Horyń-Tuczyn-Bereźno-Klesów-Słucz i nawiązały kontakt z 9 DP. Następnie IV BJ zdobyła Rokitno, po czym nastąpił czasowy zastój w działaniach wojennych. W tym czasie w październiku naprzeciwko wojsk Listowskiego stanęła biała armia Denikina, niedługo potem wyparta przez bolszewików, w grudniu wysunięto forpoczty nad Słucz.
7 marca 1920 został wydany rozkaz o likwidacji dowództw frontów. Józef Piłsudski nakazał, aby z dniem 1 kwietnia 1920 wszystkie dowództwa frontu zostały "skasowane", a w oparciu o ich dowództwa powstały dowództwa armii. Na mocy tego rozkazu dotychczasowe dowództwo Frontu Podolskiego zostało przekształcone w dowództwo 2 Armii pozostającej pod dowództwem gen. ppor. Listowskiego.
Organizacja armii.
Początkowy skład:
Front liczył 18 tysięcy oficerów i żołnierzy (marzec/czerwiec 1919).
20 stycznia 1920 roku

</doc>
<doc id="1178303" url="https://pl.wikipedia.org/wiki?curid=1178303" title="Historia Polaków na Litwie">
Historia Polaków na Litwie

Historia Polaków na Litwie – obejmuje losy narodu polskiego na terenie Litwy.
Polacy w Wielkim Księstwie Litewskim.
Po przyjęciu chrześcijaństwa w 1387 roku nastąpił zwiększony napływ ludności polskiej na Litwę. Przybywali tam przedstawiciele polskiego duchowieństwa zakonnego i świeckiego, żołnierze, urzędnicy dworscy i mieszczanie. Wszystkie miasta litewskie uzyskały prawo magdeburskie i uległy całkowitej polonizacji w XVI wieku. W połowie XVI wieku nastąpiła też polonizacja magnaterii i szlachty litewskiej. Po rozbiorach, w 1796 roku polska szlachta i mieszczaństwo stanowiły 15,5% ludności guberni wileńskiej, polska była też znaczna część ludności chłopskiej.
Dawniejsze poglądy polskich historyków łączące pojawienie się ludności polskiej na Litwie w wyniku najazdów na ziemie etniczne polskie podejmowane przez Litwinów są dzisiaj odrzucane. Liczby uprowadzonych nie były tak wielkie jak podawały ówczesne źródła (np. 40 tys. uprowadzonych podczas najazdu na Łęczycę w 1227 r.) bardziej oparte na legendach niż faktach. Jeńcy ci dość szybko wtopili się w otoczenie litewskie i nie mieli wpływu na późniejszy obraz etniczny Litwy.
Wraz z przyjęciem chrześcijaństwa w 1387 roku nastąpił napływ polskiego duchowieństwa na Litwę. Zapoczątkowany tym proces stopniowej polonizacji elit Wielkiego Księstwa szedł w parze z ruszczeniem się ludności litewskiej. Przy czym zruszczona szlachta litewska polonizowała się szybciej niż rdzennie litewska. Początkowo procesy polonizacyjne obejmowały tylko górną warstwę stanu szlacheckiego oraz mieszczaństwa. Już w 1576 r. Augustus Rotundus, historiograf Litwy, pisał, że j. litewskim mówią wieśniacy, natomiast szlachta powszechnie przyjmuje język polski. Procesy polonizacyjne doprowadziły do tego, że już w XVII wieku ziemianie litewscy mówili o sobie: gente Lituani, natione Poloni (z urodzenia Litwini, z narodowości Polacy).
Upadek I Rzeczypospolitej oraz nieudane powstania zbrojne doprowadziły do wzmocnienia procesów polonizacyjnych drobnej szlachty litewskiej i ruskiej Wielkiego Księstwa Litewskiego utożsamiającej się duchowo i kulturowo z tradycjami polskimi. Represje popowstaniowe spowodowały, że ostoją polskości staje się kościół katolicki. Ponieważ kościół katolicki posiadał charakter polski przeto stał się elementem integrującym zarówno warstwy świadome, jak i masy ludowe (początkowo etnicznie litewskie podlegały stałemu ruszczeniu się co wiązało się z przesuwaniem granicy etnicznej Litwy na zachód, a zarazem slawizacja ułatwiała polonizację tych mas), które poprzez wyznanie zaczęły identyfikować się z polskością.
Powstanie polskiego pasa etnicznego ciągnącego się od Grodna do Dyneburga było procesem skomplikowanym, a zarazem gwałtownym i szybkim. Uważa się, że w chwili upadku Rzeczypospolitej w 1795 r. nie było na Litwie zwartych obszarów zamieszkałych przez ludność polską (do takiej kategorii nie zaliczamy ziemiaństwa i mieszkańców miast). Uwarunkowania polityczno-historyczne w XIX wieku były nieporównywalne do tych z czasów I Rzeczypospolitej. Represje caratu spadające na kulturę i język polski uniemożliwiały prowadzenie jakiejkolwiek świadomej i planowanej akcji polonizacyjnej. Pomimo tego atrakcyjność kultury polskiej była tak duża, że doprowadziła do wytworzenia się na pograniczu litewsko-białoruskim polskiego pasa etnicznego.
Według polskiej uczonej Haliny Turskiej, prowadzącej badania na ten temat w 20-leciu międzywojennym, "odwrót od litewszczyzny rozpoczął się w trzeciej ćwierci XIX wieku, przy czym był to zwrot tak gwałtowny, że ludzie urodzeni w dziewiątym, ósmym, a nawet siódmym dziesiątku lat tego stulecia nic już, albo prawie nic z tego języka nie rozumieją, co świadczy, że należą do pokolenia, które wyrosło i wychowało się już w tradycji polskiej. Spostrzeżenia te potwierdzają zebrane przeze mnie informacje od starców ur. w połowie ubiegłego stulecia (tzn. 80-90-letnich). Pamiętali oni, że w dzieciństwie rozmawiali w domu z rodzicami po litewsku. Pokolenie młodsze (ok. 20–30 lat) mówiło już z rodzicami po polsku, ale pamiętało, że dziadkowie rozmawiali ze sobą po litewsku". Jedną z przyczyn szybkiej polonizacji ludności wiejskiej była reforma uwłaszczeniowa ludności chłopskiej w Rosji. Włościanie zaczęli mówić po polsku, bo poczuli się ludźmi wolnymi. Tego typu związek przyczynowy był podkreślany przez wielu rozmówców pamiętających wydarzenia zachodzące w ostatnich dziesięcioleciach XIX w. Innym czynnikiem było utożsamienie katolicyzmu z polskością w kontrze do prawosławia utożsamianego z rosyjskością.
Według pierwszego rosyjskiego spisu ludnościowego z 1897 r. (i zarazem jedynego w carskiej Rosji) struktura językowa guberni kowieńskiej i zachodniej części guberni wileńskiej prezentowała się następująco:
Spis przeprowadzony przez władze carskiej Rosji był bardzo tendencyjny. Świadomość mas chłopskich które stanowiły ok. 80% mieszkańców Cesarstwa Rosyjskiego była jeszcze nie w pełni wykrystalizowana. Wydawało się, że w takich warunkach przyjęcie kryterium językowego będzie najlepszym rozwiązaniem. Okazało się to jednak zawodne. Na niektórych pograniczach etnicznych istniały pośrednie dialekty, które nawet lingwistom trudno było zaliczyć do odpowiedniej grupy językowej. Do tego były też tereny dwujęzyczne oraz takie gdzie język, przy identyfikacji, nie pokrywał się z narodowością. Większość mieszkańców uważających się za Polaków mówiła jeszcze w tamtym czasie jednym z dialektów języka białoruskiego, zarazem ludność ta coraz mocniej identyfikowała się z polskością.
Tym samym według polskiego uczonego Włodzimierza Wakara struktura językowa nie odpowiadała prawdziwemu obrazowi guberni kowieńskiej i wileńskiej w 1897 r. Według niego bliższe prawdzie były następujące wyniki:
Potwierdzeniem badań W. Wakara był niemiecki spis okupowanej Wileńszczyzny przeprowadzony w 1916 r., który wykazał, że Polacy w części wschodniej stanowią 64,9% całej ludności (Kreis m. Wilno – 53,3%; Wilno – 91,1%; N. Święciany – 61%), natomiast zachodniej 35,9% (Kreis Szyrwinty – 72,8%; Malaty – 48,4%; Koszedary – 44,7%; Syłgudyszki 15,5%; Olita – 14,9%).
Polacy na Litwie kowieńskiej 1919–1940.
Pierwszy narodowy spis litewski wykazał 65,6 tys. Polaków na Litwie, co miało stanowić 3,3% ludności kraju: Polacy byli więc drugą po Żydach mniejszością narodową pod względem liczebności. Dane te były jednak wielokrotnie kwestionowane przez organizacje polskie, które szacowały liczbę Polaków na ponad 200 tys.
Według danych oficjalnych najwięcej Polaków żyło w gminach Łopie (90%), Jewie (77%), Wędziagoła (72,5%), Bopty (60%), większość ludności stanowili też w Szyrwintach, Giedrojciach i Janiszkach. W gminie Czerwony Dwór Polaków było 39,3%, a w Kiejdanach 35,75%.
Znaczną część ludności stołecznego Kowna również stanowili Polacy: w latach 1918–1922 wybrano ich do Rady Miasta kilkunastu.
Prawa Polaków zostały zabezpieczone w konstytucji państwa litewskiego z 1922 roku oraz w "Deklaracji o prawach mniejszości" z 12 października 1920 roku.
W pierwszych latach Litwy niepodległej oficjalnie nie istniała ogólna organizacja polska: interesy Polaków reprezentował Polski Centralny Komitet Wyborczy oraz polski klub poselski w litewskim sejmie. Na czele PCKW stanął Kazimierz Janczewski, później zastąpił go Eugeniusz Roemer.
W 1920 roku do litewskiego sejmu ustawodawczego wybrano 3 polskich posłów: Bronisława Lausa, Adolfa Grajewskiego i Józefa Śnielewskiego. Byli oni przedmiotem stałego ataku litewskich posłów nacjonalistycznych jako agenci imperialnej RP, na forum sejmu dochodziło do niewybrednych ataków personalnych, a w sierpniu 1921 roku nawet do pobicia polskich posłów. Wtedy też frakcja polska zadecydowała o wycofaniu się z uczestnictwa w pracach parlamentu.
Przedmiotem sporów z większością litewską były nie tylko sprawy narodowe, ale i kwestia gospodarcza: rządy chadeckie zdecydowały się na przeprowadzenie radykalnej reformy rolnej, która uderzała głównie w polskich właścicieli majątków.
Polaków wybierano również do sejmów II i III kadencji w latach 1923 i 1926. W roku 1923 do parlamentu dostali się Wiktor Budzyński, Bolesław Lutyk, Wincenty Rumpel i Kazimierz Wołkowycki.
Polacy współpracowali na forum sejmu z przedstawicielami dwóch innych mniejszości: Żydami i Niemcami, przeciwstawiając się atakom partii nacjonalistycznych.
W 1926 roku do sejmu wybrano Jana Bucewicza, Wiktora Budzyńskiego, Tomasza Giżyńskiego i Bolesława Lutyka. Posłowie polscy wraz z innymi mniejszościami zadecydowali wtedy o powierzeniu rządów litewskim ugrupowaniom lewicowym: socjaldemokratom i ludowcom. W trakcie ich kilkumiesięcznych rządów sytuacja mniejszości narodowych (głównie Polaków) znacznie się poprawiła.
Posłowie polscy początkowo ze spokojem przyjęli litewski przewrót wojskowy z grudnia 1926 roku, udzielając kredytu zaufania ugrupowaniu tautininków, jednak po paru miesiącach wraz z mniejszością żydowską i niemiecką przyczynili się do odwołania rządu, co doprowadziło do rozwiązania przez prezydenta parlamentu.
W 1923 r. zostały zakazane na Litwie wszelkie polskie szyldy i napisy, a przy wydawaniu dowodów osobistych polskie nazwiska zmieniano na litewsko brzmiące.
W dniu 26 września 1926 r. w kościele św. Trójcy w Kownie i w jego okolicach bojówki litewskie dokonały pogromu na ludności polskiej, podczas którego Litwini pobili pałkami i poranili nożami około 50 Polaków.
W dniu 23 maja 1930 roku doszło w Kownie do zajść antypolskich, podczas których zdemolowano Gimnazjum Polskie przy ul. Leśnej, napadnięto redakcję gazety Dzień Kowieński, polską księgarnię „Stella” przy ul. Kiejstuta 29, zakład fotograficzny Sawsienowicza, cukiernię Perkowskiego i polski klub sportowy „Sparta Kowno”.
Prasa polska na Litwie kowieńskiej
W okresie międzywojennym Polacy wydawali na Litwie "„Chatę Rodzinną”" i "„Dzień Kowieński”". Pisma te były cenzurowane przez rząd litewski.
Szkolnictwo polskie na Litwie w latach 1918–1940
W Kownie istniało prywatne gimnazjum polskie im. Adama Mickiewicza. Oprócz tego istniały gimnazja polskie w Wiłkomierzu i Poniewieżu oraz państwowe w Kownie.
Polacy na Litwie radzieckiej 1940–1991.
27 września 1939 roku podpisano w Moskwie radziecko-niemiecki „traktat o granicach i przyjaźni”, stwierdzając w nim cynicznie, że „po upadku byłego państwa polskiego”, ustalona zostaje nowa granica między Niemcami i ZSRR. Sferę wpływów radzieckich rozciągnięto na niepodległe jeszcze państwo litewskie. W zamian za przyjęcie 30-tysięcznego garnizonu Armii Czerwonej, bazy w Radziwiliszkach oraz eksterytorialnej linii kolejowej przez Wilno do Libawy Litwa otrzymała od Kremla Wileńszczyznę. 14 października rząd litewski zawiadomił posła polskiego w Kownie, że przestał uznawać polski rząd emigracyjny, ponieważ Rzeczpospolita przestała istnieć, a ponadto że odtąd Wilno (ograbione wcześniej przez okupacyjne władze radzieckie) jest integralną częścią Litwy. W rezultacie, w cztery dni później Litwini obsadzili północno-zachodnią część Wileńszczyzny, okupowaną do tej pory przez Armię Czerwoną. Na terenie zajętym na razie przez Litwę, obejmującym około 1,6% obszaru Polski przedwrześniowej, znajdowało się około 500 tys. osób, w tym około 2/3 Polaków.
Sytuacja Polaków w zajętej przez Litwę części Polski była początkowo dość dobra. Dopiero w pierwszych miesiącach 1940 roku zaczęły się poważniejsze szykany antypolskie litewskiej policji. Po zajęciu przez Niemcy (w maju i czerwcu 1940 r.) Belgii, Holandii i Francji, Stalin przystąpił do zaboru Litwy, Łotwy i Estonii, przewidzianego, podpisanym z Niemcami, traktatem z 28.09.1939, chcąc wzmocnić kontrolę strategicznie ważnych wybrzeży Morza Bałtyckiego, a także zamanifestować wobec Berlina swą siłę. 15 czerwca 1940 roku rząd radziecki wystosował do Litwy, Łotwy, a nazajutrz do Estonii ultimata, po czym nie czekając na odpowiedź, Armia Czerwona wtargnęła na terytoria wszystkich trzech państw, ustanawiając okupację wojskową i marionetkowe „rządy ludowe”. W miesiąc później, przeprowadzono głosowanie na wyznaczonych kandydatów i wybrane w ten sposób zgromadzenia zwróciły się z „prośbą” o wcielenie do Związku Radzieckiego. Tak powstały Litewska, Łotewska i Estońska SRR, w której NKWD natychmiast rozpoczął masową akcję eksterminacyjną wśród inteligencji i wszystkich sił niepodległościowych. Pod kontrolą ZSRR znalazło się 50 tys. Polaków łotewskich i 150 tys. litewskich, a także 350 tys. Polaków z Wileńszczyzny.

</doc>
<doc id="1178304" url="https://pl.wikipedia.org/wiki?curid=1178304" title="Pradolina Wieprza">
Pradolina Wieprza

Pradolina Wieprza (318.97) – mały mezoregion fizycznogeograficzny we wschodniej Polsce, stanowiący południową część Niziny Południowopodlaskiej. Jest to region o kształcie równoleżnikowym, graniczący od zachodu z Doliną Środkowej Wisły, od północy z Wysoczyzną Żelechowską i Równiną Łukowską, od wschodu z Zaklęsłością Łomaską i Równiną Parczewską, a od południa z Wysoczyzną Lubartowską. Region leży w całości w obrębie woj. lubelskiego.
Pradolina Wieprza (powierzchnia ok. 353 km²) stanowi poszerzone (do kilku kilometrów) obniżenie doliny dolnego Wieprza i jego dopływu Tyśmienicy. W krajobrazie regionu dominują łąki i pastwiska, urozmaicone licznymi bagnami i stawami.
Głównymi ośrodkami miejskimi regionu są Radzyń Podlaski i Kock; oba miasta leżą na pograniczu Pradoliny Wieprza i Równiny Łukowskiej. Inne ważniejsze miejscowości regionu to Baranów, Jeziorzany, Ułęż i Borki.
Pradolina Wieprza rozpościera się na terenie gmin: Żyrzyn, Baranów, Ułęż, Jeziorzany, Michów, Kock, Firlej, Ostrówek, Borki, Czemierniki i Radzyń Podlaski.

</doc>
<doc id="1178306" url="https://pl.wikipedia.org/wiki?curid=1178306" title="Apoksjomenos">
Apoksjomenos



</doc>
<doc id="1178307" url="https://pl.wikipedia.org/wiki?curid=1178307" title="Choroba Sturge'a i Webera">
Choroba Sturge'a i Webera



</doc>
<doc id="1178308" url="https://pl.wikipedia.org/wiki?curid=1178308" title="Naczyniakowatość twarzowo-mózgowa">
Naczyniakowatość twarzowo-mózgowa



</doc>
<doc id="1178311" url="https://pl.wikipedia.org/wiki?curid=1178311" title="Malformacja Dieulafoya">
Malformacja Dieulafoya



</doc>
<doc id="1178312" url="https://pl.wikipedia.org/wiki?curid=1178312" title="Jerzy Jedlicki">
Jerzy Jedlicki

Jerzy Andrzej Jedlicki (ur. 14 czerwca 1930 w Warszawie jako Jerzy Grossman, zm. 31 stycznia 2018 w Warszawie) – polski historyk idei, profesor nauk humanistycznych, działacz opozycji w okresie PRL.
Życiorys.
Urodził się w zasymilowanej rodzinie żydowskiej, był synem Wiktora i Wandy. W 1935 wraz z bratem został ochrzczony w obrządku ewangelicko-reformowanym. W 1940 jego rodzina nie podporządkowała się rozkazom niemieckim i nie przeprowadziła się na teren warszawskiego getta. Od tego czasu żył na tzw. aryjskich dokumentach jako Jerzy Jedlicki; nie powrócił do swojego poprzedniego nazwiska.
W 1948 ukończył szkołę średnią w Łodzi, a w 1952 ukończył studia socjologiczne na Uniwersytecie Warszawskim. Uzyskiwał następnie stopnie doktora (1960) i doktora habilitowanego (1967). W 1980 otrzymał tytuł profesora nadzwyczajnego, a w 1989 został profesorem zwyczajnym. Zawodowo od 1954 związany z Instytutem Historii Polskiej Akademii Nauk, kierował w nim Pracownią Dziejów Inteligencji. W pierwszej połowie lat 80. był także wykładowcą UW. W pracy naukowej specjalizował się w historii kultury wieków od XVIII do XX i w historii społecznej.
Od 1948 należał do Związku Walki Młodych, a następnie do Związku Młodzieży Polskiej. W latach 1952–1968 był członkiem PZPR, którą opuścił w ramach protestu wobec wydarzeń marcowych. Był jedynym pracownikiem Instytutu Historii PAN, który wówczas zrezygnował z członkostwa w partii. Brał udział w dyskusjach w ramach Klubu Krzywego Koła. Był sygnatariuszem "Memoriału 101", będącego wystąpieniem polskich intelektualistów przeciwko zmianom Konstytucji PRL. Od 1977 zajmował się organizacją Uniwersytetu Latającego, był członkiem założycielem, wykładowcą i członkiem rady programowej Towarzystwa Kursów Naukowych. Jako wykładowca klubu dyskusyjnego współpracował ze Studenckim Komitetem Solidarności, uczestniczył w Konwersatorium „Doświadczenie i Przyszłość”.
W okresie wydarzeń sierpniowych w 1980 był sygnatariuszem skierowanego do władz komunistycznych apelu 64 naukowców, literatów i publicystów o podjęcie dialogu ze strajkującymi robotnikami. Wstąpił następnie do „Solidarności”. Po wprowadzeniu stanu wojennego internowano go na okres od grudnia 1981 do lipca 1982. Po zwolnieniu publikował w pismach drugiego obiegu, m.in. w „Tygodniku Mazowsze”.
W III RP zaangażował się w działalność m.in. Pen Clubu. Był członkiem rady nadzorczej Polskiej Agencji Informacyjnej, przewodniczącym rady programowej Stowarzyszenia Przeciwko Antysemityzmowi i Ksenofobii Otwarta Rzeczpospolita oraz członkiem Collegium Invisibile.
Pochowany został w grobowcu rodzinnym na Cmentarzu Wojskowym na Powązkach (kwatera A38–1–28).
Odznaczenia i wyróżnienia.
W 2011 prezydent Bronisław Komorowski odznaczył go Krzyżem Komandorskim Orderu Odrodzenia Polski.
W 2009 otrzymał Nagrodę im. Jerzego Giedroycia (za książkę "Dzieje inteligencji polskiej do roku 1918" napisaną wspólnie z Maciejem Janowskim i Magdaleną Micińską). W 2012 został laureatem Nagrody Polskiego PEN Clubu im. Jana Parandowskiego. W 2015 wyróżniony Nagrodą Fundacji na rzecz Nauki Polskiej (w kategorii nauki humanistyczne i społeczne).

</doc>
<doc id="1178313" url="https://pl.wikipedia.org/wiki?curid=1178313" title="Telomer (chemia)">
Telomer (chemia)

Telomer − w chemii polimerów to zazwyczaj krótki (ale czasami też dłuższy) polimer, posiadający na obu końcach aktywne grupy funkcyjne zdolne do dalszej polimeryzacji.
Telomery nazywa się także czasami prepolimerami funkcyjnymi. Telomery wykorzystuje się w przemyśle do syntezy kopolimerów blokowych, rozałęzionych i usieciowanych.
Typowym przykładem są tu np. pianki poliuretanowe, które otrzymuje się z telomerów posiadających wolne grupy OH i niskocząsteczkowych izocyjanianów.

</doc>
<doc id="1178314" url="https://pl.wikipedia.org/wiki?curid=1178314" title="Dżos (wyżyna)">
Dżos (wyżyna)

Dżos (ang. "Jos Plateau") – wyżyna w północno-centralnej Nigerii. Jej średnia wysokość to 1200-1300 m, a najwyższy szczyt Shere Hill osiąga wysokość 1781 m n.p.m. Wyżyna zajmuje powierzchnię 7770 km². 
Dżos zbudowana jest ze skał granitowych. Krajobraz wyżyny tworzą góry wyspowe i stożki wygasłych wulkanów. Znajdują się tutaj liczne, eksploatowane złoża surowców mineralnych: rud cyny, kolumbitu, wolframu. Wydobycie cyny przyczyniło się do poważnych przekształceń krajobrazu wyżyny.
Wyżyna jest obszarem źródłowym kilku ważnych rzek regionu: dorzecza Nigru – Kaduna i Gongola oraz zlewiska jeziora Czad – Yobe i Hadejia.
Ważniejsze miasta na wyżynie Dżos to Jos i Bauchi. Od angielskiej nazwy wyżyny wzięła się nazwa nigeryjskiego stanu Plateau. Wyżyna Dżos była popularnym regionem turystycznym, ale ostatnie walki między chrześcijanami i muzułmanami spowodowały załamanie się turystyki na tym obszarze.

</doc>
<doc id="1178316" url="https://pl.wikipedia.org/wiki?curid=1178316" title="Wyścig psich zaprzęgów">
Wyścig psich zaprzęgów

Wyścigi psich zaprzęgów – dyscyplina sportu, w której zawodnicy (maszerzy) są ciągnięci przez psi zaprzęg.
Pierwsze wyścigi psich zaprzęgów były organizowane w początkach XX wieku w Ameryce Północnej. W II połowie XX wieku wyścigi zdobyły popularność w Europie – głównie w krajach skandynawskich i w krajach mających dostęp do terenów wysokogórskich, takich jak Alpy czy Pireneje.
W Polsce wyścigi są organizowane od początku lat dziewięćdziesiątych. Pierwsze zawody zostały zorganizowane w dniach od 30 listopada do 1 grudnia 1991 roku w Szczypiornie. Organizatorem imprezy był Sportowy Klub Psów Zaprzęgowych Cze-Ne-Ka. Zwycięzcą w klasie S-H został Piotr Czarkowski z psem rasy Siberian Husky Siko Sivudelek, a zwyciężczynią w klasie S-D została Maria Czerwińska z psem Toro rasy alaskan malamute.
W Polsce organizowane są mistrzostwa kraju w różnych kategoriach wiekowych, Puchar Polski, Liga Zaprzęgowa.
Od 2009 roku Waldemar Stawowczyk zdobył 13 tytułów Mistrza Świata startując w klasach 2 Dogs2, czyli dwa psy północy i 4 Dogs2, czyli cztery psy północy.
W 2011 roku w Norwegii, Igor Tracz zdobył tytuł Mistrza Świata.
Do najważniejszych i najpopularniejszych wyścigów należy zaliczyć:
Wyścigi rozgrywane w Polsce:

</doc>
<doc id="1178321" url="https://pl.wikipedia.org/wiki?curid=1178321" title="Michael Foreman">
Michael Foreman

Michael James Foreman (ur. 29 marca 1957 w Columbus, stan Ohio, USA) – amerykański inżynier, pilot wojskowy, komandor United States Navy, członek korpusu astronautów NASA, uczestnik dwóch misji kosmicznych.
Wykształcenie oraz praca zawodowa.
Na ponad 50 typach samolotów wylatał ponad 7000 godzin.

</doc>
<doc id="1178323" url="https://pl.wikipedia.org/wiki?curid=1178323" title="Kaduna (rzeka)">
Kaduna (rzeka)

Kaduna – rzeka w środkowej Nigerii, lewy dopływ Nigru. Jej długość wynosi 550 km. Źródła rzeki Kaduna znajdują się w zachodniej części wyżyny Dżos. 
Ważniejsze miasta nad Kaduną to Kaduna i Zungeru. Rzeka jest żeglowna w czasie wysokich stanów od Zungeru. W górnym biegu ma charakter rzeki okresowej.
Nazwa rzeki pochodzi od słowa "kada", które w języku hausa znaczy "krokodyl".

</doc>
<doc id="1178324" url="https://pl.wikipedia.org/wiki?curid=1178324" title="The Pretty Things">
The Pretty Things



</doc>
<doc id="1178327" url="https://pl.wikipedia.org/wiki?curid=1178327" title="Morfizmy grup">
Morfizmy grup



</doc>
<doc id="1178331" url="https://pl.wikipedia.org/wiki?curid=1178331" title="Gongola">
Gongola

Gongola – rzeka we wschodniej Nigerii, prawy dopływ Benue (dopływ Nigru). Długość rzeki wynosi 500 km. Jej źródła znajdują się we wschodniej części wyżyny Dżos.
W dolnym biegu jest przegrodzona przez zapory Dadin Kowa oraz zaporę Kiri.

</doc>
<doc id="1178336" url="https://pl.wikipedia.org/wiki?curid=1178336" title="Carol Lacatell">
Carol Lacatell



</doc>
<doc id="1178339" url="https://pl.wikipedia.org/wiki?curid=1178339" title="Rimonim">
Rimonim

Rimonim (hebr. "Owoce granatu") – ozdobne zwieńczenia dwóch drążków, na które nawijany jest pergaminowy zwój Tory. Nawiązują one do owocu granatu, czyli symbolu kapłaństwa.

</doc>
<doc id="1178340" url="https://pl.wikipedia.org/wiki?curid=1178340" title="Technika czerwonofigurowa">
Technika czerwonofigurowa



</doc>
<doc id="1178341" url="https://pl.wikipedia.org/wiki?curid=1178341" title="Malarz Niobidów">
Malarz Niobidów

Malarz Niobidów – starogrecki malarz ceramiki działający w II ćwierci V w. p.n.e. i tworzący w technice czerwonofigurowej. Umowne określenie anonimowego twórcy pochodzi od uznanego za jego dzieło krateru z wyobrażeniem zemsty Apollina i Artemidy na dzieciach królowej Niobe (Niobidach).
Artysta i jego działalność.
Twórczość jego przypada na początki dojrzałego okresu klasycznego w greckim malarstwie wazowym. Uważany za ucznia Malarza Berlińskiego, łączony jest również z twórczością Malarza Altamura, która (według Ernsta Buschora) znajduje odbicie we wczesnym okresie jego działalności. Późniejsze prace powstają już w attyckim stylu swobodnym. 
Czynny był w Atenach w latach 470-445 p.n.e. John Beazley przypisywał mu 116 zdobionych naczyń (w połowie zachowanych tylko fragmentarycznie); nowsze opracowania wymieniają ok. 130 obiektów. Z reguły zdobił naczynia dużych wymiarów: kratery (kielichowe, wolutowe i dzwonowe), hydrie, amfory (głównie szyjowe) oraz dzbany-ojnochoe i pelike, pozwalające na większy rozmach artystyczny, czerpiący z ówczesnego greckiego malarstwa monumentalnego. Dominują przedstawienia wielofiguralne, często o znacznym zagęszczeniu postaci zachodzących wzajemnie na siebie. Mniejsze naczynia zdobią zręczne kompozycje trój- bądź dwupostaciowe. 
Całość dorobku twórczego artysty rozkłada się na dwie fazy: poprzedzającą powstanie krateru Niobidów oraz późniejszą od niego. Do jego najbardziej oryginalnych uczniów należy Malarz Chicagowski. Z jego szkoły najpewniej wyszli także Malarz krateru 279 z Bolonii oraz Malarz (garncarza) Polignota.
Najwięcej okazałych i dobrze zachowanych dzieł Malarza Niobidów posiadają zbiory paryskiego Luwru, Muzeum Archeologicznego w Ferrarze i Muzeum Sztuk Pięknych w Bostonie.
Eponimiczny krater.
Naczynie, któremu artysta zawdzięcza swe miano, to duży krater kielichowy o wysokości 54 cm i średnicy 56 cm, odnaleziony w Orvieto i przechowywany obecnie w Luwrze pod numerem G 341. Pozyskano go w 1883 r. ze sławnych we Francji zbiorów hr. Tyszkiewicza. Dzieło datowane jest na ok. 455 r. p.n.e. Na stronie licowej przedstawiono Heraklesa i Argonautów wraz z opiekuńczą Ateną. Na odwrocie umieszczona jest inna mitologiczna scena, z dziećmi tebańskiej królowej Niobe ginącymi od strzał dzieci mściwej Latony – Artemidy i Apollina.
Cechy twórczości.
Od poprzednika – archaizującego Malarza Altamura, twórcę tego różni pełny klasycyzm wyrażający się między innymi w doborze tematów – ze szczególnym upodobaniem epickich i tragicznych, oraz w uwidocznianiu dramatycznego napięcia wyobrażanych postaci (E. Paribeni). Zdaniem P.E. Ariasa artystę tego można uważać za najwierniejszego interpretatora zaginionego ateńskiego malarstwa ściennego, które znał i oddawał z pełnią patosu oraz wspaniałością kreślonych postaci. Nawiązuje do niego również poprzez ulubione tematy mitologiczne, takie jak gigantomachia, centauromachia czy amazonomachia bądź pożar (złupienie) Troi. W jego twórczości widocznie odbijają się dokonania ówczesnych wielkich artystów malarstwa ściennego – Polignota z Tazos i Mikona, słynnych ze zdobień ateńskiego Portyku Malowanego (Stoa Poikile). W kompozycji jest to nowy sposób ukazywania perspektywy, zaś w psychologizacji przedstawień – dramatyzm wyrazu twarzy postaci. Najprawdopodobniej artysta zaczerpnął wzór z dzieł Polignota oglądanych w Atenach lub w Delfach. 
M.L. Bernhard podkreśla, iż „na niektórych wazach Malarza Niobidów zostały zastosowane innowacje Polignota w ustawieniu postaci na różnych poziomach”. Twórca próbował w ten sposób zaznaczyć trójwymiarowość sceny, wyróżniając plan pierwszy, dalszy oraz tło, co dobrze widoczne jest w scenie śmierci Niobidów. Ten nowy sposób oddawania perspektywy malarz wspomagał zaznaczaniem nierówności terenu liniami falistymi, ponadto głębię obrazu stwarzał poprzez częściowe przysłonięcie postaci owymi nierównościami. Do cech szczególnych artysty należy także ujmowanie postaci w pozie 3/4. 
Natomiast dramatyzm przedstawianych sytuacji oddawał swoistym wyrazem starannie opracowanego oblicza, zwłaszcza ust i oczu. W dojrzałej fazie twórczości typowe dla niego są twarze pozbawione dawniejszej sztywności, ruchliwe, pełne dramatycznego przeżycia.

</doc>
<doc id="1178342" url="https://pl.wikipedia.org/wiki?curid=1178342" title="Shere Hill">
Shere Hill

Shere Hill – szczyt górski w środkowej Nigerii, najwyższy szczyt wyżyny Dżos. Osiąga wysokość 1781 m n.p.m.

</doc>
<doc id="1178343" url="https://pl.wikipedia.org/wiki?curid=1178343" title="Mistrzostwa Europy w Pływaniu 2008">
Mistrzostwa Europy w Pływaniu 2008

29. Mistrzostwa Europy w Pływaniu odbyły się w Eindhoven (Holandia) pod patronatem Europejskiej Federacji Pływackiej (LEN – "Ligue Européenne de Natation"). Trwały od 13 do 24 marca. Oprócz zawodów pływackich na krytym basenie 50-metrowym, zawodnicy rywalizowali w skokach do wody i pływaniu synchronicznym.
Były to drugie w historii mistrzostwa Europy w pływaniu zorganizowane w Holandii. Poprzednie odbyły się w Utrechcie w 1966 roku.

</doc>
<doc id="1178345" url="https://pl.wikipedia.org/wiki?curid=1178345" title="Charles Clarke">
Charles Clarke

Charles Rodway Clarke (ur. 21 września 1950 w Londynie) – brytyjski polityk, członek Partii Pracy, minister bez teki, minister edukacji i zdolności oraz minister spraw wewnętrznych w rządach Tony’ego Blaira.
Syn sir Richarda Clarke'a, stałego sekretarza służby cywilnej. Naukę rozpoczynał w Highgate School. Następnie studiował matematykę i ekonomię na King’s College w Cambridge. Na studiach był przewodniczącym Związku Studentów. W latach 1975–1977 był przewodniczącym Narodowego Związku Studentów. Członek rady dzielnicy London Borough of Hackney, gdzie był przewodniczącym Komitetu Budownictwa oraz wiceprzewodniczącym Komitetu Rozwoju Ekonomicznego w latach 1980–1986. W latach 1981–1992 kierował sztabem lidera laburzystów Neila Kinnocka. Po odejściu Kinnocka po przegranych wyborach w 1992 Clarke wycofał się z polityki i rozpoczął pracę w sektorze prywatnym.
Podczas wyborów powszechnych w 1997 Clarke wystartował z ramienia laburzystów w wyborach do Izby Gmin w okręgu Norwich South. Wybory te wygrał i zasiadł początkowo w tylnych ławach parlamentu. W lipcu 1998 został jednym z młodszych ministrów w resorcie edukacji. W 1999 został przeniesiony do ministerstwa spraw wewnętrznych. Po wyborach w 2001 został członkiem gabinetu jako minister bez teki i "Party Chair".
24 października 2002, po rezygnacji Estelle Morris, Clarke został ministrem edukacji i zdolności. W grudniu 2004 otrzymał stanowisko ministra spraw wewnętrznych. Na tym stanowisku działał na rzecz zaostrzenia kar za przestępstwa o charakterze terrorystycznym oraz wprowadzenia dowodów osobistych. W kwietniu 2006 Clarke stał się bohaterem skandalu związanego w wypuszczeniem z więzień 1 023 zagranicznych przestępców. Clarke podał się w związku z tym do dymisji, ale premier Blair jej nie przyjął. Dopiero po przegranych przez Partię Pracy wyborach lokalnych w 2006 Blair zdymisjonował Clarke'a, który powrócił do tylnych ław Izby Gmin.
Clarke jest od 1984 żonaty z Carol Pearson. Ma z nią dwóch synów - Matta i Chrisa. Mieszka w Norwich. Włada biegle francuskim, niemieckim i hiszpańskim w dialekcie kubańskim. Od 2004 jest członkiem Królewskiego Towarzystwa Statystycznego.

</doc>
<doc id="1178346" url="https://pl.wikipedia.org/wiki?curid=1178346" title="Obniżenie Węgrowskie">
Obniżenie Węgrowskie

Obniżenie Węgrowskie (318.93) – mezoregion fizycznogeograficzny we wschodniej Polsce, stanowiący północno-zachodnią część Niziny Południowopodlaskiej. Region graniczy od zachodu z Wysoczyzną Kałuszyńską, od północy z Równiną Wołomińską, od wschodu z Wysoczyzną Siedlecką a od południa z Wysoczyzną Żelechowską. Na południowym zachodzie region styka się z Równiną Garwolińską a na południowym wschodzie z Równiną Łukowską. Region leży w całości w obrębie woj. mazowieckiego (peryferyjnie na obszarze woj. lubelskiego) i bierze swą nazwę od miasta Węgrów.
Region jest południkowym obniżeniem (powierzchnia ok. 578 km²) wykorzystującym rzeki Liwiec (z dopływem Kostrzyń) i Świder. W regionie osiągającymi wysokości od 150 m n.p.m. przeważają podmokłe łąki i częściowo lasy. Obniżenie Węgrowskie jest regionem rolniczym.
Głównym ośrodkiem miejskim regionu jest Węgrów, ponadto miejscowości to Liw i Kotuń.
Obniżenie Węgrowskie rozpościera się na terenie gmin: Korytnica, Liw, Wierzbno, Grębków, Mokobody, Kałuszyn, Kotuń, Mrozy, Skórzec, Wodynie, Domanice, Łuków, Latowicz i Borowie.

</doc>
<doc id="1178351" url="https://pl.wikipedia.org/wiki?curid=1178351" title="Opowieść z życia lwów">
Opowieść z życia lwów

Opowieść z życia lwów, Stado: Opowieści lwów (ang. "Pride", 2004) – brytyjski film dokumentalny ukazujący losy pewnej lwiej rodziny. Dokument ukazuje ich zachowanie, zwyczaje i życie codzienne. Film został wyemitowany 16 grudnia 2007 roku w TVP1.
Obsada.
i inni
Wersja polska.
Wersja polska: TVP AGENCJA FILMOWA
Reżyseria: Dorota Kawęcka
Dialogi: Katarzyna Precigs
Dźwięk: Wiesław Jurgała
Montaż: Danuta Rajewska
Kierownictwo produkcji: Monika Wojtysiak
Udział wzięli:
i inni

</doc>
<doc id="1178354" url="https://pl.wikipedia.org/wiki?curid=1178354" title="Róż (rzeka)">
Róż (rzeka)

Róż – rzeka, prawobrzeżny dopływ Narwi o długości 30,17 km.
Płynie w powiecie makowskim. Źródła ma na północny zachód od wsi Ruzieck, skąd płynie do tejże wsi i dalej w kierunku południowo-wschodnim. Przepływa przez wsie: Pach, Zamość, Sławkowo, Młynarze. Następnie przepływa przez Jezioro Sieluńskie i uchodzi ok. 1 km na południowy wschód od wsi Sieluń.

</doc>
<doc id="1178355" url="https://pl.wikipedia.org/wiki?curid=1178355" title="Naturalna stopa bezrobocia">
Naturalna stopa bezrobocia

Naturalna stopa bezrobocia (bezrobocie naturalne) – poziom bezrobocia występujący w gospodarce, gdy rynek znajduje się w stanie równowagi. Ekonomiści często definiują naturalną stopę bezrobocia jako sumę bezrobocia frykcyjnego i strukturalnego. Bezrobocie to wiąże się ze zmianami na rynku pracy związanymi z wahaniami aktywnością siły roboczej, likwidowaniem niektórych branż i powstawaniem nowych. Naturalna stopa bezrobocia w gospodarce rynkowej nigdy nie jest równa zero.
Geneza.
Pierwsze koncepcje naturalnej stopy bezrobocia pojawiły się w latach 60. XX wieku, a ich autorami byli Milton Friedman i Edmund S. Phelps. Twierdzili oni, że w gospodarce znajdującej się w stanie równowagi zawsze występuje pewien poziom bezrobocia, który jest niezależny od zmian w popycie globalnym. Występowanie naturalnej stopy bezrobocia M. Friedman wiązał z niedoskonałym funkcjonowaniem rynku pracy i jego odstępstwami od modelu doskonałej konkurencji. Friedman twierdził, że koszty zbierania informacji o wolnych miejscach pracy i wolnej sile roboczej, koszty mobilności siły roboczej, zmiany strukturalne na rynku pracy sprawiają, że w gospodarce zawsze występuje pewien poziom bezrobocia, który jest niezależny od zmian koniunktury gospodarczej.
Zarówno Phelps, jak i Friedman twierdzili, że w gospodarce występują mechanizmy które sprowadzają rynek pracy do naturalnej stopy bezrobocia. Różnica między bezrobociem faktycznym i naturalną stopą bezrobocia jest stanem przejściowym.
Teoria naturalnej stopy bezrobocia była dla ekonomistów kolejnym argumentem, który miał dowodzić niezasadność ekspansywnej polityki pieniężnej. Ekspansywna polityka pieniężna, której celem jest zapewnienie pełnego zatrudnienia w gospodarce przynosi, zdaniem części ekonomistów tylko krótkookresowe efekty. Ekspansja pieniężna powoduje, że w krótkim okresie w gospodarce dochodzi do wzrostu popytu, wzrostu cen, spadku poziomu płac realnych i wzrostu zatrudnienia. W długim okresie pracownicy zauważają spadek realnych płac i żądają wzrostu płac nominalnych. Rezultatem tego jest powrót do wyższych płac realnych, niższy poziom zatrudnienia i wyższa inflacja.
Czynniki wpływające na naturalną stopę bezrobocia.
Rzeczywista i obecnie istniejąca stopa bezrobocia równa się z naturalną stopą bezrobocia w momencie, gdy okres poszukiwań pracy zachodzi w krótkim czasie, a pracodawcy mają możliwość zatrudnienia w stosunkowo odpowiednim czasie, bez opóźnień. Misją działań ekonomicznych w stosunku do rynku pracy jest utrzymanie aktualnej stopy bezrobocia na zrównoważonym poziomie z naturalną stopą bezrobocia.

</doc>
<doc id="1178360" url="https://pl.wikipedia.org/wiki?curid=1178360" title="Vogel Peak">
Vogel Peak

Vogel Peak, Dimlang - szczyt górski we wschodniej Nigerii, w górach Shebshi. Jego wysokość to 2042 m n.p.m.

</doc>
<doc id="1178367" url="https://pl.wikipedia.org/wiki?curid=1178367" title="Dimlang">
Dimlang



</doc>
<doc id="1178368" url="https://pl.wikipedia.org/wiki?curid=1178368" title="Reakcja odrzucenia przeszczepu">
Reakcja odrzucenia przeszczepu



</doc>
<doc id="1178370" url="https://pl.wikipedia.org/wiki?curid=1178370" title="Lewiatan (film 1989)">
Lewiatan (film 1989)

Lewiatan (oryg. "Leviathan") – amerykański horror science-fiction z roku 1989 w reżyserii George Pana Cosmatosa.
Opis fabuły.
Film przedstawia historię załogi podwodnej stacji Tri Oceanic Mining Corporation o nazwie Shack 7, która w Oceanie Atlantyckim na głębokości 5 km zajmuje się wydobyciem srebra i metali szlachetnych. Załogę stanowi 6 mężczyzn (Steven Beck, Dr Glen Thompson, Justin Jones, G.P. Cobb, Tony 'DeJesus' Rodero, Buzz „Sixpack”) oraz dwie kobiety (Elizabeth „Willie” Williams, Bridget Bowman). Stacją dowodzi geolog Beck. Podczas nieplanowanego zdarzenia, Willie i Sixpack odnajdują zatopiony rosyjski frachtowiec o nazwie Leviatan. W jego wnętrzu Sixpack odnajduje dużą skrzynię, którą zabiera na pokład stacji. Oprócz dokumentów i materiału wideo, wskazującego na katastrofę statku, Sixpack znajduje buteleczkę z wódką, którą w tajemnicy wypije później z Bowman. Po wypiciu wódki, skóra Sixpacka zaczyna zachodzić przemianę, a on sam umiera 8 godzin później, mimo pomocy Dr. Thomsona. Wkrótce także pogarsza się stan zdrowia Bowman, a gdy ta nie potrafi poradzić sobie z nowym stanem, popełnia samobójstwo. Dr Thompson odkrywa szybko, ze załoga rosyjskiego frachtowca, poddana została testom genetycznym. Także i ona miała wypić substancję, zawartą w wódce znalezionej na okręcie. Tymczasem ciała Sixpacka i Bowman zaczynają mutować. W ostatniej chwili załodze udaje się wyrzucić zmutowane istoty przez śluzę do Atlantyku. Jednak mała część niezauważona pozostaje na terenie stacji. Zmutowany fragment ciała zaczyna żyć własnym życiem, zamieniając się w obcą formę życia. Jej pierwszymi ofiarami padają wkrótce DeJesus i Dr. Thompson. Ten ostatni, chcąc zapobiec rozprzestrzenieniu się mutacji, dokonuje sabotażu wystrzeliwując kapsuły ratunkowe. Stacji zaczyna grozić implozja. Czwórce ocalałych udaje się w końcu przy pomocy skafandrów ciśnieniowych wydostać na powierzchnię oceanu. Tutaj Jones poświęca się, padając kolejną ofiarą monstrum, co umożliwia Beckowi wysadzenie go za pomocą ładunku wybuchowego. Następnie wraz z Willie i Cobem zostaje uratowany przez helikopter.

</doc>
<doc id="1178376" url="https://pl.wikipedia.org/wiki?curid=1178376" title="Shebshi">
Shebshi

Shebshi (ang. "Shebshi Mountains") – pasmo górskie we wschodniej Nigerii, rozciągające się z północy na południe na długości około 160 km. Pasmo ograniczają doliny rzek Benue i Taraba. Najwyższy szczyt – Vogel Peak (Dimlang) – osiąga wysokość 2042 m n.p.m. i jest najwyżej położonym punktem Nigerii.

</doc>
<doc id="1178379" url="https://pl.wikipedia.org/wiki?curid=1178379" title="Omar Miguez">
Omar Miguez



</doc>
<doc id="1178383" url="https://pl.wikipedia.org/wiki?curid=1178383" title="Kamp-Lintfort">
Kamp-Lintfort

Kamp-Lintfort – miasto w Niemczech, w kraju związkowym Nadrenia Północna-Westfalia, w rejencji Düsseldorf, w powiecie Wesel. Leży ok. 20 km na północny zachód od Duisburga. Liczy 39 394 osoby (2010).
Kamp-Lintfort położone jest na wzgórzach morenowych z okresu lodowcowego w dolnej Nadrenii.
Historia.
Historia miejscowości sięga XII/XIII wieku i związana jest z istniejącym tam od czasów średniowiecza klasztorem cystersów. Prawa miejskie Kamp-Lintfort otrzymało jednak dopiero w wieku XX, po gwałtownym rozwoju miejscowości w wyniku otwarcia kopalni węgla kamiennego.
Opactwo cystersów zostało założone 31 stycznia 1123 roku przez trzynastu mnichów lotaryńskiego klasztoru Morimond (jako odłam założycielskiego klasztoru cystersów Cîteaux) i przez arcybiskupa Fryderyka I z Kolonii. To opactwo było pierwszym reprezentantem klasztorów w Niemczech, które rozkwitły w pierwszych latach stulecia po jego założeniu. Liczne nowo powstałe klasztory na jego wzór rozprzestrzeniły się nie tylko w Niemczech, ale również w nadbałtyckich krajach aż do Rygi włącznie. Klasztor Kamp stał się z tego powodu symbolem kultury na terenach wschodnich, wówczas jeszcze nie znających chrześcijaństwa.
Po rozwiązaniu klasztoru w 1802 roku z powodu sekularyzacji, pozostał dawny kościół z wieżami uwieńczonymi cebulastymi kopułami, dawny przyklasztorny szpital (obecnie miejsce spotkań chrześcijan) oraz części murów zewnętrznych. Dzięki wysokim państwowym nakładom finansowym, w latach 1986-1990 ogrody klasztorne zostały według starych planów kompletnie odnowione.
Pojawienie się górnictwa wpłynęło z początkiem poprzedniego stulecia na szybki rozwój dzielnicy Lintfort. Rozwój ten spowodował połączenie pojedynczych gmin Hoerstgen i Kamp z czterema innymi miejscowościami tzw. "Vierquartieren" (Saalhoff, Rossenray, Kamperbruch, i Lintrort) w jedną dużą gminę. W 1950 roku z powodu rozwijającej się urbanizacji powstało z tych pojedynczych gmin liczących 3900 mieszkańców rozwojowe 28-tysięczne miasto górnicze. Działa tutaj firma BenQ, która znacznie zmieniła strukturę miasta, do dzisiaj jednostronnie skoncentrowanego na górnictwie. W obrębie parku Dieprahm rozlokowane są też inne nowoczesne firmy wysokiej technologii.
Miasto Kamp-Lintfort obejmuje obecnie powierzchnię 63,16 km², posiada halę widowiskową z 471 miejscami, szkoły, basen kryty i otwarty, możliwości rekreacji w parku "Freizeitpark Pappelsee". Poza tym w Kamp-Lintfort znajdują się hale sportowe przystosowane do międzynarodowych zawodów, szpital oraz kilka domów spokojnej starości.
Obszary leśne (1080 hektarów) w północnej jak i zachodniej części miasta zachęcają tysiące turystów z bliskiego okręgu przemysłowego położonego nad rzeką Ruhra do wędrówek, jazdy konnej i odpoczynku. Tereny te służą całorocznej rekreacji w krajobrazie dolnej Nadrenii. Miasto Kamp-Lintfort połączone jest poprzez bezkolizyjne autostrady (A57 i A42) oraz drogę krajową B510, jak również poprzez bliskość węzła komunikacyjnego Moers z regionalną siecią komunikacyjną.
Współpraca.
1 września 1981 roku Kamp-Lintfort zawarło umowę partnerską z angielskim miastem Chester-le-Street. 16 września 1989 roku z francuskim miastem Cambrai, a od 18 kwietnia 2004 z polskim miastem Żory. 27 kwietnia 2011 miastem partnerskim został Endemir w Turcji. Przyjacielskie stosunki pomiędzy tymi miastami są pogłębiane poprzez wieloletnie stowarzyszenia partnerskie. Przewodniczącą związku partnerskiego jest Elsa Hartmann natomiast sekretarzem zarządu jest obecny prezydent miasta, Christoph Landscheidt.

</doc>
<doc id="1178386" url="https://pl.wikipedia.org/wiki?curid=1178386" title="Pirena">
Pirena

Pirena (również: kat. "La Ruta Blanca dels Pirineus", , dosłownie: „Biały Szlak Pirenejów”; od 2011: Pirena Advance) – międzynarodowe zawody w wyścigu psich zaprzęgów, rozgrywane w Pirenejach w latach 1991–2012.
Historia.
Pomysłodawcą i późniejszym dyrektorem wyścigów był Josep Parés i Casals, sprawujący później również funkcję wiceprzewodniczącego Międzynarodowej Federacji Psich Zaprzęgów. Poprzez organizację zawodów chciał on rozpropagować tę dyscyplinę sportu, a celem nadrzędnym była promocja wyścigów, aby możliwe było ich wprowadzenie do kalendarza zimowych igrzysk olimpijskich.
Celem wyścigu było jak najszybsze pokonanie trasy, przemierzając Pireneje z zachodu na wschód. Trasa ta przebiegała przez Pireneje na terenie Nawarry, Aragonii i Katalonii w Hiszpanii, a następnie Andory i Francji. Zawody organizowane były w styczniu, niekiedy na przełomie stycznia i lutego, trwały łącznie 15 dni, a pieczę nad nimi sprawowały Hiszpański i Kataloński Związek Sportów Zimowych. Trasa wyścigu liczyła ponad 300 km, niejednokrotnie nawet ponad 400 km, a niektóre jej odcinki znajdowały się na wysokości 2500 m n.p.m. Wyścig podzielony był na kilkanaście etapów, z których część odbywała się nocą.
Od 1997 roku w ramach Pireny, poza skijöringiem, zaczęto dodatkowo rozgrywać zawody w pulce. W 2005 roku przeprowadzono dodatkową rywalizację nordyckich psów zaprzęgowych. W 2007 roku zawody odwołano. Z biegiem lat Pirena zyskała na popularności, a na początku XXI wieku zaczęto ją określać najważniejszymi i najtrudniejszymi wyścigami psich zaprzęgów w Europie Południowej. W 2011 roku sponsorem wyścigów została firma Infinity Advance, w związku z czym zmieniono nazwę zawodów na Pirena Advance.
Od 2013 roku zawody nie są rozgrywane. Przyczyną zaprzestania ich organizacji były problemy finansowe wynikłe z kryzysu gospodarczego. Początkowo organizatorzy odwołali jedynie edycję z 2013 roku, rok później poinformowali jednak, że zawody nie będą już więcej organizowane. W 22-letniej historii wyścigów, wzięli w nich udział zawodnicy z ponad 20 państw. W edycji z 2003 roku udział wzięło 56 maszerów i 650 psów z państw całego kontynentu europejskiego. 
W zawodach jako maszerzy uczestniczyli zarówno mężczyźni, jak i kobiety. Wśród uczestników były również osoby niepełnosprawne. Pierwszą kobietą, która odniosła zwycięstwo w Pirenie, była Norweżka Elisabeth Edland, która triumfowała w 2001 roku. Z kolei najbardziej utytułowanym zawodnikiem był Niemiec Tom Andres, który czterokrotnie wygrał wyścig w latach 2008, 2010, 2011 i 2012.
W 2015 roku powstał projekt nowego, inspirowanego Pireną, wyścigu psich zaprzęgów Snow Race Gos Àrtic, którego trasę wyznaczono również w Pirenejach.

</doc>
<doc id="1178387" url="https://pl.wikipedia.org/wiki?curid=1178387" title="Agnieszka wrocławska (1230/1236–po 1277)">
Agnieszka wrocławska (1230/1236–po 1277)

Agnieszka wrocławska (ur. zapewne między 1230 a 1236, zm. 14 maja po 1277) – księżniczka śląska z dynastii Piastów, cysterka trzebnicka, ksieni klasztoru w latach 1269/1272–1278.
Córka księcia śląskiego, krakowskiego i wielkopolskiego Henryka II Pobożnego i Anny, córki króla Czech Przemysła Ottokara I.
Życiorys.
Data urodzenia Agnieszki nie jest znana, urodziła się najpewniej między 1230 a 1236. Narodziny przed 1230 są mało prawdopodobne, w przeciwnym razie Agnieszka powinna zostać wspomniana jako przebywająca w trzebnickim klasztorze w "Żywocie św. Jadwigi" (powstałym w 1300), opisie życia jej babki Jadwigi Śląskiej, która w tym klasztorze przebywała do swej śmierci w 1243. Nie urodziła się natomiast po 1236, gdyż najpóźniej w 1248 została zakonnicą, co oznacza, że najdalej w 1248 zgodnie z ówcześnie obowiązującym prawem kanonicznym osiągnęła wiek sprawny wynoszący 12 lat. Rodzicami Agnieszki byli Henryk II Pobożny i Anna Przemyślidka. Piastówna uznawana jest za jedno z młodszych dzieci tej pary książęcej. W "Genealogii św. Jadwigi" (powstałej równocześnie z "Żywotem") została wymieniona na drugim miejscu wśród córek księcia śląskiego, w historiografii przyjmuje się jednak, że była młodsza od sióstr, które zostały wydane za mąż: Gertrudy, Konstancji i Elżbiety. Wśród znanych z imienia dzieci Henryka Pobożnego i Anny zajmuje umownie ósme miejsce pod względem wieku, między Konradem I a Władysławem. Nazwano ją imieniem noszonym wcześniej przez trzy kobiety związane ze śląską linią Piastów: praprababkę Agnieszkę – żonę protoplasty Piastów śląskich Władysława Wygnańca, prababkę Agnieszkę – matkę Jadwigi Śląskiej, a także ciotkę Agnieszkę – siostrę jej ojca.
Na okres wychowania została oddana do trzebnickiego klasztoru cysterek, którego ksienią była wówczas jej ciotka Gertruda. W Trzebnicy wpływ na wychowanie Piastówny miała prowadząca świątobliwy żywot babka Jadwiga Śląska. Być może, podobnie jak jej siostra Elżbieta, Agnieszka została zabrana z klasztoru przez brata Bolesława Rogatkę z zamiarem wydania za mąż z pobudek politycznych. Plan małżeński względem niej miał jednak upaść, w związku z czym Agnieszka powróciła do Trzebnicy.
Cysterką trzebnicką została najpóźniej w 1248. W tym bowiem roku jako zakonnica towarzyszyła ciotce Gertrudzie w podróżach do książąt, z którymi łączyły je więzy pokrewieństwa, w celu wyjednywania przywilejów i darowizn na rzecz klasztoru. Wstawiennictwo dla zgromadzenia Agnieszka uzyskała również na zjeździe pod Dankowem w 1262 (m.in. także od księżnej Kingi), co poświadcza dokument księcia Bolesława Pobożnego. W 1267 lub 1268 wzięła udział w translacji swej babki Jadwigi Śląskiej. Między 1269 a 1272 została ksienią klasztoru. Jak wynika z uchwały kapituły generalnej z 1278, stało się to wbrew woli Agnieszki, pod groźbą nałożenia na nią kar zakonnych. Nie wiadomo, czy była bezpośrednią następczynią swej ciotki Gertrudy, zmarłej najwcześniej 30 grudnia 1268, czy też – do czego przychyla się literatura – drugą po niej opatką, po Petroneli. Wbrew cysterskim statutom posiadała osobiste dochody, o czym informuje list papieża Grzegorza X z 2 stycznia 1273, w którym występuje z tytułem ksieni trzebnickiej. W 1278 zrezygnowała z pełnionego urzędu. Jako wnuczka fundatorów klasztoru zastrzegła sobie jednak kontrolę nad jego majątkiem.
Dalsze losy Agnieszki nie są znane. Zmarła najprawdopodobniej 14 maja, nie wiadomo jednak, w którym roku. Ze względu na to, że ostatni raz występuje w źródłach w roku 1278, jej śmierć datuje się na ten rok lub następne. Została pochowana w klasztorze w Trzebnicy.

</doc>
<doc id="1178390" url="https://pl.wikipedia.org/wiki?curid=1178390" title="Tobias Hoesl">
Tobias Hoesl

Tobias Hoesl, właściwie Tobias Hösl (ur. 29 września 1961 w Monachium) - niemiecki aktor telewizyjny, teatralny i filmowy.
Życiorys.
Uczęszczał do The School of American Ballet. Ukończył Wyższą Szkołę Muzyki i Teatru w Monachium i Schauspielschule Bochum. Po raz pierwszy na dużym ekranie wystąpił w nominowanym do nagrody Złotego Berlińskiego Niedźwiedzia filmie "Morenga" (1985) u boku Arnolda Vosloo oraz komedii fantasy "Pani Zima" ("Perinbaba", 1985). Pojawiał się także na małym ekranie w serialu ZDF "Klinika w Schwarzwaldzie" ("Die Schwarzwaldklinik", 1986) czy telewizyjnym filmie przygodowym "Pył i krew" ("De terre et de sang", 1992) z udziałem Jeana-Pierre Cassela. Zaskarbił sobie serca najmłodszych widzów rolą króla Valemona w baśniowym filmie "O królu w niedźwiedzia zaklętym" ("Kvitebjørn Kong Valemon", 1991).

</doc>
<doc id="1178391" url="https://pl.wikipedia.org/wiki?curid=1178391" title="Ustawa o bezprawności reżimu komunistycznego i oporze przeciw niemu">
Ustawa o bezprawności reżimu komunistycznego i oporze przeciw niemu

Ustawa o bezprawności reżimu komunistycznego i oporze przeciw niemu (cz. "Zákon o protiprávnosti komunistického režimu, a o odporu proti němu", ustawa nr 198/1993 Sb.) – akt prawny uchwalony 9 lipca 1993 przez Parlament Czech. Zgodnie z nim, czechosłowacki reżim komunistyczny (25 lutego 1948 – 17 listopada 1989) był zbrodniczy, bezprawny oraz godny potępienia, a Komunistyczna Partia Czechosłowacji była zasługującą na potępienie organizacją kryminalną.
Większość dokumentu sformułowana została jako deklaracja. Praktyczne znaczenie z punktu widzenia prawa mają:
Posłowie komunistyczni zainicjowali przed sądem konstytucyjnym postępowanie o niezgodność ustawy z porządkiem konstytucyjnym Republiki Czeskiej. Sąd w orzeczeniu z 21 grudnia 1993 oświadczył, że wniosek oddalił.

</doc>
<doc id="1178399" url="https://pl.wikipedia.org/wiki?curid=1178399" title="Zespół niewrażliwości na androgeny">
Zespół niewrażliwości na androgeny

Zespół niewrażliwości na androgeny (zespół Morrisa, ang. androgen insensitivity syndrome, Morris syndrome, dawniej określany jako zespół feminizujących jąder, testicular feminization syndrome) – wrodzone zaburzenie rozwoju płciowego spowodowane różnymi mutacjami w genie kodującym receptor wiążący androgeny. 
Zespół niewrażliwości na androgeny dzieli się na trzy typy: (CAIS), (PAIS) oraz (MAIS). 
Etiologia.
W zespole niewrażliwości na androgeny gen SRY na chromosomie Y powoduje wykształcenie jąder, które mogą się zlokalizować w kanale pachwinowym lub pozostać w jamie brzusznej. Jądra syntetyzują męskie hormony płciowe testosteron i dihydrotestosteron, jednak niewrażliwość komórek na te hormony może powodować rozwój warg sromowych i łechtaczki, a prącie i moszna nie powstaną. Jednocześnie produkowany przez jądra hormon antymullerowski (AMH) przyczynia się do tego, że nie powstają jajowody, macica i górna część pochwy. 
Klasyfikacja.
Zespół niewrażliwości na androgeny dzieli się na trzy kategorie w zależnie od fenotypu: zespół całkowitej niewrażliwości na androgeny (CAIS), zespół częściowej niewrażliwości na androgeny (PAIS) oraz zespół łagodnej niewrażliwości na androgeny (MAIS). Skala Quigley może być stosowana w połączeniu z tradycyjnymi trzema klasami AIS w celu dostarczenia dodatkowych informacji dotyczących stopnia maskulinizacji narządów płciowych i jest szczególnie przydatna, gdy diagnozą jest PAIS.
Całkowita niewrażliwość na androgeny (CAIS).
Dotyka ona osoby chromosomalnie męskie (XY), jednak osoby te są fenotypowo kobietami (piersi, wargi sromowe, łechtaczka są dobrze wykształcone; cewka moczowa, owłosienie, sylwetka, rysy twarzy są kobiece, brak jest prącia i moszny), występuje jednak brak miesiączki i to jest najczęstsza przyczyna zgłoszenia się osoby z tym zespołem do lekarza. Są to osoby trwale niepłodne, jednak dobrze wykształcona identyfikacja z płcią żeńską sprawia, że osoby te zakładają rodziny, prowadząc współżycie. W przypadku postaci niekompletnej zazwyczaj usuwa się jądra (w razie nieusunięcia istnieje 5-20% ryzyko rozwoju procesu nowotworowego), czasem konieczne jest wytworzenie sztucznej pochwy. Częstość występowania CAIS wśród mężczyzn wynosi 1:62 000, a (P)AIS 1:20 000. 
Częściowa niewrażliwość na androgeny (PAIS).
Zespół częściowej niewrażliwości na androgeny rozpoznaje się, gdy stopień niewrażliwości na androgeny u osobnika z kariotypem 46,XY jest na tyle duży, że częściowo zapobiega maskulinizacji narządów płciowych, ale nie jest na tyle duży, by całkowicie zapobiec maskulinizacji narządów płciowych. Niejednoznaczność narządów płciowych jest często wykrywana podczas badania klinicznego po porodzie i dzięki temu diagnoza może być postawiona w okresie niemowlęcym jako część diagnostyki różnicowej. 
Często występuje niedostateczna maskulinizacja podczas okresu dojrzewania, objawiająca się między innymi poprzez ginekomastię, zmniejszenie owłosienia na ciele czy wysoki głos. Budowa narządów płciowych jest zróżnicowana — od prącia o zmniejszonej wielkości i spodziectwo do nieznacznie powiększonej łechtaczki. Prostata jest zazwyczaj mała lub niemożliwa do wyczucia. 
Łagodna niewrażliwość na androgeny (MAIS).
Osoby z łagodnym zespołem niewrażliwości na androgeny (typ 1 w skali Quigleya) rodzą się z męskim fenotypem i z w pełni zmaskulinizowanymi narządami płciowymi; tę kategorię niewrażliwości na androgeny rozpoznaje się, gdy stopień niewrażliwości na androgeny u osobnika z kariotypem 46,XY jest na tyle duży, że pogarsza wirylizację lub spermatogenezę, ale nie jest na tyle duży, by zaburzyć prawidłowy rozwój męskich narządów płciowych. MAIS jest najłagodniejszą i najmniej zbadaną postacią zespołu niewrażliwości na androgeny. 

</doc>
<doc id="1178400" url="https://pl.wikipedia.org/wiki?curid=1178400" title="Zespół Morrisa">
Zespół Morrisa



</doc>
<doc id="1178401" url="https://pl.wikipedia.org/wiki?curid=1178401" title="Wuj Truj">
Wuj Truj



</doc>
<doc id="1178402" url="https://pl.wikipedia.org/wiki?curid=1178402" title="Zespół feminizujących jąder">
Zespół feminizujących jąder



</doc>
<doc id="1178405" url="https://pl.wikipedia.org/wiki?curid=1178405" title="Pada Shrek">
Pada Shrek

Pada Shrek (, 2007) – specjalny, bożonarodzeniowy, 21-minutowy film animowany na podstawie serii filmów "Shrek" wyprodukowany przez wytwórnię DreamWorks.
Fabuła.
Zbliża się Boże Narodzenie. Wszystkich ogarnia świąteczna euforia – wszystkich, oprócz Shreka. Zielony ogr, nie chcąc sprawić przykrości Fionie i dzieciom, postanawia jednak się przełamać i przygotować dom na Boże Narodzenie, spędzając Święta w rodzinnym gronie. Ku jego zdziwnieniu z niespodziewaną wizytą przychodzą Osioł, Kot w butach, Pinokio, Ciastek, Wilk, Smoczyca, Trzy Świnki i Trzy Ślepe Myszy. Shrek po kłótni i zamieszaniu wyrzuca swoich przyjaciół z domu, ale wkrótce po tym pojmuje, że popełnił błąd, żałuje tego i zaprasza ich z powrotem. Film kończy się przelotem Świętego Mikołaja.
Obsada.
i inni
Wersja polska.
Opracowanie wersji polskiej: Start International Polska
Reżyseria: Joanna Wizmur
Dialogi polskie: Bartosz Wierzbięta
Udział wzięli:
oraz

</doc>
<doc id="1178409" url="https://pl.wikipedia.org/wiki?curid=1178409" title="Bufka">
Bufka



</doc>
<doc id="1178410" url="https://pl.wikipedia.org/wiki?curid=1178410" title="Tulippa">
Tulippa



</doc>
<doc id="1178412" url="https://pl.wikipedia.org/wiki?curid=1178412" title="Dolina Białobrzeska">
Dolina Białobrzeska

Dolina Białobrzeska (318.85) – mezoregion fizycznogeograficzny w centralnej Polsce, stanowiący środkową część Wzniesień Południowomazowieckich. Region graniczy od zachodu ze Wzgórzami Radomszczańskimi, od północy z Równiną Piotrkowską i Wysoczyzną Rawską, od wschodu z Równiną Kozienicką a od południa z Równiną Radomską i Wzgórzami Opoczyńskimi. Na północnym wschodzie region styka się z Równiną Warszawską. Dolina Białobrzeska leży na pograniczu województw łódzkiego i mazowieckiego i bierze swą nazwę od miasta Białobrzegi.
Region ciągnie się na 65-kilometrowym odcinku wzdłuż doliny Pilicy od Tomaszowa Mazowieckiego do Białobrzegów (szerokość 2–4 km). Na obszarze Doliny Białobrzeskiej znajdują się rezerwaty leśne Tomczyce i Żądłowice oraz rezerwat przyrody Niebieskie Źródła (wywierzysko). W okresie zlodowacenia środkowopolskiego obszar ten pełnił funkcję "doliny marginalnej".
Głównymi ośrodkami miejskimi regionu są Tomaszów Mazowiecki, Białobrzegi, Nowe Miasto nad Pilicą i Wyśmierzyce, ponadto miejscowości Inowłódz i Rzeczyca.
Dolina Białobrzeska rozpościera się na terenie gmin: Tomaszów Mazowiecki, Sławno, Opoczno, Inowłódz, Poświętne, Rzeczyca, Odrzywół, Nowe Miasto nad Pilicą, Mogielnica, Wyśmierzyce, Promna, Radzanów i Białobrzegi.

</doc>
<doc id="1178413" url="https://pl.wikipedia.org/wiki?curid=1178413" title="ChibiChibi">
ChibiChibi



</doc>
<doc id="1178420" url="https://pl.wikipedia.org/wiki?curid=1178420" title="Homek Toft">
Homek Toft



</doc>
<doc id="1178422" url="https://pl.wikipedia.org/wiki?curid=1178422" title="Gapsa">
Gapsa



</doc>
<doc id="1178425" url="https://pl.wikipedia.org/wiki?curid=1178425" title="Erik Nilsson">
Erik Nilsson

Erik Nilsson (ur. 6 sierpnia 1916, zm. 9 września 1995) – szwedzki piłkarz, obrońca. Brązowy medalista MŚ 1950. Długoletni zawodnik Malmö FF.
Nilsson jest jednym z zaledwie dwóch piłkarzy (drugim był Szwajcar Alfred Bickel), którzy w finałach mistrzostw świata grali przed i po II wojnie światowej. Jego pierwszym klubem był Limhamns IF, gdzie grał do 1934. W tym samym roku został graczem Malmö. W zespole tym spędził niemal 20 lat, karierę kończył w 1953 – w tym czasie rozegrał 600 spotkań, zdobywał tytuły mistrza kraju. W 1950 otrzymał nagrodę Guldbollen dla najlepszego szwedzkiego piłkarza.
W reprezentacji Szwecji w latach 1938–1952 zagrał 57 razy. Podczas MŚ 38 zagrał w jednym spotkaniu – przegranym z Brazylią meczu o brązowy medal. Dwanaście lat później był kapitanem zespołu, wystąpił we wszystkich pięciu meczach Szwecji. W 1948 wraz z kolegami został złotym medalistą igrzysk w Londynie, cztery lata później wywalczył brązowy medal olimpijski.

</doc>
<doc id="1178429" url="https://pl.wikipedia.org/wiki?curid=1178429" title="Antoni Berezowski">
Antoni Berezowski

Antoni Berezowski (ur. 9 maja 1847 w Awratyniu koło Żytomierza, zm. około 22 października 1916 (lub około 1917) w Bourail na Nowej Kaledonii) – polski szlachcic, powstaniec styczniowy, wykonawca nieudanego zamachu na cesarza Aleksandra II 6 czerwca 1867 w Paryżu.
Młodość.
Syn szlachcica z rodziny Berezowskich – współwłaścicieli Awratynia w powiecie żytomierskim, nauczyciela fortepianu, Józefa Berezowskiego i Kamili z domu Rygniewicz. W młodości Antoni Berezowski pracował w fabryce, mając 16 lat, wbrew woli ojca, wziął udział w powstaniu styczniowym jako żołnierz pułku jazdy wołyńskiej u pułkownika Ruszczewskiego. Po upadku powstania wyemigrował i od 1865 mieszkał w Paryżu, pracując tam jako ślusarz w warsztatach Kolei Północnej gdzie wcześniej znalazł zatrudnienie jego dowódca z powstania pułkownik Ruszczewski.
Zamach.
Cesarz Aleksander II przyjechał do Paryża 1 czerwca 1867 na światową wystawę gospodarczą. Berezowski, obecny na dworcu kolejowym w czasie powitania cesarza, podjął wtedy zamiar zastrzelenia Aleksandra. 5 czerwca zakupił za 5 franków dwulufowy pistolet, a 6 czerwca udał się w rejon hipodromu w Lasku Bulońskim, którędy z parady wojskowej wracał cesarz z dwoma swoimi synami Włodzimierzem Aleksandrowiczem i Aleksandrem Aleksandrowiczem (późniejszym cesarzem Aleksandrem III) oraz władcą francuskim Napoleonem III. Około godziny 17:00 Berezowski oddał strzał, jednak zmodyfikowany przez niego pistolet eksplodował przy wystrzale i jedna kula trafiła w konia jednego z ochraniających imperatora żołnierzy, a druga eksplodowała w pistolecie, raniąc również samego Berezowskiego. Tłum widzów pochwycił zamachowca.
Sąd.
15 lipca 1867 odbyła się rozprawa sądowa. Berezowski oświadczył, że wykonał zamach bez wpływu innych osób lub organizacji, a motywowała go chęć walki o niepodległą Polskę i ukarania sprawcy cierpień narodu polskiego po powstaniu styczniowym. Wyraził też żal, że musiał dokonać zamachu w bliskiej Polsce Francji, narażając tym interesy francuskie. Ława przysięgłych departamentu Sekwany uznała te okoliczności za łagodzące i skazała oskarżonego na dożywotnie ciężkie roboty na Nowej Kaledonii.
Katorga i zesłanie.
Antoni Berezowski został najpierw wywieziony do Tulonu, następnie 24 października 1867 opuścił Europę. 8 maja 1868 próbował uciec w Numea. Dostał się do portu w mieście, ale spóźnił się na statek płynący do Australii. Po dwóch dniach został odnaleziony. W 1886 oznajmiono mu o zamianie katorgi na dożywotnie zesłanie. Otrzymał działkę o powierzchni 5 hektarów. Do końca życia pozostał na Nowej Kaledonii, mieszkając w miasteczku Bourail. Podtrzymywali z nim kontakt listowny pułkownik Ruszczewski, Seweryn Elżanowski i Józef Gałęzowski – kierownik biura w Credit Foncier de France.
Zmarł 22 października 1916 o godzinie 10:30 w szpitalu Marais na wyspie Nou.
Sporna jest (była) data śmierci Berezowskiego: według niektórych przekazów zmarł on około 22 października 1916, natomiast podług twierdzenia Rafała Roga w pracy pod tytułem: "Polscy królobójcy" powstaniec zmarł prawdopodobnie około 1917. Tę drugą datę roczną śmierci Berezowskiego podaje Jerzy Besala w swojej książce pod tytułem "Tajemnice historii Polski".
Berezowski w literaturze.
Życie Antoniego Berezowskiego było kanwą powieści Jana Józefa Szczepańskiego pod tytułem "Ikar" z 1966 i jej kontynuacji pod tytułem "Wyspa" z 1968.

</doc>
<doc id="1178438" url="https://pl.wikipedia.org/wiki?curid=1178438" title="Gorgo">
Gorgo

Gorgo (gr. "Γοργώ") – żona króla Sparty Leonidasa I, matka Plejstarchosa, córka Kleomenesa I.
Według Herodota powstrzymała swego ojca przed przekupieniem ze strony Arystagorasa ("Dzieje" V, 51) i odczytała ukrytą wiadomość Demaratosa ("Dzieje" VII, 239).

</doc>
<doc id="1178444" url="https://pl.wikipedia.org/wiki?curid=1178444" title="Lodowa Pani">
Lodowa Pani



</doc>
<doc id="1178447" url="https://pl.wikipedia.org/wiki?curid=1178447" title="Ynk">
Ynk



</doc>
<doc id="1178449" url="https://pl.wikipedia.org/wiki?curid=1178449" title="Ti-Ti-uu">
Ti-Ti-uu



</doc>
<doc id="1178450" url="https://pl.wikipedia.org/wiki?curid=1178450" title="Wyższa Szkoła Społeczno-Ekonomiczna w Warszawie">
Wyższa Szkoła Społeczno-Ekonomiczna w Warszawie

Wyższa Szkoła Społeczno-Ekonomiczna w Warszawie – uczelnia niepubliczna, wpisana do rejestru MEN w 1996 roku. Uczelnia oferuje studia I stopnia (licencjackie) m.in. na kierunku „bezpieczeństwo narodowe” w systemie niestacjonarnym.
W początkowym okresie istnienia uczelnie studia niestacjonarne realizowane były z zastosowaniem przekazu wykładów w TV Edusat oraz wspomagane za pomocą platformy e-learningowej na której studenci mogli oglądać wykłady video w trybie off-line, zapoznać się z materiałami przygotowanymi przez wykładowców oraz rozwiązać testy zaliczeniowe.

</doc>
<doc id="1178451" url="https://pl.wikipedia.org/wiki?curid=1178451" title="Nini">
Nini



</doc>
<doc id="1178452" url="https://pl.wikipedia.org/wiki?curid=1178452" title="Hardwar">
Hardwar



</doc>
<doc id="1178455" url="https://pl.wikipedia.org/wiki?curid=1178455" title="Kryzys sumienia">
Kryzys sumienia

Kryzys sumienia – biograficzna książka Raymonda Franza, najważniejsza książka tego autora. Autor tej książki były (wykluczony) Świadek Jehowy przedstawia oblicze organizacji oczami byłego członka. Książka jest dostępna w 13 językach.

</doc>
<doc id="1178457" url="https://pl.wikipedia.org/wiki?curid=1178457" title="Nagios">
Nagios

Nagios (IPA: /ˈnɑːɡioʊs/) – program do monitorowania sieci, urządzeń sieciowych, aplikacji oraz serwerów działający w systemach Linux i Unix rozpowszechniany na podstawie licencji GPL.
Może monitorować hosty oraz usługi według określonych ustawień, dzięki czemu jest możliwe dostosowanie go do swoich potrzeb. W razie wykrycia problemu Nagios może wysłać pocztę, info na pager lub SMS do administratora systemu z informacją o problemie.
Nagios posiada budowę modułową, czyli bazuje na tzw. wtyczkach.
Niektóre funkcje Nagiosa:

</doc>
<doc id="1178462" url="https://pl.wikipedia.org/wiki?curid=1178462" title="Wybory parlamentarne w Kirgistanie w 2007 roku">
Wybory parlamentarne w Kirgistanie w 2007 roku

Wybory parlamentarne w Kirgistanie odbyły się 16 grudnia 2007 po rozwiązaniu starego parlamentu przez prezydenta Kurmanbeka Bakijewa.
Wybory odbywały się według nowej ordynacji wyborczej i po zmianach w konstytucji (referendum październikowe). Według przedwyborczych sondaży największe szanse na zwycięstwo miały proprezydencka koalicja Ak Żoł ("Świetlista Droga") na czele z Ludowym Ruchem Kirgistanu, a oprócz niej opozycyjna Ata Meken (Socjalistyczna Partia "Ojczyzna") na czele z byłym szefem parlamentu Omurbekiem Tekebajewem. Według powyborczych sondaży "exit pollis" koalicja proprezydencka uzyskała 63,4% głosów. Do parlamentu weszły: opozycyjny ruch Turan i Komunistyczna Partia Kirgistanu. Poza parlamentem znajdzie się Ata Meken. Jednak po przeliczeniu głosów przez komisję wyborczą okazało się, że do parlamentu wszedł tylko blok prezydencki (inne partie nie pokonały progu wyborczego 5%). Sąd Najwyższy zakwestionował ordynację wyborczą.

</doc>
<doc id="1178466" url="https://pl.wikipedia.org/wiki?curid=1178466" title="SRY">
SRY

SRY (ang. "sex-determining region Y"), gen SRY – gen znajdujący się na chromosomie Y, kodujący białko czynnik determinujący rozwój jądra (TDF, ang. "testis-determining factor"), inicjujący płeć męską. Gen SRY nie posiada intronów i obejmuje 3,8 kpz. Zawiera sekwencję TATAAA wiążącą TFIID i κB-element wzmacniający (ang. "enhancer") wiążący NF-κB.
Białko TDF zawiera 204 reszty aminokwasowe i masę cząsteczkową ok. 24 kDa. TDF jest czynnikiem transkrypcyjnym, należącym do grupy białek wiążących DNA.
Mutacje w genie SRY wiążą się z wystąpieniem zespołu objawów czystej dysgenezji gonad z kariotypem codice_1, określanym jako zespół Swyera.
SRY a igrzyska olimpijskie.
W 1992 Międzynarodowy Komitet Olimpijski wprowadził przepis, według którego sportowcy z genem SRY nie mogą startować jako kobiety. Mimo to, wszystkie dodatnie wyniki kobiet uzyskane podczas Letnich Igrzysk Olimpijskich 1996 uznano za fałszywie dodatnie i nikogo nie zdyskwalifikowano. Ostatecznie zaprzestano badań sportowców na obecność genu SRY przed Letnimi Igrzyskami Olimpijskimi 2000.

</doc>
<doc id="1178470" url="https://pl.wikipedia.org/wiki?curid=1178470" title="Igrzyska Wspólnoty Narodów młodzieży">
Igrzyska Wspólnoty Narodów młodzieży

Igrzyska Wspólnoty Narodów młodzieży ("ang. Commonwealth Youth Games") – impreza sportowa przeznaczona dla osób pomiędzy trzynastym a osiemnastym rokiem życia reprezentujących kraje należące do Wspólnoty Narodów. Jest to odpowiednik Igrzysk Wspólnoty Narodów dla młodzieży. Zawody te odbywają się, podobnie jak Igrzyska Wspólnoty Narodów, co cztery lata.
Pierwsza tego typu impreza odbyła się w Edynburgu na terenie Szkocji w 2000 roku.
Quaich.
Symbolem igrzysk jest Quaich – tradycyjne szkockie naczynie do picia – które zostało ufundowane przez władze Edynburga, organizatora inauguracyjnej edycji. Jest płykim, niewielkim – mierzącym trzynaście centymetrów wysokości i osiemnaście centymetrów szerokości – srebrnym pucharkiem. Zgodnie z tradycją Quaich jest przekazywany gospodarzom następnych igrzysk na ceremonii zamknięcia poprzednich.
Inskrypcja na nim brzmi:
&lt;poem&gt;Inaugural Commonwealth Youth Games Edinburgh
This Quaich Was Donated By The City Of Edinburgh To Celebrate
The Commonwealth Youth Games
Scotland Commands &amp; Entrusts The Future Of These Games In Perpetuity&lt;/poem&gt;

</doc>
<doc id="1178471" url="https://pl.wikipedia.org/wiki?curid=1178471" title="Ludowy Ruch Kirgistanu">
Ludowy Ruch Kirgistanu

Ludowy Ruch Kirgistanu – wielopartyjny blok opozycji, powstały w 2004 roku. W jej skład wchodziło dziewięć partii politycznych, głównie lewicowych. Przywódcą bloku był Kurmanbek Bakijew, jeden z liderów tulipanowej rewolucji z 2005 roku, następnie prezydent Kirgistanu w latach 2005–2010. Krótko przed zorganizowaniem wyborów prezydenckich część partii wchodzących w skład bloku (m.in. Ruch Demokratyczny Kirgistanu) opuściła koalicję. 23 lipca 2005 roku blok przekształcono ruch społeczno-polityczny Kirgistan.

</doc>
<doc id="1178473" url="https://pl.wikipedia.org/wiki?curid=1178473" title="Sloane 313">
Sloane 313

Sloane 313 – drugi minialbum fińskiego zespołu heavymetalowego Babylon Whores, wydany w 1995 roku przez należącą do zespołu wytwórnię Sugar Cult.

</doc>
<doc id="1178474" url="https://pl.wikipedia.org/wiki?curid=1178474" title="Czynnik determinujący jądro">
Czynnik determinujący jądro



</doc>
<doc id="1178475" url="https://pl.wikipedia.org/wiki?curid=1178475" title="Guldbollen">
Guldbollen

Guldbollen – nagroda wręczana najlepszemu szwedzkiemu piłkarzowi w danym roku.
Guldbollen jest przyznawana wspólnie przez dziennik "Aftonbladet" i związek piłkarski (Svenska Fotbollförbundet). Nagrodę po raz pierwszy wręczono w 1946. W latach 1947–1949 Guldbollen kolejno otrzymali bracia Nordahlowie: Gunnar, Bertil i Knut. Jedynie Zlatanowi Ibrahimowicowi udało się zdobyć to wyróżnienie więcej niż dwa razy (dziesięć razy – w 2005 i bez przerwy w latach 2007–2015).

</doc>
<doc id="1178477" url="https://pl.wikipedia.org/wiki?curid=1178477" title="Ak Dżoł">
Ak Dżoł

Ak Dżoł ("Świetlista Droga") – kirgiska partia polityczna. Partia została założona w 2007 roku przez Kurmanbeka Bakijewa, który był jej liderem. Zwyciężyła wybory parlamentarne w Kirgistanie w 2007 roku, uzyskując 71 z 90 miejsc w parlamencie. Asygnowała także premiera i poprowadziła Bakijewa do ponownego zwycięstwa w wyborach prezydenckich w 2009 roku.

</doc>
<doc id="1178481" url="https://pl.wikipedia.org/wiki?curid=1178481" title="Chusteczka do nosa">
Chusteczka do nosa

Chusteczka do nosa – obszyty kawałek płótna niewielkich rozmiarów lub miękki i przyjemny w dotyku papier do higieny twarzy podobnej wielkości.
Chusteczka pojawiła się w II w. p.n.e. w Rzymie, nazywana była "sudarium" i służyła do ocierania potu z twarzy i prawdopodobnie do zasłaniania ust. W II w. n.e. w Rzymie zaczęto używać nieco większych chusteczek zwanych "orarium", często wykonanych z drogich materiałów; potem stosowano je jako sygnał podczas walk gladiatorów, publiczność dawała za ich pomocą znak zabicia bądź ułaskawienia gladiatora. Po tym pierwotnym okresie używania przez Rzymian chusteczki zanikły, aby pojawić się w XV w. we Włoszech, znane były tam ich dwa rodzaje – chusteczki do nosa i chusteczki do twarzy. W następnych wiekach stały się przedmiotami zbytku (luksusowymi) z powodu drogich materiałów, z których były szyte; zdobiono je także koronkami i perfumowano. Noszono je w ręku bądź wsuwano między palec a obrączkę. Były tak ważnym elementem stroju, że we Francji król Ludwik XIV wydał dekret w sprawie ujednolicenia ich kształtu: od 1685 r. na mocy tego nakazu chusteczka miała być kwadratowa.
Od momentu upowszechnienia się tabaki chusteczka stała się niezbędna do ochrony twarzy i ubrania przed skutkami kichnięcia. Wśród mężczyzn stały się modne kolorowe chusteczki z obrazkami przedstawiającymi wodzów, bitwy, mapy i inne tematy historyczno-polityczne, których popularność utrzymywała się wraz z modą na zażywanie tabaki, czyli do schyłku XIX w. Potem nastał czas na eleganckie, cienkie, białe chusteczki z dobrego gatunkowo płótna lub bawełny. Uważane były za element bielizny osobistej. Kobiety używały chusteczek batystowych lub jedwabnych, najczęściej haftowanych lub obszywanych koronkami; na co dzień jednak używały zwykłych perkalowych, mężczyźni zaś posługiwali się chusteczkami w ciemnych kolorach.
Rok 1924 był przełomowy w historii chusteczek z powodu pojawienia się w sprzedaży pierwszych chustek papierowych, służących początkowo do zmywania makijażu. Szybko doceniono ich zalety i przydatność, zwłaszcza w czasie kataru. Pionierem była firma amerykańska Celulose Products Co, w Polsce zaczęto je produkować w latach 70. XX wieku. Przez dłuższy czas jednak papierowe chusteczki nie mogły całkowicie wyprzeć z rynku chusteczek bawełnianych z powodu niedoboru tych pierwszych.
Obecnie chusteczki papierowe, zwane też higienicznymi lub jednorazowymi, są w powszechnym użyciu – natomiast eleganckie, czyste, wykonane z dobrego materiału chusteczki tradycyjne nadal są obowiązkowym elementem stroju uroczystego (np. do ślubu czy w dyplomacji).

</doc>
<doc id="1178482" url="https://pl.wikipedia.org/wiki?curid=1178482" title="1 Dywizja Jazdy">
1 Dywizja Jazdy

1 Dywizja Jazdy – wielka jednostka kawalerii Wojska Polskiego w II Rzeczypospolitej.
1 Dywizja Jazdy powstała formalnie w połowie lipca 1920 roku. W 1924 przeformowana w 1 Dywizję Kawalerii.
Skład organizacyjny.
4 sierpnia 1920
W trakcie bitwy pod bitwa pod Radziechowem, w godzinach wieczornych 12 sierpnia do sztabu dywizji nadszedł rozkaz z Naczelnego Dowództwa WP. Na jego podstawie nastąpiło rozwiązanie Grupy Operacyjnej Jazdy gen. Sawickiego. Z dziewięciu pułków ułanów zostały utworzone trzy brygady zespolone w nowej 1 Dywizji Jazdy pod dowództwem płk. Rómmla.

</doc>
<doc id="1178483" url="https://pl.wikipedia.org/wiki?curid=1178483" title="Dragoljub Janošević">
Dragoljub Janošević

Dragoljub Janošević, cyr. Драгољуб Јаношевић (ur. 8 lipca 1923 w Belgradzie, zm. 20 maja 1993) – serbski szachista, arcymistrz od 1965 roku.
Kariera szachowa.
Pomiędzy 1948 a 1980 rokiem dziewiętnaście razy startował w finałach indywidualnych mistrzostw Jugosławii, najlepszy wynik osiągając w roku 1953 w Zagrzebiu, gdzie podzielił IV-VI miejsce (wspólnie z Svetozarem Gligoriciem i Borislavem Miliciem). W latach 60. XX wieku należał do szerokiej krajowej czołówki, choć nigdy nie wystąpił na szachowej olimpiadzie.
Spośród jego wielu sukcesów w turniejach międzynarodowych wymienić należy dz. III m. w Belgradzie (1962, za Svetozarem Gligoriciem i Borislavem Ivkovem, wspólnie z Victorem Ciocalteą), II m. w Harrachovie (1966, za Siemonem Furmanem, przed Ludkiem Pachmanem, Markiem Tajmanowem i Vlastimilem Hortem), dz. III m. w Solingen (1968, za Levente Lengyelem i Bruno Parmą, wspólnie z Mato Damjanoviciem, Laszlo Szabo i Ludkiem Pachmanem), I m. we Vršacu (1969, memoriał Borislava Kosticia, przed Palem Benko i Borislavem Ivkovem), I m. w Bari (1970, przed Laszlo Barczayem i Peterem Delym) oraz dz. II m. w Madonna di Campiglio (1974, za Gyulą Saxem, wspólnie z Vlastimilem Hortem).
Dużym sukcesem Janoševicia było zremisowanie meczu z nastoletnim Bobby Fischerem (Belgrad, 1958, 1-1), ale wówczas już zawodnikiem światowej elity (miesiąc po tym meczu Fischer zajął VI miejsce w turnieju międzystrefowym i zakwalifikował się do turnieju pretendentów). W roku 1967 w Skopje Janoševic ponownie spotkał się z przyszłym mistrzem świata, odnosząc jedno ze swoich najcenniejszych zwycięstw.
Najwyższy ranking w karierze osiągnął 1 maja 1974 r., z wynikiem 2465 punktów dzielił wówczas 16-18. miejsce wśród jugosłowiańskich szachistów.

</doc>
<doc id="1178485" url="https://pl.wikipedia.org/wiki?curid=1178485" title="Dragoljub Janosević">
Dragoljub Janosević



</doc>
<doc id="1178486" url="https://pl.wikipedia.org/wiki?curid=1178486" title="Ata Meken">
Ata Meken

Socjalistyczna Partia Ata-Meken (Ojczyzna) () – jedna z najstarszych kirgiskich partii politycznych, liderem której od 1994 roku jest Ömürbek Tekebajew. Zostało założone w 1992 roku. Powstało w wyniku rozłamu w partii Erkin Kyrgyzstan oraz odejścia części deputowanych wraz z ówczesnym liderem. Ugrupowanie było opozycyjne wobec byłego prezydenta Kurmanbeka Bakijewa.
Historia.
Wybory parlamentarne w 1995 roku.
W wyborach tych Ata-Maken zyskało 3 miejsca w 105-miejscowej Radzie Najwyższej. W głosowaniu tym został wybrany na swoją pierwszą kadencję Ömürbek Tekebajew.
Wybory parlamentarne w 2000 roku.
W wyniku wyborów partia utraciła dwa miejsca w parlamencie i było reprezentowane przez jednego członka.
Wybory parlamentarne w 2007 roku.
Przed wyborami doszło do utworzenia koalicji z Ak-Szumkar pod szyldem Ata-Meken. Zyskały one 8,7% (drugi wynik w skali kraju), jednak z powodu nieprzekroczenia w Osz 0,5% progu wyborczego zostały odsunięte od podziału miejsc w Radzie Najwyższej. 18 grudnia Sąd Najwyższy Kirgistanu zniósł ten wymóg. Mimo to Komisja wyborcza podtrzymała swoją wcześniejszą decyzję. W następstwie tego doszło do nieuznania rezultatów wyborów oraz ogłoszenia strajku głodowego przez około stu zwolenników Ata-Meken. Siły rządowe aresztowały około 20 osób protestujących pod hasłem "Я не верю" ("Nie wierzę"). Zatrzymana została również korespondentka AFP: Tołkun Namatbajewa.
Wybory parlamentarne w 2010 roku.
Do wyborów poprowadził ugrupowanie wicepremier rządu tymczasowego oraz współautor konstytucyjnych reform Ömürbek Tekebajew. Zdobyło w nich 5,49% co przełożyło się na 18 mandatów. Mimo deklaracji złożonej 30 listopada 2010 roku mówiącej o utworzeniu koalicji z Socjaldemokratyczną Partią Kirgistanu oraz partią Respublika do porozumienia nie doszło.Ostatecznie w skład rządu weszli deputowani z SDPK, partii Respublika oraz Ata Żurt. Ata-Meken stało się ugrupowaniem opozycyjnym.
Wybory parlamentarne w 2015 roku.
Ata-Meken jako pierwsza z partii dokonała rejestracji swoich list na których znalazło się 200 nazwisk. 32% z nich stanowiły kobiety, a 33% należało do mniejszości narodowych. Kirgiska Centralna Komisja Wyborcza wykreśliła z list trzech kandydatów: Sejidalija Sejidowa Akbar ogly z powodu zbyt młodego wieku, Kałybeka Eltujbasowa Eltujbasowicza w związku z poświadczeniem nieprawdy w dokumentach oraz byłego mera Osz Melisa Myrzakmatowa, który został skazany na siedem lat pozbawienia wolności za nadużycia władzy.
Po wyborach doszło do zawiązania koalicji pod przewodnictwem Socjaldemokratycznej Partii Kirgistanu. W jej skład weszły również Onuguu-Progress oraz Kirgistan. Posiadała ona 80 głosów w Radzie Najwyższej. Przed referendum w 2016 roku doszło jednak z powodu ostrego sprzeciwu wobec proponowanych zmian Ata-Meken do rozpadu koalicji. W skład nowego rządu deputowani Partii Socjalistycznej już nie weszli.
Centralna Komisja Wyborcza 1 listopada 2017 roku podjęła decyzję o przedterminowym wygaśnięciu mandatu Tekebajewa. Nastąpiło to w ostatnim z przewidzianych przez Konstytucję Kirgistanu, trzydziestym dniu od czasu ogłoszenia wyroku przez sąd. Decyzją sądu z 16 sierpnia 2017 roku został on oskarżony z powodu korupcji na karę pozbawienia wolności na okres 8 lat, konfiskatę mienia oraz zakaz pełnienia funkcji państwowych przez trzy lata od wyjścia z więzienia. Orzeczenie to zostało podtrzymane 2 października przez sąd apelacyjny. Decyzja komisji została przyjęta mimo toczącego się postępowania przed Sądem Najwyższym oraz sprzeciwu dwóch jej członków: Atyr Abdrachmatowej oraz Gulnar Dżurabajewy. Jego miejsce zajął Iskender Gaipkułow. 3 października 2017 Iskender Gajpkułow został wybrany nowym liderem partii. Siedem dni później zapadł wyrok skazujący wobec byłej prokurator generalnej Kirgistanu Aidy Saljanowej. Była ona oskarżona o nadużycie władzy w czasie sprawowanie funkcji Ministra Sprawiedliwości Kirgistanu i niezgodne z przepisami odnowienie licencji prawniczej Aleksiejowi Jelisjejewowi. Jej mandat wygasł 7 lutego 2018 roku. Jej miejsce w parlamencie zajęła Gulnara-Klara Samat. Ślubowanie złożyła 16 maja 2018 roku.
Do kolejnej zmiany w strukturach partii doszło w grudniu 2019 roku. 27 grudnia o złożeniu mandatu oraz wystąpieniu z partii poinformował ówczesny przewodniczący Ałmambiet Szykmamatow. Jako przyczynę swojej decyzji podał różnicę zdań między nim, a liderem partii Ömürbekiem Tekebajewem. Razem z nim szeregi ugrupowania opuścili: Bolot Szer, Tałant Uzakbajew, Taszbołot Bałtabajew oraz Rysbjek Mirzamatow. Po tym fakcie Tekebajew oznajmił, że jego odejście było zaplanowane już od samego początku kadencji Rady - przez 2,5 roku posłem miał być Szykmamotow, a kolejne 2,5 Nurbek Sydygalijew. Nowy deputowany zaprzeczył jednak, że miało dojść do takich ustaleń. Tego samego dnia doszło do posiedzenia partii, które miało na celu wyłonienie przewodniczącego. Początkowo rozpatrywane były dwie kandydatury: Sadyja Szer-Nijaza oraz Sajdułły Nyszanowa. W dwóch kolejnych głosowaniach zdobyli oni jednak po 5 głosów. W trzecim, tajnym głosowaniu jednogłośnie wybrana została najmłodsza posłanka VI kadencji Rady Najwyższej Ajsułuu Mamaszowa mimo tego, że początkowo sprzeciwiła się wysuwaniu własnej kandydatury. 
Wybory parlamentarne w 2020 roku.
Ata Meken wystartowało jako część koalicji o nazwie Dżangy djem (Жаңы дем; Nowy oddech). Do podpisania deklaracji koalicyjnej doszło 5 kwietnia w siedzibie partii Ata Meken pod której logo będzie występowała. W spotkaniu uczestniczyli: Ömürbek Tekebajew (Ata Meken), Temir Sarijew (Ak-Szumkar), Dżanarbek Akajew (Kirgiska Liberalno-Demokratyczna Partia), dotychczasowy deputowany z ramienia SDPK Ryskjeldi Mombjekow, Tiljek Toktogazijew reprezentujący obywatelski ruch Dżangy djem oraz Azamat Tjemirkułow z koalicji zielonych. Liderem ruchu został Dżanarbek Akajew. 5 lipca Ata Meken złożyło zawiadomienie do Centralnej Komisji Wyborczej Kirgistanu o udziale w wyborach. Dwa miesiące po utworzeniu koalicji decyzję o jej opuszczeniu ogłosił Temir Sarijew.
Na zjeździe partii odbywającym się 17 sierpnia 2020 ówczesny lider Ömürbek Tekebajew wraz z Dujszünkulem Czotonowdunem oraz Asiją Sasykbajewą ogłosili decyzję o nie wzięciu w nich udziału. Ogłoszona została również lista kandydatów - "jedynką" został Dżanarbek Akajew.

</doc>
<doc id="1178490" url="https://pl.wikipedia.org/wiki?curid=1178490" title="Trismegistos (album)">
Trismegistos (album)

Trismegistos – trzeci minialbum fińskiego zespołu heavymetalowego Babylon Whores, wydany w czerwcu 1996 roku przez należącą do zespołu wytwórnię Sugar Cult. Tytuł albumu pochodzi od Hermesa Trismegistosa, synkretycznego bóstwa hellenistycznego.

</doc>
<doc id="1178492" url="https://pl.wikipedia.org/wiki?curid=1178492" title="Lasek Buloński">
Lasek Buloński

Lasek Buloński (fr. "Bois de Boulogne", wym. ) – park o powierzchni 846 ha położony w 16. dzielnicy Paryża.
Historia.
Lasek Buloński powstał na bazie resztek starego lasu dębowego zwanego "Bois de Rouvray", wzmiankowanego po raz pierwszy w roku 717. Król Childeryk II podarował te ziemie opactwu Saint-Denis, które założyło tu parę klasztorów. Jednakże król Filip II August odkupił terytorium od zakonników i przeznaczył je na las myśliwski. W 1256 Izabela, siostra Ludwika Świętego, założyła tam klasztor. W 1308 król Filip IV Piękny zbudował w lesie kościół, na pamiątkę swojej pielgrzymki do Boulogne-sur-Mer nazwany kościołem Bulońskiej NMP. Od nazwy świątyni zaczęto też nazywać bulońskim cały kompleks leśny.
W czasie wojny stuletniej las stał się siedliskiem bandytów i w 1416–1417 wojska księcia Burgundii spaliły znaczną część lasu, by pozbyć się przestępców. Dopiero król Ludwik XI Walezjusz polecił powtórnie zalesić całe terytorium, choć stworzył tam dwie przesieki, którymi wiodły szlaki handlowe. Od tego czasu był to znów teren łowiecki, ale coraz częściej wykorzystywano go do urządzania dworskich zabaw plenerowych.
Król Henryk IV Burbon kazał zasadzić w lesie 15 tys. drzew morwowych z nadzieją założenia plantacji jedwabników i produkcji jedwabiu. Na początku XVIII w. Lasek Buloński stał się miejscem często odwiedzanym przez odpoczywające paryskie elity, a potem Ludwik XVI kazał udostępnić go wszystkim. Od tej pory lasek stał się jednym z najbardziej popularnych terenów wypoczynkowych paryżan. Napoleon III Bonaparte przekształcił go w park, a w 1857 powstał tu wielki hipodrom Hippodrome de Longchamp. Wreszcie w 1929 Lasek Buloński wszedł w granice Paryża.

</doc>
<doc id="1178493" url="https://pl.wikipedia.org/wiki?curid=1178493" title="Ömürbek Tekebajew">
Ömürbek Tekebajew

Ömürbek Czirkeszowicz Tekebajew (; ur. 22 grudnia 1958 w Obwodzie dżalalabadzkim) – kirgiski polityk. Lider partii Ata Meken od 1992. Deputowany do parlamentu. Kandydat w wyborach prezydenckich w 1995 oraz w 2000. Jeden z liderów tulipanowej rewolucji i przewodniczący parlamentu w latach 2005–2006. Później członek opozycji i jeden z przywódców rewolucji w kwietniu 2010. Od kwietnia do lipca 2010 wicepremier w rządzie tymczasowym.
Życiorys.
Początkowa działalność.
Ömürbek Tekebajew urodził się w 1958 w obwodzie dżalalabadzkim w ówczesnej Kirgiskiej SRR. Ukończył fizykę na Państwowym Kirgiskim Uniwersytecie Narodowym w Biszkeku. Następnie przez kilka lat pracował jako nauczyciel w miejscowości Akman w obwodzie dżalalabadzkim. W 1994 ukończył prawo na Państwowym Kirgiskim Uniwersytecie Narodowym.
W działalność polityczną zaangażował się szerzej w lutym 1991, kiedy był jednym ze współzałożycieli partii Wolny Kirgistan. W tym samym roku dostał się do Rady Najwyższej ZSRR. W 1992 jego ugrupowanie rozpadło się. Tekebajew stanął wówczas na czele jednego z jego odłamów, który przybrał nazwę Ata Meken. W 1995 bez powodzenia ubiegał się o prezydenturę. Od 1995 do 2005 z ramienia Ata Meken był deputowanym do Rady Najwyższej Kirgistanu. W tym czasie należał do opozycji wobec rządów prezydenta Askara Akajewa. W latach 1995–2000 stał na czele parlamentarnej Komisji Budowy Państwa i Rządów Prawa. Od 2000 do 2001 zajmował stanowisko wiceprzewodniczącego parlamentu.
W październiku 2000 wziął po raz drugi udział w wyborach prezydenckich. Sprzymierzył się wówczas z partią Ar Namys Feliksa Kułowa. W rywalizacji z urzędującym prezydentem Akajewem zdobył jednak tylko 14% głosów poparcia. Askar Akajew uzyskał ponad 74% głosów, jednak według zagranicznych obserwatorów, w tym OBWE, wybory nie spełniły standardów demokratycznych.
Po migdałowej rewolucji.
W marcu 2005, po tulipanowej rewolucji i obaleniu prezydenta Askara Akajewa, objął stanowisko przewodniczącego parlamentu. Był jednym z liderów rewolucji. Wkrótce wszedł jednak z konflikt z nowym prezydentem Kurmanbekiem Bakijewem i w lutym 2006 zrezygnował z funkcji przewodniczącego.
Przeszedł do opozycji i stał się jednym z krytyków polityki prezydenta Bakijewa. Założył Ruch „Na Rzecz Reform!”. W kwietniu 2007 brał udział w antyprezydenckich demonstracjach opozycji, domagających się ustąpienia przez Bakijewa z urzędu. 6 września 2006 został zatrzymany na lotnisku w Warszawie przez polskie służby celne, które znalazły w jego bagażu heroinę. Po kilku dniach został jednak zwolniony z aresztu i oczyszczony z wszelkich zarzutów. W kolejnych miesiącach komisji kirgiskiego parlamentu stwierdziła, że wydarzenie było skutkiem działania służb specjalnych, które jeszcze na lotnisku w Kirgistanie umieściły narkotyki w jego bagażu.
W grudniu 2008 jego partia Ata Meken weszła w skład koalicji partii opozycyjnych pod nazwą Zjednoczony Ruch Ludowy. W kwietniu 2009 koalicja zadecydowała o wystawieniu wspólnego kandydata, Ałmazbeka Atambajewa, w wyborach prezydenckich w lipcu 2009, które zakończyły się zdecydowanym zwycięstwem prezydenta Bakijewa, lecz zdaniem międzynarodowych obserwatorów nie spełniły standardów demokratycznych.
6 kwietnia 2010 w czasie antyrządowych protestów, które zapoczątkowały rewolucję i doprowadziły do obalenia prezydenta Kurmanbeka Bakijewa, został aresztowany. Jednak jeszcze tego samego dnia został zwolniony aresztu. 7 kwietnia brał udział w proteście pod budynkiem parlamentu w stolicy. Po obaleniu Bakijewa wszedł w skład rządu tymczasowego Rozy Otunbajewy, w którym objął stanowisko wicepremiera ds. reformy konstytucyjnej. 12 lipca 2010 zrezygnował ze stanowiska, by wziąć udział jako lider Ata Maken w wyborach parlamentarnych w październiku 2010.
Zatrzymanie i osadzenie w więzieniu.
18 czerwca 2017 roku ogłosił, że weźmie udział w wyborach prezydenckich w 2017 roku. Z powodu znajdowania się w areszcie (został oskarżony o korupcję) nie mógł przystąpić do testu językowego. 10 sierpnia Centralna Komisja Wyborcza Kirgistanu podjęła decyzję o niedopuszczeniu go do startu w wyborach.
16 sierpnia 2017 roku został skazany przez sąd pierwszej instancji (wraz z Dujszenkułem Czotonowem) za korupcję. Została wymierzona kara pozbawienia obojga wolności na okres 8 lat, zakaz zajmowania państwowych stanowisk przez 3 lata po wyjściu z więzienia oraz konfiskata mienia. W czasie ogłaszania wyroku doszło w sądzie do zamieszek – zebrani zwolennicy Tekebajewa skandowali „Наалат” (Wstyd) oraz oskarżyli sędziego o działanie wbrew prawu oraz na zlecenie władzy. Osądzeni zapowiedzieli apelację. Decyzją sądu apelacyjnego z 2 października wyrok ten został utrzymany w sile. Oskarżony następnie odwołał się do Sądu Najwyższego. Mimo to 1 listopada, decyzją Centralnej Komisji Wyborczej, został pozbawiony mandatu deputowanego Rady Najwyższej. Jego miejsce zajął Iskender Gaipkułow.
4 maja 2018 roku ówczesny ombudsman Kubat Otorbajew zwrócił się do prezydenta z prośbą o zastosowanie wobec niego prawa łaski wynikającego z 64 artykułu kirgiskiej konstytucji. Sam oskarżony jednak nie skierował podobnej prośby oraz nie przyznał się do winy co zdaniem byłej sędziny kirgiskiego sądu konstytucyjnego Klary Cooronkułowej uniemożliwia jego ułaskawienie.
Dalsza działalność.
W wyborach parlamentarnych w 2020 Ata Meken wzięło udział jako część większej koalicji pod nazwą Dżangy djem. Sam Tekebajew 17 sierpnia na zjeździe partii ogłosił, że nie weźmie w nich udziału. W czasie protestów w Kirgistanie w 2020 złożył odwołanie do Centralnej Komisji Wyborczej do wydanej w 2017 roku decyzji o pozbawieniu go mandatu deputowanego. Odwołanie to 15 października 2020 zostało rozpatrzone pozytywnie – Tekebajew został przywrócony w skład Rady Najwyższej IV kadencji, w miejsce Sadyka Szer-Nijazana (12 października złożył rezygnację, aby zwolnić mu miejsce).

</doc>
<doc id="1178495" url="https://pl.wikipedia.org/wiki?curid=1178495" title="The Predator">
The Predator

The Predator – trzeci solowy album amerykańskiego rapera Ice’a Cube’a. Płyta zdobyła status podwójnej platynowej płyty. Pierwszym promującym ją singlem był słynny utwór It Was a Good Day, który został wykorzystany na ścieżce dźwiękowej gry , na ścieżce dźwiękowej gry znalazł się również remiks utworu Check Yo Self, który również pochodzi z The Predator. Do utworu Wicked powstały dwa covery, wykonane przez Nu metal'owe zespoły, KoRn i Limp Bizkit. Do dziś krążek uważany jest za klasyczny.

</doc>
<doc id="1178497" url="https://pl.wikipedia.org/wiki?curid=1178497" title="Legends of Might and Magic">
Legends of Might and Magic

Legends of Might and Magic – gra komputerowa z gatunku first-person shooter, wyprodukowana przez New World Computing i wydana w 2001 roku przez 3DO. Należy do serii "Might and Magic" i jest nastawiona głównie na rozgrywkę wieloosobową. "Legends of Might and Magic" posiada pewne cechy klasycznej gry fabularnej – postacie w miarę walki rozwijają swoje umiejętności.

</doc>
<doc id="1178500" url="https://pl.wikipedia.org/wiki?curid=1178500" title="Jan Michał Zazula">
Jan Michał Zazula

Jan Michał Zazula, pseudonim „Jakub Broniec”, znany też jako „Jaśko” (ur. 5 maja 1953, zm. 28 września 1997 na Mont Blanc) – polski fizyk i alpinista, specjalista w zakresie fizyki promieniowania, autor tekstu słynnej piosenki okresu stanu wojennego pt. "Ostatnia szychta na KWK Piast" wykonywanej przez Jana Krzysztofa Kelusa, który był także autorem muzyki.
Życiorys.
Był miłośnikiem gór, autorem piosenek ogniskowych. W momencie napisania "Ostatniej szychty na KWK Piast" był pracownikiem Instytutu Fizyki Jądrowej PAN w Krakowie oraz współzałożycielem zakładowej „Solidarności”. Piosenka w wykonaniu Jana Krzysztofa Kelusa trafiła do drugiego obiegu za sprawą podziemnego radia „Solidarność”. Z obawy przed aresztowaniem autor podpisywał swoje teksty pseudonimem „Jakub Broniec” nawiązującym do pseudonimu „Broniec”, który w czasie II wojny światowej nosił jego wujek Leszek Guzy – członek Szarych Szeregów. Zazula uczestniczył w zapisie przebiegu procesu związkowców z Centralnego Ośrodka Badawczo-Rozwojowego Urządzeń Chemicznych i Chłodniczych, by uniemożliwić fałszerstwo. Od 1984 wraz z rodziną przebywał na emigracji, początkowo w Niemczech w ramach prestiżowego stypendium Międzynarodowej Agencji Atomistyki, następnie we Francji i Szwajcarii. Pracownik genewskiego CERN-u.
Zginął zmieciony przez lawinę w czasie wycieczki ze studentami na masyw górski Mont Blanc. Pochowany na Cmentarzu Salwatorskim w Krakowie.

</doc>
<doc id="1178501" url="https://pl.wikipedia.org/wiki?curid=1178501" title="Wzgórza Twardogórskie">
Wzgórza Twardogórskie

Wzgórza Twardogórskie lub "Wzgórza Milicko-Międzyborskie" (318.45) – mały mezoregion fizycznogeograficzny w południowo-zachodniej Polsce, stanowiący wschodnią część Wału Trzebnickiego. Region graniczy od północy z Kotliną Milicką, od zachodu z Kotliną Żmigrodzką i Wzgórzami Trzebnickimi, od południa z Równiną Oleśnicką a od wschodu ze Wzgórzami Ostrzeszowskimi. Region leży w całości w obrębie woj. dolnośląskiego (peryferyjnie na obszarze woj. wielkopolskiego) i bierze swą nazwę od miasta Twardogóra.
Mezoregion jest morenowym, zalesionym pasem wzgórz (powierzchnia 304 km²) osiągającym wysokości od 220 do maksymalnie 272 m n.p.m., zamykającym od południowego zachodu Kotlinę Milicką.
W obrębie Wzgórz Twardogórskich wyróżnia się trzy mikroregiony:
Głównymi ośrodkami miejskimi regionu są Syców, Twardogóra i Międzybórz.
Wzgórza Twardogórskie rozpościerają się na terenie gmin: Milicz, Krośnice, Zawonia, Dobroszyce, Oleśnica, Twardogóra, Sośnie, Międzybórz, Syców i Dziadowa Kłoda.

</doc>
<doc id="1178511" url="https://pl.wikipedia.org/wiki?curid=1178511" title="Wojsław Powała">
Wojsław Powała

Wojsław Powała (ur. ok. 1060, zm. ok. 1140) – protoplasta rodu Powałów Ogończyków, komes wrocławski, piastun księcia Bolesława Krzywoustego, współzałożyciel kolegiaty głogowskiej, opactwa lubińskiego i benedyktyńskiego klasztoru na Łysej Górze. Był rówieśnikiem Skarbimira. 
Imię Wojsław w języku staropolskim oznaczało „tego, który zdobywa sławę w wojnach”. „sławnego wojownika”.
Rodzina.
Wojsław pochodził z rycerskiego rodu Dębno (włoście: Kije, Przyłęk, Konary, Ostrowąs i Otłoczyn).
Posiadał rozległe dobra ziemskie na Mazowszu i Kujawach, jak również w Małopolsce.
Potomkowie.
Z pierwszej żony Dobromiły, córki Kiełcza, zostawił synów: Janusza i Trojana, drugiej – zmarłej bezpotomnie Dobiechnie córce Kiliana przekazał pewne dobra mazowieckie. Ufundowany z nich kościół pw. Najświętszej Marii Panny na przedmieściach Płocka po późniejszych uzupełniających nadaniach potomków Wojsława dysponował w 1185 r. piętnastoma majątkami ziemskimi. 
Syn Wojsława Janusz był m.in. zarządcą beneficjum urzędniczego w rejonie Wyszogrodu, natomiast drugi syn Trojan był prokuratorem (zarządcą dóbr książęcych) za czasów Bolesława Kędzierzawego oraz być może był margrabią w rejonie Wizny.
Wnukami Wojsława byli m.in. Wojsław Trojanowic i Gedko, biskup płocki. Synami Wojsława Trojanowica byli: Wojsław z Kij i Gedko, podkomorzy krakowski. Ci dwaj ostatni uważani są za protoplastów małopolskiej linii Powałów – Ogończyków

</doc>
<doc id="1178515" url="https://pl.wikipedia.org/wiki?curid=1178515" title="Wzgórza Milicko-Międzyborskie">
Wzgórza Milicko-Międzyborskie



</doc>
<doc id="1178518" url="https://pl.wikipedia.org/wiki?curid=1178518" title="Kazimierz Lis">
Kazimierz Lis

Kazimierz Józef Lis (ur. 9 stycznia 1910 w Poznaniu, zm. 7 lipca 1998 tamże) – polski piłkarz, grający na pozycji pomocnika.
Kariera piłkarska.
Był zawodnikiem klubu Warta Poznań. Grając na wysokim poziomie ligowym, został powołany do szerokiej kadry narodowej (22 zawodników) na MŚ 1938 we Francji. Będąc tak blisko reprezentacji, nie miał szczęścia zagrać w oficjalnym spotkaniu reprezentacji Polski. Karierę zawodniczą zakończył po wojnie, przyczyniając się do zdobycia przez Wartę wicemistrzostwa Polski w 1946 i mistrzostwa Polski w 1947 roku.

</doc>
<doc id="1178522" url="https://pl.wikipedia.org/wiki?curid=1178522" title="Zespoły polipowatości">
Zespoły polipowatości



</doc>
<doc id="1178525" url="https://pl.wikipedia.org/wiki?curid=1178525" title="Ziuwari">
Ziuwari

Ziuwari - trzeci album studyjny niemieckiego zespołu Menhir wydany w 2001 roku.

</doc>
<doc id="1178541" url="https://pl.wikipedia.org/wiki?curid=1178541" title="Bazylika katedralna św. Stanisława i św. Wacława w Świdnicy">
Bazylika katedralna św. Stanisława i św. Wacława w Świdnicy



</doc>
<doc id="1178543" url="https://pl.wikipedia.org/wiki?curid=1178543" title="Alfred Ohanowicz">
Alfred Ohanowicz

Alfred Ohanowicz (ur. 31 marca 1888 we Lwowie, zm. 21 marca 1984 w Poznaniu) – polski prawnik cywilista, profesor, senator (1930–1935), działacz społeczności ormiańskiej.
Życiorys.
Urodził się we Lwowie w zamożnej, szlacheckiej rodzinie polskich Ormian. 3 kwietnia 1888 został ochrzczony w obrządku ormiańsko-katolickim w katedrze ormiańskiej we Lwowie. Ukończył szkoły średnie w Złoczowie i Lwowie. Filister honorowy Korporacji Masovia. W 1910 uzyskał tytuł doktora praw na Uniwersytecie Lwowskim i opublikował swoją pierwszą monografię pt. "Ciężary państwowe duchowieństwa w Polsce w drugiej połowie XV i początkach XVI wieku". W latach 1910–1919 pracował w Prokuratorii Skarbu, później Prokuratorii Generalnej RP we Lwowie. Brał czynny udział w obronie Lwowa w 1918.
Od czerwca 1919 stał na czele Katedry Prawa Cywilnego Uniwersytetu Poznańskiego. W latach (1928–1933) członek Trybunału Kompetencyjnego. W latach 1930–1935 był senatorem III kadencji z ramienia BBWR.
3 maja 1928 został odznaczony Krzyżem Komandorskim Orderu Odrodzenia Polski.
We wrześniu 1939 aresztowany przez hitlerowców. W latach 1940–1944 przebywał w Warszawie, uczestnicząc w tajnym nauczaniu.
Od 1945 wykładał prawo cywilne na Uniwersytecie Jagiellońskim. W latach 1945–1960 był dziekanem Wydziału Prawa Uniwersytetu Poznańskiego (przemianowanego w 1955 na Uniwersytet im. Adama Mickiewicza). W 1965 uzyskał tytuł doktora "honoris causa" tej uczelni.
W latach 1958–1981 redaktor naczelny „Ruchu Prawniczego, Ekonomicznego i Socjologicznego” (następnie od 1982 r. honorowy przewodniczący komitetu redakcyjnego).
Został pochowany 26 marca 1984 na Cmentarzu Junikowo w Poznaniu (pole 27 kwatera 1-6-9).

</doc>
<doc id="1178546" url="https://pl.wikipedia.org/wiki?curid=1178546" title="Brandon Baker">
Brandon Baker

Brandon Baker (ur. 28 kwietnia 1985 w Anaheim, Kalifornia) – amerykański aktor. Znany z filmów "Johnny Tsunami" i "". Brał udział w Igrzyskach Disney Channel 2007 w drużynie zielonych.

</doc>
<doc id="1178547" url="https://pl.wikipedia.org/wiki?curid=1178547" title="Notocactus">
Notocactus



</doc>
<doc id="1178548" url="https://pl.wikipedia.org/wiki?curid=1178548" title="Niezależne organy regulacyjne">
Niezależne organy regulacyjne

Niezależne organy regulacyjne – centralne organy administracji o szczególnym statusie, których szefowie nie wchodzą w skład Rady Ministrów.
Charakteryzują się one znacznym stopniem niezależności od rządu oraz ograniczonymi możliwościami odwoływania z zajmowanego stanowiska. Sprawujący nadzór nad danym organem Prezes Rady Ministrów lub minister ma bardzo ograniczone uprawnienia nadzorcze, praktycznie nie mając wpływu na decyzje wydawane przez ten organ.
Ponadto, są one wyposażone w bardzo szerokie kompetencje, przekraczające uprawnienia typowych organów administracji. Przykładowo, mają prawo nakładania kar pieniężnych na przedsiębiorców i osoby fizyczne.
Te szerokie kompetencje do działania umożliwiają im samodzielne kształtowanie i egzekwowanie polityki państwa w dziedzinie, objętej ich zadaniami.
Celem powołania niezależnych organów decyzyjnych jest uniezależnienie ich decyzji od aktualnych wpływów politycznych, a tym samym od rządu i Prezesa Rady Ministrów.
Wzorce takich niezależnych organów zostały zaczerpnięte ze Stanów Zjednoczonych.
W praktyce, na obsadę stanowisk ma istotny wpływ aktualny rząd. Ograniczone możliwości odwołania ze stanowiska powodują, że kolejny rząd nie ma możliwości oddziaływania na organ w sposób bezpośredni. Istnieją jednak możliwości wpływu pośredniego- na przykład poprzez alokację środków finansowych.
Pierwsze niezależne organy regulacyjne to: Krajowa Rada Radiofonii i Telewizji oraz Komisja Papierów Wartościowych (później przemianowana na Komisję Papierów Wartościowych i Giełd).
Obecnie do grupy tej zalicza się organy takie jak:

</doc>
<doc id="1178550" url="https://pl.wikipedia.org/wiki?curid=1178550" title="Registrum Gregorii">
Registrum Gregorii

Registrum Gregorii – rękopis zawierający zbiór listów papieża Grzegorza Wielkiego, wykonany ok. 983-985 roku przez anonimowego autora. Miniator ten nazywany bywa umownie Mistrzem Registrum Gregorii, a uważany jest za jednego z najwybitniejszych artystów okresu ottońskiego.
Manuskrypt został wykonany na zamówienie Egberta, arcybiskupa Trewiru, prawdopodobnie w celu uczczenia niedawno zmarłego cesarza Ottona II. Do dziś zachował się we fragmentach, podzielony między dwie kolekcje: Stadtbibliothek w Trewirze i Musée Condé w Chantilly. Wśród tych szczątków znajdują się jedynie dwie całostronicowe miniatury.
Jedna z nich ukazuje papieża Grzegorza dyktującego pisarzowi treść swojego dzieła.
Druga przedstawia tronującego cesarza Ottona II, któremu hołd składają cztery postacie personifikujące ziemie, a opisane jako: "Germania", "Francia", "Italia", "Alamania". Przynoszą one władcy kule symbolizujące panowanie. Ten model ikonograficzny został przejęty przez późniejszych twórców ottońskich, zaliczanych do tzw. "grupy Liuthara". Znane są dziś dwa dzieła ich autorstwa, zawierające podobne miniatury: rękopis dołączony do "De bello Iudaico" Józefa Flawiusza (Biblioteka Państwowa w Bambergu) oraz ewangeliarz Ottona III (Bawarska Biblioteka Państwowa w Monachium). W dwóch powyższych księgach scenę tę przedstawiono na dwóch sąsiadujących stronicach: na jednej ukazany został cesarz, na drugiej – prowincje.

</doc>
<doc id="1178552" url="https://pl.wikipedia.org/wiki?curid=1178552" title="MUTYH">
MUTYH

MUTYH ("E. coli" MutY homolog) – gen kodujący glikozylazę DNA zaangażowaną w proces naprawy uszkodzeń oksydacyjnych DNA. Ten typ naprawy określa się jako naprawę przez wycinanie zasady. Białko MUTYH lokalizuje się w jądrze komórkowym i mitochondriach. Gen "MUTYH" znajduje się w locus 1p34.3-32.1.
Choroby.
Mutacje genu "MUTYH" odpowiadają za część przypadków dziedziczonej autosomalnie recesywnie rodzinnej polipowatości gruczolakowatej. Dwie najczęstsze w populacji kaukaskiej mutacje powodują zamianę reszty tyrozynowej na cysteinową w pozycji 165 łańcucha polipeptydowego (zapis Tyr165Cys lub Y165C) i glicynowej na asparaginianową w pozycji 382 (Gly382Asp lub G382D).

</doc>
<doc id="1178555" url="https://pl.wikipedia.org/wiki?curid=1178555" title="Delete (klawisz)">
Delete (klawisz)

Delete – klawisz na komputerowej klawiaturze architektury PC. Jego najczęstszym zastosowaniem jest usuwanie znaków znajdujących się za kursorem tekstu. Nazwa ta bywa czasem skracana do formy "Del".

</doc>
<doc id="1178556" url="https://pl.wikipedia.org/wiki?curid=1178556" title="Knol">
Knol

Knol – serwis internetowy stworzony przez firmę Google, którego zadaniem było gromadzenie opracowań ze wszelkich dziedzin wiedzy. Serwis po kilku latach działalności został zamknięty 1 maja 2012 roku. Każdy mógł zostać autorem, ale musiał podać swoje dane osobowe i posiadane kwalifikacje. Opracowania tematyczne zawarte były w jednostkach nazywanych "knolami", które mogły być współtworzone z innymi osobami, ale tylko jedna była jego autorem i odpowiedzialna za ostateczny kształt opracowanego knola. Opracowania podlegają ocenie przez czytelników. Autorzy opracowań otrzymywali za swoją pracę wynagrodzenie – zysk z reklam AdSense publikowanych na przygotowanych przez nich materiałach.
Slogan serwisu to:
a naczelna zasada
Publiczna beta wersja serwisu udostępniona została 23 lipca 2008 roku. Otwarcie serwisu ogłoszono 13 grudnia 2007.

</doc>
<doc id="1178559" url="https://pl.wikipedia.org/wiki?curid=1178559" title="Google Knol">
Google Knol



</doc>
<doc id="1178561" url="https://pl.wikipedia.org/wiki?curid=1178561" title="Lajos Benedek">
Lajos Benedek



</doc>
<doc id="1178566" url="https://pl.wikipedia.org/wiki?curid=1178566" title="Opuntia">
Opuntia



</doc>
<doc id="1178567" url="https://pl.wikipedia.org/wiki?curid=1178567" title="Femundslopet">
Femundslopet

Finnmarksløpet – wyścig psich zaprzęgów rozgrywany w Norwegii od 1981 roku. Zawody rozgrywane są na dwóch trasach. Dla zaprzęgów składających się z 8 psów długość trasy wynosi 500 km, dla zaprzęgów składających się z 14 psów długość trasy wynosi 1000 km. Etapy mają długość od 50 do 140 km. 
Pierwszym zwycięzcą był w 1981 roku Sven Engholm, który z jedenastoma tryumfami w tym wyścigu przewodzi stawce najczęściej wygrywających.

</doc>
<doc id="1178568" url="https://pl.wikipedia.org/wiki?curid=1178568" title="Alojzy Pawelec">
Alojzy Pawelec

Alojzy Pawelec (ur. 29 stycznia 1886 w Marklowicach Dolnych, zm. 18 sierpnia 1972 w Katowicach) – lekarz, śląski działacz polityczny, poseł na Sejm Śląski i wieloletni senator II RP (III, IV i V kadencji).
Życiorys.
Urodził się w Dolnych Marklowicach na ziemi wodzisławskiej w wielodzietnej rodzinie chłopskiej Emanuela i Barbary z domu Stokowy. Miał sześciu braci i pięć sióstr. Bracia Wilhelm, Józef i Maksymilian uczestniczyli w trzech powstaniach śląskich. Podstawowe wykształcenie pobierał w miejscu zamieszkania. Następnie uczył się w królewskim gimnazjum katolickim w Bytomiu, gdzie w 1907 zdał maturę. Studiował medycynę na uniwersytetach w Greifswaldzie, Wrocławiu (1909–1910), Dreźnie i Lipsku, gdzie doktoryzował się w 1915 na podstawie dysertacji pt. "Leprediagnostik im Mittelalter und Anneisungen zur Lepraschau" (Diagnostyka trądu w średniowieczu i wskazówki do przeglądu literatury na ten temat). Podczas studiów we Wrocławiu należał do Związku Młodzieży Polskiej „Zet”, w Lipsku do niepodległościowej organizacji „Unitas”. Po powrocie na Śląsk dyrektorował sanatorium gruźliczemu w Sokołowsku ("Görbersdorf") k. Wałbrzycha.
Należał do organizatorów Polskiej Organizacji Wojskowej Górnego Śląska w powiecie rybnickim. Zaangażowany politycznie po stronie polskiej, wziął udział w II i III powstaniu śląskim. Po 1922 pracował jako lekarz w Wodzisławiu Śląskim. Był dyrektorem Lecznicy Przeciwgruźliczej Spółki Brackiej w Wodzisławiu Śląskim.
Początkowo związany ze śląską chadecją. W 1926 przeszedł na stronę sanacji, zostając posłem NChZP na II Sejm Śląski (1930). Później piastował mandat senatora BBWR i OZN III, IV i V kadencji (w tej ostatniej z nominacji prezydenckiej). W 1938 wybrano go wicemarszałkiem Senatu z ramienia OZN. Od lutego 1938 był prezesem OZN na Górnym Śląsku.
W czasie okupacji niemieckiej przebywał we Francji, skąd powrócił do Polski w 1946. Przeprowadził się ze Śląska Górnego na „odzyskany” Dolny, nadal pracując jako lekarz. Był m.in. naczelnym lekarzem Lecznicy Spółki Brackiej w Nowej Rudzie oraz naczelnym lekarzem Ubezpieczalni Społecznej w Wałbrzychu, w latach 1950–1951 pełnomocnikiem Ministra Zdrowia do organizacji Państwowego Zespołu Sanatoriów Przeciwgruźliczych w Sokołowsku, do 1952 dyrektorem a następnie (do 1962) ordynatorem Sanatorium nr 4 w Szczawnie-Zdroju k. Jeleniej Góry.
Od 1920 był mężem Eleonory z Grauer'ów, z którą miał troje dzieci: córkę Wandę i dwóch synów Janusza i Zbigniewa.
Zmarł w Katowicach. Pochowany w Wodzisławiu Śląskim na cmentarzu przy ul. Pszowskiej (pole B-10-4).
Upamiętnienie.
Imieniem Alojzego Pawelca nazwano Wojewódzki Szpital Chorób Płuc w Wodzisławiu Śląskim.

</doc>
<doc id="1178576" url="https://pl.wikipedia.org/wiki?curid=1178576" title="Opuntia microdasys">
Opuntia microdasys



</doc>
<doc id="1178579" url="https://pl.wikipedia.org/wiki?curid=1178579" title="Zespół młodzieńczej polipowatości">
Zespół młodzieńczej polipowatości



</doc>
<doc id="1178583" url="https://pl.wikipedia.org/wiki?curid=1178583" title="Hildebrandslied">
Hildebrandslied

Hildebrandslied – czwarty album studyjny niemieckiej grupy Menhir wydany 22 kwietnia 2007 roku. W niektórych piosenkach czysty śpiew przeplata się z growlem.

</doc>
<doc id="1178586" url="https://pl.wikipedia.org/wiki?curid=1178586" title="Bergetiger">
Bergetiger



</doc>
<doc id="1178588" url="https://pl.wikipedia.org/wiki?curid=1178588" title="MS Office">
MS Office



</doc>
<doc id="1178589" url="https://pl.wikipedia.org/wiki?curid=1178589" title="Race of Champions">
Race of Champions

Race of Champions (Wyścig Mistrzów) – międzynarodowe wydarzenie z dziedziny sportów motorowych organizowane pod koniec każdego roku z udziałem kierowców wyścigowych i rajdowych z całego świata.
Historia.
Pierwszy Wyścig Mistrzów odbył się w 1988 roku, a jego organizatorami byli Michèle Mouton i Fredrik Johnson. Wyścig miał na celu upamiętnienie śmierci kierowcy rajdowego Henri Toivonena oraz jego pilota, Sergio Cresto, którzy zginęli 2 maja 1986 podczas 30. Rajdu Korsyki.
Każdego roku w trakcie Wyścigu wyłaniany jest indywidualny zwycięzca, który otrzymuje Puchar Henri Toivonena oraz tytuł Mistrza Mistrzów ("Champion of Champions"). Dodatkowo, w 1999 roku wprowadzono Puchar Narodów ("Nations Cup"), w którym biorą udział reprezentacje poszczególnych państw. Każde państwo reprezentuje jeden kierowca rajdowy i jeden kierowca wyścigowy (do 2003 roku zespoły składały się z 3 kierowców). Kierowcy wyścigowi pochodzą zazwyczaj z takich serii wyścigowych jak Formuła 1, NASCAR, Champ Car czy IRL. Zdarza się również, że kierowcy wyścigowi, którzy mają doświadczenie rajdowe, reprezentują swoje państwo jako kierowcy rajdowi. Tak było w przypadku kierowcy NASCAR Jimmiego Johnsona, który w 2002 i 2004 roku reprezentował Stany Zjednoczone właśnie jako kierowca rajdowy.
W latach 2004–2006 Wyścig Mistrzów odbywał się w Paryżu na stadionie Stade de France. 17 grudnia 2006 ogłoszono, że w latach 2007–2009 Race of Champions odbywać się będzie w Londynie na nowym stadionie Wembley, jednak ostatecznie na stadionie tym rozegrano dwie edycje RoC. W 2009 roku miejsce rozgrywania Wyścigu zmieniono na Stadion Narodowy w Pekinie.
Race of Champions 2004.
Race of Champions w 2004 roku odbył się 6 grudnia i po raz pierwszy został zorganizowany we Francji na stadionie Stade de France.
Tytuł Mistrza Mistrzów zdobył Heikki Kovalainen, a nagroda Nations Cup trafiła do reprezentacji Francji, w skład której wchodzili Sébastien Loeb oraz Jean Alesi.
Podczas Race of Champions 2004 zorganizowano ponadto specjalną konkurencję, "World Champions Challenge" (pojedynek Mistrzów Świata), która została rozegrana pomiędzy Michaelem Schumacherem a Sébastienem Loebem (obaj zdobyli w 2004 roku mistrzostwa w swoich seriach wyścigowych). Zwycięzcą pojedynku został Schumacher.
Lista startowa kierowców:
Race of Champions 2005.
Race of Champions 2005 odbył się 3 grudnia na Stade de France w Saint-Denis.
Tytuł Mistrza Mistrzów zdobył Sébastien Loeb po tym, jak Tom Kristensen rozbił się w trakcie finału. Puchar Narodów zdobyli Mattias Ekström i Tom Kristensen reprezentujący państwa skandynawskie.
W 2005 roku podczas Wyścigu po raz pierwszy użyto Porsche 911 GT3, które zastąpiło dotychczas używane Ferrari 360, a także Renault Mégane, które obok Citroëna Xsary WRC i tzw. "ROC Buggy" stało się nowym samochodem do współzawodnictwa.
Lista startowa kierowców:
Race of Champions 2006.
Race of Champions 2006 odbył się 16 grudnia na Stade de France w podparyskim Saint-Denis.
Zdobywcą Pucharu Narodów została reprezentacja Finlandii dzięki zwycięstwu Heikki Kovalainena, który pokonał w finale Travisa Pastranę z zespołu Stanów Zjednoczonych. Partnerem zespołowym Kovalainena był dwukrotny zwycięzca Rajdowych Mistrzostw Świata Marcus Grönholm, natomiast w zespole USA Pastrana musiał samodzielnie pokonać wszystkie rundy, ponieważ jego partnerzy, Jimmie Johnson, a następnie Scott Speed, który został wyznaczony w jego miejsce, z przyczyn zdrowotnych nie mogli wziąć udziału w Wyścigu.
Tytuł Mistrza Mistrzów zdobył Mattias Ekström ze Szwecji, który w półfinale pokonał Kovalainena o 0,0002 sekundy, a następnie w finale broniącego tytułu Sébastiena Loeba z Francji.
Lista startowa kierowców:
Race of Champions 2007.
Race of Champions w 2007 roku odbył się 16 grudnia na stadionie Wembley w Londynie.
Puchar Narodów zdobyła reprezentacja Niemiec, w skład której wchodzili Michael Schumacher i Sebastian Vettel, natomiast tytuł Mistrza Mistrzów zdobył po raz drugi z rzędu Szwed Mattias Ekström.
Lista startowa kierowców:
Race of Champions 2008.
Race of Champions w 2008 roku odbył się 14 grudnia na stadionie Wembley w Londynie.
Puchar Narodów obronili zwycięzcy z poprzedniego roku, Michael Schumacher i Sebastian Vettel (reprezentacja Niemiec), natomiast tytuł Mistrza Mistrzów po raz trzeci w karierze zdobył Rajdowy Mistrz Świata, Sébastien Loeb.
Lista startowa kierowców:
Race of Champions 2010.
Race of Champions w 2010 roku odbył się w dniach 27–28 listopada na stadionie ESPRIT arena w Düsseldorfie.
Lista startowa kierowców:

</doc>
<doc id="1178590" url="https://pl.wikipedia.org/wiki?curid=1178590" title="Wilhelm Kubsz">
Wilhelm Kubsz

Wilhelm Franciszek Kubsz (ur. 29 marca 1911 w Gliwicach, zm. 24 lipca 1978 w Jeleniej Górze) – polski duchowny katolicki, podpułkownik ludowego Wojska Polskiego, generalny dziekan WP, kapelan 1 Dywizji Piechoty im. Tadeusza Kościuszki.
Życiorys.
Pochodził z wieloletniej rodziny górnośląskiej. Ojciec pracował jako kolejarz, brał udział w powstaniach śląskich. W 1914 rodzina przeprowadziła się do Wodzisławia Śląskiego, gdzie ukończył szkołę podstawową. Następnie studiował w seminarium duchownym oblatów w Lublińcu, po czym wstąpił do nowicjatu Zgromadzenia Oblatów Misjonarzy Maryi Niepokalanej w Markowicach.
Studiował filozofię w Krobi oraz teologię w Obrze, podczas studiów zdobył uprawnienia technika dentystycznego. W czerwcu 1936 przyjął święcenia kapłańskie. Pracował jako ekonom w Seminarium Duchownym w Obrze, był wikarym w Łuninie na Polesiu.
Po 17 września 1939 został wikariuszem przy dziekanie Poczobucie-Odlanickim, sprawował dozór nad parafią Puzicze koło Baranowicz. Po 1941 zagrożony aresztowaniem ze strony Niemców przystąpił do oddziału partyzantów radzieckich płk. Wasiliewa. Po utworzeniu w ZSRR 1 Dywizji Piechoty im. Generała Tadeusza Kościuszki został jej kapelanem, później płk dypl. Zygmunt Berling mianował go majorem. Otrzymał uprawnienia delegata apostolskiego na terytorium ZSRR. Po sformowaniu 1 Korpusu został jego dziekanem. Redagował katolicki dodatek do pisma „Żołnierz Wolności” pod nazwą „Bóg i Ojczyzna”. Po przejściu frontu wschodniego pod koniec 1943, w Katyniu 30 stycznia 1944 podczas uroczystości żałobnych upamiętniających ofiary zbrodni katyńskiej, w których uczestniczyli żołnierze 1 Korpusu PSZ w ZSRR, w wygłoszonym kazaniu potwierdził sprawstwo Niemców pomordowania polskich oficerów, tym samym artykułując tzw. „kłamstwo katyńskie”.
W 1944 został dziekanem Armii Polskiej w ZSRR. Brał udział w walkach na terytorium Polski, w styczniu 1945 został zwolniony ze służby w wyniku konfliktu z generałem Rolą-Żymierskim oraz pozbawiony odznaczeń. Urzędował w kościele garnizonowym w Lublinie, podobnie jak jego następca ks. płk Stanisław Warchałowski (obecnie parafia cywilno-wojskowa pw. Niepokalanego Poczęcia NMP).
Przed armią radziecką i polskim wojskiem ukrywał się w Górach Świętokrzyskich, gdzie ponownie wstąpił na ścieżki życia zakonnego, tym razem w klasztorze na Świętym Krzyżu pod nazwiskiem przykrywkowym Franciszek Kopiec. Przebywał także w Poznaniu, a następnie był misjonarzem ludowym w Gdańsku. W latach 1957–1964 był proboszczem w Laskowicach (gmina Jeżewo) w województwie kujawsko-pomorskim. W 1964 został kapelanem, a następnie proboszczem kościoła garnizonowego św. Elżbiety we Wrocławiu. Od 1969 do 1972 pełnił funkcję proboszcza parafii garnizonowej św. Kazimierza Królewicza w Katowicach. Natomiast w latach 1972–1978 był proboszczem garnizonu i parafii Podwyższenia Krzyża Świętego w Jeleniej Górze.
Zmarł w Jeleniej Górze, gdzie został pochowany na cmentarzu komunalnym. 18 lutego 1993 Rada Miejska Jeleniej Góry nadała imię kapelana jednej z ulic okalających były jeleniogórski kościół garnizonowy. Odznaczony m.in. Krzyżami Kawalerskim, Oficerskim i Komandorskim Orderu Odrodzenia Polski, Krzyżem Grunwaldu, Orderem Wojny Ojczyźnianej II kl. i Krzyżem Walecznych, a także (pośmiertnie) Krzyżem Virtuti Militari IV klasy.

</doc>
<doc id="1178597" url="https://pl.wikipedia.org/wiki?curid=1178597" title="Rebutia">
Rebutia



</doc>
<doc id="1178600" url="https://pl.wikipedia.org/wiki?curid=1178600" title="Szczawnica (gmina)">
Szczawnica (gmina)

Szczawnica – gmina miejsko-wiejska w województwie małopolskim, w powiecie nowotarskim, która została przekształcona z dawnej gminy miejskiej Szczawnica 1 stycznia 2008 r.
Siedzibą władz gminy jest miasto Szczawnica.
Według danych z 31 grudnia 2010 r. gmina miała 7351 mieszkańców.
Położenie.
Według danych z 1 stycznia 2011 r. powierzchnia gminy wynosiła 87,90 km².
Sąsiednie gminy.
Krościenko nad Dunajcem, Łącko, Piwniczna-Zdrój, Rytro, gmina Stary Sącz. Gmina sąsiaduje też ze Słowacją.
Historia.
1 stycznia 2008 r. zmieniono rodzaj gminy Szczawnica z miejskiego na miejsko-wiejski. W praktyce oznaczało wyłączenie poza administrację miasta obszarów dawnych wsi Jaworki i Szlachtowa (nadając im status wsi) oraz Biała Woda i Czarna Woda (nadając im status "części wsi" Jaworki). Z wyłączonych terenów powstał "obszar wiejski" gminy miejsko-wiejskiej Szczawnica. Z identyczną sytuacją spotkała się w 2014 roku Czarna Woda, którą przekształcono w gminę Czarna Woda.
Ochrona przyrody.
Park Narodowy.
W południowo-zachodniej części gminy jest zlokalizowany Pieniński Park Narodowy.
Parki Krajobrazowe.
Północny obszar gminy zajmuje Popradzki Park Krajobrazowy.
Pomniki przyrody.
Na terenie gminy znajduje się 26 pomników przyrody, w tym 22 przyrody ożywionej i 4 nieożywionej.
Obszary NATURA 2000.
Na terenie gminy zlokalizowane są częściowo obszary Natura 2000:
Rezerwaty przyrody.
Na obszarze gminy znajdują się następujące rezerwaty przyrody:
Obszary chronionego krajobrazu.
Południową część gminy zajmuje Południowomałopolski Obszar Chronionego Krajobrazu.
Demografia.
Dane z 30 czerwca 2004 r.:

</doc>
<doc id="1178601" url="https://pl.wikipedia.org/wiki?curid=1178601" title="Sd.Kfz.">
Sd.Kfz.



</doc>
<doc id="1178605" url="https://pl.wikipedia.org/wiki?curid=1178605" title="Dungen">
Dungen

Dungen - (wym. ), szwedzki zespół rockowy, założony w Sztokholmie.
Grupa prowadzona jest przez Gustava Ejstesa, który pisze muzykę, teksty, śpiewa i sam gra na głównych instrumentach. W skład kwartetu wchodzą też: Reine Fiske (poprzednio w: (Landberk, Morte Macabre, Paatos, The Guild) grający na gitarze, basista Mattias Gustavsson (Life On Earth!) i perkusista Fredrik Björling (The Guild).

</doc>
<doc id="1178609" url="https://pl.wikipedia.org/wiki?curid=1178609" title="Sangju">
Sangju

 
Sangju (kor. 상주시) – miasto w Korei Południowej, w prowincji Gyeongsang Północny. Liczy około 120 tys. mieszkańców.

</doc>
<doc id="1178613" url="https://pl.wikipedia.org/wiki?curid=1178613" title="Valentina Lisitsa">
Valentina Lisitsa

Valentina Lisitsa, , Walentina Lisica (ur. 1973 w Kijowie) – pianistka klasyczna specjalizująca się w okresie romantycznym. Mieszkała na Ukrainie, w USA, Kanadzie oraz Francji.
Urodzona na Ukrainie, nie uważa się jednak za obywatelkę ukraińską i nie posługuje językiem ukraińskim, znana jest też ze swojego silnie antyukraińskiego i prorosyjskiego nastawienia. W lutym 2022 roku przyjęła obywatelstwo rosyjskie.
Aktualnie mieszka w Stanach Zjednoczonych. Jej mężem jest pianista Aleksiej Kuzniecow, z którym gra w duecie.
Nagrała sześć płyt dla Audiofon Records (w tym dwie z mężem), recital ze skrzypaczką Idą Haendel, DVD z dwudziestoma czterema etiudami Fryderyka Chopina, dzieła Franza Schuberta i Ferenca Liszta oraz płytę zatytułowaną Black and Pink.
Artystka wypromowała się przez portal YouTube. Gra na fortepianie marki Bösendorfer i była twarzą tego przedsiębiorstwa.
Kontrowersje.
Artystka wielokrotnie wyrażała swoje poparcie dla polityki Kremla, po wybuchu w 2014 roku wojny w Donbasie opowiedziała się jako zwolenniczka prorosyjskich separatystów. W 2015 roku Toronto Symphony Orchestra odwołała swoje koncerty z pianistką z powodu jej kontrowersyjnych wpisów na Twitterze, w których określała władze ukraińskie jako nazistowskie i zarzucała im ludobójstwo na ludności rosyjskojęzycznej. W 2021 roku pianistka przyjęła obywatelstwo separatystycznej tzw. Donieckiej Republiki Ludowej.
Podczas rosyjskiej agresji na Ukrainę wyrażała swoje poparcie dla działań Federacji Rosyjskiej. 2 maja 2022 roku dała koncert przed budynkiem byłej ambasady ukraińskiej w Moskwie dla upamiętnienia prorosyjskich separatystów zabitych podczas starć w Odessie w 2014 roku, kilka dni później wystąpiła natomiast z okazji Dnia Zwycięstwa w okupowanym przez wojska rosyjskie Mariupolu.

</doc>
<doc id="1178615" url="https://pl.wikipedia.org/wiki?curid=1178615" title="Yeongcheon">
Yeongcheon

Yeongcheon (kor. 영천시) – miasto w Korei Południowej, w prowincji Gyeongsang Północny. W 2003 liczyło 113 870 mieszkańców.

</doc>
<doc id="1178616" url="https://pl.wikipedia.org/wiki?curid=1178616" title="Aberratio ictus">
Aberratio ictus

Aberratio ictus vel iactus – z łac. "zboczenie działania". Prawnicze określenie nieuregulowanego w polskim prawie karnym zdarzenia, które polega na naruszeniu przez sprawcę dobra prawnego, które zamierzał zaatakować, ale na szkodę innej osoby, a to z przyczyn od niego niezależnych, tj. wbrew jego woli i wbrew jego przewidywaniom.
Przykład: Sprawca A, chcąc zabić osobę B, oddał strzał w kierunku B, ale zabił osobę C, która przypadkowo pojawiła się na linii strzału.
Kontrowersja związana z "aberratio ictus" wiąże się pytaniem czy sprawca takiego czynu (A) odpowiada:
Rozwiązanie tego dylematu wpływa na kwalifikację prawną czynu sprawcy, a przez to może wpłynąć na wymiar kary.
Sporna jest też kwestia tego, czy śmierć C jest wynikiem nieumyślnego przestępstwa czy też nie. Dobrem chronionym przez art. 148 kodeksu karnego jest życie ludzkie (a nie konkretnie życie osoby B). Zatem zboczenie działania w wyżej wymienionej sytuacji nie powinno kwalifikować spowodowania śmierci C przez A jako nieumyślnego (zabójstwo jako zbrodnia może być tylko umyślne). Należy przyjąć koncepcję uznającą dokonanie umyślnej zbrodni zabójstwa przez A i to w zamiarze bezpośrednim. 
Podobnie uznał Sąd Najwyższy w wyroku z 13 maja 2002:
"Oskarżony chciał (dolus directus) zabić człowieka i w istocie człowieka zabił. Sprawca nie pomylił się co do podmiotu czynności wykonawczej, ale co do kierunku, w którym rozwinie się akcja. Skoro sprawca chciał zastrzelić człowieka i zastrzelił człowieka – taki błąd należy uznać za nieistotny. W konsekwencji oskarżonemu należy przypisać sprawstwo zabójstwa nie dwóch a jednej osoby, za to w formie stadialnej dokonania i – uwzględniając poczynione przez sądy, a niekwestionowane przez oskarżonego ustalenia co do jego intencji dotyczących osoby (B) – z zamiarem bezpośrednim. Stwierdzenie, iż w przebiegu wydarzeń przejawiło się zboczenie działania, zobowiązuje sąd także do odpowiedniego skonstruowania opisu czynu, jaki powinien być przypisany oskarżonemu. (...)"

</doc>
<doc id="1178622" url="https://pl.wikipedia.org/wiki?curid=1178622" title="Yeongju">
Yeongju

Yeongju (kor. 영주시) – miasto w Korei Południowej, w prowincji Gyeongsang Północny. W 2003 liczyło 196 000 mieszkańców.

</doc>
<doc id="1178636" url="https://pl.wikipedia.org/wiki?curid=1178636" title="Seogwipo">
Seogwipo

 
Seogwipo (kor. 서귀포시) – miasto w Korei Południowej, w prowincji Jeju, na wyspie o tej samej nazwie. W 2006 liczyło 172 042 mieszkańców. W mieście znajduje się stadion piłkarski Jeju World Cup Stadium na 42 256 widzów, na którym były rozgrywane trzy mecze Mistrzostw Świata w 2002. Brazylia grała z Chinami, Słowenia z Paragwajem i Niemcy z Paragwajem. Po mistrzostwach część jednej z trybun została ściągnięta i tym samym pojemność stadionu zmniejszona do 35 657.
Miasta partnerskie.
 Karatsu

</doc>
<doc id="1178640" url="https://pl.wikipedia.org/wiki?curid=1178640" title="Gimje">
Gimje

Gimje (kor. 김제시) – miasto w Korei Południowej, w prowincji Jeolla Północna. W 2012 osiągnęło 85 091 mieszkańców.

</doc>
<doc id="1178642" url="https://pl.wikipedia.org/wiki?curid=1178642" title="Balatonalmádi">
Balatonalmádi

Balatonalmádi – miasto na Węgrzech, w komitacie Veszprém, stolica powiatu Balatonalmádi. Liczy 9062 mieszkańców (styczeń 2011).

</doc>
<doc id="1178646" url="https://pl.wikipedia.org/wiki?curid=1178646" title="Gunsan">
Gunsan

Gunsan (kor. 군산시) – miasto w Korei Południowej, w prowincji Jeolla Północna. W 2001 liczyło 277 491 mieszkańców.

</doc>
<doc id="1178650" url="https://pl.wikipedia.org/wiki?curid=1178650" title="Iksan">
Iksan

Iksan (kor. 익산) – miasto w Korei Południowej, w prowincji Jeolla Północna. W 2006 liczyło 317 920 mieszkańców.

</doc>
<doc id="1178651" url="https://pl.wikipedia.org/wiki?curid=1178651" title="Karol Hryniewiecki">
Karol Hryniewiecki

Karol Hryniewiecki (ur. 13 grudnia 1841 w Pulszach, zm. 14 kwietnia 1929 we Lwowie) – polski duchowny rzymskokatolicki, działacz polityczny II RP, biskup diecezjalny wileński w latach 1883–1889, od 1891 arcybiskup tytularny Perge, poseł na Sejm Litwy Środkowej.
Życiorys.
Urodził się 13 grudnia 1841 w Pulszach. Kształcił się w gimnazjum w Białymstoku. Studiował w seminarium duchownym w Mińsku Litewskim i w Akademii Duchownej w Petersburgu. Walczył w powstaniu styczniowym. 21 listopada 1867 został w Petersburgu wyświęcony na prezbitera.
Pracował jako wikariusz w Orszy, gdzie równocześnie był kapelanem i nauczycielem religii w miejscowym instytucie szlacheckim. Od 1869 zajmował stanowisko profesora Akademii Duchownej w Petersburgu, prowadząc zajęcia z archeologii biblijnej, obrzędów i śpiewu kościelnego, prawa kanonicznego i historii Kościoła. Od 1879 piastował urząd rektora petersburskiego seminarium metropolitalnego. W 1877 został kanonikiem, a w 1879 prałatem kapituły mohylewskiej.
15 marca 1883 papież Leon XIII mianował go biskupem diecezjalnym diecezji wileńskiej. Święcenia biskupie otrzymał 7 maja 1883 w kościele św. Katarzyny Aleksandryjskiej w Petersburgu. Udzielił mu ich arcybiskup metropolita warszawski Wincenty Teofil Chościak-Popiel w asyście Aleksandra Kazimierza Bereśniewicza, biskupa diecezjalnego kujawsko-kaliskiego, i Tomasza Teofila Kulińskiego, biskupa diecezjalnego kieleckiego. Ingres odbył 7 czerwca 1883. Na początku 1885 za występowanie z protestami przeciwko nasileniu działań rusyfikacyjnych i ograniczaniu praw Polaków przez władzę carską został aresztowany i zesłany do Jarosławia nad Wołgą, skąd został zwolniony w 1889 z zakazem powrotu do diecezji podlegającej jego jurysdykcji. 30 grudnia 1889 ustąpił z urzędu biskupa wileńskiego.
W 1890 przez Galicję wyjechał do Rzymu, gdzie 19 stycznia 1891 został mianowany arcybiskupem tytularnym Perge. Następnie udał się na kurację do Szwajcarii, po czym powrócił na stałe do Galicji, gdzie był proboszczem w Tuchowie i Zazulach, asesorem kurii metropolitalnej we Lwowie i kanonikiem kapituły lwowskiej. Sfinansował budowę kościołów w Kniażem, Podlipcach, Pustomytach oraz Zazulach, gdzie ponadto ufundował szkołę i ochronkę. Z powodu sprzeciwu Episkopatu Stanów Zjednoczonych nie doszedł do skutku jego wyjazd do Chicago, gdzie miał pełnić funkcję duszpasterza polskich emigrantów. W 1922 był członkiem delegacji sejmu wileńskiego do Warszawy z petycją o przyłączenie Litwy Środkowej do Polski.
Konsekrował biskupa pomocniczego Tyraspolu Antona Zerra (1883). Asystował podczas sakry biskupa diecezjalnego łuckiego i żytomierskiego Szymona Marcina Kozłowskiego (1883), biskupa diecezjalnego sandomierskiego Antoniego Franciszka Sotkiewicza (1883), biskupa pomocniczego sejneńskiego Józefa Hollaka (1883) i biskupa pomocniczego lwowskiego Józefa Webera (1895).
Zmarł 14 kwietnia 1929 we Lwowie. 20 kwietnia 1929 został pochowany w grobowcu przy kościele w Zazulach. W latach 50. XX w. jego grób został zniszczony z polecenia komunistycznych władz.
Odznaczenia.
Dekretem z 2 maja 1922 został odznaczony Wielką Wstęgą Orderu Odrodzenia Polski.

</doc>
<doc id="1178654" url="https://pl.wikipedia.org/wiki?curid=1178654" title="Jeongeup">
Jeongeup

Jeongeup (kor. 정읍시) - miasto w Korei Południowej, w prowincji Jeolla Północna. W 2001 liczyło 152 022 mieszkańców.

</doc>
<doc id="1178655" url="https://pl.wikipedia.org/wiki?curid=1178655" title="20 Pułk Artylerii Lekkiej">
20 Pułk Artylerii Lekkiej

20 Pułk Artylerii Lekkiej (20 pal) – oddział artylerii lekkiej Wojska Polskiego II RP.
Formowanie i walki.
Pułk swój rodowód wiąże z wydzieleniem z baterii zapasowej 1 pap w Lidzie baterii, z której zorganizowano baterię zapasową 2 pap. Baterię tę przegrupowano do Wołkowyska. 11 maja 1920 zaczęto tworzyć I i II dywizjon. Do skompletowania drugiego dywizjonu użyto dwóch baterii z Grodna. Z uwagi na pogarszającą się sytuację militarną, baterię zapasową przeniesiono do Sochaczewa. Tu nastąpiło przezbrojenie poszczególnych baterii na sprzęt francuski. Nadal trwały intensywne prace organizacyjne. We wrześniu 1920 pułk dysponował 75 mm armatami francuskimi.
Pułk w okresie pokoju.
1 listopada 1920 roku 2 pułk artylerii polowej przemianowano na 20 pułk artylerii polowej. III dywizjon w składzie dwóch baterii (7 i 8) pod dowództwem kapitana Adama Epsteina formował się we wsi Wyczerpy Dolne (obecnie dzielnica Częstochowy). 
31 grudnia 1931 roku Minister Spraw Wojskowych marszałek Polski Józef Piłsudski przemianował 20 pułk artylerii polowej na 20 pułk artylerii lekkiej.
Święto pułkowe obchodzono 11 maja, w rocznicę sformowania pierwszych dowództw i baterii pułku.
W czasie pokoju 20 pal miał cztery dywizjony. Wiosną 1939 roku w koszarach prużańskich kwaterowało dowództwo pułku (ppłk Edmund Zimmer) z I zastępcą – ppłk. Anastazym Makowskim oraz II i III dywizjonem haubic. W Baranowiczach kwaterowały I i IV dywizjon armat pod dowództwem II zastępcy pułku – ppłk. Karnowskiego.
W maju 1939 roku II/20 pal został przemianowany na 59 dywizjon artylerii lekkiej, a dotychczasowy IV dywizjon przemianowany na II dywizjon.
20 pal w kampanii wrześniowej.
Mobilizacja.
20 pułk artylerii lekkiej został zmobilizowany na podstawie planu mobilizacyjnego „W” obowiązującego od 30 kwietnia 1938. Tabele mobilizacyjne 20 pal z okresu jego mobilizacji nie objęły późniejsze zmiany i poprawki. Mobilizację alarmową 20 pal przeprowadzono 23 marca 1939 w garnizonach w Baranowicze i Prużana, w grupach zielonej i czerwonej. W grupie zielonej w Baranowiczach, w czasie od Z+20 do Z+40 zmobilizowano do etatów wojennych I dywizjon armat. W grupie czerwonej w Baranowiczach w czasie od A+26 do A+48 zmobilizowano IV dywizjon haubic, oraz w tej samej grupie w Baranowiczach w czasie A+48 pluton parkowy uzbrojenia nr 902. W garnizonie Prużana w grupie czerwonej w czasie od A+28 do A+42 zmobilizowano III dywizjon haubic, w czasie A+42 dowództwo 20 pal i samodzielny patrol meteo nr 20; również w czasie od A+30 do A+54 zmobilizowano II dywizjon armat oraz w czasie od A+50 do A+54 warsztat taborowy nr 909, kolumnę taborową nr 911 i kolumnę taborową nr 912. W okresie mobilizacji powszechnej w jej I rzucie zamierzano zmobilizować do 5 dnia jej trwania baterię marszową 30 pal. Mobilizację rozpoczęto 23 marca o godz. 16:00; w obydwu garnizonach jeden dywizjon mobilizowano w koszarach, a drugi w okolicznych wioskach. Mobilizacja szeregowych odbyła się w sposób sprawny, natomiast spośród oficerów rezerwy większość nie stawiła się, gdyż pochodzili głównie z terenu Okręgu Korpusu nr I, gdzie mobilizacja nie była zarządzona. Brakowało specjalistów: puszkarzy, rusznikarzy, telefonistów, radiotelegrafistów i kowali. Dużą trudność napotkano w trakcie mobilizacji koni i wozów. Większość koni nie była podkuta, uprząż parciana, słabej jakości, wozy jednokonne z drewnianymi osiami, często w złym stanie technicznym. Z uwagi na dalsze odległości siedzib komisji poboru koni i wozów od garnizonów, zmobilizowane konie i wozy dotarły ze znacznym opóźnieniem. W magazynach brakowało hełmów, menażek, żabek do bagnetów i sprzętu optycznego w postaci busoli, lornetek nożycowych i polowych, kątomierzy. Broni krótkiej zabrakło dla oficerów i podoficerów. 25 marca dywizjony osiągnęły zdolność marszową. 
Od 26 marca na stacjach kolejowych w Orańczycach i Baranowiczach rozpoczęto załadunek do transportów kolejowych baterii i dywizjonów 20 pal. Pułk odjeżdżał w rejon koncentracji 20 Dywizji Piechoty w rejon Płońska. 28 marca dywizjony i baterie dotarły do stacji kolejowej w Płońsku, gdzie zostały wyładowane oraz przeszły do wsi Koziminy, Strachowo, Szumlin Strachowo. Dodatkowym utrudnieniem dla mobilizacji 20 pal było stawiennictwo w tym samym czasie rekrutów do odbycia służby wojskowej w garnizonach Baranowicze i Prużana. Po kilku dniach pobytu w rejonie nowej dyslokacji podjęto szkolenie wcielonych rezerwistów, dołączono też do pułku brakujących oficerów i podchorążych rezerwy z terenu Warszawy i okolic. W kwietniu uzupełniono braki sprzętowe powstałe podczas mobilizacji. Na przełomie maja i czerwca poszczególne dywizjony transportem kolejowym wyjeżdżały na ostre strzelania na poligon Czerwony Bór. Wspólnie strzelania odbywały plutony artylerii piechoty poszczególnych pułków piechoty 20 DP. W okresie czerwca i lipca dokonano częściowej wymiany rezerwistów na nowych. Proces doszkalania prowadzono na nowo. Od 16 do 18 czerwca 20 pal przegrupowano do lasów Ordynacji Opinogórskiej na północ od Ciechanowa. W tym rejonie podjęto ćwiczenia taktyczne i długie przemarsze. Po 8 lipca pluton topograficzno-pomiarowy pułku oraz grupy zwiadów dywizjonowych i bateryjnych rozpoczęły wyjazdy w rejon przygraniczny, w rejon Mławy dokonując pomiarów topograficznych; dokonano wyboru punktów obserwacyjnych i stanowisk ogniowych. 15 lipca dokonano reorganizacji 20 pal, dostosowano organizację pułku do obowiązujących standardów i obowiązujących poprawek w planie mobilizacyjnym. Wydzielono z pułku II dywizjon i przekształcono go w samodzielny 59 dywizjon artylerii lekkiej. IV dywizjon haubic stał się od tej chwili II dywizjonem haubic 20 pal. 59 dal podlegał w dalszym ciągu dowódcy artylerii dywizyjnej 20 DP. 20 lipca 20 pal z 59 dal, wraz z całą 20 DP, przegrupowano w rejon Mławy i Rzęgnowa; w tych rejonach podjęto prace fortyfikacyjne oraz budowę stanowisk ogniowych i punktów obserwacyjnych. 15 sierpnia dowództwo pułku objął ppłk Kazimierz Weryński, w miejsce odchodzącego w stan spoczynku ppłk Edwarda Zimmera. 20 sierpnia w 20 pal i 59 dal ogłoszono pogotowie bojowe. Nastąpiło również ostateczne uzupełnienie stanów i wyposażenia. 29 sierpnia pułk zajął stanowiska bojowe. 
20 pal miał za zadanie wesprzeć ogniem artylerii główne siły 20 DP, w postaci 78 pułku piechoty i 80 pułku piechoty na „pozycji mławskiej” na odcinku obrony: Turza, Mławka, Piekiełko, Uniszki Zawadzkie, Windyki. I i III dywizjony pod dowództwem dowódcy 20 pal ppłk. Kazimierza Weryńskiego stanowiły grupę bezpośredniego wsparcia 80 pp. I dywizjon armat zajął stanowiska ogniowe przed lasem mławskim ok. 2,5 km na północny wschód od Mławy. Zadaniem I/20 pal było wsparcie ogniowe dla batalionu I/80 pp. Punkt obserwacyjny był na wzg. 184,7. III dywizjon haubic zajął stanowiska ogniowe przed lasem mławskim po obu stronach drogi Mława-Kuklin. Zadaniem III/20 pal było wsparcie batalionów II/80 pp i III/80 pp. Punkt obserwacyjny był na wzg. 163,0 pod lasem Uniszki Gumowskie. II dywizjon haubic i 78 dywizjon artylerii lekkiej (haubic) stanowiły grupę bezpośredniego wsparcia 78 pp pod dowództwem mjr. Teofila Chciuka. II/20 pal zajął stanowiska ogniowe, bateriami w pobliżu wsi Studzieniec, w pobliżu wsi Łomna i we wsi Stara Wólka. Punkty obserwacyjne umieszczono na północno wschodnich i zachodnich zboczach wzg. 190,0, na wzgórzu w pobliżu młyna wodnego na rzece Mławce we wsi Ruda, na wzgórzach nad Mławką w odległości do 500 m od folwarku Zimnocha. 
Działania bojowe.
Udział w bitwie pod Mławą.
W kampanii wrześniowej 1939 pułk walczył w składzie macierzystej 20 Dywizji Piechoty w składzie Armii „Modlin”. 1 września o godz. 4:40 niemiecka artyleria rozpoczęła ostrzał stanowisk obronnych na „pozycji mławskiej”. Od godz. 5:45 artyleria niemiecka rozpoczęła dwugodzinną nawałę ogniową na główną linię obrony 20 DP. W odpowiedzi ok. godz. 6:30 po opadnięciu porannej mgły, ogień otworzyły dywizjony grup artylerii 20 DP, ostrzeliwując rejony Kuklina i Białut. Ok. godz. 8:00 artyleria niemiecka zaczęła wstrzeliwać się w stanowiska polskiej artylerii. Jednocześnie rozpoczęło się natarcie niemieckiej piechoty. Silnym ostrzałem został obezwładniony punkt obserwacyjny 3 baterii, na którym ranny został ppor. rez. Seweryn Bilicki i trzech kanonierów; wszyscy dostali się do niewoli niemieckiej. Również na punkcie obserwacyjnym 1 baterii rany odniósł jeden z podchorążych. Poranne natarcie niemieckiej piechoty zostało załamane i odparte.
Około godz. 12:30 niemiecka piechota, wsparta 45 czołgami, uderzyła na stanowiska obronne batalionu I/80 pp. W odparciu tego natarcia brały udział baterie 2/20 pal i 3/20 pal, które podczas tej walki wystrzeliły ok. 120 pocisków; następnie włączyła się do walki reszta armat I dywizjonu. Oddziały niemieckie wycofały się do wsi Uniszki Zawadzkie, skąd prowadziły walkę ogniową z 80 pp; zacięta walka trwała przez cały dzień. O godz. 22:00 20 pal i 20 dywizjon artylerii ciężkiej wykonały półgodzinną nawałę ogniową na Uniszki Zawadzkie, czym zmusiły oddziały niemieckie do wycofania się z płonącej wsi. W godzinach porannych 1 września na wysuniętą czatę Iłowo, która składała się z kompanii I batalionu 78 pp i plutonu 6 baterii haubic, wyszło natarcie niemieckiej piechoty. Silny ostrzał plutonu haubic powstrzymał niemieckie natarcie. Po silnym ostrzale pozycji czaty przez artylerię niemiecką, pluton haubic z 6 baterii wraz kompanią piechoty wycofały się na główną linię obrony. Na pozycje batalionu I/78 pp w godzinach 15:00 – 17:00 artyleria niemiecka położyła nawałę ogniową, po czym natarcie przeprowadził niemiecki batalion piechoty, który został ostrzelany ogniem ckm i całością sił artylerii II dywizjonu haubic. Ostrzał II/20 pal doprowadził do zdziesiątkowania niemieckiego batalionu szturmującego pozycje I/78 pp. Niemiecki batalion rozbity ostrzałem wycofał się do pobliskich lasów. Podczas walk tego dnia z 20 pal polegli między innymi: kpt. Zbigniew Jan Parys, ppor. Seweryn Bilicki, ppor. Walenty Toruński, ppor. rez. Franciszek Biłejczuk. 
2 września o świcie niemiecka piechota podjęła kolejne natarcie na pozycje 80 pp, odrzucone z udziałem dywizjonów 20 pal. W południe, z rejonu Windyk, wyszło niemieckie natarcie piechoty z ok. 30 czołgami na pozycje 80 pp. Zaporę ogniową wykonała początkowo 1/20 pal, następnie całością I/20 pal. Wynikiem czego niemieckie natarcie zostało odparte, a 7 czołgów unieruchomionych. W nocy 2/3 września, na żądanie 92 kompanii kolarzy (sygnał czerwona rakieta), 1 bateria armat wykonała ogień zaporowy w rejonie Błot Niemyje. Na odcinku obrony 78 pp, 4 bateria haubic rozbiła niemiecka baterię artylerii na stanowiskach ogniowych w rejonie wsi Piekiełko. Kolejne niemieckie natarcie wyszło ok. godz. 12:00 na styk obrony batalionów I/80 pp i I/78 pp; zostało ono odparte ostrzałem dywizjonu II/20 pal i baterii 1/20 dac. Dwa kolejne natarcia na tym odcinku o godz. 14:00 i 18:00 odparto dzięki skutecznemu ostrzałowi 20 pal. Grupa artylerii mjr. Teofila Chciuka prowadziła ostrzał na żądanie piechoty 78 pułku, zadając duże straty oddziałom niemieckim. W ciągu dnia 2 września grupa mjr. Chciuka rozbiła trzy baterie niemieckiej artylerii. 20 pal w tym dniu poniósł również ciężkie straty; polegli: kpt. Rudolf Lipensky, por. Józef Miłkowski, ppor. Stanisław Tracewski, ppor. rez. Karol Michejda oraz kilku kanonierów; rany odniosło wielu podoficerów i kanonierów.
3 września od świtu artyleria niemiecka ostrzeliwała stanowiska na odcinku mławskim, z upływem czasu coraz bardziej intensywnie. Artyleria dywizjonów podległych 20 DP, w tym 20 pal, prowadziła pojedynek ogniowy z niemieckimi bateriami. W efekcie czego kilkakrotnie zmusiła do zmiany stanowisk niemieckie baterie artylerii. Od południa rozpoczęło się bombardowanie pozycji obronnych, w tym artylerii, przez lotnictwo niemieckie. Bombardowania niszczyły punkty obserwacyjne, stanowiska ogniowe i zerwały sieć łączności. O godz. 17:00 wyruszyło natarcie niemieckiej piechoty zatrzymanej na liniach obrony lub kontratakami odwodów. Szczególnie atakowano stanowiska batalionów I/78 pp, I/80 pp i III/80 pp. 20 pal całością sił wspierał obronę batalionów 78 pp i 80 pp. Oddziały piechoty wraz z artylerią utrzymały główną linię obrony.
Walki odwrotowe.
4 września o godz. 2:00 oddziały artylerii rozpoczęły odwrót. I dywizjon armat zajął stanowiska ogniowe w rejonie Szydłowa, celem osłony wycofującego się 79 pp wraz z 59 dal. O godz. 5:30 na Szydłowo wyszło niemieckie natarcie od strony Stupska. II batalion 79 pp przy wsparciu 1 i 3 baterii 20 pal zatrzymał niemieckie natarcie, odrzucając kontratakiem niemieckie oddziały przy wsparciu obu baterii I dywizjonu w rejon wsi Giednia i Tyszki-Bregendy. W tym rejonie kontratak II/79 pp zatrzymany został pod silnym ogniem niemieckiej artylerii. O godz. 8:00 II batalion rozpoczął odwrót; wraz z nim odwrót rozpoczął I dywizjon, rozczłonkowany na poszczególne działony, przez Niedzbórz i Glinojeck. W trakcie walk pod Stupskiem 3 bateria utraciła armatę. Przed godziną 7:00, wycofujące się spod Mławy w kolumnie głównej 20 DP II i III dywizjony 20 pal, w rejonie Szydłówka, zostały zaatakowane przez oddziały niemieckie. Na rozkaz dowodzącego tą częścią kolumny mjr. Bronisława Schlichtingera, II dywizjon haubic rozwinął się do ognia na wprost i wsparł prowadzący kontratak batalion I/80 pp, zmuszając oddziały niemieckie do odwrotu.
O godz. 7:30 baterie II dywizjonu zajęły stanowiska ogniowe we wsiach Zdroje, Wyszynkach i Wiśniewie. Ok. godz. 9:00 II/20 pal został zaatakowany przez lotnictwo niemieckie. O godz. 11:00 dywizjon II/20 pal podjął dalszy marsz przez Żurominek, Sułkowo do Unikowa. W wyniku bombardowania utracił zabite konie, w efekcie czego pozostawił dwie haubice. III/20 pal maszerował w kolumnie artylerii 20 DP, pod dowództwem ppłk. Kazimierza Weryńskiego, przez Żurominek i Sułkowo. O godz. 8:00 doszedł do lasów opinogórskich, gdzie 9/20 pal podczas zajmowania stanowisk ogniowych została ostrzelana przez niemiecką artylerię i straciła jedną haubicę. Od przedpołudnia 20 pal i inne oddziały artylerii podległe 20 DP kierowały się w rejon Glinojecka, celem przeprawienia się przez Wkrę po dwóch mostach. W godz. 10:00 – 17:00 rejon ten był bezustannie bombardowany przez lotnictwo niemieckie. Przechodzące przez ten rejon oddziały artylerii poniosły wysokie straty osobowe, w koniach i sprzęcie; doszło do rozproszenia dywizjonów i baterii. W nocy 4/5 września ppłk Kazimierz Weryński w lesie pod Raciążem zbierał rozproszone pododdziały artylerii 20 DP, które z Glinojecka kierowały się w stronę Płocka. Część pododdziałów 20 pal po przejściu Glinojecka pomaszerowała na Płońsk, 6/20 pal poprzez Płońsk i Wyszogród dotarła do Modlina. Dwa działony 2/20 pal przemieściły się przez Płońsk do Modlina. 
5 września, na rozkaz dowódcy 20 pal, do Płocka udał się mjr Teofil Chciuk, gdzie nawiązał kontakt z dowództwem Nowogródzkiej Brygady Kawalerii, od której otrzymał żywność, furaż oraz uzgodnił przemarsz części oddziałów artylerii z 20 DP przez Płock. 6 września wieczorem z lasów spod Raciąża wyruszyła w kierunku Płocka kolumna artyleryjska pod dowództwem ppłk. Kazimierza Weryńskiego; kolumna rozciągnęła się na 8 km długości. W jej skład weszły: cztery baterie 20 pal, reszki 20 dac, 2 bateria 59 dal, kilka działonów z 8 pułku artylerii lekkiej, kolumny amunicyjne i tabory. Całość kolumny liczyła ok. 800 żołnierzy i ok. 1000 koni. 7 września rano kolumna ppłk. Kazimierza Weryńskiego przeprawiła się przez most na Wiśle w Płocku. Na rozkaz dowódcy Grupy gen. bryg. Juliusza Zulaufa, broniącej linii rzek Bugu i Narwi od Modlina do Serocka, 20 DP miała skoncentrować i uporządkować się w lasach w rejonie Jabłonna, Legionowo. Miejsce koncentracji artylerii 20 DP zostało wyznaczone w Choszczówce i okolicznych lasach. Kolumna ppłk. Kazimierza Weryńskiego, po nocnym marszu 7/8 września z Płocka, dotarła rano 8 września w rejon Famułek Królewskich, gdzie przebywała na postoju dziennym. Nocnym marszem 8/9 września kolumna dowódcy 20 pal przemaszerowała przez Puszczę Kampinoską i przeprawiła się przez most na Wiśle w Nowym Dworze Mazowieckim. Rano 9 września przez Jabłonnę dotarła do miejsca koncentracji w rejonie Choszczówki. 9 i 10 września w Choszczówce dokonano reorganizacji i uporządkowania 20 pal, zebrano 11 armat 75 mm i 12 haubic 100 mm, z których odtworzono sześć baterii.
Walki nad Bugiem i Narwią.
10 września w godzinach wieczornych i nocy 10/11 września 20 DP otrzymała rozkaz obsadzenia linii Bugo-Narwi od Zegrza do rzeki Rządzy. 11 września o godz. 8:30 pierwszy niemiecki pododdział sforsował Bugo-Narew pod Rynią i prowadził natarcie w kierunku Wolicy. Na rozkaz gen. bryg. Juliusza Zulaufa kontratak na niemiecki oddział miały przeprowadzić oddziały 20 DP. O godz. 14:00 mjr Teofil Chciuk z bateriami 7/20 pal i 9/20 pal miał wesprzeć bataliony 78 pp oraz 80 pp w walce z niemieckimi oddziałami w Białobrzegów i Ryni. 9 bateria haubic zajęła stanowiska w rejonie leśniczówki koło wsi Nieporęt, a 7 bateria haubic przy folwarku Białobrzegi. I dywizjon armat został przydzielony do Zgrupowania „Zegrze” płk. dypl. Józefa Sas-Hoszowskiego. Przeprowadzone kontrataki na przeprawione niemieckie oddziały nie przyniosły powodzenia. 12 września o godz. 18:00 78 pp i 80 pp wykonały ponowne uderzenie na niemiecką piechotę na przyczółku na lewym brzegu Bugu i Narwi. Wsparcie artyleryjskie miała zapewnić grupa artylerii pod dowództwem mjr. Chciuka, składająca się z baterii 4/20 pal, 7/20 pal, 9/20 pal i 1/59 dal. Przy wsparciu silnym ogniem natarcia pododdziałów 78 pp i 80 pp przez zgrupowanie artylerii, w tym baterię armat 120 mm z 47 dywizjonu artylerii ciężkiej, piechota w natarciu początkowo odniosła powodzenie. W trakcie dalszej walki jednak wieczorem piechota wycofała się na pozycje wyjściowe. W nocy 12/13 września bateria 1/20 pal, po wykonaniu marszu w kierunku szosy radzymińskiej, została przydzielona do wsparcia batalionu III/79 pp. O godz. 4:00 13 września zajęła stanowiska ogniowe na zachód od szosy radzymińskiej, na linii starych okopów z 1920. Rano 13 września baterie 1/20 pal, 7/20 pal, 9/20 pal i 1/59 dal wspierały ponowny atak pułków piechoty 20 DP w kierunku Ryni; walki trwały cały dzień 13 września. 13 września od godz. 11:00 bateria 3/20 pal wspierała walki batalionu kombinowanego mjr. Wacława Kuczaj-Kuczajowskiego nad Narwią w rejonie Wieliszewa. 13 września do szpitala odjechał ppłk. Kazimierz Weryński z powodu zakażenia krwi; dowodzenie pułkiem przejął mjr Teofil Chciuk. Zgodnie z rozkazem gen. Zulaufa, nocą 13/14 września 20 DP wycofała się do Warszawy na Pragę. Piechota dywizji, zgodnie z rozkazem dowódcy dywizji płk. dypl. Wilhelma Lawicza-Liszki, miała wycofać się poprzez Marki i podwarszawskie miejscowości na Pragę, pod osłoną ostrzału baterii artylerii. Jako pierwsza odeszła 1/59 dal, następnie baterie 20 pal: 7, 1 i 9.
Walki w obronie Warszawy.
14 września poprzez Marki i Stare Bródno oddziały 20 DP przybyły do Warszawy na Pragę i obsadziły pododcinek „Północny” odcinka „Warszawa-Wschód”. W tym dniu stan 20 pal wynosił 53 oficerów, 251 podoficerów i 1329 kanonierów. Posiadał 1133 konie, na stanie posiadał 11 armat 75 mm, 12 haubic 100 mm , 33 jaszcze, 171 wozów taborowych, 7 kuchni polowych. I dywizjon armat (bez 1 baterii) wszedł w skład artylerii ogólnego działania z kierunkami ostrzału: Jabłonna-Pelcowizna, Białołęka-Nowe Bródno, Marki-Targówek, Zielonka-Elsnerów, Wawer-Kamionek. 1 bateria w składzie dwóch plutonów jako artyleria przeciwpancerna przy piechocie, jeden pluton w rejonie obrony „Targówek” jako wsparcie 78 pp, drugi pluton w rejonie obrony „Pelcowizna” jako wsparcie 79 pp. II dywizjon haubic pod dowództwem mjr. Kazimierza Szczęśniaka, w składzie: 4, 7 i 9 baterii, jako artyleria bezpośredniego wsparcia pododcinka „Północnego”, odcinka „Warszawa-Wschód”. Mjr Teofil Chciuk dowodził grupą artylerii bezpośredniego wsparcia pododcinka „Północnego”. 22 września ze szpitala powrócił ppłk Kazimierz Weryński i objął stanowisko dowódcy bezpośredniego wsparcia pododcinka „Północnego”. Tego dnia dokonano reorganizacji 20 pal: I dywizjon armat kpt. Tadeusza Nowaczyńskiego z 1, 2 i 3 baterią - bez zmian, odtworzony II dywizjon mjr. Teofila Chciuka z 4 baterią i 6 baterią 5 pułku artylerii lekkiej, oraz III dywizjon mjr. Kazimierza Szczęśniaka z 7 i 9 baterią. W dniach 15-28 września baterie 20 pal wspierały ogniem dział oddziały i pododdziały do których zostały przydzielone. 28 września 20 pal skoncentrował się w Parku Praskim, tam złożył lub zniszczył broń i sprzęt oraz przeprowadzono ostatnią zbiórkę. 29 września 20 pal poprzez most Kierbedzia przemaszerował przez Śródmieście i Wolę, a następnie udał się do jenieckiego obozu przejściowego w Żyrardowie.
Oddział Zbierania Nadwyżek 20 pal.
Po mobilizacji alarmowej w marcu 1939 w koszarach w Prużanie i Baranowiczach pozostały nadwyżki osobowe i sprzętowe. Nadwyżki osobowe składały się z grupy oficerów i podoficerów służby stałej, grupy oficerów, podoficerów i szeregowych rezerwy (swój skład osobowy wymieniono w okresie marzec-sierpień) oraz szeregowych służby czynnej powołanych w marcu 1939 do służby. Celem usprawnienia szkolenia, OZN 20 pal skoncentrowano w garnizonie Prużana, by tam wydajnie prowadzić szkolenie i korzystać efektywnie z pozostałego uzbrojenia i wyposażenia. Z chwilą ogłoszenia mobilizacji powszechnej do nadwyżek przybyła jeszcze grupa żołnierzy rezerwy, gdzie sformowano baterię marszową 20 pal. 5 września do koszar 30 pułku artylerii lekkiej w Brześciu nad Bugiem przybyła koleją część OZN 20 pal z Prużany, pod dowództwem mjr. Wacława Gadomskiego. Reszta dotarła marszem pieszym 8 września. OZN 20 pal wszedł w skład Ośrodka Zapasowego Artylerii Lekkiej nr 9. Głównie na bazie nadwyżek 20 pal sformowano improwizowany dywizjon haubic 100 mm wz. 1914/19, który nazwano V dywizjon 20 pal, pod dowództwem mjr. Wacława Gadomskiego. Od nocy 11/12 września dywizjonem dowodził mjr Stanisław Olechowski. Dywizjon składał się z dowództwa dywizjonu, 4 baterii haubic oraz ze zwiadu i łączności z 20 pal i 5 baterii haubic oraz kolumny amunicyjnej z 30 pal. Dywizjon miał stanowić artylerię organiczną Dywizji „Kobryń”. Z nadwyżek 20 pal sformowano 3 baterię armat, którą przekazano do 49 dywizjonu artylerii lekkiej, sformowanego na bazie nadwyżek 30 pal przez OZAL nr 9; przed ewakuacją z Brześcia zamieniono 3 baterię armat na 5 baterię haubic pomiędzy 49 dal i V/20 pal. Nocą 11/12 września V/20 pal wymaszerował do Kobrynia, gdzie dotarł 13 września. Wziął udział w walkach o Kobryń w dniach 14-17 września w składzie Dywizji „Kobryń”. Następnie dywizjon odbył cały szlak bojowy 60 DP „Kobryń” w charakterze artylerii dywizyjnej, aż po bitwę pod Kockiem; skapitulował 5 października wraz z Samodzielną Grupą Operacyjną „Polesie”. 3 bateria 49 dal wzięła udział w obronie twierdzy brzeskiej w dniach 13-16 września, następnie jej resztki wraz z pozostałościami 49 dal wymaszerowały z twierdzy i dołączyły do SGO „Polesie” lub Grupy „Kowel”. (Szczegóły walk V dywizjonu 20 pal w artykule Ośrodka Zapasowego Artylerii Lekkiej nr 9.) 
Po wystawieniu w OZAL nr 9 w/w dywizjonów i wchodzących w ich skład baterii, pozostałości Ośrodka łącznie z nadwyżkami 20 pal, w większości nieuzbrojone, niekompletnie wyposażone i umundurowane, pod dowództwem płk. st. spocz. Michała Zdziechowskiego, wymaszerowały z Brześcia w kierunku Kobrynia. Kolumnę z OZAL nr 9, głównie z nadwyżkami 20 pal, prowadził mjr Wacław Gadomski. 15 września maszerujące drogą okrężną w rejonie skrzyżowania szos Włodawa-Kobryń i Brześć-Kowel, na północ od Małoryty, zostały zaatakowane przez podjazd niemieckiej 3 Dywizji Pancernej. Poległo ok. 20 oficerów i kanonierów, wśród nich mjr Wacław Gadomski. Następnie pozostałość OZAL nr 9 pomaszerowała do Pińska, gdzie dostała się do sowieckiej niewoli. W składzie OZAL nr 9 (z OZN 20 pal) na dzień 15 IX pełnili służbę: mjr Wacław Gadomski, kpt. Tadeusz Janiszewski, kpt. Mieczysław Dratwa, kpt. Karol Tańkowski, kpt. rez. Józef Kaputa, por. Piotr Lebiedzki, por. rez. Stanisław Bańka, por. rez. Piotr Grzywacz, ppor. rez. Stanisław Kostrzewa.
Symbole pułkowe.
Sztandar.
27 listopada 1937 Prezydent RP zatwierdził wzór sztandaru dla 20 pal. 17 lipca 1938, w Zamościu, marszałek Edward Śmigły-Rydz, wręczył dowódcy pułku sztandar.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938.
&lt;br&gt;Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 20 w mniejszych wieńcach z wawrzynu.
&lt;br&gt;Na lewej stronie płata sztandarowego, pośrodku krzyża kawaleryjskiego, znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. 
Odznaka pamiątkowa.
12 grudnia 1929 roku Minister Spraw Wojskowych, marszałek Polski Józef Piłsudski, zatwierdził wzór i regulamin odznaki pamiątkowej 20 pułku artylerii polowej. Odznaka o wymiarach 39x39 mm ma kształt prostego równoramiennego krzyża, którego ramiona emaliowane są w kolorze białym, ze złoconymi krawędziami. Na środek krzyża nałożona okrągła tarcza, zielono emaliowana, na której skrzyżowane lufy armatnie i gorejący granat oraz wpisany numer i inicjały „20 P.A.P.” oraz rok powstania pułku „1920”. Tarcza obwiedziona jest czarną emaliowaną obwódką. Odznaka oficerska, dwuczęściowa, wykonana w tombaku, złocona i emaliowana. Wykonawcą odznaki był Jan Knedler z Warszawy. W 1931 roku zmienione inicjały na „20 PAL”.
Kadra pułku.
Żołnierze 20 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1178658" url="https://pl.wikipedia.org/wiki?curid=1178658" title="Papieska elekcja 1254">
Papieska elekcja 1254

Papieska elekcja 11-12 grudnia 1254 – odbyła się po śmierci Innocentego IV i zakończyła wyborem Aleksandra IV na jego następcę.
Śmierć Innocentego IV.
Innocenty IV zmarł 7 grudnia 1254 roku w Neapolu, który stał się jego stolicą kilka tygodni wcześniej, po tym, jak wykorzystując walki o schedę po cesarzu Fryderyku II bezpośrednio przyłączył Królestwo Sycylii do Państwa Kościelnego. Jednak Manfred Hohenstauf, nieślubny syn Fryderyka II, nie rezygnował ze swych roszczeń i na początku grudnia 1254 pokonał pod Foggią wojska papieskie dowodzone przez kardynała legata Guglielmo Fieschi, bratanka papieża.
Lista uczestników.
Święte Kolegium na początku grudnia 1254 liczyło 12 kardynałów, jednak kardynał Stefano Conti zmarł dzień po śmierci Innocentego IV. Spośród pozostałych jedenastu dziewięciu wzięło udział w elekcji:
Wśród elektorów było pięciu Włochów, Węgier, Anglik, Hiszpan i Francuz. Dwóch z nich mianował Grzegorz IX, a pozostałych siedmiu Innocenty IV.
Nieobecni.
Dwóch kardynałów (Francuz i Włoch) z nominacji Innocentego IV:
Przebieg elekcji.
Niezwłocznie po śmierci Innocentego IV kardynałowie wysłali gońca do jego bratanka kardynała Guglielmo Fieschiego z wezwaniem do pilnego powrotu do Neapolu. Kardynałowie obecni w Neapolu chcieli jak najszybciej powrócić do Rzymu i dopiero tam przystąpić do wyboru następcy Innocentego IV. Burmistrz Neapolu Bertolino Tavernerio di Parma nakazał jednak zamknięcie bram miasta i zmusił kardynałów do przeprowadzenia elekcji na miejscu.
Kardynał Guglielmo Fieschi przybył do Neapolu 11 grudnia i po odprawieniu modlitw nad grobem wuja dołączył do pozostałych kardynałów. Elektorzy zostali zamknięci w przymusowej klauzurze w pałacu Piera della Vigna i tego samego dnia wieczorem rozpoczęli procedurę wyboru nowego papieża. 
12 grudnia, a więc już drugiego dnia obrad, około godziny 9 rano, jednomyślny wybór padł na kardynała biskupa Ostia e Velletri Rinaldo Contiego, krewnego Grzegorza IX, który jednak uchodził za bardziej ugodowo nastawionego od swoich poprzedników. Elekt przybrał imię Aleksander IV. 
Według kronikarza Salimbene wybór Aleksandra IV miał nastąpić w procedurze "compromissum", tj. nie przez całe Święte Kolegium, lecz wydelegowaną komisję i tę wersję przyjmuje część historyków. Jednakże przeczy temu relacja naocznego świadka Mikołaja Calviego, biografa Innocentego IV, jak również oficjalne pisma nowego papieża informujące o jego wyborze, wskazujące jednoznacznie na jednomyślny wybór przez wszystkich obecnych w Neapolu kardynałów.
20 grudnia 1254 nowy papież został koronowany w neapolitańskiej katedrze.

</doc>
<doc id="1178659" url="https://pl.wikipedia.org/wiki?curid=1178659" title="Mokpo">
Mokpo

Mokpo (kor. 목포시, "Mokpo-si") – miasto należące do prowincji Jeolla Południowa w Korei Południowej. Znajduje się na południowo-zachodnim czubku Półwyspu Koreańskiego nad ujściem rzeki Yeongsan-gang.
W mieście znajduje się hala sportowa Mokpo Arena.

</doc>
<doc id="1178661" url="https://pl.wikipedia.org/wiki?curid=1178661" title="Naju">
Naju

 
Naju (kor. 나주) – miasto w Korei Południowej, w prowincji Jeolla Południowa. W 2001 liczyło 108 962 mieszkańców.
W mieście znajduje się hala sportowa Naju Arena.

</doc>
<doc id="1178663" url="https://pl.wikipedia.org/wiki?curid=1178663" title="Small Faces">
Small Faces

Small Faces – brytyjski zespół rockowy z Londynu, założony w 1965. Do grupy początkowo należeli Steve Marriott, Ronnie Lane, Kenney Jones i Jimmy Winston, wraz z Ianem MacLaganem, który zamienił Winstona jako keyboardzista w 1966. Zespół był jednym z najbardziej uznanych i wpływowych grup mod w latach 60. XX w., wydając takie hity grupy jak „Itchycoo Park”, „Lazy Sunday”, „All or Nothing” i „Tin Soldier”, a także album "Ogdens’ Nut Gone Flake". Przerodzili się później w jedną z najbardziej udanych zespołów psychodelicznych w Wielkiej Brytanii do 1969.

</doc>
<doc id="1178673" url="https://pl.wikipedia.org/wiki?curid=1178673" title="PLSQL">
PLSQL



</doc>
<doc id="1178678" url="https://pl.wikipedia.org/wiki?curid=1178678" title="Automatyczny system nawigacyjny">
Automatyczny system nawigacyjny

Automatyczny system nawigacyjny - system składający się z naziemnej i pokładowej aparatury określającej automatycznie położenie samolotu lub okrętu, zapewniającej możliwość automatycznego bądź ręcznego kierowania nimi.

</doc>
<doc id="1178680" url="https://pl.wikipedia.org/wiki?curid=1178680" title="Okręg wyborczy Norwich South">
Okręg wyborczy Norwich South

Okręg wyborczy Norwich South powstał w 1950 r. wskutek podziału dwumandatowego okręgu Norwich na Norwich South i Norwich North. Okręg wysyła do brytyjskiej Izby Gmin jednego deputowanego.

</doc>
<doc id="1178682" url="https://pl.wikipedia.org/wiki?curid=1178682" title="Interes faktyczny">
Interes faktyczny

Interes faktyczny zachodzi wtedy, gdy dana osoba jest zainteresowana rozstrzygnięciem danej sprawy, lecz nie może tego poprzeć przepisami prawa powszechnie obowiązującego.

</doc>
<doc id="1178683" url="https://pl.wikipedia.org/wiki?curid=1178683" title="Utylitaryzm Pigou">
Utylitaryzm Pigou

Utylitaryzm Pigou odnosi się do wkładu brytyjskiego ekonomisty Arthura Pigou w myśl klasycznego utylitaryzmu
Pigou uznał całkowity dobrobyt społeczeństwa za sumę użyteczności członków społeczeństwa. Przyjął przy tym, że użyteczności te mają charakter addytywny i są porównywalne. Całkowity dobrobyt będzie miał zatem postać funkcji: formula_1 gdzie n jest liczbą jednostek w społeczności, a x wszystkie cechy świata, mogące decydować o szczęściu jednostki.
Pigou w swoich badaniach skupił się jedynie na dobrobycie ekonomicznym, czyli wynikającym ze źródeł mierzalnych w pieniądzu.
Założenia i wnioski.
Jeżeli spełnione są następujące założenia:
to przy stałym rozkładzie dochodów dobrobyt ekonomiczny rośnie wraz ze wzrostem dochodów jednostek w społeczności. Jeśli rozkład dochodów jest zmienny, nie ma pewności czy wzrost dochodu zwiększy dobrobyt ekonomiczny. Jest to bezpośredni skutek 4. założenia- czyli malejącej krańcowej użyteczności. Oznacza ona, że człowiek bogaty mniej cieszy się z każdej kolejnej jednostki pieniądza, niż człowiek biedny. Rozpatrzmy sytuacje, gdy społeczeństwo bogaci się, przy czym bogaci stają się jeszcze bogatsi, a biedni biedniejsi. Nawet, jeżeli saldo zmian dochodów bogatych i biednych będzie dodatnie, nie wiemy jak zachowa się dobrobyt ekonomiczny (strata użyteczności biednych może okazać się większa niż zwiększenie użyteczności bogatych). Analogiczną sytuacje mamy dla zubożenia społeczeństwa, przy zwiększeniu dochodów biednych i bardziej znaczącym zmniejszeniu dochodów bogatych – zysk użyteczności biednych może być wyższy niż strata użyteczności bogatych. Takie przemyślenia mają sens tylko, gdy przyjmiemy podstawowe założenie Pigou, o porównywalności użyteczności. Mocnym stwierdzeniem wynikającym z powyższego rozumowania jest, przy zachowaniu takiego samego dochodu społeczeństwa, zasadność zabierania części dochodów bogatszym i dawanie ich biedniejszym, gdyż prowadzi to do zwiększenia dobrobytu ekonomicznego.
Podsumowując, z rozumowania Pigou wynikają dwa następujące twierdzenia:

</doc>
<doc id="1178684" url="https://pl.wikipedia.org/wiki?curid=1178684" title="Juliusz Berger">
Juliusz Berger

Juliusz Berger (ur. 15 listopada 1928 w Łucku, zm. 22 stycznia 1999 w Warszawie) – polski aktor i reżyser żydowskiego pochodzenia, w latach 1968-1969 dyrektor Teatru Żydowskiego w Warszawie.
Życiorys.
Po wkroczeniu wojsk radzieckich do Łucka w 1939 został deportowany na Syberię. Lata II wojny światowej przeżył na tułaczce po Syberii, Kazachstanie, Uzbekistanie i pustyni Kara-kum. W 1945 wrócił jako repatriant do Polski i osiadł we Wrocławiu. W 1952 ukończył studia na Wydziale Prawa Uniwersytetu Wrocławskiego. W 1954 zdał egzamin eksternistyczny.
W latach 1952-1957 był aktorem Teatrów Dramatycznych we Wrocławiu i w latach 1953-1955 Dolnośląskiego Teatru Żydowskiego. W latach 1957-1969 był aktorem i reżyserem Teatru Żydowskiego w Warszawie. Po emigracji z Polski Idy Kamińskiej w latach 1968-1969 piastował urząd dyrektora naczelnego tego teatru. Przez kilka następnych lat dawał występy w Teatrze Żydowskim wyłącznie gościnnie.
W międzyczasie był aktorem warszawskich teatrów: w latach 1959-1960 i 1961-1962 Teatru Miniatury Estrady Domu Wojska Polskiego, w latach 1960-1961 Teatru Powszechnego, w latach 1969-1974 Teatru Ludowego i następnie w latach 1974-1979 Teatru Nowego. W 1979 na stałe powrócił do Teatru Żydowskiego, gdzie jako aktor i reżyser pracował aż do śmierci w 1999.
Współpracował w latach 1983-1985 z Teatrem na Targówku w Warszawie oraz w latach 1984-1991 z Teatrem Muzycznym w Gdyni. W 1985 został odznaczony Krzyżem Kawalerskim Orderu Odrodzenia Polski. Pochowany na Cmentarzu Wojskowym na Powązkach (kwatera 19A-7-18)..

</doc>
<doc id="1178688" url="https://pl.wikipedia.org/wiki?curid=1178688" title="Academi">
Academi

Academi (poprzednio jako Blackwater USA, Blackwater Worldwide oraz Xe Services LLC) – amerykańska prywatna organizacja wojskowa założona w 1997 r. przez Erika Prince’a i Ala Clarka. Firma jest alternatywnie nazywana firmą najemniczą lub ochroniarską. Siedziba firmy mieści się w stanie Karolina Północna. W październiku 2007 Blackwater USA zmieniło nazwę na Blackwater Worldwide, a w 2009 r. po odmowie rządu irackiego na przedłużenie kontraktu na Xe. Obecnie firma nosi nazwę Academi, nawiązującą do Akademii Platona.
Historia.
W latach 90. Erik Prince wydał część swojego dużego spadku na kupno około 6000 akrów (ok. 2430 hektarów) w Great Dismal Swamp, obszaru rozległych bagien na granicy Karoliny Północnej z Wirginią (teraz w większości krajowy rezerwat). Tam stworzył nowoczesny, prywatny obszar treningowy i jego kontraktową organizację – Blackwater. Grupa Blackwater USA została założona w 1997 r. w celu zapewniania wsparcia w treningu dla wojska i firm ochroniarskich.
W sumie agencja zarobiła ponad 1 miliard dolarów z rządowych kontraktów.
Blackwater jest prywatną, zamkniętą grupą i nie publikuje wielu informacji o wewnętrznych sprawach. Właścicielem i założycielem agencji jest Erik Prince, dawny członek Navy SEAL. Erik uczęszczał na Akademię Morską, jest absolwentem Hillsdale College. Był także stażystą w Białym Domu za kadencji prezydenta George’a H.W. Busha. Prince wspiera finansowo Partię Republikańską i jej kandydatów.
Nazwa i logo.
Nazwa „Blackwater Worldwide” pochodziła od koloru czarnej, torfowej wody na moczarach. W październiku 2007 firma Blackwater USA rozpoczęła proces zmiany nazwy na Blackwater Worldwide i odsłonięcia nowego logo.
Struktura organizacyjna.
Blackwater składa się z dziewięciu filii:
Blackwater Training Center.
Blackwater Training Center oferuje szkolenie taktyczne i trening z bronią dla wojska, rządu i firm ochroniarskich. Blackwater Training Center prowadzi także kilka otwartych kursów trwających okresowo przez cały rok, od walki wręcz, aż do szkolenia snajperskiego. Firma oferuje również kursy prowadzenia samochodu w terenie oraz prowadzenia taktycznego.
Blackwater Target Systems.
Ta filia zajmuje się produkcją różnego rodzaju tarcz strzeleckich.
Blackwater Security Consulting.
Blackwater Security Consulting (BSC) zostało utworzone w 2001 r. Siedziba znajduje się w Moyock w Karolinie Północnej. BSC jest jedną z ponad 177 prywatnych firm ochroniarskich, zatrudnionych podczas stabilizacji Iraku do pilnowania urzędników i obiektów, trenowania nowej irackiej armii i policji, oraz zapewnienia wsparcia siłom okupacyjnym. Firma była także wynajęta podczas następstw huraganu Katrina przez Departament Bezpieczeństwa Krajowego USA, także przez prywatnych klientów, łącznie z firmami komunikacyjnymi, petrochemicznymi i ubezpieczeniowymi.
Znane wyposażenie BSC:
Blackwater K-9.
Zajmuje się trenowaniem psów do pracy w patrolach, wykrywania ładunków wybuchowych i narkotyków i wielu innych przydatnych umiejętności używanych w wojsku i agencjach ochrony.
Blackwater Airships, LLC.
Blackwater Airships LLC zostało założone w styczniu 2006 r. w celu produkcji zdalnie sterowanych sterowców (RPAV).
Blackwater Armored Vehicle.
Blackwater stworzyło nowy transporter opancerzony o nazwie Grizzly APC.
Blackwater Maritime Solutions.
Blackwater Maritime Security Services oferuje trening taktyczny dla jednostek marynarki wojennej. W przeszłości trenowali greckie siły bezpieczeństwa na Igrzyska Olimpijskie 2004, azerskich komandosów i Ministerstwo Służb Wewnętrznych Afganistanu. Obiekt szkoleniowy zawiera sztuczne jezioro, na którym marynarze ćwiczą przeprowadzanie desantu wybrzeża. Blackwater przyjęło kontrakt, w którym zobowiązało się szkolić marynarzy Marynarki Stanów Zjednoczonych, żeby nie dopuścić do zdarzenia, które miało miejsce u wybrzeży Jemenu, na okręcie USS „Cole” w 2000 r.
Amerykańscy marynarze zostali wtedy zaatakowani przez bojówkarzy z Al-Kaidy. Zginęło 17 marynarzy a 39 zostało rannych.
Raven Development Group.
Raven Development Group zostało stworzone w 1999, żeby zaprojektować i zbudować obiekt treningowy w Karolinie Północnej.
Aviation Worldwide Services (Presidential Airways and STI Aviation).
Firma zajmuje się odnawianiem, przeglądem, remontem, czyszczeniem, modyfikacjami samolotów, awionetek i helikopterów. Świadczy swoje usługi firmom prywatnym oraz rządowi. Zajmuje się także transportem i wsparciem wojska np. przez wypożyczanie samolotu do ćwiczeń spadochronowych. Firma posiada samolot CASA C-212.
Greystone Limited.
Greystone to prywatna firma ochroniarska. Jest zarejestrowana na Barbados. Zajmuje się pracą ochroniarską, pomocą w katastrofach i klęskach żywiołowych, logistyką, treningiem i innymi działaniami na różną skalę.
Obszary treningowe.
Główny obszar treningowy Blackwater jest zlokalizowany na 28 km², w północno-wschodniej Karolinie Północnej. Składa się z kilku oddzielnych, różnorodnych obszarów treningowych, w pomieszczeniach, na zewnątrz, reprodukcji miasta, sztucznego jeziora, i toru jazdy. W listopadzie 2006 r. Blackwater USA ogłosił, że świeżo nabyty 30-hektarowy obszar położony 240 km na zachód od Chicago, w Mount Carroll, Illinois, zostanie nazwany Blackwater North. Obiekt został tam usytuowany, aby służył agencjom ochrony na całym środkowym zachodzie kraju. Firma próbuje także otworzyć 824 akrowy (333 hektary) obiekt treningowy trzy mile na północ od Potrero, małego miasta we wschodniej, wiejskiej części hrabstwa San Diego, w Kalifornii, zlokalizowany 45 mil na wschód od San Diego, dla wojska i służb ochrony. Otwarcie napotkało sprzeciwy okolicznych mieszkańców, mieszkańców pobliskiego San Diego, lokalnego kongresmena Boba Filnera i środowiska antywojennego. Sprzeciw dotyczył bliskości narodowego lasu Cleveland obok obszaru oraz potencjalnej głośności. Był to także sprzeciw wobec działań Blackwater w Iraku.
W odpowiedzi, Brian Bonfiglio, menedżer Blackwater West, powiedział: „Nie będzie treningu z ładunkami wybuchowymi i amunicją smugową”. W październiku 2007, kiedy ogień rozprzestrzeniał się przez obszar, Blackwater dostarczyło co najmniej trzy dostawy jedzenia, wody, produktów higieny i generator na paliwo do 300 posiadłości obok proponowanego obszaru treningowego. Setki ludzi było tam uwięzionych wiele dni bez zaopatrzenia. Przedsiębiorstwo zorganizowało również „miasto namiotowe” dla ewakuowanych.
Wybrane wydarzenia.
31 marca 2004 roku na ulicach Al Falludży w Iraku, rebelianci zaatakowali dwa jeepy firmy ochroniarskiej przewożące jedzenie dla firmy ESS. Zginęło 4 pracowników, a ich ciała zostały podpalone i powieszone na moście nad Eufratem.
5 czerwca 2004 roku w drodze na lotnisko zginęło dwóch byłych żołnierzy GROM-u oraz dwóch Amerykanów, należących do firmy ochroniarskiej. Zostali zaatakowani i ostrzelani przez grupę rebeliantów.
16 września 2007 r. pracownicy firmy na placu Nisur w Bagdadzie zastrzelili 17 Irakijczyków. FBI w śledztwie ustaliło, że tylko śmierć 3 z 17 osób była uzasadniona.
3 października 2007 r. helikopter MD-530F firmy Blackwater ewakuował polskiego ambasadora Edwarda Pietrzyka po ataku rebeliantów w Iraku.
Firma w mediach.
Shadow Company – film dokumentalny na temat prywatnych firm wojskowych i wojsk najemnych. Skupił się przede wszystkim na firmie Blackwater.
Blackwater: The Rise of the World’s Most Powerful Mercenary Army () – książka napisana przez Jeremy’ego Scahilla. Wydana w 2007 roku przez wydawnictwo National Book. Opisuje i analizuje historię przedsiębiorstwa.
Merryweather Security – w grze GTA V, stworzonej przez Rockstar, firma najemnicza wzorowana na nazwie „Blackwater”.
Murkywater - w grze Payday 2 istnieje prywatna firma wojskowa, o nazwie nawiązującej do "Blackwater".

</doc>
<doc id="1178691" url="https://pl.wikipedia.org/wiki?curid=1178691" title="Blackwater USA">
Blackwater USA



</doc>
<doc id="1178694" url="https://pl.wikipedia.org/wiki?curid=1178694" title="Zinda">
Zinda

Zinda (tłumaczenie: „Żywy”, hindi: ज़ंदा, urdu: زندہ angielski: "Alive", niemiecki: "Zinda – Ein gestohlenes Leben") – indyjski thriller z 2006 roku, którego reżyserem, scenarzystą i producentem jest Sanjay Gupta, autor "Hamesha", "Kaante" i "Musafir", to remake uznanego przez krytykę filmu z Korei Południowej pt. Oldboy. W rolach głównych Sanjay Dutt, John Abraham i Lara Dutta. Film, którego akcja rozgrywa się w Bangkoku, opowiada o tym, jak bezmyślna krzywda może na zawsze przemienić czyjeś życie, zarówno skrzywdzonego jak i krzywdziciela i uczynić z kogoś żądnego zemsty potwora.
Fabuła.
Bangkok, jak mówi jeden z Indusów, bohaterów tej opowieści, przypomina Mumbaj – korki, upał, przepoceni ludzie, sekrety, krwawe historie. Balajeet Roy (Sanjay Dutt) żyje tu w dobrobycie zatrudniony w firmie, od roku jako szczęśliwy mąż Nishy. Ich małżeństwo osiąga pełnię szczęścia, gdy Nisha dowiaduje się, że spodziewa się dziecka. Uszczęśliwiona biegnie do męża, aby mu o tym powiedzieć, gdy on nagle na jej oczach znika.
Balajeet budzi się w celi o stalowych ścianach. Daremnie krzyczy, rzuca się, jak ranne zwierzę po celi. Dzień po dniu przez otwór przy podłodze ktoś w milczeniu wsuwa mu talerz ze smażonymi krewetkami i co pewien czas usypia go gazem, aby sprzątnąć celę, ostrzyc go i umyć nieprzytomnego. Jedyne twarze ludzi, które widzi to twarze z ekranu telewizora. Mijają lata. Zdarzenia przesuwają się przed jego oczyma na ekranie telewizora – wiadomość o zamordowaniu jego żony, śmierć księżny Diany, armia indyjska przekracza granice Pakistanu, samoloty wbijają się w wieże World Trade Center. Aby nie oszaleć Balajeet, zaczyna oglądając walki w telewizji ćwiczyć swoje ciało na spotkanie z nieznanym mu wrogiem. Jednocześnie prześwietla swoją przeszłość w poszukiwaniu ludzi, których skrzywdził. Mija 14 lat. Z kolejnej utraty przytomności Balajeet budzi się w środku miasta – wolny, choć, jak niedługo usłyszy od człowieka, który go zamknął, nie jest wolny, ale tylko przeniesiony do większego więzienia. Celem jego prześladowcy, który od lat pisze scenariusz jego życia jest dawkować odczuwany przez Balajeeta ból. Balajeet musi teraz skonfrontować się z zagadką swojego życia.
Muzyka i piosenki.
Autorem muzyki jest duet Vishal-Shekhar, który skomponował też takie filmy jak: "Om Shanti Om", "I See You", "Tara Rum Pum", "Mistrz blefu", "Ek Ajnabee", "Salaam Namaste", "Dus", "Shabd", "Musafir" i "Taxi Number 9211".

</doc>
<doc id="1178697" url="https://pl.wikipedia.org/wiki?curid=1178697" title="Marketeria">
Marketeria



</doc>
<doc id="1178699" url="https://pl.wikipedia.org/wiki?curid=1178699" title="Krucyfiks Gerona">
Krucyfiks Gerona

Krucyfiks Gerona – rzeźba z X wieku, znajdująca się w katedrze w Kolonii, stanowiąca najstarszy zachowany monumentalny krucyfiks zachodniorzymski. 
Historia.
Monumentalny drewniany krucyfiks został ufundowany przez arcybiskupa kolońskiego Gerona (969-976). Pierwotnie znajdował się nad grobowcem fundatora. Około roku 1270, tuż po wzniesieniu w stylu gotyckim wschodniej części katedry (prezbiterium, ambitu oraz wieńca kaplic), został umieszczony nad ołtarzem w kaplicy Św. Szczepana. W 1310 r. został z powrotem przeniesiony do kaplicy Krzyża Świętego, gdzie znajduje się do dziś. Promienista aureola stanowiąca tło krucyfiksu jest fundacją kanonika katedralnego Heinricha Meringa.
Wygląd.
Krucyfiks to naturalnej wielkości rzeźba wykonana z drewna dębowego. Figura Chrystusa jest wysoka na 1,87 m (od stóp do głowy), rozpiętość jej ramion wynosi 1,66 m. Autentyczny również jest drewniany krzyż, o wymiarach 2,88 m (wysokość) oraz 1,98 (szerokość). Figurę cechuje miękkie poruszenie ciała oraz silny dynamizm, co podkreśla nie tylko poza Chrystusa, ale również opuszczona głowa oraz lekko opadające w dół dłonie. Jest to przykład rzeźby kultowej z okresu wczesnoottońskiego, kiedy rzeźba ołtarzowa ograniczała się jeszcze do pojedynczych figur, umieszczanych nad mensą ołtarzową. Tradycja ta była powszechna na terenie Nadrenii w złotnictwie, czego przykładami są m.in. Krzyż Lotara II (obecnie w skarbcu katedralnym w Akwizgranie) czy tzw. Złota Madonna z Essen. Krucyfiks Gerona dał początek serii rzeźbionych krucyfiksów w XI i XII w. (np. rzeźby z Elspe, Minden czy Benninghausen k. Lippstadt).

</doc>
<doc id="1178705" url="https://pl.wikipedia.org/wiki?curid=1178705" title="Siedem kobiet w różnym wieku">
Siedem kobiet w różnym wieku

Siedem kobiet w różnym wieku – krótkometrażowy, czarno-biały film dokumentalny z 1978 roku w reżyserii i według scenariusza Krzysztofa Kieślowskiego. Na film składa się siedem sekwencji z życia tancerek baletowych w różnym wieku – od dzieciństwa po wiek średni. "Siedem kobiet w różnym wieku" było odczytywane jako film poświęcony nie tylko baletowi, ale również cyklowi ludzkiego życia. Film otrzymał Grand Prix Złotego Lajkonika na Ogólnopolskim Festiwalu Filmów Krótkometrażowych w Krakowie.
Opis filmu.
Film składa się z siedmiu sekwencji podporządkowanych kolejnym dniom tygodnia – od czwartku do środy. Każdego dnia widz obserwuje sceny z życia innej kobiety związanej z baletem. W czwartek kamera towarzyszy małej dziewczynce, pełnej spontanicznych emocji. Drugą kobietą jest dziewczyna nastoletnia, bardziej zdyscyplinowana i ostrzej napominana przez nauczycielkę. Kolejne sekwencje pokazują tancerkę ćwiczącą układ z partnerem; balerinę podczas scenicznego triumfu; ponownie kobietę ćwiczącą z partnerem, której taniec sprawia już sporo trudności (Ewa Wycichowska); przeziębioną tancerkę zastępującą koleżankę (Alina Baranowska). W ostatniej sekwencji kamera pokazuje nauczycielkę w średnim wieku, która nie może już występować i uczy kolejne młode tancerki.
Interpretacje.
Film o balecie.
"Siedem kobiet w różnym" wieku to film opowiadający o sztuce baletu. Składa się z dokumentalnych sekwencji, w których kamera obserwuje rozgrywające się sceny, bez reżyserskiej ingerencji w ich przebieg, czym nawiązuje do popularnej w latach 60. szkoły Karabasza. Kieślowski filmuje naturalne (nie sztucznie odegrane) gesty i reakcje bohaterów. Opowiada o żmudnej wieloletnie pracy tancerki baletowej, pokazuje treningi, wybieranie obsady do przedstawienia, próby i krótką chwilę tryumfu na scenie. Ewa Wycichowska, która grała jedną z kobiet w filmie Kieślowskiego, tak przedstawia wymagania, jakie stawiał jej reżyser podczas kręcenia filmu:
Reżyser pokazuje, jak wysiłek wkładany w taniec od dzieciństwa procentuje w kolejnych latach, ale również jak krótka jest kariera tancerki klasycznej. Przedostatnia kobieta, choć obiektywnie jeszcze dość młoda, wśród swoich koleżanek jest już seniorką, ostatnia może co najwyżej być nauczycielką młodych adeptek sztuki. Ewa Wycichowska tak oceniła film ze swojej perspektywy zawodowej:
Film o przemijaniu.
Kieślowski nie ogranicza się – jak to miało miejsce w stworzonej przez Karabasza estetyce filmu – do zapisywania codzienności. Pokazanie scen z życia staje się podstawą do refleksji o ulotności życia. Kariera tancerki jest metaforą przemijalności.
Kobiety przedstawione w filmie łączy nie tylko balet, wszystkie są brunetkami o podobnych rysach twarzy. Poprzez zastosowanie czarno-białej taśmy oraz długiej ogniskowej obiektywu, która sprawia, że tło poza bohaterką traci ostrość, można odnieść wrażenie, że wszystkie przedstawione sceny dzieją się w podobnym otoczeniu. Postacie bohaterek i tło stają się jednorodne. Sprawia to, że widz, oglądając film, wykracza poza zarysowaną w tytule filmu ("Siedem kobiet...") strukturę i patrzy na bohaterki jak na jedną postać.
Dla każdej baletnicy reżyser przeznaczył jeden dzień z tygodnia. Kieślowski rozpoczął swoją opowieść o życiu od czwartku. W ten sposób pierwsza i ostatnia scena przypada na dzień powszedni, co akcentuje rolę pracy. Chwila tryumfu, która przypadnie w niedzielę, okupiona jest godzinami wysiłku i nauki. Edukacja zaczyna się już pierwszej sekwencji, nauczycielka mówi „Tu nie można nie myśleć, bo się nic nie zrobi, jak się nie pomyśli dobrze”. Rady, które są wskazówkami podczas lekcji baletu, mogą równie dobrze odnosić się do całego życia, w które wkraczają młode adeptki sztuki. W sobotę uwagę tancerki przyciąga małe dziecko, od tego dnia aż do poniedziałku, podczas ćwiczeń, prób i występów będzie jej towarzyszył mężczyzna. Szczyt sławy i formy przypada w niedzielę, która jest świętem życia. Mimo wspaniałej oprawy brakuje w nim jednak pełni – udawany pocałunek dwojga kochanków jest pusty. Reżyser chwilę największego spełnienia podaje w wątpliwość.
Bohaterka wtorku, Alina Baranowska, starzejąca się baletnica, jako jedyna w filmie przedstawiona jest z imienia i nazwiska. To, że jej imię i nazwisko zostaje wymienione, jest dodatkową formą napiętnowania postaci, która odsunięta została poza główny nurt wydarzeń. Ostatnia bohaterka nie jest aktywną zawodowo tancerką, pracuje jako nauczycielka w szkole baletu. Jej postać pojawiła się już w pierwszych scenach. Opowieść zatoczywszy koło, powraca do początku. Mikołaj Jazdon streszczał owo przesłanie utworu słowami: „życie człowieka, jak tworzenie świata, rozwija się etapami, by dopiero wraz ze swym końcem objawić pełnię”.
Odbiór.
Sam Krzysztof Kieślowski był niezadowolony z filmu "Siedem kobiet w różnym wieku"; w wywiadzie z Grażyną Banaszkiewicz stwierdzał, że jego dokument stanowi „marnowanie i państwowych pieniędzy, i mojego czasu”. Krytycy filmowi byli bardziej pobłażliwi wobec utworu Kieślowskiego niż on sam. Rafał Marszałek uznawał, że na film składa się „pozornie siedem biografii, w rzeczywistości analiza jednego biologicznego losu, jednej określonej egzystencji, zamkniętej, zawieszonej między młodzieńczymi nadziejami a przedwczesną rezygnacją”. Marszałek wychwycił również nawiązania reżysera do filmu Věry Chytilovej "O czymś innym" (1963), którego jedną z bohaterek była zdeterminowana, narzucająca sobie rygor gimnastyczka. Zdaniem Mikołaja Jazdona "Siedem kobiet w różnym wieku" to „arcydzieło kina dokumentalnego”.
Nawiązania.
Czytelną aluzją do dokumentu Kieślowskiego jest polska wersja tytułu irańskiego film "Se Zan" (ang. "Three Women") z 2008 roku. Dystrybutor zatytułował tę produkcję "Trzy kobiety w różnym wieku". Historia opowiedziana w filmie (choć bez intencji reżyserskich) stanowi obraz analogiczny do dokumentu Kieślowskiego. Przedstawia losy trzech generacji: babki, matki i córki z tradycyjnej irańskiej rodziny.

</doc>
<doc id="1178708" url="https://pl.wikipedia.org/wiki?curid=1178708" title="Bull-pup">
Bull-pup



</doc>
<doc id="1178710" url="https://pl.wikipedia.org/wiki?curid=1178710" title="MiniMini Kołysanki">
MiniMini Kołysanki

Mini Mini Kołysanki – to kolejna część składanek z piosenkami dla dzieci, wydawana we współpracy z telewizyjnym kanałem tematycznym dla najmłodszych - "MiniMini" w 2006 roku.
Kompilacja uzyskała w Polsce status platynowej płyty.

</doc>
<doc id="1178713" url="https://pl.wikipedia.org/wiki?curid=1178713" title="Fruity Loops">
Fruity Loops



</doc>
<doc id="1178714" url="https://pl.wikipedia.org/wiki?curid=1178714" title="21 Pułk Artylerii Lekkiej">
21 Pułk Artylerii Lekkiej

21 Pułk Artylerii Lekkiej (21 pal) – oddział artylerii lekkiej Wojska Polskiego II RP.
Pułk stacjonował w garnizonach: Rzeszów, Kraków i Biała (III dywizjon w Oświęcimiu). Był organiczną jednostką artylerii 21 Dywizji Piechoty Górskiej. Pod względem szkolenia podporządkowany był dowódcy 5 Grupy Artylerii. Jako datę święta pułkowego przyjęto dzień 25 maja – rocznicę rozpoczęcia formowania pułku.
Formowanie i walki.
Jednostka sformowana została w lutym 1921 jako 21 pułk artylerii polowej. Początki oddziału związane są z powstaniem w lutym 1920 wywodzącej się z baterii zapasowej z Krakowa nowej baterii zapasowej. Nowa bateria otrzymała z krakowskiej baterii zapasowej i ze zbrojowni warszawskiej sprzęt na jeden dywizjon. Następnie została przeniesiona do Rzeszowa, gdzie sformowała I dywizjon. II dywizjon pułku był organizowany w połowie sierpnia 1920 przy baterii zapasowej 6 pap w Krakowie, a 3 da przy baterii zapasowej 2 pap Leg. w Radomiu. W skład III dywizjonu weszły baterie z ochotniczego 202 pap.
Kawalerowie Virtuti Militari.
Ponadto 7 oficerów, 4 podchorążych i 25 szeregowych zostało odznaczonych Krzyżem Walecznych.
Pułk w okresie pokoju.
29 sierpnia 1922 roku pułk przybył do Krakowa i zajął koszary na Dąbiu.
10 maja 1926 w Domu Żołnierza Polskiego dzięki staraniom garnizonowego Komitetu Opieki nad Żołnierzem odbyło się uroczyste pożegnanie pułku z garnizonem krakowskim. Dwa dni później o godz. 9.00 pułk opuścił koszary.
31 grudnia 1931 roku na podstawie rozkazu B. Og. Org. 1120 – 18 Org. Ministra Spraw Wojskowych marszałka Polski Józefa Piłsudskiego 21 pap został przemianowany na 21 pułk artylerii lekkiej.
Pułk w kampanii wrześniowej.
W kampanii wrześniowej pułk walczył w składzie macierzystej 21 Dywizji Piechoty Górskiej.
Symbole pułkowe.
Sztandar.
4 grudnia 1927 Prezydent RP Ignacy Mościcki zatwierdził wzór sztandaru dla 21 pal&lt;ref name="18/31XII1937s232"&gt;Dz. Rozk. MSWojsk. Nr 18 z 31 grudnia 1937 roku, poz. 232.&lt;/ref&gt;. 29 maja 1938 na Błoniach krakowskich, gen. dyw. Juliusz Rómmel wręczył pułkowi sztandar.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata także znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 21 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
11 marca 1930 roku minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 21 pułku artylerii polowej. Odznaka o wymiarach 42x42 mm ma kształt krzyża maltańskiego o ramionach pokrytych ciemnozieloną emalią z czarną obwódką, srebrną krawędzią i zakończonymi kulkami. Na środek krzyża nałożona srebrzysta swastyka prawoskrętna z numerem pułku „21”, na skrzyżowanych złoconych lufach armatnich. Odznaka oficerska, dwuczęściowa, wykonana w srebrze i emaliowana. Wykonawcą odznaki był Wiktor Gontarczyk z Warszawy. Istniała jednokolorowa wersja żołnierska
Żołnierze pułku.
Żołnierze 21 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1178716" url="https://pl.wikipedia.org/wiki?curid=1178716" title="Charles Falconer">
Charles Falconer

Charles Leslie Falconer, baron Falconer of Thoroton (znany jako lord Falconer, ur. 19 listopada 1951) – brytyjski prawnik i polityk Partii Pracy, lord kanclerz oraz minister spraw konstytucyjnych (później minister sprawiedliwości) w rządach Tony’ego Blaira.
Wykształcenie odebrał w Edinburgh Academy, w Trinity College w Glenalmond oraz w Queens’ College na Uniwersytecie Cambridge. Praktykę adwokacką odbywał w Londynie pod koniec lat 70. Dzielił wówczas mieszkanie z przyszłym premierem, Tonym Blairem. Podczas gdy Blair wybrał karierę polityczną, Falconer został prawnikiem. W 1991 r. otrzymał honorowy tytuł Radcy Królowej. W 1985 r. poślubił inną prawniczkę, Mariannę Hildyard, córkę brytyjskiego ambasadora w Chile. Falconerowie mają czworo dzieci – Hamisha, Williama, Rosie i Johnny’ego.
Kiedy w maju 1997 r. Partia Pracy wygrała wybory i Tony Blair został premierem, Falconer został kreowany parem dożywotnim jako baron Falconer of Thoroton. Był pierwszym parem kreowanym za rekomendacją Blaira. Został również członkiem rządu jako Radca Generalny. W 1998 r. został ministrem stanu w Urzędzie Gabinetu odpowiedzialnym za The O2. Po wyborach 2001 r. przeszedł do ministerstwa transportu, samorządów lokalnych i regionów, gdzie odpowiadał za budownictwo i planowanie. W 2002 r. został przeniesiony do ministerstwa spraw wewnętrznych, gdzie odpowiadał za wymiar sprawiedliwości w sprawach karnych, wyroki i reformy prawne.
W 2003 r. lord Falconer został członkiem gabinetu jako minister spraw konstytucyjnych oraz lord kanclerz. Falconer ogłosił, że nie będzie wykorzystywał uprawnień swojego urzędu w zakresie sądownictwa, które to uprawnienia były coraz większym przedmiotem krytyki. Sprzeciwiał się jednak zniesieniu samego urzędu lorda kanclerza. W maju 2007 r. ministerstwo spraw konstytucyjnych zostało przekształcone w ministerstwo sprawiedliwości, ale Falconer pozostał na jego czele do czerwca 2007 r., kiedy Gordon Brown zastąpił Blaira jako premier Wielkiej Brytanii. Falconer nie został powołany do gabinetu, jego urzędy przejął Jack Straw.

</doc>
<doc id="1178717" url="https://pl.wikipedia.org/wiki?curid=1178717" title="MiniMini Kołysanki 2">
MiniMini Kołysanki 2

Mini Mini Kołysanki 2 to kolejna część składanek z piosenkami dla dzieci, wydawana we współpracy z telewizyjnym kanałem tematycznym dla najmłodszych – MiniMini w 2007 roku.
Album uzyskał status złotej płyty.

</doc>
<doc id="1178731" url="https://pl.wikipedia.org/wiki?curid=1178731" title="Rywa Buzgan">
Rywa Buzgan

Rywa Buzgan, z domu Szyler (jid. ריווה שילער-בוזגאן; ur. 1903 w Lubarze, zm. 1981 w Moskwie) – aktorka teatru jidysz, żona aktora i reżysera Chewela Buzgana (1897-1971).
Pochodziła z tradycyjnej rodziny żydowskiej. W rodzinnym miasteczku ukończyła rosyjskie gimnazjum. Swojego męża poznała w Wilnie, gdzie w 1923 urodziła się ich jedyna córka – Miriam. W 1926 została przyjęta do zespołu Teatru Meutisa w Rydze, a w latach 1932-1936 była członkinią Trupy Wileńskiej. Następnie wchodziła w skład objazdowego teatru, założonego przez swojego męża i Symche Natana.
W 1939, na krótko przed wybuchem II wojny światowej, wyemigrowała do Argentyny, gdzie przebywała wraz z mężem do 1949. Tam w Buenos Aires oboje zaangażowali się do tamtejszego Teatru Soleil, dając równocześnie liczne występy na scenach Brazylii, Urugwaju, Chile, Peru i Boliwii. Po powrocie do Polski została aktorką Teatru Żydowskiego w Łodzi i następnie Teatru Żydowskiego w Warszawie.
Po śmierci męża stopniowo wycofywała się z działalności scenicznej. Wyjechała do Moskwy, gdzie mieszkała jej córka.

</doc>
<doc id="1178736" url="https://pl.wikipedia.org/wiki?curid=1178736" title="Ogooue">
Ogooue



</doc>
<doc id="1178737" url="https://pl.wikipedia.org/wiki?curid=1178737" title="Roland Müller (skoczek narciarski)">
Roland Müller (skoczek narciarski)

Roland Müller (ur. 16 grudnia 1986 w Innsbrucku) – austriacki skoczek narciarski, reprezentant klubu SV Innsbruck Bergisel.
Na arenie międzynarodowej debiutował w 2002. W sezonie 2003/2004 wygrał trzykrotnie w zawodach CoC (w Engelbergu i Vikersund). W tym samym sezonie zadebiutował w PŚ, podczas 52. Turnieju Czterech Skoczni na skoczni w Innsbrucku, jednak zajął odległą lokatę. Po raz pierwszy punktował w tym samym sezonie w Willingen. Jego największy sukces to 4. miejsce na MŚ juniorów w Strynie (Norwegia). W sezonie 2004/2005 występował głównie w Pucharze Kontynentalnym, a w PŚ punktował tylko w Sapporo. Jego trenerem osobistym jest Markus Mauerberger.
W przedostatnim konkursie sezonu Pucharu Kontynentalnego 2003/2004 ustanowił nieoficjalny rekord skoczni mamuciej w Vikersund, który wynosił 219 metrów. Jest to jego rekord życiowy.

</doc>
<doc id="1178739" url="https://pl.wikipedia.org/wiki?curid=1178739" title="Ekwiwalent subsydiowania producenta">
Ekwiwalent subsydiowania producenta

Ekwiwalent subsydiowania producenta (, "PSE") – miara służąca do określenia wielkości wsparcia producentów rolnych w ramach polityki rolnej kraju. Koszty transferów pokrywane są przez konsumentów lub podatników. Za transfery uważa się zarówno dopłaty bezpośrednie, subsydia do środków produkcji jak i doradztwo czy edukacje rolniczą. PSE może przyjmować wartości mniejsze lub większe od zera.
Sposób obliczania PSE.
Gdzie:

</doc>
<doc id="1178743" url="https://pl.wikipedia.org/wiki?curid=1178743" title="Profag">
Profag

Profag – nieczynna postać bakteriofaga, powstająca w cyklu lizogenicznym przez włączanie DNA wirusa do materiału genetycznego zaatakowanej bakterii.
W tej postaci wirus może istnieć przez wiele pokoleń bakterii, lecz w pewnych warunkach może zostać wycięty z jej DNA i infekować inne komórki, wchodząc w cykl lityczny.

</doc>
<doc id="1178746" url="https://pl.wikipedia.org/wiki?curid=1178746" title="Ekwiwalent subsydiowania konsumenta">
Ekwiwalent subsydiowania konsumenta

Ekwiwalent subsydiowania konsumenta (ang. "Consumer Subsidy Equivalent", "CSE") ukazuje wielkość wsparcia konsumentów w ramach polityki rolnej kraju. W rzeczywistości mierzy koszty protekcjonizmu państwowego i interwencyjnej polityki. Wartość CSE może być większa lub mniejsza od zera (wtedy mamy do czynienia z ukrytym podatkiem obciążającym konsumenta).
Sposób obliczania CSE.
Gdzie:
Interpretacja wskaźnika CSE.
Wskaźnik CSE przyjmuje wartości ujemne jeśli wartość transferów rynkowych przewyższa wartość subsydiów do konsumpcji, mierząc podatek obciążający konsumentów na rzecz producentów rolnych. Wskaźnik CSE możemy zinterpretować jako miarę kosztów ponoszonych przez konsumentów z tytułu środków stosowanych przez protekcyjną i interwencyjną politykę w rolnictwie lub jako miarę obciążenia konsumentów na rzecz producentów rolnych.
Wskaźnik CSE w krajach Unii Europejskiej.
Kraje Unii Europejskiej starają się zmniejszyć poziom kosztownego i nie rozwiązującego problemów rolników wspierania rolnictwa, przejawia się to w spadku wskaźników charakteryzujących poziom ekonomicznego wsparcia rolnictwa. I tak obserwujemy tutaj znaczny spadek CSE w ostatnich latach.

</doc>
<doc id="1178757" url="https://pl.wikipedia.org/wiki?curid=1178757" title="Gaborowa Przełęcz Wyżnia">
Gaborowa Przełęcz Wyżnia



</doc>
<doc id="1178762" url="https://pl.wikipedia.org/wiki?curid=1178762" title="Domnowo">
Domnowo

Domnowo (ros. Домново, niem. Domnau, pol. Domnowo, lit. Dumnava) – miejscowość w obwodzie kaliningradzkim Federacji Rosyjskiej.
Położenie.
Domnowo znajduje się na południu obwodu, na dwóch wzgórzach nad Jeziorem Zamkowym, powstałym w miejscu spiętrzenia rzeczki "Gertlack", w pobliżu granicy rosyjsko-polskiej. Stolica obwodu – Kaliningrad – położona jest ok. 40 km na północny zachód od Domnowa, natomiast Prawdinsk 12 km na wschód.
Historia.
Domnowo powstało około 1300 na terenie zamieszkanym przez pruski szczep Natangów. Nazwa wywodząca się z ich języka (w XIII w. "Tummonis") oznacza miejsce podmokłe. Najpierw wzniesiono zamek krzyżacki, wzmiankowany 1309, około 1321 r. kościół, w 1400 osiedle otrzymało prawa miejskie z rąk wielkiego mistrza Konrada von Jungingen. Miasto i zamek uległy zniszczeniu podczas wojny trzynastoletniej w 1458 r. Po wojnie Domnowo otrzymał jako lenno rycerz frankoński Konrad von Egloffstein, który zbudował nowy zamek na wyspie jeziornej, a pozostałości dawnego rozebrano 1474.
W XVI-XVIII w. miasto było kilkakrotnie niszczone pożarami. Od 1815 należało do powiatu frydlądzkiego (w latach 1844–1902 było siedzibą landratury), od 1927 bartoszyckiego. 1880 liczyło 2082 mieszkańców, w 1939 2988. Miasteczko, małe i oddalone od głównych szlaków komunikacyjnych, stało się synonimem wschodniopruskiej prowincjonalności i jego mieszkańcy byli obiektem wielu – czasem niewybrednych – dowcipów. W kręgach wykształconych było traktowane z pobłażaniem jako „pruska Abdera”. Na początku I wojny światowej w 1914 r. uległo zniszczeniu w 2/3, ale już w 1916 zostało odbudowane z pomocą gminy Berlin-Schöneberg.
W 1945 r. zostało ponownie zniszczone, ale ocalał zabytkowy kościół parafialny (od 1525 ewangelicki), przerobiony na spichrz. Jest ceglaną gotycką budowlą salową, z ozdobnym szczytem od wschodu i wysoką wieżą od zachodu. Wnętrze jest kryte stropem. Znajdowało się w nim m.in. kilka figur gotyckich z XV w. i bogato zdobiony barokowy ołtarz z około 1700. W 1994 rozpoczęto renowację, lecz wobec odmowy zwrotu świątyni miejscowej parafii ewangelickiej, prac nie ukończono. Z zamku, przebudowanego w XVII i XVIII w. na rezydencję, przetrwały jedynie nikłe ruiny.
Domnowo należy do nielicznych miejscowości obwodu, które po 1946 r. zachowały dawną nazwę.

</doc>
<doc id="1178763" url="https://pl.wikipedia.org/wiki?curid=1178763" title="Gero">
Gero



</doc>
<doc id="1178767" url="https://pl.wikipedia.org/wiki?curid=1178767" title="Berliet PR100">
Berliet PR100

Berliet PR 100 – średniopodłogowy autobus miejski skonstruowany i produkowany we Francji w zakładach Berliet. Od roku 1972 także produkowany na podstawie zakupionej licencji przez JZS Jelcz, jako Jelcz-Berliet PR100/Jelcz PR100.
Historia modelu.
W chwili powstania był przełomową konstrukcją, posiadał nowoczesną, kanciastą linię nadwozia, duże okna, szerokie drzwi oraz podłogę znacznie niżej niż w dotychczas produkowanych autobusach. Zainstalowanie silnika na zwisie tylnym i zastosowanie napędu osi tylnej pozwalało na obniżenie przebiegu podłogi do wartości około 500 mm w drzwiach przednich oraz około 700 mm w drzwiach środkowych.
Początkowo stosowano silniki Berliet V800, oraz Perkins V8, wszystkie egzemplarze zmontowane w JZS posiadały silniki produkcji Berliet, natomiast na rodzimym francuskim rynku większą popularnością cieszył się silnik Perkins. Od końca lat siedemdziesiątych zastosowano nowy rzędowy silnik Berliet MIP06.20.30. Silniki parowano z półautomatyczną planetarną skrzynią biegów typu Wilson, zastąpiona w latach 80. przez skrzynię automatyczną firmy ZF opcjonalnie stosowano skrzynie manualną Berliet. Po kolejnej modernizacji (w 1984) autobusy PR 100 otrzymały nowy silnik widlasty – Renault V6, zderzaki z tworzyw sztucznych, nowe, w pełni przeszklone drzwi, indywidualne siedzenia pasażerskie, nowy ekspozytor czołowej informacji pasażerskiej (znany w Polsce m.in. z autobusów Jelcz 120M).
W latach 1981-1999 produkcję kontynuowano pod marką Renault.
PR100 był bazą do skonstruowania autobusu przegubowego PR180, autobusu dwuprzegubowego Renault-Heuilez MegaBus, trolejbusów ER100, trolejbusów przegubowych ER180, oraz trolejbusu elektryczno-spalinowego PER180.
Na bazie konstrukcji PR100, zakłady Berliet zaprojektowały rodzinę autobusów PR110, na zlecenie Polski. 
Autobusy PR100 i pochodne były montowane w Hiszpanii pod marką Renault, w Algierii pod marką SNVI, Australii pod marką Renault-Mack. Powstał przynajmniej jeden egzemplarz testowy dla rynku kanadyjskiego.
Berliet PR100 w Polsce.
Po udanej eksploatacji dwóch wcześniej zakupionych autobusów Renault PR 100 w sierpniu 1992 roku, na przełomie grudnia 1993 MZK Piła zakupiło od francuskiego przewoźnika STAS Saint - Etienne osiem pojazdów marki Berliet PR 100. Na pilskie linie wyjechały one w lutym 1994 roku.
Po zakończeniu eksploatacji w MZK Piła w grudniu 2001 obydwa autobusy Renault PR 100 (184 i 185) oraz jeden Berliet PR 100 (191), trafiły w ręce kół miłośników komunikacji miejskiej w Bydgoszczy oraz Szczecinie.
W Krakowie tego typu wozy pojawiły się w 1991 roku za sprawą sprowadzenia 25 sztuk PR100 ze współpracującego z Krakowem, francuskiego miasta Orlean. W tym samym czasie pojawił się pierwszy pomysł na konkurencję w komunikacji miejskiej. Do tego celu stworzono firmę KPTS (późniejsza firma KPPU). Sprowadzone PR100 w ilości 20 sztuk trafiły właśnie do nowo tworzonej firmy. Pozostałe 5 sztuk przypisano do zajezdni Płaszów, gdzie otrzymały numery w przedziale 41501-41505. Autobusy te jednak w krakowskim MPK nie zawitały na długo. Zaledwie po paru miesiącach zostały przekazane do KPTS. 
Po wielu latach eksploatacji autobusy popadły w bardzo zły stan techniczny i z czasem zostały sprzedane bądź skasowane. Firma KPPU zrezygnowała z usług przewozowych. Linie przekazano PKS Kraków wraz z paroma wozami, w tym PR100. Jeden z autobusów dzięki staraniom miłośników z Warszawy odzyskał dawną świetlność i został odrestaurowany na pojazd Jelcz Berliet PR100. Był to wóz ex. SEMTAO Orléan #143, ex. KPPU Kraków #825, ex. PKS Kraków #K00080 i otrzymał w Warszawie numer #3873. Należy do Klubu Miłośników Komunikacji Miejskiej w Warszawie.

</doc>
<doc id="1178768" url="https://pl.wikipedia.org/wiki?curid=1178768" title="Koskoroba">
Koskoroba

Koskoroba ("Coscoroba coscoroba") – gatunek dużego ptaka z podrodziny gęsi (Anserinae) w rodzinie kaczkowatych (Anatidae), zamieszkujący Amerykę Południową. Nie jest zagrożony wyginięciem.
Taksonomia.
Gatunek po raz pierwszy opisał w 1782 roku chilijski duchowny i przyrodnik Juan Ignacio Molina, nadając mu nazwę "Anas Coscoroba". Jako miejsce typowe odłowu holotypu Molina wskazał Chile. Jedyny przedstawiciel rodzaju "Coscoroba" opisanego w 1853 roku przez niemieckiego zoologa i botanika Ludwiga Reichenbacha. Niekiedy bywał zaliczany do łabędzi ("Cygnus"). Nie wyróżnia się podgatunków.
Etymologia.
"Coscoroba": lokalna, chilijska onomatopeja "Coscoroba" dla koskoroby. 
Morfologia.
Długość ciała 90–115 cm; masa ciała samców 3800–5400 g, samic 3100–4500 g. Rozpiętość skrzydeł dochodzi do 1,6 m. Wyglądem często bardziej przypomina gęś niż łabędzia, ma bowiem tułów jak mały łabędź i głowę jak gęś. Upierzenie białe na całym ciele, z wyjątkiem końcówek sześciu lotek pierwszego rzędu, które są czarne. Czarne końcówki są słabo widoczne przy złożonym skrzydle, lepiej je widać podczas lotu ptaka. Dziób, nogi i stopy są czerwone. Koskoroba nie posiada także charakterystycznej dla łabędzi czarnej „maski” między oczami a dziobem. Brak wyraźnego dymorfizmu płciowego. Upierzenie młodych osobników jest nieregularne – głównie brązowe i szare.
Występowanie.
Koskoroba zamieszkuje Amerykę Południową od południowego Chile i centralnej Argentyny po Ziemię Ognistą oraz Falklandy. Zimą migruje na północ – po centralną część Chile, północną Argentynę, Paragwaj oraz południowo-wschodnią Brazylię; w 2006 roku odnotowano pierwsze potwierdzone stwierdzenie na południu Boliwii.
Zamieszkuje ciepłe laguny i bagniska oraz wszelkie obszary podmokłe, gdzie chętnie przebywa wśród bujnej roślinności przybrzeżnej.
Rozród.
Zwykle gniazduje w samotnych parach na niewielkich wyspach, w trzcinach lub wśród wysokich traw, zawsze w pobliżu wody. Gniazdo to duży kopiec roślin wodnych. Jego wnętrze wyścielone jest bardziej miękkimi materiałami, takimi jak trawa czy puch.
Samica składa zwykle 4–7 jaj. Wysiaduje je sama przez około 28–35 dni, podczas gdy samiec strzeże okolic gniazda. Pisklęta są pokryte puchem, potrafią pływać i żerować wkrótce po wykluciu. Rodzice bronią ich przed intruzami. 
Pożywienie.
Żywi się głównie roślinami wodnymi oraz ich nasionami, a także małżami i rybami.
Status.
IUCN uznaje koskorobę za gatunek najmniejszej troski (LC, "Least Concern") nieprzerwanie od 1988 roku. Liczebność populacji szacuje się na 6700 – 17 000 dorosłych osobników. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="1178770" url="https://pl.wikipedia.org/wiki?curid=1178770" title="Whitewash">
Whitewash

Whitewash lub Rowerek – potoczny termin używany w dziennikarstwie sportowym określający porażkę zawodnika lub drużyny do zera. Termin ten nie jest używany w grach, w których przegranie do zera jest bardzo częste (np. w piłce nożnej bardzo często zdarza się porażka 0:1 czy 0:2).
Również często używa się innego pojęcia, które określa przegranie meczu do 0. W tenisie często mówi się o "rowerku" czyli meczu przegranym 6:0 6:0.
Terminu "Whitewash" można natomiast użyć np. w snookerze, w którym gracze mają parę okazji do wygrania części meczu, jakimi są w tym wypadku frejmy. Można zatem mówić o "whitewash" w sytuacji, gdy np. któryś z zawodników przegrywa do zera mecz do 5 wygranych frame'ów.

</doc>
<doc id="1178773" url="https://pl.wikipedia.org/wiki?curid=1178773" title="Berlin Hbf">
Berlin Hbf



</doc>
<doc id="1178774" url="https://pl.wikipedia.org/wiki?curid=1178774" title="Miśkiewicz">
Miśkiewicz



</doc>
<doc id="1178775" url="https://pl.wikipedia.org/wiki?curid=1178775" title="Gero (arcybiskup Kolonii)">
Gero (arcybiskup Kolonii)

Gero, Geron (ur. ok. 900, zm. ok. 28 czerwca 976 r.) – arcybiskup Kolonii w latach 969-976.
Gero był synem margrabiego Łużyc Christiana. Jego matka Hilda była siostrą margrabiego Marchii Wschodniej Gerona.
Gero rozpoczynał karierę jako kapelan cesarza Ottona I. W 969 został arcybiskupem Kolonii. W 971 pojechał do Konstantynopola po księżniczkę Teofano, przyszłą żonę cesarskiego syna. Przywiózł ze sobą także relikwie świętego Pantaleona. W 972 r. założył opactwo Gladbach. Dla katedry w Kolonii ufundował krucyfiks, nazywany od jego imienia krucyfiksem Gerona.

</doc>
<doc id="1178776" url="https://pl.wikipedia.org/wiki?curid=1178776" title="Rokietnica">
Rokietnica



</doc>
<doc id="1178777" url="https://pl.wikipedia.org/wiki?curid=1178777" title="Pankraz Labenwolf">
Pankraz Labenwolf

Pankraz Labenwolf (ur. 1492 w Norymberdze, zm. 20 października 1563 tamże) – niemiecki ludwisarz renesansowy, działający w Norymberdze w latach 1549–1557.
Życiorys.
Był uczniem Petera Vischera i pracował na początku swojej kariery razem z nim dla Fuggerów w Augsburgu. W roku 1519 otrzymał obywatelstwo Norymbergi, a następnie w 1523 otworzył swój własny warsztat. W roku 1537 otrzymał zezwolenie na budowę własnej odlewni. Swoje formy przygotowywał zwykle na bazie wykonanej w drewnie płaskorzeźby, stanowiącej pierwowzór dzieła.
Był m.in. wykonawcą mosiężnych sztanc srebrnego ołtarza z kaplicy Zygmuntowskiej na Wawelu. Prace Labenwolfa można oglądać m.in. w Meßkirch, Krakowie (srebrny ołtarz do katedry wawelskiej), Lwowie (pomnik Mikołaja Herburta do katedry lwowskiej z 1551, drewnianą płaskorzeźbę wykonał Hans Peisser) i Norymberdze (fontanna chłopca z gęsiami w Norymberdze).

</doc>
<doc id="1178781" url="https://pl.wikipedia.org/wiki?curid=1178781" title="Kikkan Randall">
Kikkan Randall

Kikkan Lewis Randall (ur. 31 grudnia 1982 w Salt Lake City, Utah) – amerykańska biegaczka narciarska, dwukrotna medalistka mistrzostw świata oraz trzykrotna zdobywczyni Małej Kryształowej Kuli w klasyfikacji sprintu.
Kariera.
Pierwszy raz na arenie międzynarodowej Kikkan Randall pojawiła się 10 stycznia 2000 roku w zawodach Pucharu Kontynentalnego w amerykańskim Soldier Hollow, gdzie zajęła 12. miejsce w biegu na 15 km techniką dowolną. Jeszcze pod koniec stycznia wystartowała na mistrzostwach świata juniorów w Štrbskim Plesie, gdzie zajęła 19. miejsce w sprincie stylem dowolnym. Najlepsze wyniki w tej kategorii wiekowej osiągnęła na rozgrywanych rok później mistrzostwach świata juniorów w Szklarskiej Porębie, gdzie w tej samej konkurencji była szósta. Startowała także na mistrzostwach świata juniorów w Schonach w 2002 roku, ale w żadnym ze startów nie znalazła się w pierwszej dziesiątce.
W Pucharze Świata zadebiutowała 14 stycznia 2001 roku w Soldier Hollow, gdzie zajęła 24. miejsce w sprincie stylem dowolnym. Tym samym już w swoim debiucie wywalczyła pierwsze pucharowe punkty. Był to jednak jej jedyny start w sezonie 2000/2001, który ukończyła ostatecznie na 97. miejscu. W lutym 2001 roku wystąpiła na mistrzostwach świata w Lahti, zajmując 34. miejsce w sprincie stylem dowolnym oraz jedenaste w sztafecie. Przez pięć kolejnych sezonów nie punktowała w Pucharze Świata, wystąpiła jednak na trzech dużych imprezach. W 2002 roku brała udział w igrzyskach olimpijskich w Salt Lake City, a rok później na mistrzostwach świata w Val di Fiemme, zajmowała jednak pozycje poza czołową trzydziestką. W 2005 roku zajęła między innymi czternaste miejsce w sprincie drużynowym oraz osiemnaste w biegu na 10 km stylem dowolnym podczas mistrzostw świata w Obrestdorfie.
Punkty Pucharu Świata zdobyła ponownie dopiero w sezonie 2005/2006, w którym zajęła 59. miejsce w klasyfikacji generalnej. Najlepszy wynik uzyskała 7 marca 2006 roku w Borlänge, gdzie była szósta w sprincie stylem dowolnym. W 2006 roku wystąpiła także na igrzyskach olimpijskich w Turynie, zajmując między innymi dziewiąte miejsce w sprincie indywidualnym oraz dziesiątce w sprincie drużynowym techniką klasyczną. Rok później, podczas mistrzostw świata w Sapporo spisała się podobnie – jej najlepszym wynikiem było jedenaste miejsce w sprincie drużynowym. W rywalizacji pucharowej trzykrotnie uplasowała się w pierwszej dziesiątce zawodów, w tym 21 stycznia 2007 roku w Rybińsku po raz pierwszy stanęła na podium, zajmując trzecie miejsce w sprincie techniką dowolną. W klasyfikacji generalnej sezonu 2006/2007 była trzydziesta, a w klasyfikacji sprintu zajęła dwunaste miejsce.
Pierwsze pucharowe zwycięstwo odniosła 16 grudnia 2007 roku w Rybińsku, gdzie była najlepsza w swojej koronnej konkurencji. W czołowej dziesiątce znalazła się jeszcze dwa razy, ale na podium już nie stanęła. Sezon 2007/2008 ukończyła na 32. pozycji. Kolejny sezon w Pucharze Świata był dla Kikkan znacznie słabszy. Tylko raz zdołała zająć miejsce w pierwszej dziesiątce: 13 lutego 2009 roku w Valdidentro była szósta i w klasyfikacji generalnej zajęła dopiero 46. miejsce. Mimo to na mistrzostwach świata w Libercu w lutym 2009 roku osiągnęła swój pierwszy duży sukces, zdobywając srebrny medal w sprincie stylem dowolnym. Amerykanka uległa o 0.6 sekundy Włoszce Ariannie Follis, a o 0.1 sekundy wyprzedziła Pirjo Muranen z Finlandii. Na tych samych mistrzostwach była także dziesiąta w sprincie drużynowym klasykiem.
Także raz na podium stała w sezonie 2009/2010, 14 marca 2010 roku w Oslo zajmując drugie miejsce. Jednak poza tym startem jeszcze tylko raz zajęła miejsce w pierwszej dziesiątce i sezon zakończyła na 37. miejscu. Z rozgrywanych w lutym 2010 roku igrzysk olimpijskich w Vancouver nie przywiozła medalu. W sprincie indywidualnym techniką klasyczną była ósma, a w sprincie drużynowym stylem dowolnym wraz z Caitlin Compton zajęła szóstą pozycję. W zawodach pucharowych sezonu 2010/2011 Kikkan czterokrotnie stawała na podium: 12 grudnia w Davos była trzecia, osiem dni wcześniej w Düsseldorfie zajęła drugie miejsce, a 15 stycznia w Libercu i 20 lutego 2011 roku w Drammen zwyciężała. Wyniki te dały jej trzecie miejsce w klasyfikacji sprinterskiej, za Petrą Majdič ze Słowenii i Arianną Follis. W klasyfikacji generalnej była dziesiąta. Na mistrzostwach świata w Oslo w 2011 roku, jednak medalu nie wywalczyła. W sprincie indywidualnym stylem dowolnym zajęła dopiero 26. miejsce po tym, jak upadła w ćwierćfinale i nie awansowała do kolejnego etapu. W sprincie drużynowym stylem klasycznym oraz w sztafecie zajęła dziewiąte miejsce.
Najlepsze wyniki w Pucharze Świata Kikkan osiągnęła w sezonie 2011/2012, kiedy to zajęła 5. miejsce w klasyfikacji generalnej. W klasyfikacji sprintu była najlepsza, wyprzedzając bezpośrednio dwie Norweżki: Maiken Caspersen Fallę oraz Marit Bjørgen. Randall aż trzynaście razy zajmowała miejsca w pierwszej dziesiątce, w tym 3 grudnia w Düsseldorfie i 11 grudnia w Davos wygrywała, 14 stycznia w Mediolanie była druga, a 17 lutego w Szklarskiej Porębie zajęła trzecie miejsce. Zajęła ponadto dziesiąte miejsce w szóstej edycji Tour de Ski. Po raz pierwszy w karierze Amerykanka dobrze spisywała się także w biegach dystansowych, najlepszy wynik uzyskując 18 lutego 2012 roku w Szklarskiej Porębie, gdzie była ósma w biegu na 10 km techniką klasyczną. W klasyfikacji dystansowej była czternasta.
Kolejny sezon rozpoczęła od zajęcia 3 miejsca w biegu na 10 km w Gällivare. W Ruce w sprincie była 10, a w biegu ma 5 km stylem dowolnym-2. W biegu na 10 km klasykiem była 28, a cały cykl zakończyła na 5. miejscu. W kanadyjskiej miejscowości Quebec wygrała sprint indywidualny i drużynowy, a w Canmore była 6 na 10 km stylem klasycznym, 2 w sprincie techniką dowolną i 8 w biegu łączonym. Tour de Ski zaczęła od zwycięstwa w prologu, następnie była 14 w biegu na dochodzenie i znowu pierwsza w sprincie techniką dowolną
. Kolejne dwa biegi w Toblach zakończyła na 8 i 7. miejscu, a Val di Fiemme była 11 i 33. Ostatecznie cały cykl zakończyła na 12. miejscu. W Clusaz była 32. 1 lutego wygrała sprint stylem dowolnym w Soczi. W sprincie drużynowym już nie startowała.

</doc>
<doc id="1178783" url="https://pl.wikipedia.org/wiki?curid=1178783" title="Przedsiębiorstwo Komunikacji Samochodowej w Lublińcu">
Przedsiębiorstwo Komunikacji Samochodowej w Lublińcu

Przedsiębiorstwo Komunikacji Samochodowej w Lublińcu Sp. z o.o. w likwidacji – byłe przedsiębiorstwo zajmujące się usługami związanymi z transportem pasażerskim, ponadto świadczyło także usługi związane z transportem towarowym oraz wynajmu autokarów. Przedsiębiorstwo miało swoją siedzibę w Lublińcu przy ulicy Niegolewskich 5.
Spółka działała pod firmą: Przedsiębiorstwo Komunikacji Samochodowej spółka z ograniczoną odpowiedzialnością w Lublińcu. Skrót firmy brzmiał: PKS w Lublińcu sp. z o.o.
Spółka należała w całości do Skarbu Państwa, podlegała Ministerstwu Infrastruktury i Budownictwa.
Podstawowym przedmiotem działalności Spółki był transport lądowy pasażerski.

</doc>
<doc id="1178789" url="https://pl.wikipedia.org/wiki?curid=1178789" title="Roza Otunbajewa">
Roza Otunbajewa

Roza Isakowna Otunbajewa (, ur. 23 sierpnia 1950 w Oszu) – kirgiska polityk i dyplomatka, wieloletnia ambasador, minister spraw zagranicznych (luty – maj 1992, kwiecień 1994 – czerwiec 1997, marzec – sierpień 2005). Jedna z liderów tulipanowej rewolucji, a następnie działaczka opozycji i przywódczyni rewolucji w 2010 roku. Od 7 kwietnia do 17 grudnia 2010 premier Kirgistanu, od 15 kwietnia 2010 do 1 grudnia 2011 prezydent Kirgistanu.
Życiorys.
Roza Otunbajewa urodziła się w 1950 w mieście Osz. W 1972 ukończyła filozofię na Uniwersytecie Moskiewskim, a następnie przez sześć lat była profesorem i szefem Wydziału Filozofii na Kirgiskim Uniwersytecie Narodowym.
W latach 80. XX w. rozpoczęła karierę polityczną. W 1981 została drugim sekretarzem KPZR w radzie regionalnej Frunze (ob. Biszkek). Następnie zajmowała stanowisko szefa delegacji ZSRR przy UNESCO w Paryżu (1989–1991) oraz ambasadora ZSRR w Malezji. Po uzyskaniu przez Kirgistan niepodległości, od lutego do maja 1992 pełniła funkcję ministra spraw zagranicznych i wicepremiera w czasie rządów prezydenta Askara Akajewa. Jeszcze w tym samym roku objęła stanowisko ambasadora Kirgistanu w Stanach Zjednoczonych i Kanadzie (1992–1994). Od kwietnia 1994 do czerwca 1997 ponownie była ministrem spraw zagranicznych. Od 1998 do 2001 zajmowała stanowisko ambasadora w Wielkiej Brytanii. W latach 2002–2004 była zastępcą szefa specjalnej misji ONZ w Gruzji.
Po przyjeździe do ojczyzny we wrześniu 2004 powróciła do działalności politycznej. W grudniu 2004 była jednym z założycieli partii Ata-Dżurt (Ojczyzna) przed planowanymi na luty 2005 wyborami parlamentarnymi. Do wyborów nie została jednak dopuszczona z powodu niespełnienia prawnego wymogu 5-letniego domicylu.
Wzięła aktywny udział w tulipanowej rewolucji w marcu 2005, w wyniku której obalony został prezydent Akajew. W nowym tymczasowym rządzie premiera i p.o. prezydenta Kurmanbeka Bakijewa objęła funkcję ministra spraw zagranicznych. W sierpniu 2005 parlament nie zatwierdził jej kandydatury na stanowisku szefa dyplomacji w nowym rządzie premiera Feliksa Kułowa.
W późniejszym czasie zdystansowała się od polityki Bakijewa i przeszła w szeregi opozycji. W wyborach parlamentarnych w Kirgistanie w grudniu 2007 dostała się do Rady Najwyższej z ramienia opozycyjnej Socjaldemokratycznej Partii Kirgistanu, zostając jedną z liderek opozycji.
Prezydent Kirgistanu.
7 kwietnia 2010 w czasie antyrządowej rewolucji w Kirgistanie została ogłoszona przez opozycję nowym szefem rządu tymczasowego, który celem miało być opracowanie nowej konstytucji i zorganizowanie demokratycznych wyborów w ciągu 6 miesięcy. Rząd ogłosił rozwiązanie parlamentu i przejęcie obowiązków prezydenta. Rząd premiera Danijara Usenowa tego samego dnia podał się dymisji. Obalony prezydent Bakijew uciekł ze stolicy na południe kraju, odmówił jednak rezygnacji z urzędu. W kolejnych dniach próbował mobilizować swoich zwolenników z południa kraju. Jednak pod wpływem nacisków ze strony OBWE, USA i Rosji oraz zapowiedzi rządu tymczasowego o rozpoczęciu akcji policyjnej skierowanej przeciw niemu, 15 kwietnia 2010 odleciał do sąsiedniego Kazachstanu. Tego samego dnia przesłał do kazachskiej ambasady w Biszkeku oficjalne pismo informujące o rezygnacji ze stanowiska szefa państwa.
19 maja 2010 rząd tymczasowy w wydanym dekrecie ogłosił Rozę Otunbajewę pełnoprawnym prezydentem Kirgistanu i przedłużył jej mandat do końca 2011. Decyzja ta miała zostać potwierdzona przez obywateli w referendum konstytucyjnym 27 czerwca 2010. W referendum tym ponad 90% głosujących zatwierdziło projekt nowej konstytucji, ograniczającej uprawnienia prezydenta i wprowadzającej parlamentarny system rządów oraz poparło wydłużenie mandatu Otunbajewy. 3 lipca 2010 została uroczyście zaprzysiężona na stanowisku prezydenta Kirgistanu. Zgodnie z prawem nie mogła ubiegać się ponownie o ten urząd w wyborach prezydenckich planowanych przed końcem 2011.
Wybory prezydenckie przeprowadzone zostały 30 października 2011. Zwyciężył w nich premier Ałmazbek Atambajew, który został zaprzysiężony na stanowisku 1 grudnia 2011.
Roza Otunbajewa była pierwszą i jak dotąd jedyną kobietą piastująca urząd premiera oraz urząd prezydenta w Azji Środkowej. Za rolę jaką odegrała w procesie transformacji ustrojowej Kirgistanu odebrała wiele międzynarodowych nagród jak np. International Women of Courage Award (2011) i Global Women’s Leadership Award (2012). Roza Otunbajewa jest zamężna, na dwoje dzieci. Mówi płynnie w języku angielskim i rosyjskim.

</doc>
<doc id="1178790" url="https://pl.wikipedia.org/wiki?curid=1178790" title="Renault PR100">
Renault PR100

Renault PR 100 – średniopodłogowy autobus miejski skonstruowany i produkowany we Francji w zakładach Berliet. Od początku lat osiemdziesiątych autobus produkowany pod marką Renault.
Charakterystyka modelu.
W autobusie tym podobnie jak w jego poprzedniku Berliet PR 100 silnik zainstalowany był na zwisie tylnym i napędzał on tylną oś. Rozwiązanie to pozwalało na obniżenie przebiegu podłogi do około 500 mm w drzwiach przednich i około 700 mm w drzwiach w środkowej części pojazdu. W celu zwiększenia szybkości wymiany pasażerów PR 100 był dostępny także w wersji trzydrzwiowej. Dodatkowe drzwi montowano w miejscu drugiego okna w strefie międzyosiowej, gdyż w związku z usytuowaniem silnika na zwisie tylnym podłoga miała tam wysoki przebieg. Konstrukcja Renault PR 100 była rozwijana, powstała wersja dwuczłonowa Renault PR 180 oraz wersja trójczłonowa.
W trakcie produkcji autobus był modernizowany. Powstała m.in. wersja Renault PR 100.3. 
Autobusy Renault PR 100 były eksploatowane w niektórych miastach w Polsce. W Pile (2 szt.), Olsztynie, Krakowie.
Do Piły autobusy trafiły w ilości dwóch sztuk w sierpniu 1992. Pochodziły od przewoźnika SEMTAO Orlean de la Braye. Wycofano je w grudniu 2001. Do końca eksploatacji były w barwach francuskich.
Po zakończeniu eksploatacji w MZK Piła obydwa autobusy Renault PR 100 oraz jeden Berliet PR 100 - o numerze bocznym 191, trafiły w ręce kół miłośników komunikacji miejskiej w Bydgoszczy oraz Szczecinie.

</doc>
<doc id="1178791" url="https://pl.wikipedia.org/wiki?curid=1178791" title="Race of Champions 2007">
Race of Champions 2007

Race of Champions 2007 – 20. edycja rozgrywanego co roku wyścigu Race of Champions (Wyścig Mistrzów), w którym biorą udział kierowcy wyścigowi i rajdowi z całego świata. Została rozegrana 16 grudnia 2007 roku na specjalnie do tego celu przygotowanym stadionie Wembley w Londynie.
W wyścigu wzięło udział 16 kierowców reprezentujących barwy 9 państw (zespół skandynawski reprezentował Mattias Ekström ze Szwecji oraz Tom Kristensen z Danii).
Zawodnicy ścigali się takimi samochodami, jak Ford Focus RS WRC '07, Fiat Abarth Grande Punto S2000, Aston Martin V8 Vantage N24, ROC Buggy, a także prototypowy Solution F Touring.
Tytuł Mistrza Mistrzów zdobył po raz drugi w swojej karierze Mattias Ekström, na co dzień jeżdżący w niemieckiej serii DTM. Puchar Narodów wywalczyła reprezentacja Niemiec w składzie Michael Schumacher i Sebastian Vettel.
Rywalizacja kierowców.
Rywalizacja odbywa się w systemie pucharowym (przegrany odpada). Zwycięzca pojedynku finałowego otrzymuje tytuł Mistrza Mistrzów ("Champion of Champions"). Pary kierowców do 1/8 finału zostały rozpisane 15 grudnia 2007 r.
Finał.
Finał od pozostałych rund różni się tym, że kierowcy rozgrywają nie jeden, ale 3 wyścigi. Zwycięzca dwóch wyścigów zdobywa tytuł Mistrza Mistrzów.
Puchar Narodów.
Rywalizacja o Puchar Narodów ("Nations Cup") odbywa się na podobnych zasadach jak rywalizacja indywidualna kierowców. Pary do ćwierćfinałów rozpisano 14 grudnia 2007.

</doc>
<doc id="1178794" url="https://pl.wikipedia.org/wiki?curid=1178794" title="Kanaliki nerkowe">
Kanaliki nerkowe



</doc>
<doc id="1178795" url="https://pl.wikipedia.org/wiki?curid=1178795" title="Trójka Live! (album Republiki)">
Trójka Live! (album Republiki)

Trójka Live! – płyta zespołu Republika, nagrana podczas koncertu mikołajkowego w radiowej "Trójce" 6 grudnia 1998. Wydana 7 listopada 2007 jako dodatek do dziennika „Rzeczpospolita”.
W 2014 roku album został wznowiony pt. "Koncerty w Trójce vol. 13. Republika".

</doc>
<doc id="1178799" url="https://pl.wikipedia.org/wiki?curid=1178799" title="Referendum konstytucyjne w Kirgistanie w 2007 roku">
Referendum konstytucyjne w Kirgistanie w 2007 roku

Referendum konstytucyjne w Kirgistanie odbyło się 21 października 2007 roku. Było następstwem kryzysu konstytucyjnego, który nastąpił po unieważnieniu przez Sąd Konstytucyjny Kirgistanu poprawek do konstytucji przyjętych po tulipanowej rewolucji. Większość (około 95%) uprawnionych opowiedziała się za zmianami w konstytucji ograniczającymi prerogatywy głowy państwa na rzecz parlamentu.
Proponowane zmiany.
W odpowiedzi na decyzję Sądu Konstytucyjnego uznającego poprawki przyjęte po tulipanowej rewolucji za nieważne prezydent Kurmanbek Bakijew ogłosił, że 19 września 2007 roku odbędzie się referendum. Nowa konstytucja zakłada zwiększenie liczby członków Rady Najwyższej z 75 do 90 wybieranych w systemie proporcjonalnym. Natomiast członkowie partii politycznych, które zostaną uznane za nielegalne stracą swoje miejsca. W kompetencje Prezydenta będzie wpisane: powoływanie oraz dymisjowanie rządu, funkcjonariuszy publicznych, członków Rady Bezpieczeństwa Narodowego, sędzi, prokuratorów, dyrektorów Banku Narodowego oraz członków Komisji Wyborczej. Jednakże nie będzie mógł rozwiązywać Rady Najwyższej.
Nowa ordynacja wyborcza ustanawia 5% próg wyborczy dla partii politycznych, 30% parytet płci. Wymaga również, by 15% kandydatów było w wieku do 35 lat oraz aby tyle samo procent stanowili przedstawiciele mniejszości narodowych.
Przebieg głosowania.
W opinii Organizacja Bezpieczeństwa i Współpracy w Europie dochodziło do licznych nieprawidłowości w tym uniemożliwianie pracy obserwatorom oraz fałszowanie wyników. Według OBWE rzeczywista frekwencja była dużo niższa niż ta ogłoszona oficjalnie. Ambasada Stanów Zjednoczonych wyraziła zaniepokojenie oraz ogłosiła, że przebieg referendum był poniżej międzynarodowych standardów.
Wyniki.
Pierwsze z referendalnych pytań brzmiało: „Czy zgadzasz się z nową wersją konstytucji?”. Obywatele Kirgistanu zagłosowali w następujący sposób:
Drugie pytanie miało następującą treść: „Czy zgadzasz się z nowym prawem wyborczym, poddanym przez Prezydenta pod referendum?”. Głosy rozłożyły się w następujący sposób:
Następstwa.
Analitycy przewidywali, że po przeprowadzeniu referendum zostaną rozpisane wcześniejsze wybory parlamentarne w 2008 roku. Dodatkowo przemawiało za tym ogłoszenie przez Bakijewa zamiaru utworzenia swojej partii. Oficjalnie Prezydent ogłosił, że wybory odbędą się 16 grudnia 2007 roku.

</doc>
<doc id="1178808" url="https://pl.wikipedia.org/wiki?curid=1178808" title="Pęckowo (powiat szamotulski)">
Pęckowo (powiat szamotulski)

Pęckowo – wieś w Polsce położona w województwie wielkopolskim, w powiecie szamotulskim, w gminie Obrzycko.
W latach 1975–1998 miejscowość administracyjnie należała do województwa poznańskiego.
Wieś położona przy linii kolejowej nr 351.
Po raz pierwszy wzmiankowana w 1337 r. Jako własność szlachecka, stanowiła część dóbr szamotulskich. Znajduje się tu dworek bezstylowy z początku XX w. Część jego pomieszczeń zajmują placówki kulturalno-oświatowe, reszta stanowi mieszkania. Obok dworku rośnie bardzo zniszczony park.

</doc>
<doc id="1178809" url="https://pl.wikipedia.org/wiki?curid=1178809" title="Otto Ulitz">
Otto Ulitz

Otto Ulitz (ur. 27 września 1885 w Kempten (Allgäu) w Bawarii, zm. 22 października 1972 w Borgholzhausen w RFN) − działacz niemieckiej mniejszości narodowej w II Rzeczypospolitej, poseł na Sejm Śląski. Po wojnie aktywista ziomkostw niemieckich w Niemczech.
Życiorys.
Był synem Dolnoślązaka (Wrocławianina) i Bawarki.
W latach 1902–1920 pracował w pruskiej policji, a w latach 1918−1920 był członkiem Komitetu Plebiscytowego na Górnym Śląsku.
Sprawował mandat posła na Sejm Śląski I, II i III kadencji (1922−1935) z ramienia Deutsche Partei. W okresie międzywojennym (1922–1939) był prezesem Volksbundu na Górnym Śląsku.
Od 1921 organizator, do 1936 sekretarz generalny, a następnie prezes Niemieckiego Związku Ludowego. Prowadził aktywną działalność antypolską (dwukrotnie oskarżony, procesy 1929, 1930) oraz szpiegowską (przekazywał informacje za pomocą placówek konsulatu niemieckiego w Katowicach). W 1932 otrzymał tytuł doktora honoris causa Uniwersytetu Wrocławskiego za „umacnianie niemczyzny na Górnym Śląsku”.
Po 1933 związany z nazizmem. Po zajęciu ziem polskich przez III Rzeszę, od 1 listopada 1939 szef wydziału spraw szkolnych i wyznaniowych w rejencji katowickiej, przeprowadził germanizację szkolnictwa.
Współpracował z gestapo w Katowicach, m.in. opracował listę 4,5 tys. polskich działaczy niepodległościowych na Górnym Śląsku przeznaczonych do aresztowań oraz wykaz polskich duchownych i nauczycieli. Od lutego 1941 radca ministerialny w Ministerstwie Spraw Wewnętrznych III Rzeszy. (zob. też. Sonderfahndungsbuch Polen)
Po wojnie.
W 1946 aresztowany przez władze radzieckie i skazany na 10 lat więzienia. Zwolniony w 1952, wyjechał do Niemiec. 1959-1961 przewodniczący Komisji Ogólnoniemieckiej Związku Wypędzonych. Odznaczony Żelaznym Krzyżem I i II klasy oraz Złotą Odznaką NSDAP. W latach 1960-1964 prezes Ziomkostwa Górnoślązaków w RFN.
Bratem Ottona był Arnold Ulitz, pisarz i poeta niemiecki.

</doc>
<doc id="1178811" url="https://pl.wikipedia.org/wiki?curid=1178811" title="Brian Stepanek">
Brian Stepanek

Brian Patrick Stepanek (ur. 6 lutego 1971 w Cleveland) – amerykański aktor filmowy, telewizyjny i głosowy, także scenarzysta i reżyser.
Życiorys.
Wczesne lata.
Urodził się i dorastał w Cleveland, w stanie Ohio jako syn Constance G. „Connie” i Williama Josepha „Billa” Stepanka. Jego ojciec był w połowie Czechem i w połowie Niemcem. Wychowywał się z bratem. Jest leworęczny. W latach 1985-89 uczęszczał do Gilmour Academy, a następnie studiował na Uniwersytecie w Syracuse. Uczestniczył w samorządzie studenckim, uniwersyteckiej drużynie piłkarskiej i koszykówki. Miał okazję studiować w Londynie.
Kariera.
Po ukończeniu uniwersytetu przeniósł się do Chicago, aby grać w teatrze. W 1998 w teatrze Drury Lane w Oakbrook w stanie Illinois, otrzymał nagrodę imienia Josepha Jeffersona dla najlepszego aktora za główną rolę w musicalu "Me and My Girl". 
Swoją karierę na szklanym ekranie rozpoczął od gościnnych występów w serialach CBS takich jak "Zdarzyło się jutro" (1998) z Kyle Chandlerem i "Turks" (1999) z Williamem Devane. Wkrótce zagrał w filmie jako zastępca napastnika w dramacie historycznym "Children of the Struggle" (1999) z udziałem Cuby Goodinga. Znalazł się też w obsadzie dreszczowca Barbeta Schroedera "Śmiertelna wyliczanka" ("Murder by Numbers", 2002) z Sandrą Bullock. Występował w roli Arwina Hochausera w serialu "Nie ma to jak hotel" (2005-2008), oraz w mini-serialu "Brian O’Brian" w którym grał siebie samego. W latach 2006–2008 wraz z Phillem Lewisem prowadził Igrzyska Disney Channel.
Życie prywatne.
14 lipca 2002 wziął ślub z Parisą Yazdanfar, z którą ma troje dzieci.
Wartość rynkowa aktora wynosi 1 mln $.

</doc>
<doc id="1178816" url="https://pl.wikipedia.org/wiki?curid=1178816" title="Automatyczne instrumenty polityki gospodarczej">
Automatyczne instrumenty polityki gospodarczej

Automatyczne instrumenty polityki gospodarczej - są to takie instrumenty polityki gospodarczej, które działają samoczynnie, bez potrzeby uruchamiania za każdym razem, gdy w gospodarce wydarzy się coś nowego, całego procesu decyzyjnego poprzedzonego obserwacją rzeczywistości. Jednym z przykładów jest propozycja Miltona Friedmana, aby podaż pieniądza zwiększać w stałym rocznym tempie i nie podejmować decyzji dotyczących wyboru instrumentów na podstawie okresowej oceny sytuacji.
Zestaw reguł automatycznych może utworzyć coś na kształt fiskalnej lub monetarnej konstytucji, jeżeli w ich zakres przedmiotowy wejdą podstawowe zasady dotyczące interwencji państwa w sferze fiskalnej i monetarnej. Przykładem takiej konstytucji, w tym przypadku monetarnej, jest przyjęcie określonego systemu pieniężnego.
Szczególną grupę reguł stanowią automatyczne stabilizatory gospodarki.

</doc>
<doc id="1178817" url="https://pl.wikipedia.org/wiki?curid=1178817" title="Patricia Hewitt">
Patricia Hewitt

Patricia Hope Hewitt (ur. 2 grudnia 1948 w Canberze) – brytyjska polityk, minister handlu i przemysłu oraz minister zdrowia w rządach Tony’ego Blaira, członkini Partii Pracy.
Córka sir Lenoxa Hewitta, szefa korpusu służby cywilnej w Urzędzie Premiera Australii. Wykształcenie odebrała w Canberra Girls' Grammar School i Australian National University. Studiowała na Newnham College w Cambridge i Nuffield College w Oksfordzie. W 1981 r. poślubiła prawnika Williama Birtlesa z którym ma córkę (ur. we wrześniu 1986 r.) i syna (ur. w lutym 1988 r.). W 1971 r. rozpoczęła pracę w dziale prasowym Age Concern. W 1973 r. została członkiem Narodowej Rady Wolności Obywatelskich Zjednoczonego Królestwa, gdzie zajmowała się prawami kobiet. W latach 70. wstąpiła do Partii Pracy.
Hewitt związana była z lewym skrzydłem partii i należała do zwolenników Tony’ego Benna. W 1981 r. publicznie potępiła tych lewicowych laburzystów, którzy nie głosowali na Benna podczas wyborów wiceprzewodniczącego partii, co umożliwiło zwycięstwo Denisowi Healeyowi. W 1983 r. Hewitt została kandydatką laburzystów w okręgu Leicester East, ale przegrała tam różnicą 993 głosów z kandydatem konserwatystów, Peterem Bruinvelsem. Po tej porażce Hewitt została sekretarzem prasowym lidera laburzystów Neila Kinnocka. Do Izby Gmin dostała się po wyborach powszechnych w 1997 r. z okręgu Leicester West, który reprezentuje do dziś. Swoją pierwszą mowę w parlamencie wygłosiła 3 lipca 1997 r.
W parlamencie została członkiem Komisji ds. bezpieczeństwa socjalnego. W 1998 r. została członkiem rządu jako ekonimiczny sekretarz skarbu. W 1999 r. została ministrem stanu w ministerstwie handlu i przemysłu odpowiedzialnym za drobną przedsiębiorczość oraz handel internetowy. Po wyborach w 2001 r. została członkiem gabinetu jako minister handlu i przemysłu. Została również powołana do Tajnej Rady. W maju 2005 r. została ministrem zdrowia. Na tym stanowisku dała się poznać jako zwolenniczka całkowitego zakazu palenia w miejscach publicznych (co ostatecznie stało się prawem 1 lipca 2007 r.). Dążyła również do wprowadzenia Medical Training Application Service dla młodszych lekarzy. Projekt wprowadzenia tego systemu był krytykowany przez opozycję i środowiska lekarskie. Partia Konserwatywna zgłosiła nawet wniosek o wotum nieufności dla Hewitt, ale głosowanie z 23 maja 2007 r. zakończyło się pomyślnie dla pani minister.
Hewitt pozostała ministrem do końca urzędowania Tony’ego Blaira. Nowy premier, Gordon Brown, który objął urząd w czerwcu 2007 r., nie powołał Hewitt na żadne ministerialne stanowisko. Po skandalu z wydatkami poselskimi w czerwcu 2009 r. Hewitt ogłosiła, że rezygnuje ze startu w kolejnych wyborach parlamentarnych.

</doc>
<doc id="1178820" url="https://pl.wikipedia.org/wiki?curid=1178820" title="Oleg Kononienko">
Oleg Kononienko

Oleg Dmitrijewicz Kononienko, ros. Олег Дмитриевич Кононенко (ur. 21 czerwca 1964 w Czardżou) – rosyjski kosmonauta.
Życiorys.
W 1988 roku ukończył Charkowski Instytut Lotnictwa. W 1996 został przyjęty do grupy WWS 12 (12. grupa pilotów wojskowych). 
W dniach od 8 kwietnia do 24 października 2008 jako inżynier pokładowy statku kosmicznego Sojuz TMA-12 uczestniczył w swoim pierwszym locie kosmicznym, w składzie Ekspedycji 17 na Międzynarodową Stację Kosmiczną (ISS). W jej trakcie wykonał dwa spacery kosmiczne: 10-11 lipca oraz 15 lipca, oba z Siergiejem Wołkowem.
21 grudnia 2011 ponownie poleciał na ISS, biorąc udział w ekspedycjach 30 i 31 (którą dowodził). 12 lutego 2012 r. wykonał swój trzeci spacer kosmiczny, gdy wraz z Antonem Szkaplerowem spędzili poza MSK 6 godzin i 15 minut. Na Ziemię powrócił 1 lipca 2012.
Dekretem Prezydenta Federacji Rosyjskiej Dmitrija Miedwiediewa, № 436 z 12 kwietnia 2011, został odznaczony Medalem „Za zasługi w podboju kosmosu”.
22 lipca 2015 r. po raz trzeci wyruszył na Międzynarodową Stację Kosmiczną, jako pilot–dowódca opóźnionej misji Sojuz TMA-17M. Jako inżynier pokładowy wszedł w skład ekspedycji 44 i 45. Na Ziemię powrócił 11 grudnia tego roku.

</doc>
<doc id="1178830" url="https://pl.wikipedia.org/wiki?curid=1178830" title="Natalja Korostielowa">
Natalja Korostielowa

Natalja Siergiejewna Korostielowa (ros. Наталья Сергеевна Коростелёва, ur. 4 października 1981 w Permie) – rosyjska biegaczka narciarska. Zdobyła brązowy medal w sprincie drużynowym podczas Igrzysk Olimpijskich w Vancouver. Ponadto zdobyła też brązowy medal w sztafecie 4 x 5 km na Mistrzostwach Świata w Val di Fiemme. Najlepsze wyniki w Pucharze Świata osiągnęła w sezonie 2009/2010, kiedy to zajęła 10. miejsce w klasyfikacji generalnej, a w klasyfikacji dystansów była ósma.
Jej mąż Pawieł Korostielow i brat Nikołaj Moriłow również są biegaczami narciarskimi.

</doc>
<doc id="1178834" url="https://pl.wikipedia.org/wiki?curid=1178834" title="Kai Simons">
Kai Simons

Kai Simons (ur. 24 maja 1938 w Helsinkach) – fiński profesor biochemii na stałe mieszkający i pracujący w Niemczech. Autor koncepcji raftów lipidowych, twórca pojęcia "trans-Golgi network" i jego roli w sortowaniu białek i lipidów. Współzałożyciel i współorganizator EMBL ("European Molecular Biology Laboratory"), ELSO, inicjator założenia Instytutu Molekularnej Biologii Komórki i Genetyki Maxa Plancka w Dreźnie. Dyrektor i współwłaściciel Lipotype GmbH. Autor ponad 350 artykułów naukowych.
Życiorys.
Kai Simons jest synem profesora fizyki. To za jego namową zdecydował się na studia medyczne, chociaż początkowo zamierzał studiować fizykę. Jako student Uniwersytetu Helsińskiego odbył letni staż studencki w sztokholmskim laboratorium profesora Bengta Samuelssona, późniejszego laureata Nagrody Nobla. Pracował nad mechanizmami przyswajania witaminy B12 przez organizm. W latach studenckich, wraz z kolegami, organizował akcję zwalczania tasiemczycy, częstej we wschodnich rejonach kraju, gdzie popularne jest jedzenie surowych ryb.
Po obronie doktoratu w dziedzinie nauk medycznych w 1964 roku, w latach 1966-1967 w ramach stypendium postdoktoranckiego, pracował na Uniwersytecie Rockefellera w Nowym Jorku, badając polimorfizm białek surowiczych. W 1967 wrócił do Helsinek, gdzie objął posadę naukową na uniwersytecie (Finnish Medical Research Council, Wydział Serologii i Bakteriologii), od 1972 roku, będąc kierownikiem grupy, a w latach 1971-1979 profesorem biochemii na wydziale medycznym uniwersytetu. Z początku Simons kontynuował pracę nad białkami surowicy. Później razem z Leevi Kääriäinenem i Ossi Renkonenem stworzył zespół badawczy, do którego dołączył później Ari Helenius – pierwszy doktorant, stażysta post-doktorancki, a później także szwagier Simonsa. Po miesięcznym pobycie w MRC Laboratory for Molecular Biology w Cambridge, zespół zajął się badaniem wirusa Semliki Forest, którego przedstawił Simonsowi Kääriäinenem.
W 1975 roku Kai Simons przyjechał do Heidelbergu i jako kierownik jednej z grup badawczych EMBL, wtenczas pod kierownictwem Johna Kendrew, razem z Ari Heleniusem pomagał rozbudowywać tą placówkę. W latach 1982-1998 był koordynatorem "Programu Biologii Komórki". W tym czasie po pierwszy zaprezentował koncepcję raftu lipidowego.
W 1999 roku Simons brał udział w powstawaniu ELSO, którego jest przewodniczącym.
Jako jeden z inicjatorów założenia i budowy Instytutu Molekularnej Biologii Komórki i Genetyki Maxa Plancka w Dreźnie, przeprowadził się do tego miasta i został w roku 2000 (formalnie od 1998, daty rozpoczęcia budowy instytutu) jednym z jego pięciu dyrektorów instytutu i kierownikiem grupy badawczej. Od roku 2006 jest dyrektorem emerytowanym.
W 2012 roku założył firmę biotechnologiczną Lipotype GmbH, której jest dyrektorem.
Kai Simons jest żonaty z Carolą, z którą ma trójkę dzieci: bliźniaki – Mikaela (naukowiec w dziedzinie neurobiologii) i Katję (socjolog, obecnie planowanie urbanistyczne), i najmłodszego z trójki, Matiasa (lekarz).
Praca.
Początkowo Kai Simons działał w dziedzinie biochemii medycznej, jego praca magisterska i doktorancka dotyczyła przyswajania witaminy B12 w przewodzie pokarmowym. Po powrocie ze stypendium kontynuował badania nad witaminą B12 oraz białkami surowicy, ale wkrótce zajął się badaniami wirusa Semliki Forest, ze szczególnym uwzględnieniem jego błony i jej składu lipidowego, a mechanizmu pączkowania i transportu wirusa, jako modelu sekrecji białek i lipidów. W tym okresie Kai Simons prowadził także badania nad zastosowaniem detergentów w biochemii, ze szczególnym uwzględnieniem ich zastosowania do badania błon biologicznych.
Cykl życiowy wirusa, wykorzystywanie przez niego elementów szlaków pęcherzykowych i jego transport na powierzchnię komórki zainfekowanej, zwrócił Simonsa ku studiom nad pęcherzykowymi szlakami transportowymi oraz polaryzacją komórek. Wykorzystując modelowe komórki nabłonkowe – komórki MDCK (ang. "Madin-Darby canine kidney", psie komórki nerkowe Madin-Darby'ego), badał transport lipidów, sortowanie białek i ich wpływ na ustanawianie polaryzacji komórek.
Podczas tych studiów opisał rolę "systemu trans-Golgi" (ang. "trans-Golgi network") w sortowaniu białek i lipidów zgodnie z ich przeznaczeniem. W swoich pracach z 1988 roku, razem z Geritem van Meerem, Simons po raz pierwszy postulował hipotezę istnienia w błonie komórkowej mikrodomen lipidowych o składzie odmiennym od statystycznego składu błonu (rafty lipidowe), pełniących w błonie specjalne funkcje. Ta koncepcja, rozwijana przez lata, została bardziej kompleksowo zaprezentowana w 1997 w czasopiśmie "Nature" przez Simonsa i Ikonen, a sama publikacja, stała się jedną z najczęściej cytowanych prac w dziedzinie badań błony komórkowej. Inna praca Simonsa, o udziale raftów lipidowych w transdukcji sygnałów komórkowych, jest drugą najczęściej cytowaną pracą, a sam Simons czwartym najczęściej cytowanym naukowcem z dziedziny przekazywania sygnałów komórkowych. Kai Simons został także wyróżniony przez ISI Web of Knowledge, jako jeden z najczęściej cytowanych naukowców w ogóle.
W kolejnych latach, Simons kontynuował pracę nad udziałem raftów lipidowych, i ogólniej lipidów, w polaryzacji komórek oraz sortowaniu białek. Zainteresował się także udziałem lipidów oraz mechanizmów sortowania białek w chorobach neurodegenracyjnych, w szczególności w chorobie Alzheimera.
Jego dorobek naukowy obejmuje ponad 350 artykułów naukowych, głównie z dziedziny biochemii, organizacji molekularnej komórki, biochemii i fizjologii błony komórkowej. Jego dziesięć najczęściej cytowanych prac zostało zacytowanych (do grudnia 2006 roku) ponad 7200 razy, a 106 najbardziej wpływowych prac, zebranych w bazie "Essential Science Indicators", ponad 11 400 razy. W podsumowaniu dorobku z lat 1996-2007 śledzonego do maja 2009 roku, Kai Simons zajmował 12. miejsce na liście najczęściej cytowanych naukowców z dziedziny biologii komórki z 90 artykułami zacytowanymi w sumie 16 299 razy.
Wyróżnienia, nagrody, członkostwo.
Kai Simons został uhonorowany ponad 20 różnymi nagrodami i wyróżnieniami, m.in.:
Kai Simons jest także członkiem kilkunastu stowarzyszeń, redaktorem i recenzentem kilku czasopism naukowych (m.in. PNAS). W latach 1997-1999 był pierwszym, wybranym spoza USA, członkiem rady Amerykańskiego Towarzystwa Biologii Komórki. Ponadto jest przewodniczącym ELSO, członkiem EMBO.

</doc>
<doc id="1178840" url="https://pl.wikipedia.org/wiki?curid=1178840" title="Natalia Korostieliewa">
Natalia Korostieliewa



</doc>
<doc id="1178841" url="https://pl.wikipedia.org/wiki?curid=1178841" title="Okręg wyborczy Leicester West">
Okręg wyborczy Leicester West

Okręg wyborczy Leicester West powstał w 1918 r. i wysyłał do brytyjskiej Izby Gmin jednego deputowanego. Okręg obejmuje zachodnią część miasta Leicester. Został zniesiony w 1950 r., ale przywrócono go w 1974 r.

</doc>
<doc id="1178844" url="https://pl.wikipedia.org/wiki?curid=1178844" title="Florenc">
Florenc

Florenc – jeden z trzech węzłów przesiadkowych metra praskiego, składający się ze stacji linii B i C. Położony jest w dzielnicy o tej samej nazwie (używanej potocznie).
Do 22 lutego 1990 roku węzeł nosił nazwę "Sokolovská", od jednej z ulic nad nim przebiegających.
Stacja linii C została otwarta 9 maja 1974 roku (razem z całym pierwszym odcinkiem metra w Pradze), a linii B – 2 listopada 1985. W sierpniu 2002 roku zostały poszkodowane przez powódź – węzeł Florenc jest położony około 300 metrów od Wełtawy, która wówczas wystąpiła ze swego koryta.
Przejście między peronami obu linii składa się z systemu korytarzy i schodów ruchomych.
Obie stacje posiadają windy umożliwiające osobom niepełnosprawnym dostęp do peronów, jednak w przypadku przesiadania się z jednej linii na drugą, konieczne jest przejście między tymi windami na poziomie ulic je oddzielających. Dojście do stacji prowadzi przez dwa westybule: północny – ulokowany w miejsce wyburzonych pod jego budowę kamienic u zbiego ulic "Sokolovská" i "Ke Štvanici" – oraz południowy, przy ulicy Křižíka. Łączy je podziemny pasaż.
Węzeł obejmujący stacje linii B i C jest dogodnie powiązany z komunikacją naziemną – rejon ten obsługują zarówno tramwaje (ulice "Sokolovská", "Na Poříčí"), jak i autobusy miejskie ("Ke Štvanici", "Křižíkova"). W pobliżu znajduje się największy dworzec autobusowy Czech – "Ústřední autobusové nádraží Florenc".
Między stacjami Florenc i Vltavská na trasie C rozpoczyna się jednotorowy łącznik z linią B, kończący się po wschodniej stronie stacji trasy „żółtej”. Jego utworzenie było konieczne ze względu na fakt, że przed wybudowaniem zajedni Zličín, wozy kursujące na linii B korzystały z zajezdni Kačerov, do której prowadziła trasa C.
Stacja linii B.
Stacja na linii B ma charakter trzynawowej, z rzędami słupów przedzielającymi oba perony. Ściany stacji zostały udekorowane ceramicznymi kaflami o różnych odcieniach brązu i beżu. Budowa, prowadzona w latach 1977–1985, pochłonęła 560 milionów koron czechosłowackich. W przeciwieństwie do stacji linii C, nie została zbudowana metodą odkrywkową. Po wschodniej stronie, między tunelami wiodącymi dalej w kierunku wschodnim, ulokowano tor odstawczy, będący częścią łącznika tras B i C. W latach 1985–1990, do momentu otwarcia odcinka II.B, stacja miała charakter końcowej.
Stacja linii C.
Stacja na trasie C była budowana metodą odkrywkową (ściany z żelbetu) w latach 1969–1974. Została ulokowana ponad biegnącą kilkadziesiąt metrów linią B, a równocześnie pod pasażem łączącym północny i południowy westybul stacji. Charakterystyczną cechą jest brak filarów dzielących przestrzeń peronów, co czyni ją jednonawową. Ogólny koszt budowy stacji wyniósł ponad 210 milionów ówczesnych koron. Do czasu przedłużenia linii C w kierunku północnym (1984), stacja "Sokolovská", późniejsza Florenc, była końcową dla tej trasy.
W początkowym okresie istnienia stacji pociągi metra, które miały zawracać w kierunku przeciwnym, musiały wykorzystywać znajdujące się po południowej stronie peronów skrzyżowanie dwóch torów. Dopiero w grudniu 1978 roku oddane zostały od użytku właściwe tory odstawcze.

</doc>
<doc id="1178846" url="https://pl.wikipedia.org/wiki?curid=1178846" title="Heidemühle">
Heidemühle

Heidemühle – dosłownie "młyn na wrzosowisku" – jedno z niewielu w Europie gett wiejskich, zlokalizowanym na terenie osiemnastu wsi gminy Kowale Pańskie (niem. "Schulzendorf"), które od centralnie położonej wsi nazwane zostało Czachulec. Obejmowało ono obszar 1711 ha, z którego wysiedlono Polaków. Jak podają źródła historyczne, powstało 20 października 1941 roku po likwidacji getta w Turku. Czachulec Stary położony był na jego zachodnim krańcu. Siedzibą władz getta był pobliski Czachulec Nowy – obecnie gmina Kawęczyn. Ze strony żydowskiej władzę sprawował Herszel Zimnawoda.
Historia.
Od jesieni 1941 roku do lipca 1942 roku, przez getto przeszło od 4000 do 6000 Żydów. Byli to w większości mieszkańcy powiatu tureckiego z miejscowości: Turek, Dobra, Uniejów, Brudzew, Władysławów, Tuliszków i Pęczniew. Pracowali głównie w warsztatach rzemieślniczych i na roli. Inne źródła podają, że już w październiku 1940 roku w lasach pod Czachulcem, gestapo (tajna policja państwowa) wymordowała około 700 Żydów (informacja nie potwierdzona).
Pierwsza deportacja Żydów z czachuleckiego getta rozpoczęła się w grudniu 1941 roku. Przewożono ich wozami do kościoła w Dobrej. Z relacji naocznych świadków wynika, że wielu z nich było w tak ciężkim stanie, że umierali w drodze oraz w kościele. Stąd wozy ich przywożące zajeżdżały od strony wejścia głównego, a następnie podjeżdżały do zakrystii, gdzie ładowano na nie zmarłych. Chowano ich na kirkucie położonym przy drodze do Warty. W sumie w tym czasie wywieziono do Dobrej około 1100 Żydów. Pozostałych przy życiu, już samochodami wywieziono 13 i 14 grudnia do obozu straceń w Chełmnie nad Nerem. 17 czerwca 1942 doszło do zbiorowej egzekucji Żydów. Na oczach społeczności polskiej powieszono 10 osób. Ustalono nazwiska 9 z nich. Byli to:
Druga tura pacyfikacji getta, a zarazem jego likwidacji odbyła się 20 lipca 1942 roku. Około 190 Żydów wywieziono do getta łódzkiego. Kilkanaście osób rozstrzelano na miejscu. Wśród nich było 12 członków żydowskiej straży porządkowej, nieustalona liczba dzieci i starców. Wśród więźniów getta w Czachulcu były bardzo znaczące osobistości żydowskiej społeczności, rabini: Dow Ber Issachar z Dobrej, Pinchaus Weiss z Turku i Rabbi Lewental z Uniejowa. Dwoje Żydów (matka i syn) o nazwisku Bułka przeżyli getto i ukrywali się kilka miesięcy w lasach w okolicy Marcjanowa. Zadenuncjowani zostali schwytani i rozstrzelani pod Nowym Światem, przez policję konną z Tokar. Wiejskie getto w Czachulcu przeżyło prawdopodobnie 26 Żydów, natomiast etap dobrski jeden, który po wojnie zamieszkał w Wielkiej Brytanii. Jedną z ocalałych była Natalia Landau (Rachelle Nelkin), uratowana m.in. dzięki pomocy doktora Edmunda Łuczaka, który otrzymał za swój czyn tytuł Sprawiedliwego Wśród Narodów Świata.

</doc>
<doc id="1178855" url="https://pl.wikipedia.org/wiki?curid=1178855" title="Dziczka">
Dziczka

Dziczka - rodzaj młodego drzewa owocowego lub ozdobnego otrzymanego najczęściej z siewu. Ten rodzaj drzewa często jest wykorzystywany jako podkładka do szczepienia odmian szlachetnych drzew.

</doc>
<doc id="1178858" url="https://pl.wikipedia.org/wiki?curid=1178858" title="Jason Oost">
Jason Oost

Jason Oost (ur. 10 października 1982 w Hadze) – holenderski piłkarz grający w klubie KVSK United na pozycji napastnika.
Wychowanek młodzieżowej drużyny Feyenoordu. Później grał w RKC Waalwijk i Sparcie Rotterdam, skąd przeszedł do swojego obecnego klubu. Jego debiut w seniorskim klubie miał miejsce 18 sierpnia 2002 w meczu RKC Waalwijk-De Graafschap, wygranym przez gospodarzy 4:2. Wszedł wtedy na 56 minut zmieniając Željko Petrovicia . Od 2008 roku gra w klubie De Graafschap.

</doc>
<doc id="1178865" url="https://pl.wikipedia.org/wiki?curid=1178865" title="Pape Diouf">
Pape Diouf

Pape Diouf (ur. 18 grudnia 1951 roku w Abéché, Czad, zm. 31 marca 2020 roku w Dakarze) – dziennikarz senegalski, od 2004 dyrektor generalny, a następnie (w latach 2005–2009) prezes klubu piłkarskiego Olympique Marsylia.
Życiorys.
Diouf urodził się w czadyjskim mieście Abéché jako syn dwojga Senegalczyków. Krótko po urodzinach jego rodzice wrócili do ojczystego Senegalu, gdzie się wychowywał. Młody Pape zaczął interesować się piłką i w wieku 18 lat trafił do Olympique Marsylia. Pracował równocześnie jako reporter prasowy dla lokalnej gazety "La Marseillaise", a następnie dziennika "Le Sport". Oprócz studiów na Instytucie Politycznym w Aix-en-Provence ("Institut d'Études Politiques (IEP) d'Aix-en-Provence"), Diouf pracował jako murarz, tancerz, a potem jako kurier.
Zmarł 31 marca 2020 w szpitalu w Dakarze na skutek choroby COVID-19.

</doc>
<doc id="1178866" url="https://pl.wikipedia.org/wiki?curid=1178866" title="Tatra 603 MB">
Tatra 603 MB

Tatra 603 MB – prototyp minibusu, który powstał w 1961 roku w zakładach Tatry w Bratysławie. Zakład uruchomiono w 1960 r. i był to pierwszy projekt, jaki tam stworzono.
Opis modelu.
Minibus miał być rozbudowaną wersją modelu Tatra 603, przy czym konstruując nadwozie brano za wzór rozwiązania zastosowane w modelu terenowej Tatry 805. Oprócz minibusu planowano również produkcję innych odmian - ambulansu i pick-upa. Skonstruowany model Tatry 603 MB miał 11 miejsc siedzących, pojemność silnika 2545 cm³, osiągał prędkość 120 km/h i spalał 16 litrów na 100 kilometrów. Miał napęd na przednie koła jako jedyny, oprócz innego prototypu (Tatry 603 NP), wśród modeli tej marki samochodów. Konstrukcja wozu (m.in. szeroki rozstaw kół) sprawiała, że bardzo dobrze zachowywał się na zakrętach, miał też dobrą amortyzację, co wpływało na komfort jazdy.
Ostatecznie do masowej produkcji tego nowoczesnego, na owe czasu, modelu nie doszło, gdyż zmieniła się koncepcja produkcyjna firmy. Obecnie istnieje jeden egzemplarz, który znajduje się w Muzeum Transportu w Bratysławie. Jest on w pełni sprawny i czasem bierze udział w różnych wystawach oraz zlotach miłośników motoryzacji.

</doc>
<doc id="1178868" url="https://pl.wikipedia.org/wiki?curid=1178868" title="Giovanni Cervone">
Giovanni Cervone

Giovanni Cervone (ur. 16 listopada 1962 w Brusciano) – piłkarz włoski grający na pozycji bramkarza.
Życiorys.
Cervone pochodzi z regionu Kampania. Piłkarską karierę rozpoczął w klubie SS Juve Stabia, w barwach którego w 1979 roku zadebiutował w Serie C2. Po roku Cervone przeniósł się do pierwszoligowego US Avellino, ale w lidze zadebiutował dopiero 15 maja 1983 w zremisowanym 1:1 wyjazdowym spotkaniu z Udinese Calcio. W Avellino rozegrał jednak tylko 6 spotkań i na początku sezonu 1983/1984 przeszedł do grającego w Serie B, US Catanzaro. Tam grał w podstawowej jedenastce, a już po roku trafił do Genoi. W zespole tym spędził trzy sezony, jednak nie zdołał wywalczyć awansu do ekstraklasy, a w sezonie 1987/1988 grał na bramce drużyny AC Parma.
Latem 1988 Cervone powrócił do Serie A podpisując kontrakt z Hellas Werona. W Weronie także występował w wyjściowej jedenastce, a spisywał się na tyle udanie, że w 1989 roku trafił do stołecznej Romy. W zespole "giallorossich" miał zastąpić 35-letniego Franca Tancrediego i już w pierwszym sezonie doświadczony reprezentant Włoch usiadł na ławce rezerwowych przegrywając rywalizację z o 7 lat młodszym Giovannim. Latem 1990 Tancredi odszedł na emeryturę i Cervone przez kolejne lata miał pewne miejsce w bramce Romy. W 1991 roku zdobył z nią Puchar Włoch oraz dotarł do finału Pucharu UEFA, w którym rzymianie ulegli w dwumeczu Interowi Mediolan (0:2, 1:0). W 1993 roku dotarł z Romą do finału krajowego pucharu (0:3 i 5:2 z Torino Calcio). W drużynie "giallorossich" występował do 1997 roku. Przez 8 lat spędzonych na Stadio Olimpico wystąpił w 191 spotkaniach.
W 1997 roku Cervone został piłkarzem Brescii Calcio, w której spędził jeden sezon. W 1998 roku opuścił klub i przez rok pozostawał bez przynależności klubowej. W 1999 roku podpisał roczny kontrakt z drugoligową Ravenną. Karierę zakończył rok później w wieku 38 lat.

</doc>
<doc id="1178869" url="https://pl.wikipedia.org/wiki?curid=1178869" title="PO-PiS">
PO-PiS



</doc>
<doc id="1178874" url="https://pl.wikipedia.org/wiki?curid=1178874" title="Teoria inwestycji Kaleckiego">
Teoria inwestycji Kaleckiego

Teoria inwestycji Kaleckiego – teoria wzrostu gospodarczego autorstwa polskiego ekonomisty Michała Kaleckiego. Jego zdaniem wzrost poziomu produkcji w kapitalizmie zależy przede wszystkim od decyzji inwestycyjnych przedsiębiorstw. Inwestycje są finansowane w głównej mierze ze zrealizowanych zysków, które służą także jako prognostyk zysków osiąganych w przyszłości. Inwestycje są ograniczone przez samofinansowanie, jednak nie zależą od długoterminowej stopy procentowej, która jest stabilna, dzięki czemu zwiększają zdolności produkcyjne bardziej niż popyt. Różnica między nimi rozszerza się wraz ze wzrostem stopnia monopolizacji i udziału zysków w dochodzie narodowym.

</doc>
<doc id="1178881" url="https://pl.wikipedia.org/wiki?curid=1178881" title="FreeDroidRPG">
FreeDroidRPG

FreeDroidRPG – gra komputerowa należąca do gatunku cRPG/hack and slash tworzona przez "Freedroid Dev Team". Jest częścią projektu o nazwie "FreeDroid". Jest rozprowadzana na licencji GPL i można ją pobrać za darmo z internetu. Uczestnik Google Summer of Code w latach 2010 oraz 2011
Fabuła.
Akcja gry umiejscowiona jest na Ziemi w bliżej nieokreślonej przyszłości. Porządku na naszej planecie strzegą roboty, wyposażone w większości w system operacyjny opracowany przez korporację MegaSys. To właśnie ona jest prawdopodobnie odpowiedzialna za wojnę, która wybucha, gdy roboty wypowiadają posłuszeństwo ludziom i obracają się przeciw nim. W nierównej walce ginie coraz więcej ludzi, niedobitki chronią się w mieście strzeżonym przez Czerwoną Gwardię (ang. Red Guard). Jest to organizacja wojskowa złożona ze świetnie wyszkolonych i uzbrojonych, jednak despotycznych i okrutnych żołnierzy, którzy sprawują pieczę nad ludzką enklawą. Profesor Francis Spark w swoim laboratorium wybudza ze stanu hibernacji Tuksa, przedstawiciela Linarian – istot z innej planety, przybyłych na Ziemię w przeszłości z nieznanych powodów oraz przypominających z wyglądu ziemskie pingwiny. Spark ma nadzieję, że Tux jest w stanie powstrzymać agresorów i uratować ludzkość.
Rozgrywka.
Gracz wciela się w postać Tuxa – przedstawiciela rasy Linarian, wyglądem przypominającej ziemskie pingwiny. Większość czasu gry wypełnia walka z robotami stworzonymi przez MegaSys. Walka z nimi przebiega zarówno na powierzchni jak i w podziemnych labiryntach. W chwili obecnej w grze można spotkać ich 24 odmiany.
Lokalizacja.
Gra jest obecnie dostępna z trzech językach: angielskim, francuskim oraz niemieckim. Przygotowywane są także tłumaczenia na języki polski oraz rosyjski.
Przyszłość gry.
Mimo faktu, że gra w obecnej postaci jest już grywalna i możliwa do pobrania przez internet, jej twórcy podkreślają, że jest dopiero w fazie rozwoju i nie można uważać jej za skończoną. W planach znajduje się stopniowe dodawanie kolejnych zadań rozwijających fabułę, lokacji, umiejętności itp.

</doc>
<doc id="1178882" url="https://pl.wikipedia.org/wiki?curid=1178882" title="Andrzej I Arpadowicz">
Andrzej I Arpadowicz



</doc>
<doc id="1178892" url="https://pl.wikipedia.org/wiki?curid=1178892" title="Agostino Gemelli">
Agostino Gemelli

Agostino Gemelli, pierw. Edoardo Gemelli (ur. 18 stycznia 1878 w Mediolanie, zm. 15 lipca 1959 tamże) – włoski prezbiter, franciszkanin, uczony, lekarz, psycholog, w okresie międzywojennym jeden z przedstawicieli faszyzmu klerykalnego.
Życiorys.
Edoardo Gemelli urodził się w zamożnej rodzinie mediolańskiej. W 1902 ukończył studia medyczne, następnie pracował w szpitalu Sant’Ambrogio w Mediolanie. Z początku daleki od wiary, przeżył swoje nawrócenie podczas pełnienia służby wojskowej w tym szpitalu. W 1903 wstąpił do zakonu franciszkańskiego w Rezzato koło Brescii, gdzie zmienił imię na Augustyn (wł. Agostino). Po odbyciu formacji początkowej i złożeniu ślubów wieczystych 14 marca 1908 został wyświęcony na kapłana.
W latach 1909–1912 publikował teksty naukowe. Badał możliwości pogodzenia zasad wiary chrześcijańskiej z nowoczesną kulturą. Zajmował się fenomenem cudownego uleczenia w Lourdes. W 1914 założył pismo „Vita e Pensiero” ("Życie i myśl"), które skupiało środowisko katolickich intelektualistów. Przed I wojną światową prowadził badania w dziedzinie histologii i psychologii w Bonn i Monachium. W czasie I wojny światowej odbył służbę wojskową jako lekarz i kapłan.
W 1919 rozpoczął starania w celu założenia katolickiego uniwersytetu. W 1921 rozpoczął działalność Katolicki Uniwersytet Najświętszego Serca w Mediolanie. Gemelli, jako jego rektor, doprowadził do założenia ośmiu nowych wydziałów. Nigdy nie zaprzestał prac badawczych, stale publikując.
W okresie rządów Benita Mussoliniego wyrażał publicznie poparcie dla polityki faszystowskiej. Popierał inwazję Włoch na Etiopię w 1935 roku i wprowadzenie we Włoszech antysemickich ustaw rasowych w 1938 roku. Był uważany za przedstawiciela faszyzmu klerykalnego.
Jego największe marzenie o poliklinice spełniło się w 1961, kiedy to w Rzymie, w dwa lata po jego śmierci, został położony kamień węgielny pod budowę polikliniki. Otwarcia dokonano w 1964. Nadano jej imię Gemellego. W niej papież Jan Paweł II wielokrotnie był hospitalizowany i operowany, m.in. 13 maja 1981 po zamachu na Placu św. Piotra w Rzymie.
Agostino Gemelli krytycznie i bezpodstawnie (nie przeprowadził żadnych badań) oceniał osobę i postawę kapucyna ojca Pio z Pietrelciny, uważając, że jego stygmaty są wytworem zaburzeń psychicznych. Stało się to przyczyną wieloletniej nieufności władz kościelnych wobec osoby stygmatyka. Konsekwencją był np. watykański zakaz publicznego sprawowania Eucharystii.

</doc>
<doc id="1178895" url="https://pl.wikipedia.org/wiki?curid=1178895" title="Nikołaj Januszkiewicz">
Nikołaj Januszkiewicz

Nikołaj Nikołajewicz Januszkiewicz (ros. Николай Николаевич Янушкевич; ur. 13 maja 1868, zm. 18 października 1918) – profesor, generał piechoty Armii Imperium Rosyjskiego.
Życiorys.
Ukończył Mikołajewski Korpus Kadetów i Mikołajewską Oficerską Szkołę Artylerii. Mianowany do stopnia oficerskiego w 1888 w 3 Gwardyjskiej i Grenadierskiej Brygadzie Artylerii. W 1896 ukończył Mikołajewską Akademię Sztabu Generalnego.
Dowodził kompanią jeden rok, batalionem ponad 4 miesiące. Od 12 lutego 1887 r. pomocnik starszego adiutanta (pomocnik starszego oficera) sztabu Wileńskiego Okręgu Wojskowego. Od 16 maja 1898 r. w Sztabie Głównym, pełniący obowiązki szefa oddziału kodyfikacji Rady Wojennej, oficer kancelarii Ministerstwa Wojny. Od 25 sierpnia 1905 r. szef wydziału prawnego kancelarii Ministerstwa Wojny, a od 22 lutego 1911 r. pomocnik szefa kancelarii Ministerstwa Wojny. Jednocześnie od 8 stycznia 1910 r. nadzwyczajny, a od 8 października 1911 r. zwyczajny profesor administracji wojskowej w Mikołajewskiej Akademii Sztabu Generalnego. od 20 stycznia 1913 r. komendant Mikołajewskiej Akademii Sztabu Generalnego. W roku 1913 w czasie pobytu w Liwadii (Krym) uzyskał zaufanie imperatora Mikołaja II pokazując następcy tronu film o Suworowie. W tymże roku awansowany do stopnia generała lejtnanta. 
5 marca 1914 r. na osobistą rekomendację cara Mikołaja II wyznaczony na stanowisko szefa Sztabu Generalnego. Ówczesny minister wojny gen. Władimir Suchomlinow nie wyraził sprzeciwu wobec mianowania Januszkiewicza, choć był on nieprzygotowany do pełnienia obowiązków na takim stanowisku. Sam siebie Januszkiewicz charakteryzował słowami: "nie byłem przygotowany do objęcia tego stanowiska, nie znałem zasad pracy sztabowej i pracy Sztabu Generalnego w polu, nie dowodziłem wojskami, nie miałem doświadczenia bojowego, nie znałem żadnego teatru działań wojennych". Były minister wojny gen. Aleksiej Poliwanow widział w wyznaczeniu M. Januszkiewicza na stanowisko "bardzo ważny fakt lekkomyślności i oportunizmu Suchomlinowa". Sam Suchomlinow na miesiąc przed I wojną światową ocenił działalność gen. Januszkiewicza: "nasz szef Sztabu Generalnego jest jeszcze zupełnym dzieckiem". Politycznie jednak Januszkiewicz był człowiekiem pewnym i wchodził w skład kierownictwa Zjednoczonego Możnowładztwa. Szczególne zaufanie miał u wielkiego księcia Mikołaja Mikołajewicza Romanowa (młodszego) i bez porozumienia z ministrem wojny jeździł z meldunkami do cara.
I wojna światowa.
Z chwilą ogłoszenia mobilizacji, zgodnie z regulaminem dowodzenia armiami w czasie wojny, 19 lipca 1914 został wyznaczony na szefa sztabu Najwyższego Naczelnego Dowódcy księcia Mikołaja Mikołajewicza. We wrześniu 1914 r. nagrodzony Orderem Świętego Jerzego 4 stopnia, a 22 października awansowany na generała piechoty.
Świadomy braku znajomości kunsztu wojennego Januszkiewicz od początku wojny stronił od rozwiązywania problemów strategicznych wojsk, przekazując je gen. kwatermistrzowi J. M. Daniłowowi. Januszkiewicz przy księciu Mikołaju Mikołajewiczu odgrywał role dworsko-dyplomatyczną i polityczną, ciesząc się pełnym zaufaniem księcia, a nie rolę szefa sztabu armii rosyjskiej. W związku z klęskami armii rosyjskiej na froncie, po wyznaczeniu Mikołaja Mikołajewicza namiestnikiem cara na Kaukazie, 18 sierpnia 1915 r. Januszkiewicz został pomocnikiem namiestnika ds. wojskowych, a 13 września 1916 r. również szefem zaopatrzenia Armii Kaukaskiej.
Po rewolucji lutowej 1917 odwołany ze stanowiska, a 31 marca 1917 r. zwolniony ze służby "w związku z chorobą". Po przewrocie bolszewickim na początku roku 1918 został aresztowany w Mohylewie i był przewożony do Twierdzy Pietropawłowskiej w Piotrogrodzie. W czasie konwojowania został rozstrzelany przez ochronę.

</doc>
<doc id="1178907" url="https://pl.wikipedia.org/wiki?curid=1178907" title="Mike Godwin">
Mike Godwin

Mike Godwin, właśc. Michael Wayne Godwin (ur. 26 października 1956) – amerykański adwokat i pisarz. Był prawnikiem Electronic Frontier Foundation, a od lipca 2007 także prawnikiem Wikimedia Foundation. Znany jest jako twórca prawa Godwina.
Życiorys.
Wykształcenie.
Ukończył Lamar High School w Houston. W 1980 na Uniwersytecie Teksańskim uzyskał stopień bakałarza nauk humanistycznych. Następnie studiował na Wydziale Prawa tego uniwersytetu, otrzymując stopień doktora prawa w 1990. W latach 1988–1989 był edytorem gazety studenckiej „The Daily Texan”.
W czasie studiów pomógł producentowi gier komputerowych, Steve'owi Jacksonowi nagłośnić sprawę nieuzasadnionego nękania jego firmy przez United States Secret Service. Historia ta została opisana w książce Bruce’a Sterlinga "The Hacker Crackdown: Law and Disorder on the Electronic Frontier", wydanej w 1992.
Kariera zawodowa.
Udział Mike’a Godwina w aferze Jacksona spowodował, że został zatrudniony w 1990 przez Electronic Frontier Foundation (EFF) jako główny prawnik. W ramach pełnionej funkcji reprezentował w sądzie Steve’a Jacksona i w 1993 doprowadził do wygrania precedensowej sprawy przeciw Secret Service.
Jako prawnik EFF Godwin uczestniczył w procesie wytoczonym rządowi Stanów Zjednoczonych w sprawie "Communications Decency Act". Sąd Najwyższy Stanów Zjednoczonych zdecydował w 1997, że akt ten jest niezgodny z I poprawką do Konstytucji tego kraju. Godwin, jako prawnik EFF, uczestniczył jeszcze w kilku podobnych procesach dotyczących niezgodności aktów państwowych z I poprawką do Konstytucji.
Po opuszczeniu EFF Godwin pracował jako obrońca dla Center for Democracy and Technology, starszy korespondent w „IP Worldwide”, publikowanym przez American Lawyer Media oraz jako dziennikarz w czasopiśmie „The American Lawyer”. Jest edytorem i dziennikarzem czasopisma „Reason”. W czasopiśmie tym publikował m.in. wywiady z pisarzami science-fiction Bruce’em Sterlingiem, Nealem Stephensonem i Vernorem Vinge’em.
W latach 2003–2005 Godwin był obrońcą i dyrektorem działu prawnego Public Knowledge – organizacji, której działalność skupiona jest na problemach z prawem autorskim. Instytucja ta wydawała m.in. opinie na temat zmian w prawie autorskim i planach wprowadzenia do tego prawa "digital rights management" (DRM). W ramach pracy dla Public Knowledge Godwinowi udało się pokonać Federal Communications Commission w sporze o legalność wprowadzenia DRM do publicznych przekazów telewizyjnych.
W latach 2005–2007 Godwin był pracownikiem naukowym Uniwersytetu Yale, gdzie należał do zespołu Yale Information Society Project oraz projektu PORTIA.
Mike Godwin został zatrudniony jako główny prawnik Wikimedia Foundation w lipcu 2007.
Inne.
Postać Michaela Godwina w książce "Maszyna różnicowa" Bruce’a Sterlinga i Williama Gibsona została nazwana tak przez autorów na cześć rzeczywistego Mike’a Godwina jako forma podziękowania za jego pomoc przy zestawieniu bezpiecznego łącza między komputerami obu autorów, dzięki któremu mogli oni wspólnie pracować nad tą książką.

</doc>
<doc id="1178916" url="https://pl.wikipedia.org/wiki?curid=1178916" title="Rozalia Luxenburg">
Rozalia Luxenburg



</doc>
<doc id="1178920" url="https://pl.wikipedia.org/wiki?curid=1178920" title="Maiara Walsh">
Maiara Walsh

Maiara Menezes Walsh (ur. 18 lutego 1988 w Seattle, Waszyngtonie) - amerykańska aktorka. Znana głównie z seriali "Cory w Białym Domu", "Gotowe na wszystko" i "Switched at Birth" oraz filmów "Wredne dziewczyny 2" i "Summer Camp".
Życie prywatne.
Maiara Walsh jest córką Brazylijki i Amerykanina. Mówi biegle po portugalsku i trochę po hiszpańsku. Maiara i jej rodzina przeprowadzili się do São Paulo w Brazylii, gdy ona miała dwa lata. Gdy miała jedenaście powrócili do Stanów Zjednoczonych, by zamieszkać w Simi Valley, chcąc kształcić ją w dziedzinie aktorstwa.

</doc>
<doc id="1178922" url="https://pl.wikipedia.org/wiki?curid=1178922" title="Emily Brydon">
Emily Brydon

Emily Brydon (ur. 27 kwietnia 1980 w Fernie) – kanadyjska narciarka alpejska, dwukrotna medalistka mistrzostw świata juniorek.
Kariera.
Po raz pierwszy na arenie międzynarodowej pojawiła się 20 listopada 1995 roku w Mt. Norquay, gdzie w zawodach FIS Race zajęła 21. miejsce w slalomie. W 1998 roku wystartowała na mistrzostwach świata juniorów w Megève, gdzie jej najlepszym wynikiem było piąte miejsce w zjeździe. Jeszcze dwukrotnie startowała na imprezach tego cyklu, największe sukcesy osiągając podczas mistrzostw świata juniorów w Québecu w 2000 roku, zdobywając złoty medal w kombinacji i srebrny w slalomie.
W zawodach Pucharu Świata zadebiutowała 27 listopada 1998 roku w Lake Louise, zajmując 44. miejsce w zjeździe. Pierwsze pucharowe punkty wywalczyła równo rok później, 27 listopada 1999 roku w tej samej miejscowości, zajmując 30. miejsce w zjeździe. Na podium zawodów PŚ po raz pierwszy stanęła 16 grudnia 2000 roku w Sankt Moritz, kończąc zjazd na trzeciej pozycji. W zawodach tych wyprzedziły ją jedynie dwie Austriaczki: Brigitte Obermoser i Renate Götschl. Łącznie dziewięć razy stawała na podium, odnosząc jedno zwycięstwo: 3 lutego 2008 roku w Sankt Moritz wygrała supergiganta. Najlepsze wyniki osiągnęła w sezonie 2007/2008, kiedy to w klasyfikacji generalnej zajęła czternaste miejsce, a w klasyfikacji supergiganta była piąta. Ponadto w sezonie 2004/2005 była trzecia w klasyfikacji kombinacji.
W 2002 roku wystartowała na igrzyskach olimpijskich w Salt Lake City, gdzie zajęła 27. miejsce w slalomie i 38. miejsce w gigancie. Na rozgrywanych cztery lata później igrzyskach w Turynie jej najlepszym wynikiem było dziewiąte miejsce w supergigancie. Brała również udział w igrzyskach olimpijskich w Vancouver w 2010 roku, zajmując czternaste miejsce w kombinacji i szesnaste w zjeździe. Była też między innymi siódma w kombinacji podczas mistrzostw świata w St. Anton w 2001 roku.
19 marca 2010 roku zakończyła karierę.

</doc>
<doc id="1178923" url="https://pl.wikipedia.org/wiki?curid=1178923" title="APOP Kinyras Peyias">
APOP Kinyras Peyias

APOP Kinyras Peyias (gr. Αθλητικός Ποδοσφαιρικός Ομιλος Πέγειας Κινύρας) klub piłkarski z Cypru.
Klub został założony w 2003 roku, w sezonie 2003/2004 awansował do II ligi cypryjskiej w piłce nożnej, w sezonie 2006/2007 awansował z II ligi cypryjskiej w piłce nożnej do A’ Kategorias. W sezonie 2010/2011 klub zanotował spadek na drugi poziom ligowy do B’ Kategorias.

</doc>
<doc id="1178926" url="https://pl.wikipedia.org/wiki?curid=1178926" title="Wikijunior">
Wikijunior

Wikijunior – projekt Wikimedia Foundation, powstały 7 października 2004, mający na celu utworzenie zbioru książek dla dzieci w przedziale wiekowym od urodzenia do dwunastego roku życia. Działa on w ramach projektu Wikibooks. Książki te zawierają wiele ilustracji, fotografii, diagramów i oryginalnych rysunków. Pisane są przez społeczność pisarzy, nauczycieli, studentów i młodych ludzi z całego świata. Książki te niosą ze sobą prawdziwe i weryfikowalne informacje. Książki rozprowadzane są na zasadach wolnej licencji GNU Free Documentation License.
Polska wersja tego serwisu jest obecnie w stadium zalążkowym.

</doc>
<doc id="1178929" url="https://pl.wikipedia.org/wiki?curid=1178929" title="Tessa Jowell">
Tessa Jowell

Tessa Jowell, wcześniej Tessa Jane Helen Douglas Palmer (ur. 17 września 1947 w Londynie, zm. 12 maja 2018 w Warwickshire) – brytyjska polityk, Paymaster-General, minister kultury mediów i sportu, minister odpowiedzialny za organizację Letnich Igrzysk Olimpijskich w Londynie w 2012 roku. Członkini Partii Pracy.
Wykształcenie odebrała w niezależnej St. Margaret's School w Aberdeen, następnie na tamtejszym uniwersytecie, na uniwersytecie w Edynburgu i na Goldsmiths College na uniwersytecie londyńskim. Następnie rozpoczęła pracę jako psychiatra, dochodząc do rangi asystenta dyrektora fundacji zdrowia psychicznego Mind. W 1978 r. została kandydatką Partii Pracy w wyborach uzupełniających w okręgu Ilford North, ale wybory te przegrała. Do Izby Gmin dostała się dopiero w 1992 r., kiedy wygrała wybory w okręgu Dulwich (od 1997 r. reprezentuje okręg Dulwich and West Norwood). Wkrótce została głównym mówcą opozycji na temat zdrowia. Następnie była opozycyjnym whipem, opozycyjnym mówcą ds. kobiet, a od 1996 r. członkiem opozycyjnego zespołu ds. zdrowia. Po wygranej Partii Pracy w wyborach 1997 r. została młodszym ministrem w departamencie zdrowia. W 1999 r. została przeniesiona do ministerstwa edukacji i zatrudnienia.
Po wyborach 2001 r. Jowell została ministrem kultury, mediów i sportu. Na tym stanowisko o 11 miesięcy opóźniła start kanału BBC Three z powodu różnic w poglądach na tematykę programów emitowanych w tej stacji. W 2003 r. doprowadziła do przyjęcia Communication Act, który powoływał nowy organ nadzoru mediów – Ofcom. Jowell pozostała w gabinecie do czerwca 2007 r., kiedy to nowy premier, Gordon Brown, usunął ją ze stanowiska ministra kultury, mediów i sportu. Jowell została natomiast Paymaster-General, ministrem ds. Londynu i ministrem ds. organizacji Igrzysk Olimpijskich 2012. Piastując te stanowiska Jowell miała prawo uczęszczać na zebrania gabinetu, ale oficjalnie nie była jego członkiem. Do gabinetu powróciła dopiero 5 czerwca 2009 r. otrzymując stanowisko ministra w Urzędzie Gabinetu. Pozostała w nim do porażki Partii Pracy w wyborach parlamentarnych w 2010 roku.
Pierwszym mężem Jowell był statystyk i socjolog Roger Jowell. Małżeństwo to zakończyło się rozwodem w 1976 roku. W 1979 r. Tessa poślubiła prawnika Davida Millsa. Para była w separacji po tym, jak we Włoszech rozpoczęto śledztwo przeciwko Millsowi w sprawie oszustw podatkowych.

</doc>
<doc id="1178934" url="https://pl.wikipedia.org/wiki?curid=1178934" title="Okręg wyborczy Dulwich">
Okręg wyborczy Dulwich

Okręg wyborczy Dulwich powstał w 1885 r. i wysyłał do brytyjskiej Izby Gmin jednego deputowanego. Obejmował dzielnicę Dulwich w południowym Londynie. Okręg został zniesiony w 1997 r.

</doc>
<doc id="1178936" url="https://pl.wikipedia.org/wiki?curid=1178936" title="Fosfofruktokinaza">
Fosfofruktokinaza

Fosfofruktokinazy ("PFK" z "phosphofructokinase") – grupa enzymów z klasy kinaz fosforylujących fruktozo-6-fosforan. Wyróżnia się fosfofruktokinazę I, która katalizuje przekształcenie fruktozo-6-fosforanu we fruktozo-1,6-bisfosforan oraz fosfofruktokinazę II, która oprócz aktywności kinazy (przekształca fruktozo-6-fosforan we fruktozo-2,6-bisfosforan), ma także aktywność fosfatazy (katalizuje hydrolizę fruktozo-2,6-bisfosforanu do fruktozo-6-fosforanu, tj. działa jako fruktozo-2,6-bisfosfataza).

</doc>
<doc id="1178937" url="https://pl.wikipedia.org/wiki?curid=1178937" title="Steve Mandanda">
Steve Mandanda

Steve Mandanda (wym. ; ur. 28 marca 1985 w Kinszasie) – francuski piłkarz kongijskiego pochodzenia występujący na pozycji bramkarza we francuskim klubie Stade Rennais. W latach 2008–2022 reprezentant Francji.
Kariera klubowa.
W lidze Mandanda zadebiutował w 2005 roku w barwach Le Havre AC, miał wówczas 20 lat. Pierwszą bramkę puścił dopiero w czwartym spotkaniu. W sezonie 2005/06 rozegrał w sumie 30 spotkań, zaś w kolejnym 37. 6 lipca 2007 roku pewna strona internetowa ogłosiła, że zawodnik wybrał się na testy do Aston Villi. Jednak szefowie klubu z Birmingham nie podpisali umowy z Francuzem, ponieważ nie odpowiadały im wymogi stawiane przez władze Le Havre. W 2007 roku przeszedł do Olympique Marsylia. 1 lipca 2016 roku został piłkarzem Crystal Palace. Po roku wrócił do drużyny z Marsylii. Od 6 lipca 2022 roku został zawodnikiem Stade Rennes.
Kariera reprezentacyjna.
Steve zaliczył kilka występów w reprezentacji Francji do lat 21. W 2006 roku zaś sięgnął po Mistrzostwo Europy U-21 ze swoją reprezentacją.

</doc>
<doc id="1178938" url="https://pl.wikipedia.org/wiki?curid=1178938" title="DOI">
DOI



</doc>
<doc id="1178939" url="https://pl.wikipedia.org/wiki?curid=1178939" title="Andrea Zorzi">
Andrea Zorzi

Andrea Zorzi (ur. 29 lipca 1965 w Noale) – włoski siatkarz, reprezentant Włoch, medalista olimpijski, wielokrotny medalista mistrzostw świata i mistrzostw Europy.
Debiutował w reprezentacji w roku 1986 w Bormio. Ma na koncie 325 występów w reprezentacji Włoch. Na letnich Igrzyskach olimpijskich w Atlancie w roku 1996 zdobył ze swoją reprezentacją srebrny medal. W roku 1991 wybrany został przez FIVB najlepszym siatkarzem Świata. 
Trzykrotnie zdobył mistrzostwo Europy w 1989, 1993 i 1995. W 1990 został mistrzem Świata. Został wybrany MVP Ligi Światowej w 1990 i 1991 roku, zaś w 1992 najlepszym zagrywającym imprezy.
Sukcesy.
reprezentacyjne.
Igrzyska Olimpijskie:
Mistrzostwa Świata:
Mistrzostwa Europy:
Liga Światowa:
Puchar Świata:
Puchar Wielkich Mistrzów:
World Super Four:
klubowe.
Mistrzostwo Włoch:
Puchar Włoch:
Liga Mistrzów:
Puchar CEV:
Superpuchar Europy:
Klubowe Mistrzostwa Świata:

</doc>
<doc id="1178940" url="https://pl.wikipedia.org/wiki?curid=1178940" title="FeedBurner">
FeedBurner

FeedBurner – serwis do zarządzania kanałami RSS/Atom uruchomiony w lutym 2004 roku. Serwis był notowany w rankingu Alexa na miejscu 17 518.
3 czerwca 2007 FeedBurner został zakupiony przez Google za 100 mln USD.

</doc>
<doc id="1178941" url="https://pl.wikipedia.org/wiki?curid=1178941" title="Okręg wyborczy Dulwich and West Norwood">
Okręg wyborczy Dulwich and West Norwood

Okręg wyborczy Dulwich and West Norwood powstał w 1997 r. i wysyła do brytyjskiej Izby Gmin jednego deputowanego. Okręg powstał z połączenia większej części okręgu Dulwich ze wschodnią częścią okręgu Norwood. Obejmuje części londyńskich dzielnic Lambeth i Southwark. Reprezentuje go Helen Hayes z Partii Pracy.

</doc>
<doc id="1178943" url="https://pl.wikipedia.org/wiki?curid=1178943" title="Freedroid rpg">
Freedroid rpg



</doc>
<doc id="1178944" url="https://pl.wikipedia.org/wiki?curid=1178944" title="Free droid rpg">
Free droid rpg



</doc>
<doc id="1178951" url="https://pl.wikipedia.org/wiki?curid=1178951" title="Parafia św. Floriana w Żywocicach">
Parafia św. Floriana w Żywocicach

Parafia św. Floriana w Żywocicach – rzymskokatolicka parafia dekanatu Krapkowice.
Na obszarze parafii leżą miejscowości Żywocice, Pietna i Ligota Krapkowicka.
Budowę kościoła parafialnego rozpoczęto w marcu 1984. Kamień węgielny został poświęcony osobiście przez papieża Jana Pawła II podczas jego pielgrzymki na Górę św. Anny w 1983. Kościół ukończono i oddano do użytku w 1989.

</doc>
<doc id="1178956" url="https://pl.wikipedia.org/wiki?curid=1178956" title="Kwantowa teoria grawitacji">
Kwantowa teoria grawitacji



</doc>
<doc id="1178959" url="https://pl.wikipedia.org/wiki?curid=1178959" title="PWC">
PWC



</doc>
<doc id="1178969" url="https://pl.wikipedia.org/wiki?curid=1178969" title="Oparcie">
Oparcie

Oparcie - część mebla do siedzenia na której siedząca osoba opiera plecy.
Istnieje wiele rodzajów oparć i są one zależne zwykle od konstrukcji siedziska, którego są częścią. 
Np. meble tapicerowane mają oparcia tapicerowane (pikowane lub nie), inne meble mogą mieć oparcia twarde lub częściowo wyściełane. W meblach biurowych czy też w pojazdach oparcia są dodatkowo wyposażone w możliwość regulacji kąta nachylenia i wysokości.
Formy oparć.
W historii meblarstwa oparcia zyskują różne formy w zależności od panującego ówcześnie stylu.

</doc>
