<doc id="1183737" url="https://pl.wikipedia.org/wiki?curid=1183737" title="ATRP">
ATRP

ATRP ("Atom transfer radical polymerization = polimeryzacja rodnikowa z przeniesieniem atomu") – rodzaj reakcji polimeryzacji o charakterze pseudożyjącym, w którym powstające rodnikowe centrum aktywne jest stabilizowane i kontrolowane przez równowagową reakcję polegającą na przenoszeniu atomu (zwykle halogenu) z udziałem metaloorganicznych kompleksów metali przejściowych. Najczęściej jako inicjator w tej reakcji są stosowane kompleksy miedzi z aminowymi kompleksonami w rodzaju pochodnych EDTA. Stosowane są również kompleksy metaloorganiczne niklu, rodu i rutenu.
Porównanie ze zwykłą polimeryzacją rodnikową.
W typowej reakcji polimeryzacji rodnikowej bardzo trudno jest kontrolować średnią masę cząsteczkową powstającego polimeru, ze względu na to, że ma ona charakter czysto statystyczny. Nie ma też możliwości zatrzymania reakcji na określonym etapie. Centra rodnikowe powstają bardzo szybko i po kilkuset, a nawet kilku tysiącach aktów wzrostu łańcucha, w pewnym, przypadkowym momencie ulegają reakcjom ubocznym, które powodują ich zanik. Z kolei, tzw. polimeryzacje żyjące, w których te reakcje uboczne zostały wyeliminowane, mogły mieć przed wynalezieniem ATRP tylko charakter anionowy lub kationowy. Wiele monomerów nie podlega jednak reakcjom polimeryzacji jonowych, ponadto zapewnienie żyjącego charakteru reakcjom jonowym wymaga stosowania bardzo restrykcyjnych warunków – idealnie czystych substratów i rozpuszczalnika, a także idealnie czystej aparatury.
Zaletą ATRP jest to, że jest to reakcja wolnorodnikowa, która z wielu względów jest preferowana w przemyśle w stosunku do reakcji jonowych, a ponadto nie wymaga stosowania idealnie czystego środowiska reakcji i jest dość odporna na zanieczyszczenia. Wadą ATRP jest natomiast konieczność stosowania kompleksów metali przejściowych, których oddzielenie od produktu końcowego jest dość kłopotliwe.
Reakcja ta została po raz pierwszy opublikowana przez Krzysztofa Matyjaszewskiego i Jin-Shan Wanga w 1995 roku.
Mechanizm reakcji.
ATRP jest reakcją polimeryzacji łańcuchowej. Jak w każdej tego rodzaju reakcji występują tu zatem etapy inicjowania i propagacji (wzrostu łańcucha). Terminacji zapobiega jednak proces równowagowej aktywacji i dezaktywacji zachodzący na końcu rosnących łańcuchów polimeru:
W równowadze tej po lewej stronie znajduje się nieaktywna forma rosnącego polimeru (Pn-X, "gdzie X – atom halogenu") oraz kompleks metalu przejściowego ([MyL], "gdzie M = metal przejściowy na stopniu utlenienia "y", L = ligandy"), zaś po prawej stronie znajduje się aktywna forma polimeru (Pn*) oraz kompleks metalu przejściowego na o jeden wyższym stopniu utlenienia ([XMy+1L]). Aktywna forma polimeru (Pn*) ulega wzrostowi na skutek cyklu powtarzających się reakcji propagacji z monomerem (Mon). Reakcja aktywacji-dezaktywacji ma w istocie charakter redoks, w której atom centralny zmienia stopień utlenienia z y do y+1 lub na odwrót na skutek przeniesienia atomu halogenu (X) z końca rosnącego polimeru do wolnego związku kompleksowego.
Aby cały proces prowadził do otrzymania polimeru o oczekiwanym stopniu polimeryzacji, równowaga reakcji aktywacja-dezaktywacja musi być paradoksalnie silnie przesunięta w stronę dezaktywacji, dzięki czemu w układzie jest mało aktywnych centrów reakcji, a zatem powstaje mniej, ale za to bardzo długich łańcuchów polimeru. Dodatkowo, nieaktywna forma polimeru stanowi rodzaj "magazynu" centrów reakcji. Gdy np. jedno z centrów ulegnie przypadkowej terminacji na skutek kontaktu z zanieczyszczeniami obecnymi w układzie, jest ono natychmiast odtwarzane w wyżej przedstawionej reakcji równowagowej. Dzięki temu cały proces jest stosunkowo odporny na zanieczyszczenia.
Od równowagi wyżej przedstawionej reakcji bezpośrednio zależy stopień polimeryzacji otrzymanego polimeru. Czym równowaga jest bardziej przesunięta w stronę dezaktywacji tym otrzymuje się polimery o wyższej średniej masie cząsteczkowej. Równowagą tą można sterować zarówno poprzez dobór odpowiedniego metalu (M), odpowiedniego zestawu ligandów (L) jak i również za pomocą doboru stężenia wyjściowego inicjatora ([MyL]).
Praktycznie zastosowania.
ATRP może być stosowane do kontrolowanej, pseudożyjącej polimeryzacji wielu, choć nie wszystkich monomerów winylowych, m.in. do większości akrylanów, akrylonitrylu, monomerów zawierających grupy hydroksylowe, a także przy zastosowaniu specjalnych inicjatorów także do monomerów apolarnych. Wszystkie te monomery można również otrzymywać na drodze "zwykłej" polimeryzacji rodnikowej, jednak przy pomocy ATRP uzyskuje się lepszą kontrolę nad średnią masą cząsteczkową i znacznie niższe indeksy polidyspersji
Znacznie większe znaczenie ma jednak możliwość syntezy ściśle zdefiniowanych kopolimerów, zarówno naprzemiennych, blokowych, gradientowych jak i szczepionych. Istnieje też możliwość stosunkowo prostej syntezy kopolimerów o budowie przypominającej gwiazdę, szczotkę, a także makrocząsteczek o budowie podobnej do dendrymerów.
ATRP umożliwia też wprowadzanie rozmaitych grup funkcyjnych do polimerów, w różnych miejscach ich łańcuchów głównych – zarówno na końcach, jak i w ściśle ustalonych miejscach w odgałęzieniach bocznych. Umożliwia to otrzymywanie makromonomerów, stosowanych do np. otrzymywania nanokompozytów (hydrożeli, membran, elastomerów, nanopianek itp) o zaplanowanej z góry budowie molekularnej.

</doc>
<doc id="1183738" url="https://pl.wikipedia.org/wiki?curid=1183738" title="LUKAS Bank">
LUKAS Bank



</doc>
<doc id="1183739" url="https://pl.wikipedia.org/wiki?curid=1183739" title="Greatest Hits Live (album Ramones)">
Greatest Hits Live (album Ramones)

Greatest Hits Live – koncertowy album zespołu Ramones, nagrany 29 lutego 1996 w The Academy w Nowym Jorku i wydany w 18 czerwca tego samego roku przez Radioactive Records.
Skład.
Produkcja:

</doc>
<doc id="1183740" url="https://pl.wikipedia.org/wiki?curid=1183740" title="Lista niesklasyfikowanych planetoid">
Lista niesklasyfikowanych planetoid

Lista niesklasyfikowanych planetoid – lista planetoid poruszających się po nietypowych orbitach i z tego powodu niezaklasyfikowanych do żadnej z grup planetoid.
Obiekty te nie stanowią też jakiejś spójnej rodziny planetoid, gdyż ogółem mają one bardzo różne parametry swych orbit. Najczęściej jednak w peryhelium znajdują się w głównym pasie planetoid, a w aphelium znacząco przekraczają orbitę Jowisza. Mogą mieć bardzo eliptyczne orbity lub wyjątkowo dużą inklinację.
Według stanu na 1 stycznia 2023 roku znane były 123 takie nietypowe obiekty, z których 15 zostało ponumerowanych, a 2 otrzymały nazwę. Najwięcej spośród nich (19 obiektów) zostało odkryte w 2010 roku.
Ponumerowane nietypowe planetoidy.
Lista zawiera wszystkie niesklasyfikowane planetoidy, które otrzymały stały numer, na dzień 1 stycznia 2023 roku.

</doc>
<doc id="1183743" url="https://pl.wikipedia.org/wiki?curid=1183743" title="Marius i Ary Leblond">
Marius i Ary Leblond



</doc>
<doc id="1183751" url="https://pl.wikipedia.org/wiki?curid=1183751" title="Henryk Żwirko">
Henryk Żwirko

Henryk Franciszek Żwirko (ur. 1930, zm. 15 grudnia 2007) – polski popularyzator lotnictwa, długoletni pracownik lotnictwa cywilnego, syn słynnego polskiego lotnika Franciszka Żwirki, który wraz ze Stanisławem Wigurą był zwycięzcą Międzynarodowych Zawodów Lotniczych Challenge w 1932 r., w Berlinie. Członek Stowarzyszenia Lotników Polskich. 
Pochowany 21 grudnia 2007 r., na Starych Powązkach w Warszawie (kwatera 101-2-1). W uroczystościach pogrzebowych uczestniczyły poczty sztandarowe Stowarzyszenia Lotników Polskich, Warszawskiego Klubu Seniorów Lotnictwa, Polskich Linii Lotniczych “LOT” oraz Dęblińskiego Liceum Lotniczego im. F. Żwirki i S. Wigury.

</doc>
<doc id="1183752" url="https://pl.wikipedia.org/wiki?curid=1183752" title="Samouk">
Samouk



</doc>
<doc id="1183753" url="https://pl.wikipedia.org/wiki?curid=1183753" title="Intergraph">
Intergraph

Intergraph – Intergraph Corporation (pierwotnie M&amp;S Computing Inc.), firma założona przez Jima Meadlocka w 1969 roku w Huntsville w Stanach Zjednoczonych. Według raportu za 2003 r. sporządzonego przez firmę Daratech Inc. Intergraph był z 13% udziału w rynku największym producentem oprogramowania GIS na świecie po mającej 34% udziałów firmie ESRI.
Firma do początku lat 80. niemal wyłącznie zajmowała się produkcją oprogramowania GIS. Obecnie jej działalność koncentruje się wokół czterech kategorii produktów: oprogramowaniu do projektowania dużych instalacji przemysłowych, rozwiązaniach dla sektora bezpieczeństwa publicznego, doradztwie, oraz systemach informacji przestrzennej. Produkty tej ostatniej kategorii generują rocznie około 200 mln USD przychodów, podczas gdy całkowite roczne przychody wynoszą około 500 mln USD. Integraph ma szeroką i zróżnicowaną ofertę produktów. Wśród oprogramowania GIS najważniejsza jest rodzina produktów GeoMedia, przeznaczona na rynek desktop GIS.

</doc>
<doc id="1183754" url="https://pl.wikipedia.org/wiki?curid=1183754" title="Banki komercyjne">
Banki komercyjne



</doc>
<doc id="1183755" url="https://pl.wikipedia.org/wiki?curid=1183755" title="Traktat londyński (1936)">
Traktat londyński (1936)

Traktat londyński z 1936, znany też jako drugi londyński traktat morski to porozumienie regulujące zbrojenia morskie i limitujące budowę okrętów, zawarte 25 marca 1936 pomiędzy Wielką Brytanią, USA i Francją. Oficjalnie nosił tytuł: Traktat w sprawie ograniczenia uzbrojenia morskiego (ang. "Treaty for the Limitation of Naval Armament").
Drugi traktat londyński był kolejnym morskim traktatem rozbrojeniowym po traktacie waszyngtońskim z 1922 i traktacie londyńskim z 1930, które zakazywały m.in. budowy nowych okrętów liniowych i ograniczały wielkość flot do końca 1936 roku. W związku z bliskim upływem tego terminu, 9 grudnia 1935 zwołano w Londynie konferencję rozbrojeniową, mającą ustalić nowy traktat. Jednakże, spośród sygnatariuszy poprzedniego traktatu, 15 stycznia 1936 z prac konferencji wycofała się Japonia, nie godząca się na dalsze ograniczenia wielkości jej floty w stosunku do amerykańskiej i brytyjskiej (wcześniej przedstawiła zupełnie nierealistyczną propozycję redukcji flot amerykańskiej i brytyjskiej do poziomu jej własnej), wycofały się z niej również Włochy, będące przedmiotem krytyki międzynarodowej z powodu inwazji na Abisynię.
Zamiarem konferencji było przedłużenie limitów ilości okrętów do 1942, lecz wycofanie się Japonii, będącej trzecią potęgą morską świata (po Wielkiej Brytanii i USA), spowodowało rezygnację z tych limitów. Utrzymano natomiast między sygnatariuszami i dalej doprecyzowano limity wielkości i uzbrojenia poszczególnych okrętów. Traktat obowiązywał formalnie od 1 stycznia 1937 do 31 grudnia 1942, lecz jego przestrzeganie zakończyło się faktycznie po wybuchu II wojny światowej we wrześniu 1939.
Terminologia.
Traktat sprecyzował klasyfikację okrętów, która obowiązywała między sygnatariuszami, ale miała także pewien wpływ także na klasyfikację stosowaną przez inne państwa. Powtórzył definicję wyporności standardowej wprowadzoną w traktacie waszyngtońskim, precyzując ją też dla okrętów podwodnych. Traktat posługiwał się przejętym z traktatu waszyngtońskiego określeniem tony jako „długiej” tony angielskiej, równej 1016 kg (określanej też jako tona standardowa – ts).
Dotychczasowa kategoria „okrętów głównych” ("capital ships"), obejmująca w praktyce okręty liniowe, została podzielona na dwie:
Jako lotniskowce ("aircraft carriers") na potrzeby traktatu określono także okręty przeznaczone przede wszystkim do przenoszenia i operowania samolotów na morzu, lecz nie wyposażone w pokład lotniczy (klasa 2b), czyli transportowce wodnosamolotów. Okręty z pokładem lotniczym (lotniskowce w ścisłym znaczeniu) zaliczono do kategorii 2a.
Zamiast dotychczasowych klas krążowników i niszczycieli traktat zdefiniował kategorię „lekkich okrętów nawodnych” ("light surface vessels") – o wyporności pomiędzy 100 a 10 000 ts i uzbrojonych w działa kalibru do 203 mm, poza lotniskowcami, mniejszymi okrętami nawodnymi lub okrętami pomocniczymi. Dzieliła się na trzy podkategorie:
Wreszcie, traktat wprowadził kategorię „mniejszych okrętów nawodnych” ("minor surface vessels" – kategoria 5) – o wyporności pomiędzy 100 a 2000 ts (102 – 2032 ton), które nie posiadały dział większych, niż 155 mm, wyrzutni torpedowych ani nie przekraczały prędkości 20 w., z pominięciem okrętów pomocniczych (obejmowała ona większość trałowców, kanonierek, eskortowców itp).
Sprecyzowano także okręty pomocnicze ("auxiliary vessels" – kategoria 6) oraz małe jednostki ("small craft" – o wyporności nie przekraczającej 100 ts – kategoria 7). Kategoria 4 obejmowała okręty podwodne.
Postanowienia.
Państwa, które podpisały traktat, zobowiązały się w artykule 2 do niebudowania i niekupowania okrętów o charakterystykach przekraczających wskazane w nim limity. Wyjątek mogły stanowić okręty, których budowę rozpoczęto przed wejściem w życie traktatu (art. 10). Limity w przeciwieństwie do wcześniejszych traktatów dotyczyły tylko nowo budowanych okrętów, bez jednostek już będących w służbie. Nie limitowano też liczby okrętów ani ich łącznej wyporności.
Najdonioślejszym postanowieniem było zezwolenie na budowę nowych okrętów liniowych ("capital ships" – w praktyce pancerników), przy zachowaniu dla nich limitu wyporności z traktatu waszyngtońskiego 35 000 ts (35 560 t). Jako maksymalny kaliber dział ustalono 356 mm, lecz jednocześnie zamieszczono klauzulę eskalacyjną, że jeśli inni spośród sygnatariuszy traktatu waszyngtońskiego nie zgodzą się na taki limit do dnia wejścia w życie nowego traktatu, maksymalny kaliber dział wynosić będzie 406 mm (art. 4 pkt 3). Ponieważ Japonia i Włochy nie zaakceptowały limitu 356 mm, wiążący traktatowy limit kalibru wynosił więc 406 mm. Marginalne znaczenie miał zakaz budowy okrętów liniowych o wyporności poniżej 17 500 t lub uzbrojonych w działa kalibru poniżej 254 mm.
Wobec budowy przez Niemcy i Włochy silnych pancerników typów "Bismarck" i "Littorio", 30 czerwca 1938 na wzajemnym spotkaniu sygnatariusze traktatu zaakceptowali zwiększenie limitu wyporności pancerników do 45 000 ts przy zachowaniu kalibru dział do 406 mm.
Odnośnie do lotniskowców, limit wyporności ustalono w art. 5 traktatu na 23 000 ts (23 368 t), a kalibru dział na 155 mm (ograniczenie kalibru dział nie miało jednak znaczenia praktycznego, gdyż na nowych jednostkach stosowano i tak działa uniwersalne kalibru maksymalnie 114-127 mm).
Istotnym ograniczeniem stał się limit wielkości krążowników lekkich (okrętów kategorii 3b) do 8000 ts (8128 t) i zakaz budowy krążowników ciężkich (kategorii 3a). Jednakże, w razie uznania, że bezpieczeństwo sygnatariusza jest zagrożone przez budowę krążowników przez inne państwo, miał on prawo podjąć budowę okrętów o wielkości do 10 000 ts lub ciężkich krążowników (art. 6 traktatu). Okręty takie można było też budować w zamian za utracone.
Jako limit dla okrętów podwodnych ustalono wyporność 2000 ts (2032 t) i działa do 130 mm (art. 7).
Strony nałożyły na siebie obowiązek informacji w odpowiednich terminach o przewidzianych do budowy lub zakupu okrętach kategorii 1, 2, 3 i okrętach podwodnych. Obowiązkom informacyjnym, obszernie skonkretyzowanym i uszczegółowionym, poświęcono aż 10 artykułów (11-21).
Artykuł 24 przewidywał, że na wypadek wojny strona traktatu może zawiesić jego stosowanie, jeśli uzna to za konieczne i zawiadomi o tym inne strony.
Zgodnie wreszcie z art. 25, jeśli państwo spoza stron traktatu uzyskało lub zbudowało okręt liniowy, lotniskowiec lub okręt podwodny przekraczający traktatowe charakterystyki, strona mogła odstąpić od limitów, jeśli uznałaby to za niezbędne dla bezpieczeństwa narodowego.
Skutki.
Skutkiem drugiego traktatu londyńskiego, mającego być w założeniu traktatem rozbrojeniowym, była paradoksalna sytuacja, że mimo zaostrzającej się sytuacji międzynarodowej, związanej z agresywną polityką państw Osi, jedynie przyszli alianci w nadchodzącej II wojnie światowej przyjęli dobrowolne ograniczenia jakości okrętów, natomiast ich potencjalni przeciwnicy nie byli ograniczeni limitami (Japonia, Włochy) lub potajemnie je przekraczali (Niemcy, odnośnie do limitów wynikających z umowy niemiecko-brytyjskiej z 1935).
Drugi traktat londyński obowiązywał przez krótki okres i wywarł wpływ na konstrukcje niewielu okrętów, lecz wśród nich była jedyna nowoczesna seria brytyjskich pancerników okresu II wojny światowej typu "King George V". Brytyjczycy nie zdecydowali się na zwiększenie ich wyporności ponad limit, mając na uwadze także względy oszczędnościowe i w efekcie powstały nie w pełni udane okręty, których rozmiary wymuszały szereg kompromisów, jak słabą ochronę przeciw wybuchom podwodnym i stosunkowo niewielki zasięg oraz działa o kalibrze 356 mm, mniejszym od wszystkich nowych „pełnowymiarowych” pancerników (nie zdecydowano się na zwiększenie kalibru z uwagi na długi czas potrzebny na opracowanie dział, mimo to zastosowane działa okazały się dość udane i wystarczające do walki z pancernikami).
Również amerykański typ pancerników "North Carolina" ucierpiał na skutek ograniczenia wielkości do limitu traktatowego. Co prawda Amerykanie, projektując je początkowo z 12 działami 356 mm, ostatecznie uzbroili je w 9 dział kalibru 406 mm, lecz okręty te miały z kolei nieadekwatne opancerzenie, przewidziane przeciw pociskom kalibru 356 mm. W kolejnym amerykańskim typie pancerników "South Dakota", wciąż trzymając się limitu wyporności, polepszono opancerzenie kosztem osłabienia ochrony podwodnej i zmniejszenia prędkości oraz ciasnoty. Dopiero ostatni typ amerykańskich pancerników "Iowa", korzystając ze zwiększenia wielkości do ponad 45 000 ton, stał się w pełni udany.
Spośród „traktatowych” pancerników jedynie francuski typ "Richelieu" zasługiwał na miano w pełni udanego (chociaż budowę głównego okrętu rozpoczęto jeszcze w 1935, wyłamując się tym samym z ograniczeń wcześniejszych traktatów). Od początku zastosowano na nim artylerię kalibru 380 mm, a jego projektowa wyporność standardowa ok. 37 000 ton przekraczała pierwotny limit, przy czym w toku budowy jeszcze ją zwiększono. Również jednak w konstrukcji tych okrętów, dążenie do zmieszczenia się w limicie wyporności spowodowało wybór niektórych nieoptymalnych rozwiązań.
Ponadto, pod rządem traktatu została zbudowana seria brytyjskich krążowników lekkich typu "Colony", będących pomniejszoną i słabiej opancerzoną wersją krążowników typu "Southampton". Mimo zawartego traktatu, tuż przed jego wejściem w życie, w grudniu 1936, Brytyjczycy i Amerykanie rozpoczęli budowę dwóch par krążowników lekkich przekraczających limit 8000 ton (typy "Edinburgh" i "St. Louis") – formalnie było to dopuszczalne, lecz niezgodne z duchem porozumienia.

</doc>
<doc id="1183758" url="https://pl.wikipedia.org/wiki?curid=1183758" title="David Bohm">
David Bohm

David Joseph Bohm (ur. 20 grudnia 1917 w Wilkes-Barre, zm. 27 października 1992 w Londynie) – amerykański fizyk żydowskiego pochodzenia, zajmujący się fizyką kwantową i filozofią fizyki; od 1957 mieszkał w Anglii.
Bohm w istotnym stopniu przyczynił się do rozwoju fizyki, zwłaszcza w zakresie mechaniki kwantowej oraz teorii względności. Już jako fizyk ze stopniem naukowym doktora w Berkeley odkrył efekt nazwany dyfuzją Bohma. Jest twórcą mechaniki Bohma będącej alternatywnym opisem zjawisk kwantowych. W 1955 Bohm przeprowadził się do Izraela, gdzie przez dwa lata pracował w Instytucie Technologii Technion w Hajfie. Tam poznał swą przyszłą małżonkę, Saral, która miała znaczący wpływ na jego dalszy rozwój. W 1957 przeniósł się do Wielkiej Brytanii. W 1959 wraz ze swoim studentem Yakirem Aharonowem przewidział tzw. efekt Aharonova-Bohma. Przez lata wykładał fizykę teoretyczną w Birkbeck College w Londynie.
Pozostałe informacje.
Bohm żył w czasach Jiddu Krishnamurtiego i podziwiał go. Opiekował się szkołą Krishnamurtiego w Anglii, Brockwood-Park. Z czasów relacji między nimi i dyskusji fizyka z filozofem powstało wiele pism. Krishnamurti twierdził, że Bohm zrozumiał jego przesłanie.
Wraz z Martinem Buberem pracował nad metodą dialogu, która usiłuje przeciwstawić naukowemu dyskursowi (mającemu za cel tematyczną konwergencję) kreatywną, bazującą na wzajemnym zrozumieniu alternatywę (mającą na celu tematyczną dywergencję). W tym kontekście należy rozumieć jego dzieło „Wholeness And The Implicate Order” („Ukryty porządek”). Podejmuje on w nim próbę skonfrontowania problemów, jakie niesie ze sobą mechanika kwantowa, z nowym obrazem świata, którego cechami są całościowość (holizm), zmienność (podległość procesom) i niepodzielność. Bohm obszernie wskazuje na możliwość rozumienia teorii kwantowej jako drogowskazu do poznania nowego porządku. Ten „ukryty porządek” Bohm porównuje z hologramem, w którym we wszystkich jego pojedynczych elementach odbija się niejako cały układ. Bohm nadał temu zjawisku nazwę „Holo-Movement”.

</doc>
<doc id="1183760" url="https://pl.wikipedia.org/wiki?curid=1183760" title="Gilbert Strang">
Gilbert Strang

William Gilbert Strang (znany jako Gilbert Strang, ur. 27 listopada 1934 w Chicago) - amerykański matematyk, rozwinął rachunek wariacyjny oraz analitykę fali. Profesor matematyki na uczelni Massachusetts Institute of Technology (MIT).
Życiorys.
Doktoryzował się na Uniwersytecie Kalifornijskim w Los Angeles w 1959. Od 1959 związany z MIT, w 1970 promowany na stanowisko profesora ("full professor") na tej uczelni.
W 1977 nagrodzony przez MAA Nagrodą im. Williama Chauveneta ("The Chauvenet Prize") za artykuł przeglądowy.
W 2007 nagrodzony Nagrodą im. Piotra Henrici ("Henrici Prize") (przez SIAM) a także Nagrodą
im. Deborah i Franklina Teppera Haimo ("Haimo Prize") (przez MAA).
Dorobek.
Autor ponad 150 publikacji oraz wielu podręczników akademickich, w tym:

</doc>
<doc id="1183762" url="https://pl.wikipedia.org/wiki?curid=1183762" title="Manolo Blahnik">
Manolo Blahnik

Manuel „Manolo” Blahnik Rodríguez (ur. 28 listopada 1942 w Santa Cruz de La Palma) – hiszpański projektant mody pochodzenia czeskiego, projektant butów dla kobiet.
Życiorys.
Buty jego projektu pojawiły się m.in. w serialu "Seks w wielkim mieście". Sofia Coppola również wykorzystała buty zaprojektowane przez Blahnika w swoim filmie "Maria Antonina".
W roku 2010 na rynku pojawiły się buty projektanta noszące nazwy trzech polskich miast: Poznania, Łodzi oraz Suwałk.

</doc>
<doc id="1183763" url="https://pl.wikipedia.org/wiki?curid=1183763" title="Marcin Kazanowski (1523–1587)">
Marcin Kazanowski (1523–1587)

Marcin Kazanowski herbu Grzymała (1523-1587) – rotmistrz królewski, poseł na sejm. Starosta wiski i feliński 1538. Podpisał Unię Lubelską.
Życiorys.
Po ojcu odziedziczył: Bogusławice, Ciepielów i Miechów. W 1548 lokował na gruntach Ciepielowa miasteczko Grzymałów, a w 1566 na gruntach Miechów Kazanów i był także właścicielem Gardzienic i Ostrownicy. Był mężem Katarzyny z Tarłów (c. Andrzeja Tarły chorążego lwowskiego).
Miał z nią trzech synów: Stanisława (zmarł bezpotomnie przed 1582), Jana i Zygmunta oraz trzy córki: Jadwigę, Barbarę i Elżbietę. 
Był posłem województwa sandomierskiego na sejm 1556/1557, sejm piotrkowski 1562/1563 roku, 1567, 1569, 1570, 1572 roku. W 1569 podpisał Unię Litwy z Koroną. Od 1576 nieprzerwanie pełnił służbę wojskową. Zaczynał jako rotmistrz stukonnej roty husarskiej Batorego. Pod Pskowem dowodził husarią gwardii królewskiej.
Pod koniec życia za położone zasługi został nagrodzony starostwem wiskim i felińskim.
W Kazanowie Starym wzniósł niewielki zameczek, który później został przebudowany na wczesnobarokowy pałac przez Adama Kazanowskiego.
Po zakończeniu wojen z Carstwem Rosyjskim, został dowódcą jednego z zamków w dalekich Inflantach, gdzie też zmarł w 1587. 

</doc>
<doc id="1183765" url="https://pl.wikipedia.org/wiki?curid=1183765" title="Stanisław Kazanowski (1601–1648)">
Stanisław Kazanowski (1601–1648)

Stanisław Kazanowski herbu Grzymała (ur. 1601, zm. 1648) – starosta krośnieński (starostwo otrzymał po ojcu w 1622 roku), jaworowski 1628, starosta przedborski w 1636 roku, dworzanin królewski Władysława IV.
Syn Elżbiety i Zygmunta, starszy brat Adama Heleny, Katarzyny i Aleksandry, którym ojciec odstąpił Grzymałów, Kazanów i Ciepielów w 1627 roku. Od dzieciństwa towarzysz królewicza Władysława IV Wazy.
Usunięty przez Zygmunta III z dworu za rozwiązłość. W 1633 roku otrzymał wsie Kunin, Kunińską Wolę, Krechów i inne należące do starostwa jaworskiego. Ożenił się z Marią Kleotą Blehemin, która urodziła mu dwóch synów: Zygmunta i Adama oraz córkę Annę Zofię. Wraz z bratem Adamem z odziedziczonego po ojcu Kazanowa, Grzymałowa i Ciepielowa prawdopodobnie uczynił posag dla najmłodszej siostry Aleksandry, gdy wychodziła ona za mąż w 1647 roku, za Mikołaja Głogowskiego kasztelana radomskiego.

</doc>
<doc id="1183767" url="https://pl.wikipedia.org/wiki?curid=1183767" title="Florian Jaroszewicz">
Florian Jaroszewicz

Florian Jaroszewicz pseudonim "Jeden Stary Kapłan Katolickiego Zakonu S.O.F.R." (ur. 1694 w okolicy Sokala, zm. 11 lutego 1771 w Chełmie), franciszkanin-reformat, hagiograf i teolog.
Życiorys.
Dzieciństwo spędził na dworze Krystyny z Lubomirskich Potockiej. W roku 1710 wstąpił do zakonu reformatów. Po 10 latach (1720) otrzymał święcenia kapłańskie i został kolejno: gwardianem, a następnie lektorem retoryki, filozofii i teologii w seminarium. W roku 1741 mianowany sekretarzem prowincji małopolskiej, a w latach 1743-1756 był jej kustoszem. Od roku 1756 pełnił funkcję generalnego archiwisty klasztorów prowincji małopolskiej, od 1766 przebywał w Rawie. Dwa lata później (1768) został przeniesiony do Chełma.
Twórczość.
W dziele „Matka Świętych Polska...” z roku 1767 opisał 399 żywoty świętych, błogosławionych, wielebnych, świątobliwych, pobożnych Polaków i Polek, wśród których nieliczni byli oficjalnie uznani. Ramy tego zbioru są kopią „Żywotów świętych” Piotra Skargi - zachowują układ kalendarzowy, wzorce „na wszelki stan, kondycję i wiek”, ale obraz oprawiony w te ramy jest zupełnie inny. Brak u Jaroszewicza treści uniwersalnych, które zostały całkowicie zastąpione polską tematyką. Ze świętości oficjalnie usankcjonowanej i opierającej się na poważnych teologicznych fundamentach oraz na rzeczywistej praktyce chrześcijańskich cnót, przechodzi się do koncepcji „świętego narodu”.

</doc>
<doc id="1183768" url="https://pl.wikipedia.org/wiki?curid=1183768" title="Meltdown (album)">
Meltdown (album)

Meltdown – koncertowy trzeci album amerykańskiego awangardowego tria rockowego Massacre.
Album został nagrany 17 czerwca 2001 roku podczas Robert Wyatt’s Meltdown Festival w Queen Elizabeth Hall w Londynie.

</doc>
<doc id="1183773" url="https://pl.wikipedia.org/wiki?curid=1183773" title="Negatywny podatek dochodowy">
Negatywny podatek dochodowy

Negatywny podatek dochodowy lub ujemny podatek dochodowy (ang. "negative income tax", NIT) – koncepcja systemu osobistego podatku dochodowego, w którym podatnicy - osiągający dochód poniżej określonego progu - otrzymują wypłaty wyrównujące (zwykle częściowo) różnicę pomiędzy osiągniętym dochodem (choćby zerowym), a kwotą wyżej wspomnianego progu dochodowego.
Opis.
Koncepcja NIT została opracowana w latach 40. XX wieku przez Juliet Rhys-Williams. Chodziło o dofinansowanie ludzi najmniej zarabiających, którym nie przysługiwało prawo do zasiłku dla bezrobotnych. Ulgi podatkowe nie były wystarczające, aby zapewnić minimum socjalne najniżej uposażonym osobom pracującym. Wypłata NIT była zasadna ekonomicznie, gdyż państwo płaciło mniej niż w przypadku kwoty zasiłku dla osoby bezrobotnej (nie dotyczy to sytuacji, kiedy państwo w ogóle nie wypłaca zasiłku dla bezrobotnych). NIT był też formą wspierania mniej zamożnych pracodawców.
Problematyką NIT zajmował się także Milton Friedman w pracy "Capitalism and Freedom" (1962), widząc jej użyteczność w zapewnieniu stabilizacji ekonomicznej. Noblista Friedman był zwolennikiem emisji pieniądza proporcjonalnej do wzrostu gospodarczego. Wprowadzenie NIT sprzyjałoby utrzymaniu efektywnego popytu na właściwym poziomie, zapewniającym zbyt wyprodukowanym towarom.
NIT towarzyszy zwykle progresywnemu podatkowi dochodowemu. Immanentną częścią koncepcji jest istnienie progu opodatkowania; po przekroczeniu tego progu podatnik odprowadza ustalony podatek, którego procentowa wartość, zgodnie z założeniem podatku progresywnego, rośnie wraz ze wzrostem dochodu (po przekroczeniu kolejnych progów). Jeśli dochód potencjalnego podatnika nie przekroczy najniższego progu, to różnicę między progiem a dochodem wypłaca mu państwo. Według pomysłu Friedmana miała to być jedynie część tej różnicy. 
Pomimo że NIT kłóci się z zasadami ekonomicznego liberalizmu, miał zwolenników także wśród ekonomistów liberalnych, np. wspomnianego wyżej Friedmana czy też Edmunda Phelpsa – laureata ekonomicznej Nagrody Nobla w 2006 roku. Na niewielką skalę NIT wdrażany był w USA w latach 70. XX wieku. W wyniku tego eksperymentu stwierdzono obniżenie motywacji do pracy o 9% u mężczyzn i o 18% u kobiet – choć nie było ono tak wysokie jak spodziewano się. Stwierdzono też spadek odpowiedzialności za trwałość rodziny, spodziewano się uzyskać wzrost trwałości małżeństw.
Obarczony wieloma ograniczeniami - zależny jest od wieku podatnika i posiadania przez niego dzieci - negatywny podatek dochodowy występuje w Izraelu.

</doc>
<doc id="1183774" url="https://pl.wikipedia.org/wiki?curid=1183774" title="Vultee XP-68 Tornado">
Vultee XP-68 Tornado

Vultee XP-68 Tornado – wersja rozwojowa myśliwca Vultee XP-54 Swoose Goose, XP-68 miał być napędzany 42-cylindrowym silnikiem Wright XR-2160 Tornado z dwoma śmigłami przeciwbieżnymi. Samolot otrzymał oznaczenie XP-68 w lipcu 1941, ale po porzuceniu prac nad silnikami Wright Tornado 22 listopada 1941 roku anulowano także projekt samolotu.

</doc>
<doc id="1183775" url="https://pl.wikipedia.org/wiki?curid=1183775" title="XP-68">
XP-68



</doc>
<doc id="1183778" url="https://pl.wikipedia.org/wiki?curid=1183778" title="Böhm">
Böhm

Böhm, od Böhme – po niemiecku mieszkaniec Czech (Böhmen)
Osoby o nazwisku "Böhm":

</doc>
<doc id="1183786" url="https://pl.wikipedia.org/wiki?curid=1183786" title="Lista gwiazd w gwiazdozbiorze Panny">
Lista gwiazd w gwiazdozbiorze Panny

Zestawienie to zawiera gwiazdy o wielkości gwiazdowej do 6,5 w gwiazdozbiorze Panny. Dodatkowo uwzględniono w nim inne ciekawe obiekty gwiazdowe.

</doc>
<doc id="1183789" url="https://pl.wikipedia.org/wiki?curid=1183789" title="Spika">
Spika



</doc>
<doc id="1183790" url="https://pl.wikipedia.org/wiki?curid=1183790" title="Ranczo Wilkowyje">
Ranczo Wilkowyje

Ranczo Wilkowyje – polski film fabularny z 2007 roku w reżyserii Wojciecha Adamczyka, którego fabuła nawiązuje do serialu telewizyjnego "Ranczo" wyprodukowanego przez TVP.
Film został nakręcony między realizacją 2. i 3. sezonu serialu "Ranczo". Zawiera fabularne rozwinięcia wątków 2. sezonu serialu, ale przedstawia alternatywną wersję wydarzeń, niezależną wobec sezonu 3. Jako osobny film kinowy, prezentuje rozwiązania formalne, znacząco odbiegające od poetyki serialu, m.in. wizualizację koszmarnego snu wójta, słowne wulgaryzmy po polsku i angielsku, krótko pokazaną nagość, typowo filmowe najazdy kamery, bardziej wyrazistą muzykę, krótkie sceny gagowe czy widowiskowy pościg na furmankach z popisami kaskaderskimi.
Film był wyświetlany w kinach i został udostępniony do sprzedaży na DVD.
Fabuła.
Do małej polskiej wsi przeprowadza się Amerykanka Lucy (Ilona Ostrowska) i zamieszkuje w małym dworku. Lucy związuje się uczuciowo z Kusym (Paweł Królikowski), który jest malarzem, a poza tym niepijącym alkoholikiem. Sytuację komplikuje przybycie z Ameryki byłego męża Lucy, Louisa (Radosław Pazura). Na tym tle rozgrywają się liczne zabawne perypetie całej galerii osobliwych postaci wiejskiego światka.
Wójtowi (Cezary Żak) śni się pewnej nocy horror z powracającym Czerepachem (Artur Barciś) w roli głównej. Niedługo potem dowiaduje się o kontroli antykorupcyjnej przeprowadzonej przez Regionalną izbę obrachunkową. W dniu jej rozpoczęcia okazuje się, że kontrolerem jest miesiąc wcześniej przyjęty na to stanowisko Czerepach. Wójt wraz z Więcławskim (Grzegorz Wons) próbują przeszkodzić mu wykonanie kontroli.
Tymczasem stali bywalcy ławeczki postanawiają założyć biznes i sprzedawać na placu w Wilkowyjach piwo w kuflach. Nazywają swój pomysł „Budka z piwem”. Jednak, ponieważ po krótkim czasie są zmęczeni swoją pracą, zatrudniają w Budce nowopoznanego kolegę Klaudii, filozofa Emanuela (Grzegorz Woś).

</doc>
<doc id="1183791" url="https://pl.wikipedia.org/wiki?curid=1183791" title="Epsilon Virginis">
Epsilon Virginis



</doc>
<doc id="1183792" url="https://pl.wikipedia.org/wiki?curid=1183792" title="Sąd Ostateczny (obraz Stephana Lochnera)">
Sąd Ostateczny (obraz Stephana Lochnera)

Sąd Ostateczny – przykład późnogotyckiego malarstwa tablicowego. Obraz został namalowany przez kolońskiego malarza Stefana Lochnera.
Dzieje.
Obraz prawdopodobnie został namalowany do sali obrad ratusza w Kolonii. Po sekularyzacji kaplicy ratuszowej przeniesiony do kolońskiego kościoła św. Wawrzyńca. Obecnie znajduje się w zbiorach kolońskiego Wallraf-Richartz-Museum, stanowiące największą kolekcję dzieł Lochnera i malarzy kolońskich XV w.
Wygląd.
Jest to monumentalny obraz o trójdzielnej kompozycji wpisanej w jedną całość. Wyraźny jest również podział na dwie sfery – niebiańską i ziemską. Dominantę tworzą trzy postaci: pośrodku, siedzącego na łuku tęczy Jezusa oraz po bokach Marii i Św. Jana ukazanych w pozie modlitewnej. Otoczony promienistą glorią Jezus Chrystus żywym i swobodnym gestem błogosławi swoją prawicą przyjętych do Królestwa Niebieskiego, zaś lewicą sugeruje grzesznikom wieczną karę. Ubrany w szaty spięte złotą, dekorowaną perłami zaponą w formie stylizowanej lilii, odsłania ślad męczeńskiej śmierci – bok. Swój wzrok kieruje w stronę tłumu zbawionych. Na samej górze liczna grupa aniołów, trzymających arma Christi – atrybuty męki Pańskiej. Ponadto u stóp Chrystusa dwa anioły grające na trąbach.
Sferę ziemską tworzą liczne postaci. Zbawieni witani przez liczne rzesze aniołów oraz Św. Piotr wchodzą zwartym tłumem do raju, którego wejście symbolizuje brama. Potępieni zajmują większość kompozycji. Wśród wyłaniającego się z doliny tłumu można dostrzec przedstawicieli różnych stanów oraz liczne diabły, bezlitośnie karcące grzeszników, czego apogeum są sceny umieszczone w prawym dolnym rogu. W kilku punktach kompozycji rozgrywa się dramatyczna batalia o dusze. Uwagę zwraca także pięć postaci tworzących ciąg kompozycji, dwie pierwsze wymownymi gestami proszą o zbawienie, zaś w pozostałych sprawa wydaje się już przesądzona.
Analiza.
W kontekście dzieł Lochnera obraz wydaje się być zaskakujący. To co łączy Sąd Ostateczny z innymi zachowanymi dziełami kolońskiego artysty to intensywna kolorystyka (m.in. rubinowe szaty Jezusa, pstrokaty, szmaragdowy płaszcz Św. Jana, ametystowe odzienia Marii i aniołów i złote tło) i sposób potraktowania niektórych postaci (głównie anioły i część zbawionych). Reszta zaś czyni obraz zgoła odmienny, a zwłaszcza strefa zła. W postaciach i bestiach uderza fantazyjna brzydota, w niektórych przypadkach granicząca z groteską. Widać także krytyczną postawę artysty wobec niektórych przedstawicieli Kościoła, poświęcając temu osobny wątek kompozycji umieszczony w dolnym rogu, unaoczniając tym odbiorcy niepokój i niepewność ludzi w okresie zmierzchu średniowiecza.
Scenerię obrazu wzbogaca architektura, symbolizująca piekło i niebo. Niemalże szkicowo opracowane ruiny zamku zajętego przez szatanów kontrastują z bramą rajską, która jest wręcz studyjną analizą architektury gotyckiej. Zarówno ten motyw, jak temat i kompozycja wskazują na silne relacje środowiska artystycznego Kolonii z sąsiednimi Niderlandami.

</doc>
<doc id="1183793" url="https://pl.wikipedia.org/wiki?curid=1183793" title="Herb Kwidzyna">
Herb Kwidzyna

Herb Kwidzyna – jeden z symboli miasta Kwidzyn w postaci herbu.
Wygląd i symbolika.
Herb przedstawia w niebieskim polu herbowym srebrną laskę biskupią z heraldycznie prawej strony oraz srebrną infułę biskupią oraz takiż krzyż grecki poniżej ze strony lewej.
Elementy herbu interpretować można jako przedmioty sakralne, które wykorzystywane są w misji katolickiej biskupa. Odwołują się one do początków miasta, założonego przez Krzyżaków na ziemiach pogańskich Prusów. Stąd wynika także możliwa interpretacja krzyża w herbie jako krzyża zakonnego i jego przedstawianie w kolorze czarnym.
Historia.
Najstarsze wyobrażenie herbu z XIV w. nie posiadało krzyża, który pojawił się dopiero w XV w. W XIX w. w zwieńczeniu laski biskupiej umieszczano także figurę Marii z Chrystusem (odwołanie do niemieckiej nazwy miasta "Marienwerder"). Tło herbu często przedstawiane było w kolorze czerwonym.

</doc>
<doc id="1183796" url="https://pl.wikipedia.org/wiki?curid=1183796" title="Flaga Kwidzyna">
Flaga Kwidzyna



</doc>
<doc id="1183797" url="https://pl.wikipedia.org/wiki?curid=1183797" title="Boll">
Boll

Niemcy:
Szwajcaria:
Osoby:
Inne:
Zobacz też:

</doc>
<doc id="1183799" url="https://pl.wikipedia.org/wiki?curid=1183799" title="Mistrzostwa Polski Seniorów w Lekkoatletyce 1975">
Mistrzostwa Polski Seniorów w Lekkoatletyce 1975

51. Mistrzostwa Polski Seniorów w Lekkoatletyce – zawody sportowe, które rozgrywane były w Bydgoszczy na stadionie WKS Zawisza w dniach 27–29 czerwca 1975 roku.
Podczas mistrzostw ustanowiono trzy rekordy Polski: Jan Ornoch uzyskał w chodzie na 20 kilometrów czas 1;26;30,0, Bogusław Kmiecik w chodzie na 50 kilometrów 4:09:23,6, a Bronisława Ludwichowska przebiegła 3000 metrów w czasie 8:58,8. Anna Pstuś wyrównała rekord Polski w skoku wzwyż wynikiem 1,80 m.
Rywalizacja w wielobojach odbyła się w ramach Memoriału Witolda Gerutto. W zawodach startowali również zawodnicy zagraniczni. Wśród kobiet w pięcioboju zwyciężyła Vanda Nováková z Czechosłowacji z wynikiem 4049 punktów, a czwarte miejsce zajęła jej rodaczka Anna Březíková (3986 p.).
Biegi przełajowe.
48. mistrzostwa Polski w biegach przełajowych rozegrano 23 marca w Ostrzeszowie. Seniorki rywalizowały na dystansach 2 kilometrów i 4 kilometrów, a seniorzy na 8 km i 16 km.
Półmaraton.
W 1975 po raz pierwszy rozegrano mistrzostwa Polski w półmaratonie mężczyzn. Rywalizowano na dystansie 20 kilometrów. Bieg odbył się 13 kwietnia w Krakowie.
Maraton.
Maratończycy (tylko mężczyźni) rywalizowali 16 czerwca w Dębnie. Zawody miały obsadę międzynarodową; na starcie stanęło 120 zawodników, w tym ok. 40 z zagranicy. Pierwsze miejsce zajął Ron Hill z Wielkiej Brytanii, były mistrz Europy w tej konkurencji w Aten (1969), który ustanowił rekord trasy czasem 2:12:34,2. Jako drugi przybiegł Edward Łęgowski (2:13;26,0), dwa kolejne miejsca zajęli biegacze z NRD: Martin Schröder (2:13:58,2) i Bernd Arnhold (2:14:11,6), a następnie Jørgen Jensen z Danii (2:17:39,6), Janusz Dyś (2:18:22,8) i Ryszard Chudecki (2:19:36,6). Dla Łęgowskiego był to już trzeci mistrzowski tytuł w tym roku (po biegu przełajowym i półmaratonie). Jego wynik był nowym nieoficjalnym rekordem Polski.

</doc>
<doc id="1183801" url="https://pl.wikipedia.org/wiki?curid=1183801" title="Cmentarz staroobrzędowców na Kamionku">
Cmentarz staroobrzędowców na Kamionku

Cmentarz staroobrzędowców na Kamionku – historyczny cmentarz na warszawskim Kamionku, który istniał w latach 1831–1961 przy ul. Grochowskiej.
Historia.
Cmentarz powstał w czasie powstania listopadowego. Pierwotnie na jego terenie znajdowały się mogiły rosyjskich kirasjerów, którzy polegli w bitwie o Olszynkę Grochowską. Następnie do drugiej połowy XIX wieku pochówki na tej nekropolii nie odbywały się. Dopiero w latach 80. XIX wieku cmentarz stał się miejscem pochówków rosyjskich rodzin kupieckich osiadłych w Warszawie, które należały do wspólnot religijnych staroobrzędowców. 
W latach 20. XX wieku w związku z przepełnieniem cmentarza jak i częstszymi pochówkami staroobrzędowców (bezpopowców) na cmentarzu prawosławnym na Woli nekropolia na Kamionku pozostała nieużytkowana. Cmentarz szczęśliwie przetrwał okres II wojny światowej. Dopiero w 1961 podjęto decyzję o jego zamknięciu i ostatecznej likwidacji. W 1970 dokonano rozbiórki parkanu i ostatnich grobowców. Jednak część nagrobków, głównie tych w kształcie charakterystycznych trumien, przeniesiono na Prawosławny Cmentarz Wolski, gdzie znajdują się do dnia dzisiejszego.
Obecnie na miejscu cmentarza staroobrzędowców znajduje się skwer przy ul. Grochowskiej 307. W 2017 na jego terenie ustawiono tablicę informacyjną z historycznym zdjęciem przybliżającą dzieje nekropolii. Tablicę ufundowano z budżetu partycypacyjnego w ramach projektu obywatelskiego zgłoszonego i wybranego przez mieszkańców Pragi. Jego celem było nie tylko zachowanie pamięci o cmentarzu, ale też ocalenie tego skrawka zieleni przed zabudową deweloperską.

</doc>
<doc id="1183804" url="https://pl.wikipedia.org/wiki?curid=1183804" title="Arabis glabra">
Arabis glabra



</doc>
<doc id="1183806" url="https://pl.wikipedia.org/wiki?curid=1183806" title="Magdalena Sakowska">
Magdalena Sakowska



</doc>
<doc id="1183808" url="https://pl.wikipedia.org/wiki?curid=1183808" title="Etretynat">
Etretynat

Etretynat () – organiczny związek chemiczny, retinoid (kwasowa pochodna retinolu), stosowany w leczeniu łuszczycy, łuszczycowego zapalenia stawów, choroby Dariera.
Metabolity leku są silnie teratogenne, dlatego u kobiet zaleca się stosowanie środków antykoncepcyjnych podczas przyjmowania leku i przez dwa lata od zaprzestania terapii. Występują groźne interakcje podczas równoległego przyjmowania tetracyklin i metotreksatu.

</doc>
<doc id="1183809" url="https://pl.wikipedia.org/wiki?curid=1183809" title="Family Man (film)">
Family Man (film)

Family Man (ang. "The Family Man") – film z 2000 roku.
Opis fabuły.
W niewyjaśniony sposób biznesmen Jack Campbell przeistacza się w głowę rodziny. Mieszka w New Jersey zamiast w Nowym Jorku, prowadzi rodzinny samochód zamiast pięknego sportowego ferrari. Teraz nie zarabia pieniędzy na Wall Street, lecz zajmuje się sprzedażą opon. Jego szafa pełna jest flanelowych koszul, choć kiedyś nosił warte tysiące dolarów garnitury. Nie mogąc wrócić do wcześniejszego życia, Jack niechętnie zaczyna grać rolę statecznego męża i ojca.
Nagrody i nominacje.
Nagrody Saturn 2000

</doc>
<doc id="1183810" url="https://pl.wikipedia.org/wiki?curid=1183810" title="FSSP">
FSSP



</doc>
<doc id="1183812" url="https://pl.wikipedia.org/wiki?curid=1183812" title="Fraternitas Sacerdotalis Sancti Petri">
Fraternitas Sacerdotalis Sancti Petri



</doc>
<doc id="1183813" url="https://pl.wikipedia.org/wiki?curid=1183813" title="Fraternitas Sacerdotalis Sancti Pii X">
Fraternitas Sacerdotalis Sancti Pii X



</doc>
<doc id="1183816" url="https://pl.wikipedia.org/wiki?curid=1183816" title="Arabis recta">
Arabis recta



</doc>
<doc id="1183817" url="https://pl.wikipedia.org/wiki?curid=1183817" title="Antyimport">
Antyimport

Antyimport, polityka handlu zagranicznego polegająca na ograniczaniu przywozu z zagranicy towarów, które na większą skalę mogą być wytwarzane w kraju, nazywana również polityką ograniczonej autarkii.
Do końca lat 80. XX wieku polityka antyimportowa stosowana była także w krajach o gospodarce centralnie sterowanej, w tym w Polsce.
Strategia substytucji importu.
Często prowadzi do spadku obrotów handlu światowego i jest powiązana z ograniczeniem działania zasady przewagi komparatywnej. Kraje słabiej rozwinięte (dalej: KSR) korzystały z ceł oraz ograniczeń ilościowych w celu przesunięcia krajowych zasobów z produkcji surowcowej (w której zwykle mają przewagę komparatywną) do produkcji przemysłowej (w której były w porównaniu do innych znacznie mniej wydajne).
Stosowanie takiej polityki może być nieekonomiczne i marnotrawcze. Kraje zużywają wtedy więcej zasobów krajowych do wyprodukowania pewnych wyrobów, niż wymagałby eksport.
Przyczyny.
KSR realizowały politykę antyimportu z powodu chęci ograniczenia ich w specjalizacji w produkcji określonych surowców. Powody były proste: w latach trzydziestych XX wieku nastąpiło załamanie handlu światowego i w wielu KSR nastąpił nawet ponad 50% spadek dochodów z eksportu. Niektóre z tych krajów postanowiły uniezależnić się od gospodarki światowej. Na dodatek KSR kojarzyły rozwinięty sektor przemysłowy z dobrobytem bogatych krajów.
Niebezpieczeństwa.
Może okazać się 'ślepym zaułkiem', gdy kraj będzie się starał rywalizować i rozwijać tam, gdzie jego pozycja komparatywna jest niekorzystna. Także w krótkim okresie polityka antyimportowa jest kosztowna, ponieważ do produkcji wyrobów wykorzystuje się więcej zasobów wytworzonych po relatywnie większych kosztach, niż można je sprowadzić z zagranicy.
Zalety.
Przewaga komparatywna okazuje się kategorią dynamiczną i rozwijając przemysł i opanowując nowe technologie KSR mogą w końcu uzyskać przewagę komparatywną. Poza tym, ochrona celna może pomóc rozwinąć się nowym gałęziom, mimo że dopłacanie do produkcji pozwoliłoby osiągnąć ten sam efekt przy niższym koszcie społecznym

</doc>
<doc id="1183821" url="https://pl.wikipedia.org/wiki?curid=1183821" title="Skin-pass">
Skin-pass

Skin-pass jest ostatnim stadium walcowania metali, w którym zwiększa się twardość, granicę plastyczności i inne parametry jakościowe.

</doc>
<doc id="1183823" url="https://pl.wikipedia.org/wiki?curid=1183823" title="Chenopodium quinoa">
Chenopodium quinoa



</doc>
<doc id="1183826" url="https://pl.wikipedia.org/wiki?curid=1183826" title="Chenopodium bonus-henricus">
Chenopodium bonus-henricus



</doc>
<doc id="1183830" url="https://pl.wikipedia.org/wiki?curid=1183830" title="Eskadra (marynarka wojenna)">
Eskadra (marynarka wojenna)

Eskadra – zespół okrętów jednego lub zbliżonego rodzaju (najczęściej niszczycieli).
Ze względu na postęp technologiczny i mniejsze zmasowanie użycia okrętów, określenie to ma coraz częściej znaczenie historyczne. Niektóre marynarki wojenne jednak mają wciąż tego typu związki taktyczne, np. w US Navy eskadry niszczycieli ("Destroyer Squadron").

</doc>
<doc id="1183831" url="https://pl.wikipedia.org/wiki?curid=1183831" title="Madonna w altanie różanej">
Madonna w altanie różanej

Madonna w altanie różanej – przykład gotyckiego malarstwa tablicowego, namalowany przez Stefana Lochnera. Znajduje się w zbiorach Wallraf-Richartz-Museum w Kolonii.
Wygląd.
Obraz przedstawia Maryję z Dzieciątkiem w otoczeniu aniołów. Wokół rozpościera się trawnik pełen różnorodnych kwiatów, natomiast za nimi znajduje się kamienny, niski, wielokątny mur, przy którym postawiona jest pergola umajona krzakami dzikich róż oraz lilii. Maryja ukazana jest w pełnym splendorze w aksamitnych niebieskich szatach z bogato zdobioną koroną zamkniętą na skroniach. Na przypiętej na piersi kameryzowanej, ozdobnej złotej zaponie można dostrzec wizerunek jednorożca. Maryja o delikatnej, pełnej wdzięku twarzy spogląda na Dzieciątko, które trzyma w rączce jabłko. Owoc ten również prezentują anioły, z których jeden trzyma koszyk pełen jabłek a druga ręką podaje Maryi. Na samej górze kompozycji widoczne jest popiersie Boga, który gestem błogosławieństwa zwraca się do Maryi i Dzieciątka. Pośredniczy temu wątkowi gołębica symbolizująca Ducha Świętego. Kompozycję zdobi bogato dekorowana kotara podtrzymywaną przez dwa anioły. Złote tło ozdobione jest na krawędziach bordiurą z dekoracją roślinną.
Analiza.
Matka Boska ukazana jest w tak zwanym typie „Madonny pokornej” – czyli siedzącej wprost na ziemi lub, jak w tym przypadku, na bordowej poduszce leżącej na trawniku. Jest to kontynuacja znanego już w sztuce bizantyjskiej typu "Sedes Sapientiae". Obraz ten jest bogaty w symbole. Pergola i mur otaczający ogród jest odniesieniem do średniowiecznego przedstawienia "hortus conclusus" – po popełnieniu przez Adama i Ewę grzechu pierworodnego przeznaczony dla Boga i Marii – niepokalanie poczętej. Sam ogród, pełen flory odnosi się do czystości Marii. Róża jest symbolem maryjnym, ale także symbolizuje Chrystusa – biała róża symbolizuje miłość, czerwona cierpienie. Lilia – to symbol skromności czystości i ubóstwa. Oliwkowy kolor dywanu trawy symbolizuje miłosierdzie, a trójlistna koniczyna – Trójcę Świętą.
Wątek trynitarny dopełnia ukazany na górze Bóg Ojciec i Duch Święty – w postaci gołębicy.
Jabłko, które trzyma Jezus, odnosi się do zakazanego owocu, spożytego przez Adama i Ewę; Chrystus potwierdza w ten sposób, że jest nowym Adamem, który przyszedł na świat z celu zbawczej misji, przez którą odkupił ludzkość.
Opracowana z jubilerską dokładnością zapona posiada niewielką figurkę jednorożca – symboliki tej można szukać w antyku – zwierzę mogła schwytać jedynie dziewica, zaś róg stanowić miał panaceum na wszelkie choroby. W chrześcijaństwie jednorożec odnosi się do Chrystusa, który pochodził z Dziewicy Marii.
Ukazane na pierwszym planie muzykujące anioły o dziecięcych twarzach. Oddane z pełnym realizmem instrumenty – lutnia, miniaturowe organy oraz harfa stanowią muzyczne dopełnienie kameralnej, idyllicznej i pozbawionej wszelkich trosk atmosfery.
Madonna w altanie różanej stanowi ważniejszy przykład niemieckiego malarstwa wywodzącego się ze szkoły kolońskiej XV wieku. Daleko idąca idealizacja, oraz dworskość poświadczają znajomość „stylu pięknego”, którego precedensów można szukać na zachodzie w malarstwie burgundzkim i w Westfalii na wschodzie. Nie znamy początkowych dziejów obrazu, nie jest wyjaśniona także sprawa funkcji dzieła; jego wymiary mogą sugerować przeznaczenie do prywatnej dewocji.

</doc>
<doc id="1183833" url="https://pl.wikipedia.org/wiki?curid=1183833" title="Cena administrowana">
Cena administrowana



</doc>
<doc id="1183835" url="https://pl.wikipedia.org/wiki?curid=1183835" title="Judaszowiec południowy">
Judaszowiec południowy

Judaszowiec południowy, judaszowiec wschodni ("Cercis siliquastrum" L.) – gatunek drzewa z rodziny bobowatych. Rodzimy obszar występowania obejmuje tereny Azji Mniejszej (Iran, Irak, Izrael, Jordania, Liban, Syria, Turcja) i południowej Europy (Albania, Bułgaria, Jugosławia, Grecja, Włochy). Jest uprawiany w Afryce i Ameryce Północnej. W Polsce jest uprawiany (bardzo rzadko) jako roślina ozdobna, znajduje się także w kolekcjach niektórych ogrodów botanicznych.
Biologia i ekologia.
Roślina wieloletnia, fanerofit. W naturalnym środowisku rośnie na kamienistych, suchych i słonecznych zboczach. Kwitnie bardzo obficie w kwietniu-maju, przed rozwojem liści. Strąki utrzymują się na drzewie przez całą zimę. 
Nazewnictwo.
Nazwa tego drzewa wiąże się z podaniem, iż na drzewie tego właśnie gatunku powiesił się Judasz. Istnieje legenda, że kwiaty tej rośliny były białe, a gdy powiesił się na niej Judasz zarumieniły się ze wstydu. W "Biblii" judaszowiec południowy nie jest wymieniony z nazwy ani razu, mimo to większość badaczy roślin biblijnych uważa, że jest on tym drzewem, na którym powiesił się Judasz. Gatunek ten jest też powszechnie uprawiany w ogrodach biblijnych. Alternatywnie nazwa tłumaczona jest pomyłką wynikającą z interpretacji pierwotnej nazwy znaczącej „drzewo żydowskie” "Arbor Judae" stosowanej do XIX wieku (także w języku polskim) z powodu popularności tego gatunku w nasadzeniach ozdobnych w rejonie Jerozolimy. Z czasem nazwa łacińska zaczęła być interpretowana jako „drzewo Judasza” ("Arbor Judaeae"), co wpłynęło na nazwę zwyczajową tego gatunku w różnych językach.
Uprawa.
W Polsce może być uprawiany tylko w rejonach o cieplejszym klimacie (południowo-zachodnia część kraju), przemarza bowiem podczas surowych zim. W chłodniejszych rejonach Polski należy go na zimę okrywać matami. Jest natomiast bardzo odporny na suszę.
Judaszowca południowego najłatwiej rozmnażać przez nasiona. Wysiewa się je wiosną w szklarni, pod folią lub w ciepłym inspekcie. 
Preferuje miejsca słoneczne i zaciszne, zabezpieczone od zimnych wiatrów. Najlepiej rośnie na luźnej, piaszczystej glebie o odczynie obojętnym lub lekko zasadowym. Źle znosi przesadzanie. Nie wymaga przycinania. Drzewo należy nawozić nawozami azotowymi, ale nie później niż do końca czerwca, przedłużenie nawożenia czyni roślinę bardziej wrażliwą na mróz, gdyż pędy nie zdążą zdrewnieć przed zimą.

</doc>
<doc id="1183836" url="https://pl.wikipedia.org/wiki?curid=1183836" title="Håvard Solbakken">
Håvard Solbakken

Håvard Solbakken (ur. 9 sierpnia 1973 r.) – norweski biegacz narciarski, brązowy medalista mistrzostw świata.
Kariera.
W 2001 roku wystartował na mistrzostwach świata w Lahti. Osiągnął tam największy sukces w swojej karierze zdobywając brązowy medal w sprincie techniką dowolną. W biegu tym wyprzedzili go jedynie zwycięzca, również reprezentant Norwegii Tor Arne Hetland oraz drugi na mecie Cristian Zorzi z Włoch. Na tych samych mistrzostwach zajął także 27. miejsce w biegu łączonym na 20 km. Na kolejnych mistrzostwach świata już nie startował.
Nigdy nie startował na igrzyskach olimpijskich. Najlepsze wyniki w Pucharze Świata osiągnął w sezonie 1999/2000, kiedy to zajął 22. miejsce w klasyfikacji generalnej, a w klasyfikacji sprintu był trzeci. Ponadto Solbakken w 2000 roku zdobył srebrny medal mistrzostw Norwegii w biegu na 15 km stylem klasycznym, a w biegu na 10 km stylem klasycznym wywalczył brązowy medal. Podczas mistrzostw Norwegii w 2004 roku wywalczył brązowe medale w sprincie drużynowym techniką dowolną oraz na dystansie 50 km stylem dowolnym.
W 2006 roku zakończył karierę.

</doc>
<doc id="1183837" url="https://pl.wikipedia.org/wiki?curid=1183837" title="Haavard Solbakken">
Haavard Solbakken



</doc>
<doc id="1183839" url="https://pl.wikipedia.org/wiki?curid=1183839" title="Krótkonos brązowy">
Krótkonos brązowy

Krótkonos brązowy, jamraj brunatny ("Isoodon obesulus") – gatunek ssaka z podrodziny jamrajów (Peramelinae) w rodzinie jamrajowatych (Peramelidae). W Australii z powodu niszczenia przez człowieka jego środowiska występuje wyspowo, jednak w dogodnych warunkach pospolity.
Zasięg występowania.
Krótkonos brązowy występuje w zależności od podgatunku:
Charakterystyka ogólna.
Długość ciała 28–36 cm, ogona 9–14,5 cm; masa ciała 0,4–1,8 kg (samce są o 40% cięższe od samic). Wierzch ciała jest ciemnoszary lub żółtobrązowy, spód natomiast żółtawobiały. Uszy są zaokrąglone. Drugi i trzeci palec tylnej kończyny są ze sobą zrośnięte (służą do czyszczenia futra). Przednie kończyny jamrajów są krótsze od tylnych, czym przypominają kangury. Krótkonos posiada torbę, która biegnie wzdłuż brzucha i otwiera się do tyłu między tylnymi nogami. 
Długość życia.
Od 2,5 do 3 lat.
Środowisko życia.
Głównie tereny z niskimi krzewami, okresowo wypalanymi, czasami również w okolicach bagien i rzek.
Tryb życia.
Prowadzi samotniczy tryb życia. Jest aktywny głównie w nocy, dzień przesypia w stożkowatym gnieździe na ziemi. Areał osobniczy waha się od 1 do 6 ha (w zależności od środowiska i płci). Poszczególne rewiry mogą zachodzić na siebie. Głównym pożywieniem jamrajów są dżdżownice, owady i ich larwy oraz owoce. Do wykopywania pokarmu spod ziemi służą ostre pazury.
Rozród.
Okres rozrodczy rozpoczyna się w czerwcu i trwa 6 – 8 miesięcy. Ciąża jest krótka i trwa 12 – 15 dni. Po tym okresie na świat przychodzi 1 – 6 młodych (2 – 3 mioty w ciągu roku). Okres laktacji trwa 60 – 70 dni. Po 90 dniach samice mogą ponownie przystąpić do rozrodu. Dojrzałość płciową jamraje uzyskują po około 210 dniach życia.
Wrogowie.
Na krótkonosy brązowe polują koty, lisy, drapieżne torbacze i ptaki.
Zagrożenie i ochrona.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii niskiego ryzyka LC.

</doc>
<doc id="1183840" url="https://pl.wikipedia.org/wiki?curid=1183840" title="Boxing Day">
Boxing Day

Boxing Day – święto obchodzone w Wielkiej Brytanii, Kanadzie, Nowej Zelandii i Australii oraz w innych krajach Wspólnoty Narodów 26 grudnia (dzień po Bożym Narodzeniu) lub w niektórych krajach na następny dzień powszedni po świętach, jeżeli 26 grudnia przypada na sobotę lub niedzielę.
Pochodzenie święta.
Nazwa święta wywodzi się od tradycyjnego, datującego się od średniowiecza zwyczaju darowania służbie lub biednym podarunków zapakowanych w pudełka (ang. "box"), według słownika oksfordzkiego „To give a "Christmas-box" (colloq.); whence "boxing-day”", istnieje wiele tradycji ludowych wyjaśniających powstanie tego zwyczaju, większość z nich wiąże się z rozdawaniem prezentów, pieniędzy czy jedzenia zapakowanych w pudełka.
Według niektórych podań w tym dniu bogacze rozdawali prezenty czy pieniądze, inny przekaz mówi, że nazwa ta pochodzi od "lockbox", skarbonki na datki znajdującej się w kościele – pieniądze zebrane w tym dniu były rozdawane ubogim parafianom.
Jeszcze inna etymologia tego słowa wiąże się ze średniowiecznym zwyczajem, kiedy to w tym dniu łapano strzyżyka, „króla wszystkich ptaków”, wkładano go do pudełka i obnoszono po wszystkich domach we wsi, co miało przynieść szczęśliwy rok i dobre plony (zobacz też Złota Gałąź).
Data święta.
"Boxing Day" zazwyczaj obchodzony jest 26 grudnia i tradycyjnie (bez względu na to jakie przepisy prawne obowiązują w danym państwie) święto jest znane pod tą nazwą, ale jeżeli przypada w niedzielę to w państwach, w których "Boxing Day" jest dniem wolnym od pracy dzień wolny „przechodzi” na poniedziałek. Jeżeli Boże Narodzenie wypada w niedzielę, to po poniedziałkowym "Boxing Day" wtorek jest także dniem wolnym od pracy.
"Boxing Day" w różnych krajach.
Australia.
Pomimo iż w Australii "Boxing Day" jest dniem wolnym od pracy, tradycyjnie w tym dniu rozpoczynały się poświąteczne wyprzedaże w sklepach (zamknięte pozostają biura czy zakłady produkcyjne), w ostatnich latach w niektórych stanach wprowadzono nowe przepisy wprowadzające ograniczenia handlu w tym dniu i poświąteczne wyprzedaże rozpoczynają się 27 grudnia.
W Australii Południowej 26 grudnia obchodzony jest jako "Proclamation Day" (dzień założenia Australii Południowej) i jest dniem wolnym od pracy.
W tym dniu w Australii rozpoczynają się dwie popularne imprezy sportowe – jest to pierwszy dzień regaty Sydney-Hobart i meczu krykietowego Boxing Day Test.
Kanada.
W Kanadzie "Boxing Day" jest dniem wolnym od pracy z wyjątkiem części osób pracujących w sklepach. Wiele sklepów otwiera drzwi dla klientów o północy 26 grudnia i pod względem obrotu jest to tradycyjnie jeden z najlepszych dni handlowych.
Afryka Południowa.
W Afryce Południowej 26 grudnia znany jako "Day of Goodwill" (dzień dobrej woli).
Wielka Brytania.
Także w Wielkiej Brytanii "Boxing Day" jest tradycyjnym dniem wielkich, poświątecznych wyprzedaży, rozgrywana jest pełna kolejka piłkarska Premier League

</doc>
<doc id="1183842" url="https://pl.wikipedia.org/wiki?curid=1183842" title="Witalij Dienisow">
Witalij Dienisow

Witalij Walerjewicz Dienisow (ros. Виталий Валерьевич Денисов, ur. 27 lutego 1976 w Barnaule) – rosyjski biegacz narciarski, brązowy medalista mistrzostw świata.
Kariera.
Igrzyska olimpijskie w Salt Lake City w 2002 roku były pierwszymi i zarazem ostatnimi w jego karierze. Zajął tam między innymi piąte miejsce w biegu łączonym na 20 km oraz siódme miejsce w biegu na 15 km techniką klasyczną. Ponadto wspólnie z Siergiejem Nowikowem, Michaiłem Iwanowem i Nikołajem Bolszakowem zajął szóste miejsce w sztafecie 4x10 km.
W 1999 roku wystartował na mistrzostwach świata w Ramsau, gdzie w swoim najlepszym starcie, w biegu pościgowym 10+15 km zajął 25. miejsce. Swój największym sukces osiągnął podczas mistrzostw świata w Lahti zdobywając brązowy medal w biegu łączonym na 20 km. W biegu tym uległ jedynie zwycięzcy Perowi Elofssonowi ze Szwecji oraz drugiemu na mecie Johannowi Mühleggowi z Hiszpanii. Dwa lata później, na mistrzostwach świata w Val di Fiemme zajął między innymi 9. miejsce w biegu na 15 km techniką klasyczną oraz czwarte miejsce w sztafecie. Na kolejnych mistrzostwach już nie startował.
W 1996 roku wystartował na mistrzostwach świata juniorów w 1996, gdzie zdobył złoty medal w sztafecie, a w biegu na 10 km techniką klasyczną zajął 24. miejsce.
Najlepsze wyniki w Pucharze Świata osiągnął w sezonie 1999/2000, kiedy to zajął 32. miejsce w klasyfikacji generalnej.
W 2003 roku zakończył karierę.

</doc>
<doc id="1183843" url="https://pl.wikipedia.org/wiki?curid=1183843" title="Vitaly Denisov">
Vitaly Denisov



</doc>
<doc id="1183844" url="https://pl.wikipedia.org/wiki?curid=1183844" title="Isoodon obesulus">
Isoodon obesulus



</doc>
<doc id="1183846" url="https://pl.wikipedia.org/wiki?curid=1183846" title="Depozyt importowy">
Depozyt importowy

Depozyt importowy – zobowiązanie importera przez władze państwa importującego do wpłacenia na określony czas pewnej części wartości towaru mającego być przedmiotem importu na specjalny nieoprocentowany rachunek bankowy. Depozyt importowy jest jednym ze sposobów ograniczenia przywozu, gdyż w rezultacie jego wpłacenia następuje zamrożenie środków pieniężnych importera, co powoduje utratę korzyści, które mógłby on osiągnąć w przypadku włożenia takiej sumy na oprocentowane konto bankowe lub wykorzystania jej w obrocie gospodarczym.

</doc>
<doc id="1183849" url="https://pl.wikipedia.org/wiki?curid=1183849" title="Gabriel Macht">
Gabriel Macht

Gabriel Swann Macht (ur. 22 stycznia 1972 w Nowym Jorku) – amerykański aktor i producent filmowy.
Życiorys.
Wczesne lata.
Urodził się w Bronxie w Nowym Jorku jako syn aktora Stephena Machta i Suzanne Victorii Pulier. Wychowywał się z trójką rodzeństwa: braćmi - Jesse i Ari'm oraz siostrą Julie. W 1977 roku wraz z rodziną przeprowadził się do stanu Kalifornia. 
Kariera.
W wieku ośmiu lat pod pseudonimem artystycznym Gabriel Swann wystąpił na dużym ekranie u boku Treata Williamsa w komedii "Dlaczego byłbym kłamał?" ("Why Would I Lie?", 1980) w roli Jorge’a, za którą zdobył nominację do nagrody Young Artist Award. W 1990 roku ukończył Beverly Hills High School, a w 1994 roku ukończył szkołę dramatyczną przy Carnegie Mellon College of Fine Arts w Pittsburghu, w stanie Pensylwania. Wziął udział w przedstawieniu szkolnym "The Music Man" z Monica Lewinsky.
Pojawił się w operze mydlanej dla młodzieży Spelling Television "Beverly Hills, 90210" (1991) jako Tal Weaver, telewizyjnym dramacie przygodowym Hallmark "Z biegiem rzeki" ("Follow the River", 1995) z Sheryl Lee i Ellen Burstyn, sitcomie ABC "Spin City" (1997) u boku Michaela J. Foxa, serialu HBO "Seks w wielkim mieście" ("Sex and the City", 1998) z Sarah Jessicą Parker, serialu fantastycznonaukowym NBC "Na granicy światów" ("The Others", 2000) w roli doktora Marka Gabriela oraz dramacie biograficznym ABC "Historia Audrey Hepburn" ("The Audrey Hepburn Story", 2000) z Jennifer Love Hewitt jako William Holden.
Na dużym ekranie zagrał w komedii "Przygody Sebastiana Cole" ("The Adventures of Sebastian Cole", 1998) u boku Adriana Greniera, westernie "Bandyci" ("American Outlaws", 2001) z Kathy Bates, Timothy Daltonem, Colinem Farrellem i Terrym O’Quinnem, filmie sensacyjno-wojennym "Za linią wroga" ("Behind Enemy Lines", 2001) u boku Gene’a Hackmana i Owena Wilsona, thrillerze "Rekrut" ("The Recruit", 2003) z Colinem Farrellem i Alem Pacino, dreszczowcu Roberta De Niro "Dobry agent" ("The Good Shepherd", 2006) u boku Aleca Baldwina, Angeliny Jolie i Matta Damona oraz komedii romantycznej "A właśnie, że tak!" ("Because I Said So", 2007) z Lauren Graham, Stephenem Collinsem i Diane Keaton.
Trafił też na off-Broadway jako Elvis Presley w komedii Steve’a Martina "Picasso at the Lapin Agile".
Życie prywatne.
W dniu 29 grudnia 2004 roku poślubił modelkę i aktorkę Jacindę Barrett. Mają dwójkę dzieci: córkę Satine Anais Geraldine (ur. 20 sierpnia 2007 roku w Los Angeles) i syna Luca (ur. 26 lutego 2014).

</doc>
<doc id="1183851" url="https://pl.wikipedia.org/wiki?curid=1183851" title="Michaił Iwanow (narciarz)">
Michaił Iwanow (narciarz)

Michaił Piotrowicz Iwanow (ros. Михаил Петрович Иванов, ur. 20 listopada 1977 w Ostrowie) – rosyjski biegacz narciarski, mistrz olimpijski i brązowy medalista mistrzostw świata.
Kariera.
Po raz pierwszy na arenie międzynarodowej pojawił w marcu 1995 roku podczas mistrzostw świata juniorów w Gällivare, gdzie zdobył srebrny medal w sztafecie. Na rozgrywanych rok później mistrzostwach świata juniorów w Asiago zwyciężył w tej samej konkurencji, a w biegu na 10 km techniką klasyczną zajął czwarte miejsce. Ponadto podczas mistrzostw świata juniorów w Canmore w 1997 roku zdobył kolejny srebrny medal w sztafecie.
W Pucharze Świata w biegach narciarskich zadebiutował w sezonie 1996/1997. Najlepsze wyniki osiągnął w sezonie 1999/2000, kiedy to zajął 15. miejsce w klasyfikacji generalnej, a w klasyfikacji biegów długodystansowych był drugi.
Mistrzostwa świata w Trondheim w 1997 r. były jego pierwszą dużą imprezą. Zajmował tam miejsca poza pierwszą trzydziestką. Znacznie lepiej spisał się na mistrzostwach świata w Ramsau, gdzie jego najlepszym wynikiem było 9. miejsce w biegu na 10 km techniką klasyczną. Jednak swój największy sukces na mistrzostwach świata osiągnął podczas mistrzostw w Lahti, gdzie zdobył brązowy medal w biegu na 30 km stylem klasycznym. Startował ponadto na mistrzostwach w Val di Fiemme oraz mistrzostwach w Oberstdorfie, ale bez sukcesów.
W 2002 r. wziął udział w igrzyskach olimpijskich w Salt Lake City. Zdobył tam złoty medal w biegu na 50 km techniką klasyczną wyprzedzając Andrusa Veerpalu z Estonii oraz Odd-Bjørna Hjelmeseta z Norwegii. Pierwszym zawodnikiem na mecie tego wyścigu był reprezentant Hiszpanii Johann Mühlegg, lecz został zdyskwalifikowany za stosowanie dopingu. W związku z tym złoty medal przypadł Iwanowowi. Na tych samych igrzyskach zajął także 6. miejsce w sztafecie oraz 11. miejsce w biegu na 15 km stylem klasycznym. Na późniejszych igrzyskach już nie startował.

</doc>
<doc id="1183852" url="https://pl.wikipedia.org/wiki?curid=1183852" title="Mikhail Ivanov">
Mikhail Ivanov



</doc>
<doc id="1183860" url="https://pl.wikipedia.org/wiki?curid=1183860" title="Austriacka teoria pieniądza">
Austriacka teoria pieniądza

Austriacka teoria pieniądza – integralna część doktryny ekonomicznej szkoły austriackiej.
Podwaliny pod austriacką teorię pieniądza położył Eugen von Böhm-Bawerk w swoich pracach na temat pochodzenia stopy procentowej. Teoria po raz pierwszy została kompleksowo przedstawiona przez Ludwiga von Misesa w dziele "The Theory of Money and Credit" (Teoria pieniądza i kredytu). Jednym z centralnych twierdzeń książki jest "teoremat regresji", który można rozpatrywać jako tezę czysto teoretyczną, lub historyczną. W pierwszym przypadku mówi ona tyle, że ludzie w wyniku swobodnej interakcji na wolnym rynku są w stanie wytworzyć instytucję pieniądza. Jest tak dlatego, że wymiana barterowa generuje wysokie koszty transakcyjne, w związku z czym w interesie każdego z uczestników rynku znajduje się wymiana posiadanych dóbr, na dobro, które łatwo wymienić na inne dobra w kolejnych transakcjach. W ten sposób spontanicznie kształtuje się środek wymiany, który niezależnie od swojej wartości użytkowej uzyskuje wartość wymienną. Środkiem wymiany staje się najczęściej to dobro, które cechuje się materialną trwałością, stabilnością wartości i łatwością podziału na jednostki, na przykład złoto, srebro, muszle itp. "Teoremat regresji" w swojej wersji historycznej mówi tyle, że pieniądz nie tyle teoretycznie, ale rzeczywiście powstał w wyniku dobrowolnych wymian rynkowych bez zewnętrznej ingerencji państwa.
Austriacka teoria pieniądza, w swojej wersji zaproponowanej przez Misesa, przeciwstawia się ilościowej teorii pieniądza mówiącej, że zmiany całkowitej podaży pieniądza oddziałują tylko na poziom cen. Przedstawiciele szkoły austriackiej twierdzą, że pieniądz nie rozchodzi się w gospodarce w sposób neutralny i płynny. Dodatkowa ilość pieniądza musi odbywać się jakimiś kanałami, zwiększając stopniowo (niejednocześnie) ceny poszczególnych dóbr. Najczęściej zwiększenie podaży pieniądza odbywa się poprzez system bankowy zwiększając w pierwszej kolejności ceny dóbr inwestycyjnych, a w dalszej konsumpcyjnych. Innymi słowy, zgodnie z austriacką teorią pieniądza zmiany ilości pieniądza w gospodarce oddziałują nie tylko na poziom, ale również na strukturę cen.
Przedstawiciele szkoły austriackiej są najczęściej przeciwnikami wszelkich interwencji państwa na rynku pieniądza, twierdząc, że państwo w swoim interesie będzie dążyło do "psucia" pieniądza, czyli nadmiernego zwiększania jego podaży, co w austriackiej teorii cyklu koniunkturalnego jest jedną z przyczyn cyklu koniunkturalnego w gospodarce. Przeciwdziałać temu ma albo wprowadzenie systemu waluty złotej, albo denacjonalizacja pieniądza, czyli zniesienie monopolu państwa na produkcję pieniądza.

</doc>
<doc id="1183861" url="https://pl.wikipedia.org/wiki?curid=1183861" title="Simon Madden">
Simon Madden

Simon Madden (ur. 1 maja 1988 w Dublinie) – irlandzki piłkarz występujący najczęściej na pozycji prawego obrońcy. Obecnie gra w Dundalk.
Kariera klubowa.
Simon Madden w 2004 trafił do juniorskiej drużyny Leeds United. Do dorosłej kadry „The Whites” po raz pierwszy został powołany w 2006, kiedy to podpisał z Leeds profesjonalny kontrakt. W ekipie z Elland Road Madden zadebiutował 13 listopada 2007 w przegranym 1:2 spotkaniu przeciwko Bury w ramach rozgrywek Johnstone's Paint Trophy, kiedy to rozegrał pełne 90 minut. W kwietniu 2008 irlandzki piłkarz na testach w zespole Cheltenham Town, jednak „The Robins” nie zdecydowali się podpisać kontraktu z Maddenem. Pięć dni później działacze Leeds poinformowali, że zrezygnowali z usług Irlandczyka.
Madden pewien czas pozostawał bez klubu, aż trafił do Shamrock Rovers. W jego barwach zadebiutował 21 lipca 2008 w zremisowanym 1:1 spotkaniu przeciwko drużynie Pats. Po zakończeniu sezonu 2009 Madden został wolnym zawodnikiem. Na początku 2010 został graczem Darlington. Rozegrał dla niego 15 meczów w League Two, po czym odszedł do irlandzkiego Dundalk.
Kariera reprezentacyjna.
19 sierpnia 2008 w zremisowanym 1:1 meczu z Austrią Madden zadebiutował w reprezentacji Irlandii do lat 21. Następnie wystąpił również w pojedynkach przeciwko Bułgarii i Portugalii.

</doc>
<doc id="1183862" url="https://pl.wikipedia.org/wiki?curid=1183862" title="Samuel Poznański">
Samuel Poznański

Samuel Abraham Poznański, jid. שמואל אבֿרהם פּאָזנאַנ'סקי (ur. 6 października 1864 w Lubrańcu, zm. 5 grudnia 1921 w Warszawie) – polski rabin z nurtu judaizmu reformowanego, doktor filozofii, uczony, orientalista, historyk, publicysta, znawca historii Karaimów, wczesnośredniowiecznej historii Żydów oraz kalendarza żydowskiego.
Życiorys.
Urodził się w Lubrańcu pod Włocławkiem w tradycyjnej rodzinie żydowskiej. Od 1882 uczęszczał do szkoły realnej Samuela Dicksteina w Warszawie. Po jej ukończeniu studiował na Cesarskim Uniwersytecie Warszawskim. W latach 1890–1896 studiował kolejno judaistykę, orientalistykę i filozofię na uniwersytetach w Berlinie i Heidelbergu, gdzie się doktoryzował. W 1896 na Hochschule für die Wissenschaft des Judenthums w Berlinie uzyskał smichę rabinacką.
Po ich ukończeniu został mianowany na rabina i kaznodzieję Wielkiej Synagogi na Tłomackiem w Warszawie, po śmierci Izaaka Cylkowa i piastował te funkcje aż do śmierci. Od 1904 pracował również jako bibliotekarz działającej przy synagodze Biblioteki Judaistycznej. Był inicjatorem budowy nowego gmachu biblioteki. W 1897 brał udział w I Światowym Kongresie Syjonistycznym w Bazylei.
Podczas I wojny światowej brał udział w komitetach ratunkowych niosących pomoc żydowskim ofiarom i poszkodowanym tej wojny. 16 kwietnia 1917 wygłosił uroczystą, pożegnalną mowę na pogrzebie Ludwika Zamenhofa. Padły prorocze słowa: "Przyjdzie chwila, że cała polska ziemia zrozumie, jaką promienną sławę dał ten wielki syn swojej ojczyźnie...". W 1918 wszedł w skład warszawskiej Rady Miejskiej, a w 1920 wraz z Majerem Bałabanem założył szkołę rabinacką Tachkemoni.
W 1921 przedstawiciele społeczności Wielkiej Synagogi wystąpili o mianowanie Poznańskiego naczelnym rabinem Warszawy. Z gwałtownym protestem przeciw tej kandydaturze wystąpili chasydzi, do czego wezwał swych zwolenników cadyk z Góry Kalwarii, Abraham Mordechaj Alter, mimo że akt nominacji nowego rabina zawierał informację o tym, że będzie on pełnił swe funkcje wyłącznie dla osób związanych z judaizmem reformowanym z terenu całego miasta. Pod gmachem Zarządu Gminy Żydowskiej doszło do zajść, a jego biura zostały częściowo zdemolowane.
Samuel Poznański zmarł wkrótce po objęciu stanowiska naczelnego rabina. Jest pochowany na cmentarzu żydowskim przy ulicy Okopowej w Warszawie (kwatera 10, rząd 9). Jego nagrobek jest dziełem Henryka Stifelmana. Jego żoną była pochodząca z Płocka Estera Ludwika Poznańska-Seiden z domu Kirsztein (1877–1932).
Twórczość.
Samuel Poznański opublikował liczne artykuły z zakresu judaistyki i orientalistyki, prace bibliograficzne oraz hasła specjalistyczne w encyklopediach: "The Jewish Encyclopedia" (1901–1906) czy "Еврейская энциклопедия (Jewriejskaja Encikłopedia)" (1906–1913).
Opublikował część swoich kazań w języku polskim, m.in. "Kazanie z okazji otwarcia obu wyższych uczelni wygłoszone w sobotę rozdziału Wajiszlach 5776 przez Samuela Poznańskiego", wydanego w Warszawie w 1916. Większość prac Poznańskiego pozostało w rękopisach i uległo zniszczeniu podczas II wojny światowej.

</doc>
<doc id="1183863" url="https://pl.wikipedia.org/wiki?curid=1183863" title="Florea Rimaru">
Florea Rimaru

Florea Rîmaru (ur. 19 września 1918, zm. 23 września 1972) – rumuński seryjny morderca, ojciec Iona Rimaru, zabił około 5 osób.
Młodość.
Florea był synem rolnika, ojciec nadużywał alkoholu. Już od najmłodszych lat ciężko pracował w gospodarstwie rodziców, z czasem miał tego coraz bardziej dosyć. Marzył o wyjeździe do wielkiego miasta, co było powodem kłótni między nim a rodzicami. W 1945 ożenił się z dziewczyną z miasteczka Corabia, spłodził troje dzieci, najstarszym z nich był Ion. Florea nie był dobrym mężem, zdradzał żonę głównie z młodymi dziewczynami, został nawet przyłapany na seksie z nastoletnią córką sąsiadów, regularnie bił żonę. W 1956 porzucił żonę i dzieci i wyjechał do Bukaresztu, czym spełnił swoje życiowe marzenie.
Morderstwa.
Florea mordował swoje ofiary w podobny sposób jak syn (prawdopodobnie to on go tego nauczył) i robił to jeszcze przed swoim ślubem. Atakował w 1944 roku wieczorem lub w nocy kobiety w swoim typie, atakował je młotkiem lub nożem, odbywał stosunek, a w momencie orgazmu z całej siły dźgał bądź uderzał tak, aby zabić. O zabójstwach nie mówiono wiele, upłynęły one w cieniu hitlerowskiej okupacji i drugiej wojny światowej. Gdy jego najstarszy syn Ion przeniósł się do Bukaresztu, prawdopodobnie nakłaniał go do zabójstw, możliwe, że mordował razem z nim.
Wykrycie Florei.
Florea Rîmaru nigdy nie miał procesu, zginął rok po swoim synu – 23 września 1972 wypadł z jadącego pociągu. Przypuszczalnie został wypchnięty przez agentów Securitate, jego ciało przewieziono do prosektorium, gdzie poddano porównaniom jego włosy, odciski palców i zmierzono mu stopy. Okazało się, że pasują do śladów sprawcy odpowiedzialnego za około 5 zabójstw z 1944.

</doc>
<doc id="1183864" url="https://pl.wikipedia.org/wiki?curid=1183864" title="Rybia łuska arlekinowa">
Rybia łuska arlekinowa



</doc>
<doc id="1183865" url="https://pl.wikipedia.org/wiki?curid=1183865" title="Płod arlekinowy">
Płod arlekinowy



</doc>
<doc id="1183866" url="https://pl.wikipedia.org/wiki?curid=1183866" title="Dancewicz">
Dancewicz

Dancewicz – polskie nazwisko. Na początku lat 90. XX wieku w Polsce nosiło je 516 osób.

</doc>
<doc id="1183867" url="https://pl.wikipedia.org/wiki?curid=1183867" title="Kochia scoparia">
Kochia scoparia



</doc>
<doc id="1183869" url="https://pl.wikipedia.org/wiki?curid=1183869" title="Horst Hrubesch">
Horst Hrubesch

Horst Hrubesch (ur. 17 kwietnia 1951 w Hamm) – niemiecki piłkarz, napastnik i trener piłkarski. Mistrz Europy (1980) i wicemistrz świata (1982).
Kariera sportowa.
Zauważony został dopiero w wieku 24 lat, kiedy to podpisał kontrakt z Rot-Weiss Essen. W 1978 został piłkarzem Hamburger SV i w tym klubie odniósł największe sukcesy. Trzykrotnie zostawał mistrzem RFN (1979, 1982, 1983), w 1983 triumfował także w Pucharze Europy. W 1982 był królem strzelców ligi (27 trafień). W latach 1983–1985 grał w belgijskim Standard Liège, w sezonie 1985/1986 był zawodnikiem Borussii Dortmund. W Bundeslidze rozegrał 224 spotkania i strzelił 136 bramek.
W reprezentacji RFN debiutował 2 kwietnia 1980 w meczu z Austrią. Do 1982 rozegrał w kadrze 21 spotkań i zdobył 6 bramek. W 1980 został mistrzem Europy. Był bohaterem meczu finałowego z Belgią – strzelił dwie bramki, a RFN wygrało 2:1. Podczas MŚ 82 wystąpił w pięciu meczach i raz trafił do bramki przeciwnika.
W 2016 razem z reprezentacją Niemiec U-21 zdobył srebrny medal olimpijski.

</doc>
<doc id="1183871" url="https://pl.wikipedia.org/wiki?curid=1183871" title="Shararat">
Shararat

Shararat (tłumaczenie „Szkoda”, inny tytuł „Sharaarat”, rosyjski tytuł: „Wiecznyje cennosti”) – indyjski dramat rodzinny i społeczny z elementami romansu i musicalu wyreżyserowany w 2002 roku przez debiutanta Gurudev Bhalla. W roli głównej Abhishek Bachchan, w drugoplanowych Amrish Puri, Om Puri i Helen. Tematem filmu jest przemiana młodego człowieka – od beztroski i używania życia ku współczuciu odpowiedzialności i trosce za innych. Film opowiada też o dramacie ludzi starych, którzy czują się niepotrzebni w swoich rodzinach, opuszczeni, lekceważeni, niechciani przez swoje dzieci, w wychowanie których, wykształcenie i pomoc w założeniu rodziny włożyli kiedyś wszystkie swoje siły. Tematem jest ich żal, strach o przyszłość, pragnienie wdzięczności, szacunku i miłości, a także nadzieja na powrót do rodziny.
Fabuła.
Rahul Khanna (Abhishek Bachchan) rozpieszczony bogactwem ojczyma, trwoniący czas na zabawie i wyścigach samochodowych przez Mumbaj dzięki przekupstwu policji i umiejętności manipulowania rodzicami z każdej sytuacji wychodzi obronną ręka nie doświadczając konsekwencji swoich czynów. Pewnego dnia jednak trafia na oficera policji (Om Puri), który poważnie traktuje prawo i swoją odpowiedzialność za łamiących je. Dochodzi do sądu podczas którego Rahul zostaje skazany zamiast na grzywnę na miesięczny pobyt w domu spokojnej starości w „aśramie” w górach Himachal Pradesh. Pobyt tam ma dla niego być lekcją, szansą na uświadomienie sobie błędów i okazją do zmiany siebie.
Muzyka i piosenki.
Twórca muzyki jest duet Sajid-Wajid.

</doc>
<doc id="1183873" url="https://pl.wikipedia.org/wiki?curid=1183873" title="Matthias Wahls">
Matthias Wahls

Matthias Wahls (ur. 25 stycznia 1968) – niemiecki szachista i pokerzysta, arcymistrz od 1988 roku.
Kariera szachowa.
W roku 1985 zdobył w Telgte tytuł mistrza kraju juniorów, natomiast w 1987 podzielił VI, a w 1988 – V miejsce w mistrzostwach świata juniorów do lat 20. W latach 90. XX wieku należał do ścisłej czołówki niemieckich szachistów, dwukrotnie (1990, 1992) reprezentując narodowe barwy na szachowych olimpiadach. Osiągnął szereg sukcesów w turniejach o indywidualne mistrzostwo Niemiec: w 1994 zdobył srebrny medal, natomiast w 1996 i 1996 – medale złote. W 1999 zakwalifikował się do pucharowego turnieju o mistrzostwo świata, w II rundzie przegrywając z Wasilijem Iwanczukiem.
Do największych indywidualnych sukcesów Wahlsa w turniejach międzynarodowych należą m.in. I m. w Hamburgu (1987), II m. w Budapeszcie (1988, za Stefanem Mohrem), I m. w Biel (1989, główny turniej otwarty), dz. I m. w Dortmundzie (1989, turniej B, wspólnie z Olivierem Renetem), I m. w Lucernie (1989), II m. w Hamburgu (1991, za Arturem Jusupowem), dz. II m. w Taastrup (1992, za Curtem Hansenem, wspólnie z Jonny Hectorem), dz. I m. w Berlinie (1994, wspólnie z m.in. Weresławem Eingornem), I m. w Lucernie (1994, międzynarodowe mistrzostwa Szwajcarii), I m. w Bad Endbach (1995), dz. II m. w Hamburgu (1995, za Wiktorem Korcznojem, wspólnie z m.in. Igorem Glekiem, Jörgiem Hicklem, Władimirem Małaniukiem i Christopherem Lutzem) oraz I m. w Hamburgu (1996).
Najwyższy ranking w karierze osiągnął 1 stycznia 1999 r., z wynikiem 2609 punktów dzielił wówczas 62-67. miejsce na światowej liście FIDE, jednocześnie zajmując 4. miejsce wśród niemieckich szachistów.
Jest autorem dwóch książek o tematyce szachowej: "Skandinavische Verteidigung" (1997, ) oraz "Die besten Eröffnungsfallen" (2005, ).
Kariera pokerowa.
Od pierwszych lat XXI wieku skoncentrował się na rozgrywkach pokerowych, specjalizując się w odmianie Texas Hold’em.

</doc>
<doc id="1183874" url="https://pl.wikipedia.org/wiki?curid=1183874" title="Dariusz Gruszka">
Dariusz Gruszka

Dariusz Gruszka (ur. 26 listopada 1988) – polski hokeista, reprezentant Polski.
Kariera.
Wychowanek MMKS Podhale Nowy Targ. Absolwent NLO SMS PZHL Sosnowiec z 2007. W sezonie 2006/2007 w barwach Polonii Bytom zdobył mistrzostwo I ligi (druga klasa rozgrywkowa), po czym został zawodnikiem drużyny Tri-City Storm w stanie Nebraska w amerykańskiej lidze USHL. Na początku sezonu 2007/2008 krótkotrwale występował w barwach drużyny Topeka Roadrunners (z miasta Topeka w stanie Kansas) w rozgrywkach NAHL, po czym w grudniu 2007 powrócił do Polski. Od tego czasu występował w zespole macierzystego Podhala Nowy Targ. Wiosną 2009 w trakcie rozgrywek mistrzostw Polski juniorów odniósł uraz nogi. W barwach seniorskiego zespołu Podhala do 2010 stworzył zgrany oraz prezentujący widowiskową i skuteczną formę atak z innymi nowotarskimi wychowankami, Krystianem Dziubińskim i Tomaszem Malasińskim (początkowo zwany „atakiem dzieci” z racji młodego wieku hokeistów). Pod koniec rundy zasadniczej sezonu 2009/2010 na początku lutego doznał kontuzji barku, która wyeliminowała jego udział w fazie play-off. Od 2010 na zasadzie ponawianych wypożyczeń zawodnik Ciarko PBS Bank KH Sanok. W klubie występował do końca sezonu 2012/2013. W sanockim zespole ponownie stworzył zgrany tercet wraz z Dziubińskim i Malasińskim.
Od 2013 był zawodnikiem drużyny 1928 KTH Krynica, gdzie został wypożyczony z Nowego Targu do 31 października 2013. W listopadzie 2013 ponownie został hokeistą MMKS Podhale Nowy Targ. Przedłużał umowę o rok w maju 2014 oraz w kwietniu 2015. 3 lutego 2017 doznał kontuzji barku, co wykluczyło jego grę do końca sezonu PHL 2016/2017 oraz po raz kolejny uniemożliwiło występy w reprezentacji Polski. Po sezonie odszedł z Podhala. Od maja 2017 do końca października tego roku był zawodnikiem GKS Katowice. W trakcie sezonu PHL 2017/2018 3 listopada 2017 podpisał kontrakt z Podhalem, ważny od 15 listopada tego roku. W trakcie rywalizacji ćwierćfinałowej play-off na początku marca 2018 odniósł uraz kolana, który wykluczył jego udział do końca sezonu. Po zakończeniu sezonu, w połowie maja 2018 przedłużył kontrakt z nowotarskim klubem. Tuż przed startem sezonu 2018/2019 został zwolniony z Podhala. Wkrótce potem, w tym samym miesiącu został zawodnikiem Unii Oświęcim. Po rozegraniu całego sezonu odszedł z tej drużyny, po czym w maju 2019 ponownie został graczem Podhala. W trakcie okresu przygotowawczego na początku września 2019 ogłosił zakończenie kariery zawodniczej.
Występował w juniorskich kadrach Polski. W barwach reprezentacji Polski do lat 18 uczestniczył w turniejach mistrzostw świata juniorów do lat 18 w 2005, 2006 (Dywizja I). W barwach reprezentacji Polski do lat 20 uczestniczył w turniejach mistrzostw świata juniorów do lat 20 w 2007, 2008 (Dywizja I). Później został kadrowiczem seniorskiej kadry Polski. Uczestniczył w zgrupowaniach szerokiej kadry przed turniejami mistrzostw świata. Na przełomie 2012/2013 w barwach Polski brał udział w turniejach kwalifikacyjnych do turnieju Zimowych Igrzysk Olimpijskich 2014.
W trakcie kariery zyskał pseudonimy: "Grucha", "Gruszkin". Jego brat bliźniak, Dawid, także był hokeistą (grał na pozycji bramkarza).

</doc>
<doc id="1183875" url="https://pl.wikipedia.org/wiki?curid=1183875" title="Mistrzostwa Świata w Narciarstwie Klasycznym 1999">
Mistrzostwa Świata w Narciarstwie Klasycznym 1999

Mistrzostwa Świata w Narciarstwie Klasycznym 1999 miały miejsce w dniach 19 – 28 lutego 1999 w austriackim Ramsau.

</doc>
<doc id="1183876" url="https://pl.wikipedia.org/wiki?curid=1183876" title="Juggaknots">
Juggaknots

Juggaknots – hip-hopowy skład z Nowego Jorku, tworzony przez rodzeństwo Breezy Brewin', Queen Herawin, Buddy Slim oraz DJ Boo. Grupa współpracowała z takimi artystami jak producent Prince Paul czy MC Sadat X z Brand Nubian. Raper Breezly Brewin' brał udział w projekcie "A Prince Among Thieves" - albumie koncepcyjnym Prince Paula - w którym odgrywał główną rolę - Tariqa.

</doc>
<doc id="1183877" url="https://pl.wikipedia.org/wiki?curid=1183877" title="Spinacia">
Spinacia



</doc>
<doc id="1183878" url="https://pl.wikipedia.org/wiki?curid=1183878" title="We’re Outta Here!">
We’re Outta Here!

We're Outta Here! – zapis ostatniego występu w karierze grupy Ramones, który odbył się 6 sierpnia 1996 w The Palace w Los Angeles. Album został wydany 18 listopada 1997 przez wytwórnię Eagle Rock.
Skład.
Gościnnie:
Produkcja: 

</doc>
<doc id="1183879" url="https://pl.wikipedia.org/wiki?curid=1183879" title="Komercjalizacja z konwersją wierzytelności">
Komercjalizacja z konwersją wierzytelności



</doc>
<doc id="1183882" url="https://pl.wikipedia.org/wiki?curid=1183882" title="Feeding the Flames">
Feeding the Flames

Feeding the Flames - drugi album fińskiego zespołu epic/powermetalowego Burning Point, wydany w marcu 2003 roku przez wytwórnię Limb Music Publishing.
Lista utworów.
Tekst i muzyka w utworze "Nightgames" autorstwa Eda Hamiltona, pozostałe utwory skomponowane przez Burning Point, teksty napisane przez P. Ahonena i J. Kyrö.

</doc>
<doc id="1183884" url="https://pl.wikipedia.org/wiki?curid=1183884" title="Lista dróg magistralnych na Litwie">
Lista dróg magistralnych na Litwie

Sieć autostrad na Litwie jest wciąż w fazie planowania. Parametry autostrady posiadają aktualnie odcinek drogi A1, trasa A2 na całej długości i fragment A5. Większość pozostałych ma jedną jezdnię i kolizyjne skrzyżowania.
Poniżej znajduje się aktualna lista głównych dróg na Litwie:

</doc>
<doc id="1183885" url="https://pl.wikipedia.org/wiki?curid=1183885" title="Długa Zima">
Długa Zima



</doc>
<doc id="1183890" url="https://pl.wikipedia.org/wiki?curid=1183890" title="Rudolf Verčík">
Rudolf Verčík

Rudolf Verčik (ur. 19 marca 1976 w Bratysławie) – słowacki hokeista, reprezentant Słowacji.

</doc>
<doc id="1183891" url="https://pl.wikipedia.org/wiki?curid=1183891" title="Rudolf Vercik">
Rudolf Vercik



</doc>
<doc id="1183893" url="https://pl.wikipedia.org/wiki?curid=1183893" title="Izba handlowa">
Izba handlowa



</doc>
<doc id="1183894" url="https://pl.wikipedia.org/wiki?curid=1183894" title="Zoja">
Zoja



</doc>
<doc id="1183902" url="https://pl.wikipedia.org/wiki?curid=1183902" title="Rybia łuska jeżasta">
Rybia łuska jeżasta

Rybia łuska jeżasta (ang. ichthyosis hystrix) – grupa rzadkich, genetycznie uwarunkowanych chorób skóry. Etiologia i sposób dziedziczenia nie są poznane. Wyróżniono kilka typów rybiej łuski jeżastej:

</doc>
<doc id="1183903" url="https://pl.wikipedia.org/wiki?curid=1183903" title="Eugeniusz Dobaczewski">
Eugeniusz Dobaczewski

Eugeniusz Dobaczewski (ur. 7 lutego 1886 w Wierzbicy Pańskiej, zm. 1 września lub 11 listopada 1940 w Działdowie) – uczestnik walk o niepodległość Polski w 1 pułku piechoty Legionów Józefa Piłsudskiego, lekarz okulista, podpułkownik lekarz Wojska Polskiego, senator Rzeczypospolitej Polskiej.
Życiorys.
Syn Tomasza i Marii z Golasińskich. W 1908 wstąpił do Związku Walki Czynnej, a następnie do Związku Strzeleckiego i PPS-Frakcji Rewolucyjnej. Od 1913 studiował nauki medyczne na Uniwersytecie Lwowskim, po roku przeniósł się na Wydział Lekarski na Uniwersytecie Jagiellońskim. Po kilku miesiącach przerwał studia i zgłosił się do Legionów Polskich, służąc w szeregach I Brygady 25 marca 1915 wyruszył do Wilna aby stworzyć tam okręg. W 1917 w związku z nagonką bolszewicką opuścił Wileńszczyznę i przeniósł się do Płocka, gdzie został komendantem okręgu.
W 1918 powrócił na uczelnię i w 1922 złożył dyplom z okulistyki. Następnie powrócił wraz z rodziną do Wilna, był wiceprezesem Klubu Lekarzy Polskich, członkiem Międzynarodowego Związku Okulistów i Towarzystwa Przyjaciół Nauk. Pełnił funkcję sekretarza działającej w parlamencie Grupy Wileńskiej. W czerwcu 1934 został przeniesiony z Dowództwa Obszaru Warownego „Wilno” do Szpitala Obszaru Warownego „Wilno” na stanowisko komendanta.
W 1935 został wybrany zastępcą senatora w województwie wileńskim. Po śmierci Adama Piłsudskiego został senatorem Rzeczypospolitej IV kadencji. 4 lutego 1936 złożył ślubowanie. W latach 1938–1939 został senatorem V kadencji.
Został aresztowany 16 maja 1940 i uwięziony, początkowo w więzieniu w Wilnie, a następnie przetransportowany do Tylży. Stamtąd prawdopodobnie skierowany do obozu w Działdowie, gdzie został zamordowany przez hitlerowców.
Od 30 kwietnia 1916 był mężem Wandy Dobaczewskiej (córki Konrada Bolesława Niedziałkowskiego, siostry Mieczysława Niedziałkowskiego), z którą mieli syna Tadeusza i córkę Hannę (zginęła w ZSRR w czasie II wojny światowej).

</doc>
<doc id="1183905" url="https://pl.wikipedia.org/wiki?curid=1183905" title="Rada Ministrów">
Rada Ministrów

Kolegialny organ władzy wykonawczej w państwach historycznych:
Określenie stosowane wobec rządów części państw współczesnych:
Inne:

</doc>
<doc id="1183907" url="https://pl.wikipedia.org/wiki?curid=1183907" title="Spaw">
Spaw



</doc>
<doc id="1183908" url="https://pl.wikipedia.org/wiki?curid=1183908" title="Tournoi de France">
Tournoi de France

Tournoi de France- piłkarskie turnieje towarzyskie we Francji rozegrano dwukrotnie w 1988 i 1997 roku. W pierwszym z nich uczestniczyły reprezentacje narodowe: gospodarzy, Austrii, Szwajcarii i Maroka, zaś w drugim reprezentacje: gospodarzy, Brazylii, Anglii i Włoch.

</doc>
<doc id="1183909" url="https://pl.wikipedia.org/wiki?curid=1183909" title="Jsem jaká jsem (best of...)">
Jsem jaká jsem (best of...)

Jsem jaká jsem (best of...) – album Heleny Vondráčkovej wydany w roku 2007 przez Universal Music. Uzyskał status platyny.

</doc>
<doc id="1183910" url="https://pl.wikipedia.org/wiki?curid=1183910" title="Europejska Sieć Przekazu Informacji">
Europejska Sieć Przekazu Informacji

Europejska Sieć Przekazu Informacji IRCN (ang. Innovation Relay Network (IRCN))
Pierwsze Centra Przekazu Informacji (IRC) powstały w roku 1995, ze wsparciem Europejskiej Komisji. 
Celem głównym IRCN jest stworzenie europejskiej platformy mającej na celu ułatwienie transferu wiedzy 
i technologii pomiędzy krajami a także promocję innowacyjności.
Obecną misją IRCN jest wspieranie innowacyjności oraz międzynarodowej współpracy w dziedzinie technologii w Europie.
Usługi IRCN są ukierunkowane na wspieranie małych i średnich przedsiębiorstw, aczkolwiek są również dostępne dla większych 
przedsiębiorstw, instytucji, uniwersytetów, centrów technologicznych oraz innych agencji zajmujących się promocją innowacyjności.
W latach 2002-2007 ponad 55000 przedsiębiorstw skorzystało z usług IRCN.
Współpracuje obecnie z 220 partnerami z wielu regionów, nie tylko europejskich.
IRCN obecnie dzieli się na 14 grup tematycznych:
IRCN zapewnia wsparcie dla praktycznie wszystkich grup technologicznych.
IRCN na świecie.
Dzisiaj IRCN dzieli się na 71 centrów regionalnych działających w 33 państwach:
IRCN w Polsce.
W Polsce sieć IRC działa od roku 2000.
Oferta polskiej IRC dotyczy m.in.:

</doc>
<doc id="1183911" url="https://pl.wikipedia.org/wiki?curid=1183911" title="Camille Guérin">
Camille Guérin

Jean-Marie Camille Guérin (ur. 22 grudnia 1872 w Poitiers, zm. 9 czerwca 1961 w Paryżu) – francuski bakteriolog, współtwórca (wraz z Albertem Calmette) BCG, szczepionki przeciw gruźlicy.

</doc>
<doc id="1183912" url="https://pl.wikipedia.org/wiki?curid=1183912" title="Polityka sektorowa">
Polityka sektorowa

Polityka sektorowa (przedmiotowa) – polityka państwa preferująca rozwój wybranych dziedzin działalności gospodarczej (kosztem dziedzin pozostałych). Najczęściej dziedziną taką jest przemysł i rolnictwo, a ściślej – określone asortymenty produkcji w ramach obu tych dziedzin.
Cele polityki sektorowej to wzrost konkurencyjności międzynarodowej, zwiększenie bezpieczeństwa zaopatrzeniowego i ochrona miejsc pracy w sektorach objętych polityką sektorową.
Polityka sektorowa w rolnictwie jest powszechnie i długofalowo stosowana wśród krajów rozwiniętych. Głównym jej celem jest zapewnienie producentom zwiększonego poziomu dochodu poprzez wspieranie opłacalności produkcji gdy dochód ten jest w danym kraju zagrożony ze strony rolnictwa zagranicznego, bardziej dochodowego i dynamicznego sektora pozarolniczego lub niepewności warunków klimatycznych.

</doc>
<doc id="1183915" url="https://pl.wikipedia.org/wiki?curid=1183915" title="Bumerang (program publicystyczny)">
Bumerang (program publicystyczny)

Bumerang – program publicystyczny emitowany przez telewizję Polsat w latach 1998–2007 oraz przez Polsat News od 2008 do 2009 roku.
Program prowadzony był przez Marka Markiewicza z udziałem dziennikarzy i medioznawców. Najczęściej byli to Maciej Iłowiecki i Tomasz Wróblewski, a gościnnie także: Maciej Rybiński, Michał Karnowski, Piotr Zaremba oraz Dariusz Szymczycha do czasu nominacji do kancelarii prezydenta Kwaśniewskiego. W audycji omawiano, w oparciu o wybrane fragmenty programów informacyjnych z ostatniego tygodnia, błędy i niedostatki warsztatu pracy dziennikarzy. Uczestnicy programu poszukiwali najlepszej wersji przedstawienia i komentowania informacji, starali się określić zasady poprawnej pracy dziennikarskiej, wskazywali na skutki błędów dziennikarskich i ich znaczenie dla opinii publicznej.
Program trwał około pół godziny i emitowany był w poniedziałki po północy (powtórki w stacji Polsat 2 we wtorki o 5:00, 12:30 oraz 20:30), a w Polsat News nadawany był codziennie od poniedziałku do piątku o godz. 22:00. Bumerang był kontynuacją powstałego w 1995 programu publicystycznego „Sztuka Informacji”, który był autorskim programem Marka Markiewicza.

</doc>
<doc id="1183919" url="https://pl.wikipedia.org/wiki?curid=1183919" title="Strzelcy konni II RP">
Strzelcy konni II RP

Strzelcy konni II RP – obok ułanów, szwoleżerów, jeden z rodzajów jazdy (od 1924 kawalerii) Wojska Polskiego II RP.
Pułki szwoleżerów Armii Polskiej we Francji.
1. 3. i 4. pułki szwoleżerów. tworzone na ziemi francuskiej i włoskiej funkcjonowały między 14 lipca 1917 a 4 maja 1919 roku.
Służyli w nich w większości Polacy — ochotnicy ze Stanów Zjednoczonych oraz Polacy z niemieckich i austriackich obozów jenieckich. Część pochodziła ze starej emigracji polskiej z Francji, Belgii i Holandii oraz krajów zamorskich: Argentyny i Brazylii. 
Byli też żołnierze z Rosyjskiego Korpusu Posiłkowego stacjonującego we Francji i w Salonikach.
Pułki szwoleżerów spełniały w zasadzie rolę kawalerii dywizyjnej. Nazwę „pułk” stosowano ze względów ewidencyjnych. Jednostką taktyczną był dywizjon
Dywizjon składał się z drużyny dowódcy, dwóch szwadronów liniowych i drużyny karabinów maszynowych.
Umundurowanie, oporządzenie i uzbrojenie było francuskie. Polskość akcentowano wprowadzając rogatywkę z orzełkami jagiellońskimi. Na naramiennikach umieszczono orzełki, a numery pułkowe na amarantowych patkach kołnierzy. Stopnie zapożyczono z armii francuskiej.
Dragoni.
W 1919 postanowiono utworzyć jazdę dywizyjną. Latem sformowano trzy pułki dragonów: 1, 2 i 3. Za 4 pułk dragonów uważano pułk jazdy przybyły z Francji z armią gen. Hallera. Pułki działały w sposób zdecentralizowany. Poszczególne szwadrony były podporządkowane oddziałom piechoty. Dowódcy pułków pełnili rolę inspektorów jazdy dywizyjnej. Zewnętrzną oznaką dragonów były zielone łapki z guzikiem na kołnierzu. Na uzbrojeniu nie posiadali lanc. Termin "dragon" nie był popularny w Wojsku Polskim. Kojarzył się z armiami państw zaborczych.
W październiku 1919 pułki dragonów przemianowano na pułki strzelców konnych. Strzelcom konnym zdjęto więc zielone łapki dragońskie.
Strzelcy konni.
Wiosną 1920 w każdym szwadronie zapasowym strzelców konnych sformowano rezerwowy dywizjon dla uzupełnienia walczących wojsk. W Grudziądzu powstał 5 pułk strzelców konnych "(późniejszy 7)", a w październiku pięć już istniejących pułków strzelców konnych przeformowano w siedem.
Według nowych etatów wojennych, w skład pułku wchodziły trzy dywizjony z numeracją I–III, oraz szwadron zapasowy. Dywizjon składał się z dowództwa dyonu, plutonu ckm na taczankach i dwóch szwadronów z wewnętrzną numeracją pułkową 1–6.
Szwadron zapasowy dzielił się na dowództwo ze sztabem i sekcją łączności, oraz oddziały: rekrutów, ozdrowieńców, ujeżdżania koni i karabinów maszynowych.
Kolejne pułki powstały już po wojnie polsko-bolszewickiej. Ministerstwo Spraw Wojskowych, chcąc aby każdy korpus miał swój pułk kawalerii
dywizyjnej, nakazało w październiku 1921 formację dalszych trzech pułków strzelców konnych. Pułki te organizowały się: 8. w Zgierzu, 9. we Włodawie, 10. w Łańcucie. W ich skład weszły zaprawione w bojach dywizjony i szwadrony z pozostałych pułków strzelców konnych.
Każdy pułk otrzymał numer korpusu w obrębie którego kwaterował, przy czym nie zwracano uwagi na dotychczasową ich numerację.
W przyjętej, w 1921, pokojowej organizacji jazdy zdecydowano się na pozostawienie dziesięciu pułków strzelców konnych, jako jazdy dywizyjnej. Pułki podporządkowane zostały dowódcom okręgów korpusów na terenie, których stacjonowały bądź eksterytorialnie.
W 1924 pułki strzelców konnych przestały pełnić funkcję kawalerii dywizyjnej. Weszły one w skład nowo powstających brygad kawalerii jako ich organiczne oddziały.
Barwa.
24 marca 1927 Minister Spraw Wojskowych wprowadził w pułkach strzelców konnych barwne otoki na czapkach oficerów i szeregowych:
 pułki strzelców konnych 1, 2, 3 i 4 otrzymały otoki amarantowe,
 pułki strzelców konnych 5, 6, 7 i 8 otrzymały otoki białe,
 pułki strzelców konnych 9 i 10 otrzymały otoki żółte.
Organizacja pokojowa pułku strzelców konnych w 1923.
W skład dowództwa pułku wchodziły następujące osoby funkcyjne i komórki organizacyjne:
Każdy z trzech szwadronów składał się z dowództwa, czterech plutonów, patrolu telefonicznego i sekcji administracyjno-taborowej. W skład każdego z czterech plutonów wchodziły trzy sekcje liniowe i dwie obsługi ręcznych karabinów maszynowych.

</doc>
<doc id="1183928" url="https://pl.wikipedia.org/wiki?curid=1183928" title="Vampyromorphida">
Vampyromorphida



</doc>
<doc id="1183931" url="https://pl.wikipedia.org/wiki?curid=1183931" title="Aleksander Brodowski">
Aleksander Brodowski

Aleksander Brodowski (Alexandre Brodowski; ur. 7 stycznia 1855 w Zdziechowicach koło Środy Wielkopolskiej, zm. 19 listopada 1899 w Szwajcarii) – polski inżynier kolejowy, pracujący w Brazylii.
Życiorys.
Brodowski studiował na Politechnice w Zurychu, gdzie poznał Antonio de Queiroz Telles Filho, syna brazylijskiego przemysłowca i właściciela ziemskiego barona Parnaiba. Dzięki jego pomocy Brodowski trafił do Brazylii i rozpoczął pracę w kompanii kolejowej São Paulo Railway, a później w Companhia Mogiana de Estradas de Ferro, której fundatorem był właśnie baron Parnaiba.
W latach 80. XIX wieku Brodowski pracował nad budową nowych odcinków kolei Mogiana, w tym górskiego odcinka przechodzącego przez Serra de Caldas. W 1887 polski inżynier został mianowany inspektorem kilku odcinków tej linii, a w 1890 – inspektorem generalnym całej linii Mogiana. Z tego stanowiska zrezygnował w 1896, by rozpocząć pracę nauczyciela akademickiego na Politechnice w São Paulo.
12 lipca 1892 ożenił się z siostrą Antonia – Zenaidą de Queiros Telles. Praca w trudnym klimacie stała się przyczyną gruźlicy. Pod koniec 1898 choroba zmusiła go do opuszczenia Brazylii i podjęcia leczenia w Szwajcarii, gdzie zmarł w 1899 w wieku 43 lat. Został pochowany na w São Paulo.
Na jego cześć nazwane zostało miasto Brodowski, położone niedaleko Ribeirão Preto w stanie São Paulo, które rozwinęło się właśnie dzięki linii kolejowej doprowadzonej tam przez inżyniera Brodowskiego.
W 1894 r. jego imieniem nazwano stację kolejową Brodowski w stanie São Paulo, przy magistrali kolejowej Companhia Mogiana de Estradas de Ferro, łączącej Ribeirão Preto z Uberabą.

</doc>
<doc id="1183932" url="https://pl.wikipedia.org/wiki?curid=1183932" title="Poznajmy się">
Poznajmy się

Poznajmy się! to tytuł cyklicznego programu telewizyjnego Jerzego Gruzy emitowanego przez Telewizję Polską na początku lat 60. 
Autorami scenariusza każdego z odcinków byli: Jacek Fedorowicz, Jerzy Gruza i Bogumił Kobiela. Reżyserował Gruza. 
Program prowadzili: Kobiela (w roli "Szefa") i Fedorowicz (jako "Personel"). Odcinki nadawane były za pośrednictwem wozu transmisyjnego z sali Teatru STS przy ówczesnej ulicy Świerczewskiego. Na program składały się konkursy, gry i zabawy z publicznością, występy estradowców, piosenkarek i piosenkarzy. "Poznajmy się!" zdobyło ogromną popularność dzięki bardzo dowcipnym, odkrywczym i zaskakującym pomysłom (tu po raz pierwszy w Polsce prezentowano m.in. filmy z ukrytej kamery) i sporej ilości improwizacji.

</doc>
<doc id="1183933" url="https://pl.wikipedia.org/wiki?curid=1183933" title="Puchar Serie D w piłce nożnej">
Puchar Serie D w piłce nożnej

Puchar Włoch Serie D (włoska nazwa "Coppa Italia Serie D") to turniej piłkarski dla włoskich zespołów klubowych występujących w Serie D (piąty poziom rozgrywek). Rozgrywany jest systemem pucharowym (przegrywający odpada), łącznie z finałem.
Rozgrywki po raz pierwszy odbyły się w sezonie 1999/2000, kiedy to kluby Serie D zostały wyłączone z rozgrywek o Amatorski Puchar Włoch.

</doc>
<doc id="1183934" url="https://pl.wikipedia.org/wiki?curid=1183934" title="Taryfa celna">
Taryfa celna

Taryfa celna – wykaz towarów z przypisanymi do nich stawkami celnymi. 
Polska wraz z krajami członkowskimi Unii Europejskiej tworzy unię celną, co oznacza, że taryfy celne są ustalane przez Dyrekcję Generalną Podatków i Unii Celnej w systemie TARIC. Informacje o stawkach celnych obowiązujących w Polsce można uzyskać za pomocą systemu ISZTAR, który integruje informacje systemu TARIC z innymi bazami, dotyczącymi środków pozataryfowych.

</doc>
<doc id="1183935" url="https://pl.wikipedia.org/wiki?curid=1183935" title="Igor Wołkow">
Igor Wołkow

Igor Władimirowicz Wołkow (ros. Игорь Владимирович Волков; ur. 24 stycznia 1983 w Ufie) – rosyjski hokeista.
Jego brat Aleksiej (ur. 1980) także został hokeistą.
Kariera.
Wychowanek Saławata Jułajew Ufa. Od maja 2013 zawodnik Spartaka Moskwa związany dwuletnim kontraktem. Od maja 2014 zawodnik CSKA Moskwa. Odszedł z klubu w maju 2015. Od czerwca 2015 zawodnik Jugry. W listopadzie 2015 krótkotrwale zawodnik Nieftiechimika Niżniekamsk. Od listopada 2016 zawodnik Torosu Nieftiekamsk.

</doc>
<doc id="1183939" url="https://pl.wikipedia.org/wiki?curid=1183939" title="Twilight (zespół muzyczny)">
Twilight (zespół muzyczny)

Twilight - amerykańska grupa blackmetalowa utworzona w roku 2004 i oryginalnie nagrywająca dla szwedzkiej podziemnej wytwórni Total Holocaust Records.
W tekstach piosenek można doszukać się fascynacji ciemnością, śmiercią, nienawiścią oraz rozpaczą. Fakt ten, wyróżnia ich spośród grona wielu innych wykonawców, których tematyka twórczości obraca się głównie wokół satanizmu, nienawiści do chrześcijaństwa oraz wierzeń pogańskich czy bluźnierstwa.
Pomimo faktu, że w przeciągu całej swojej kariery wydali tylko jeden album, to bardzo wiele osób określa ich, jako supergrupę, jeśli chodzi o amerykańską scenę podziemną. Ich popularność wzrosła znacząco, a to z powodu faktu, iż członkowie Twilight grają także w takich zespołach jak Leviathan, Krieg czy Xasthur.

</doc>
<doc id="1183940" url="https://pl.wikipedia.org/wiki?curid=1183940" title="Zgrzew">
Zgrzew



</doc>
<doc id="1183941" url="https://pl.wikipedia.org/wiki?curid=1183941" title="Brodowski (Brazylia)">
Brodowski (Brazylia)

Brodowski – miasto w Brazylii, w stanie São Paulo, w pobliżu miasta Ribeirão Preto. Współrzędne geograficzne: . Ludność: 22 978 mieszk. (2006). 
Powstanie miasta związane jest z rozbudową pod koniec XIX wieku linii kolejowej Companhia Mogiana de Estradas de Ferro. Głównym inżynierem był wówczas Polak Aleksander Brodowski (1856-1899), na którego cześć nazwano miasto. Prawa miejskie Brodowski otrzymało 22 sierpnia 1913.
W mieście urodził się znany brazylijski malarz Candido Portinari.

</doc>
<doc id="1183942" url="https://pl.wikipedia.org/wiki?curid=1183942" title="Polonia Warszawa (pływanie)">
Polonia Warszawa (pływanie)

MKS Polonia Warszawa (oficj. Miejski Klub Sportowy Polonia Warszawa) – sekcja pływacka klubu sportowego Polonia Warszawa przy Zespole Szkół Sportowych nr 72.
Krótka historia.
Trenerem na przełomie lat 50 i 60 był Zbigniew Kuciewicz, twórca największych sukcesów sekcji.
W 1960 r. powstała Szkoła Podstawowa nr 233 przy ulicy Konwiktorskiej 5/7. Nadano jej imię Xawerego Dunikowskiego. Dwadzieścia trzy lata później, w sierpniu 1983 r. powstaje Szkoła Podstawowa Sportowa. W maju 1985 r. Zespół Szkół Ogólnokształcących nr 12, w skład, którego weszły wcześniej powstała Szkoła Podstawowa Sportowa oraz nowe Liceum Ogólnokształcące nr LXII. W sierpniu 1987 r. powołano do życia Szkołę Mistrzostwa Sportowego, czyli ciąg klas SMS w LXII Liceum Ogólnokształcącym. 5 maja 1991 r. Liceum Ogólnokształcące przyjęło imię gen. Władysława Andersa.
Pływacy.
Od wielu lat co roku młodzi pływacy zdobywają większość medali na Mistrzostwach Polski. Wychowankowie: Bartosz Kizierowski, Dorota Chylak, Łukasz Gąsior, Agnieszka Braszkiewicz, Mariusz Winogrodzki.

</doc>
<doc id="1183943" url="https://pl.wikipedia.org/wiki?curid=1183943" title="Kino „Wisła”">
Kino „Wisła”

Kino „Wisła” – kino znajdujące się przy placu Wilsona 2 w Warszawie. Należy do sieci Nove Kino.
Opis.
Kino zostało zaprojektowane przez Cezarię Iljin-Szymańską i Wiktorię Iljin. Zostało otwarte w 1961. 
Ma trzy sale o łącznej liczbie 738 miejsc. Przy wejściu do kina znajduje się mały pasaż handlowy, a w kinie – barek i mała kawiarnia. Kino prowadzi pokazy filmów dla dzieci i pokazy slajdów podróżniczych.

</doc>
<doc id="1183950" url="https://pl.wikipedia.org/wiki?curid=1183950" title="Amatorski Puchar Włoch w piłce nożnej">
Amatorski Puchar Włoch w piłce nożnej

Amatorski Puchar Włoch (wł: "Coppa Italia Dilettanti") to turniej piłkarski dla włoskich zespołów klubowych występujących w Eccellenza i Promozione (szósty i siódmy poziom rozgrywek). Rozgrywany jest systemem pucharowym (przegrywający odpada), z wyjątkiem finału.
Zwycięzca turnieju ma zagwarantowany awans do Serie D, niezależnie od miejsca w lidze.
Rozgrywki po raz pierwszy odbyły się w sezonie 1966/1967. Brały w nich udział także kluby z Serie D. Podział na dwie odrębne rywalizacje nastąpił w sezonie 1999/2000, od tego czasu kluby z Serie D grają o Puchar Serie D.
Triumfatorzy.
 Po wydzieleniu klubów Serie D:

</doc>
<doc id="1183957" url="https://pl.wikipedia.org/wiki?curid=1183957" title="Albert Rachner">
Albert Rachner

Albert Rachner (ur. 4 czerwca 1836 w Obornikach, zm. 30 stycznia 1900 we Wrocławiu) – niemiecki rzeźbiarz, czynny we Wrocławiu. 
Studia rzeźbiarskie odbył najpierw w Akademii Sztuk Pięknych w Berlinie, a potem w akademii w Monachium. W czasie pracy we Wrocławiu wykonał szereg rzeźb cmentarnych, a także popiersie poety wrocławskiego Holteia i medalion na pomniku architekta Johanna Friedricha Knorra (1878, zachowana dolna część), popiersie szwedzkiego botanika Karola Linneusza dla Ogrodu Botanicznego oraz wiele rzeźb w drewnie.

</doc>
<doc id="1183961" url="https://pl.wikipedia.org/wiki?curid=1183961" title="Igor Miśko">
Igor Miśko

Igor Władimirowicz Miśko, ros. Игорь Владимирович Мисько (ur. 24 lipca 1986, zm. 6 lipca 2010) – rosyjski hokeista występujący w klubie SKA Sankt Petersburg. Przez całą karierę związany był z klubami z Sankt Petersburga. Zmarł niespodziewanie w wieku zaledwie 23 lat. Przyczyną śmierci była niewydolność serca. 9 lipca 2010 roku został pochowany w Kołpinie.

</doc>
<doc id="1183963" url="https://pl.wikipedia.org/wiki?curid=1183963" title="Hipoteza cyklu życia">
Hipoteza cyklu życia

Hipoteza cyklu życia – teoria konsumpcji zaproponowana przez ekonomistów Irvinga Fishera i Roya Harroda i rozwinięta w 1957 roku przez Alberta Ando i Franco Modiglianiego. Zgodnie z nią jednostki przeznaczają na konsumpcję stały ułamek wartości bieżącej swojego dochodu uzyskanego na przestrzeni całego życia.
Opis.
Hipoteza cyklu życia stanowi alternatywę dla hipotezy dochodu absolutnego zaproponowanej przez Johna Maynarda Keynesa, według której wydatki konsumpcyjne jednostki zależą od jej bieżącego dochodu rozporządzalnego, a oszczędzają tylko jednostki o wysokich dochodach. Hipoteza cyklu życia stanowi też alternatywę dla hipotezy dochodu permanentnego Miltona Friedmana, zgodnie z którą dochód permanentny to średni dochód, jaki ludzie spodziewają się osiągnąć w długim okresie.
Modigliani argumentował, że konsument dąży do stabilnego standardu życia materialnego, wyznaczonego przez dochód permanentny, i temu celowi podporządkowuje on swoje oszczędności - stanowią one różnicę między poziomem stałej stopy życiowej a wysokością osiąganych dochodów w ciągu życia. Dowodził, że poziom dochodów konsumenta ulega zmianom wraz z wiekiem. W młodości ludzie uzyskują zbyt niskie dochody, aby osiągnąć wysoki standard życia, co zmusza do stałych oszczędności i zaciągania kredytów. Sytuacja zmienia się z upływem lat. Rosnące dochody powoli obniżają poziom oszczędności, gdyż ludzie spłacają zaciągnięte w młodości kredyty, jednak muszą zachować taki poziom oszczędności, który pozwoli im w wieku emerytalnym, kiedy znowu będą mieć niskie dochody, na życie na swojej stałej stopie życiowej. W przekonaniu Modiglianiego, motywem oszczędzania jest chęć zabezpieczenia dochodu na starość, a nie troska o potomstwo.

</doc>
<doc id="1183965" url="https://pl.wikipedia.org/wiki?curid=1183965" title="Phascogale tapoatafa">
Phascogale tapoatafa



</doc>
<doc id="1183967" url="https://pl.wikipedia.org/wiki?curid=1183967" title="Rzeczpospolita Wenecka">
Rzeczpospolita Wenecka



</doc>
<doc id="1183974" url="https://pl.wikipedia.org/wiki?curid=1183974" title="Krętość rzeki">
Krętość rzeki

Krętość rzeki – stosunek długości rzeki do długości dna doliny, przez którą przepływa dana rzeka. Duża krętość rzeki jest charakterystyczna dla rzek meandrujących.
Współczynnik krętości rzeki oblicza się według wzoru:
gdzie

</doc>
<doc id="1183979" url="https://pl.wikipedia.org/wiki?curid=1183979" title="Dasyurus viverrinus">
Dasyurus viverrinus



</doc>
<doc id="1183981" url="https://pl.wikipedia.org/wiki?curid=1183981" title="Granice konkurencji (publikacja)">
Granice konkurencji (publikacja)

Granice konkurencji – raport Grupy Lizbońskiej, składającej się z badaczy z Europy, Ameryki Północnej i Japonii, opublikowany w 1992, zawierający rezultaty analiz wolnego rynku z punktu widzenia przydatności mechanizmów konkurencji do rozwiązywania podstawowych kwestii globalnych.
Opis.
Raport wskazywał liczne niedomagania tego fundamentu stosunków rynkowych i ostatecznie negował konkurencję zarówno jako uzasadnioną współczesną ideologię, jak i mechanizm regulacji procesów gospodarczych.
Efektem pracy grupy lizbońskiej była propozycja nowego ładu światowego, opartego - zamiast walki konkurencyjnej - na czterech kontraktach:

</doc>
<doc id="1183988" url="https://pl.wikipedia.org/wiki?curid=1183988" title="GAZ-2331 Gazel">
GAZ-2331 Gazel



</doc>
<doc id="1183990" url="https://pl.wikipedia.org/wiki?curid=1183990" title="Prikazy">
Prikazy

Prikazy () – istniejące w Rosji od XV wieku urzędy centralne kierujące poszczególnymi dziedzinami życia w państwie, pełniące częściowo funkcję dzisiejszych ministerstw, aczkolwiek znacznie bardziej podporządkowane carowi. Każdy prikaz posiadał swoją kancelarię kierowaną przez diaka, któremu podlegało do 50 poddiaczych, zajmujących się typową biurokracją.
Znaczny ich rozwój miał miejsce w XVI i XVII wieku. W latach 1717–1720 zostały zastąpione przez kolegia w ramach reform Piotra I. 
Rodzaje prikazów.
Istniało wiele rodzajów prikazów. Do najważniejszych należały:
Prikaz Arsenalski, Prikaz Uzbrojenia, Prikaz Puszkarski, Prikaz Spraw Kamiennych – zajmowały się zaopatrywaniem wojska w broń, jej produkcją oraz fortyfikacjami;
Prikaz do Spraw Rozbojów – nadzorujący pracę starostów, zajmujący się licznymi przestępstwami; później wyodrębniano w nim także Prikaz Ziemski, Prikaz Chołopi, Prikaz Moskiewski i Prikaz Włodzimierski (dwa ostatnie miały charakter sądowy).

</doc>
<doc id="1183994" url="https://pl.wikipedia.org/wiki?curid=1183994" title="Theodor Milczewski">
Theodor Milczewski

Theodor Milczewski (ur. 22 sierpnia 1827 w Gdańsku, zm. 28 października 1901 we Wrocławiu) – niemiecki architekt, działający we Wrocławiu.
Życiorys.
Kształcił się w latach 1849-53 w Berlinie. Od 1856 pełnił funkcję budowniczego krajowego, a od 1860 krajowego inspektora budowlanego. W 1865 zrezygnował ze służby państwowej. 
Zaprojektował neorenesansowy hotel "Galisch" (późniejsza nazwa "Residenz") przy ul. Świdnickiej we Wrocławiu zbudowany w 1861 i zburzony w 1929 w celu zrobienia miejsca pod gmach domu towarowego Wertheim (dziś Renoma). Zachowanym jego dziełem jest budynek Instytutu Farmacji Uniwersytetu Wrocławskiego i Muzeum Mineralogicznego przy ul. Szewskiej 38/39 (dziś Instytut Farmacji Akademii Medycznej).
inne projekty: 

</doc>
<doc id="1183999" url="https://pl.wikipedia.org/wiki?curid=1183999" title="Rettimo">
Rettimo



</doc>
<doc id="1184001" url="https://pl.wikipedia.org/wiki?curid=1184001" title="Corgi">
Corgi



</doc>
<doc id="1184004" url="https://pl.wikipedia.org/wiki?curid=1184004" title="Gubernia mohylewska">
Gubernia mohylewska

Gubernia mohylewska (ros. Могилёвская губерния; biał. Магілёўская губерня; jid. מאָהילאָווער גובערניע) – gubernia Imperium Rosyjskiego utworzona po I rozbiorze Polski.
Historia.
Została utworzona w 1772, po pierwszym rozbiorze, z części województw: witebskiego, mścisławskiego, połockiego oraz Inflant. Część tych ziem przypadła także guberni pskowskiej. W 1796 gubernie mohylewską i połocką zjednoczono w białoruską. W 1802 podzielono ją z kolei na witebską i mohylewską. W 1917 gubernie witebską, mohylewską oraz część mińskiej i wileńskiej połączono w okręg zachodni. W 1918 dołączono do nich także gubernię smoleńską, a w październiku 1919 gubernia mohylewska powstała na nowo jako homelska.
Administracja i samorząd.
Centrum guberni był Mohylew. W 1882 dzieliła się na powiaty czy też ujezdy:
Na terenie guberni, podobnie jak na innych terenach ziem zabranych, władze rosyjskie szczególnie długo opóźniały utworzenie samorządu terytorialnego, tzw. ziemstw. Wynikało to z obawy przed zdominowaniem ich przez miejscową ludność nierosyjską, szczególnie Polaków. Podczas gdy w innych częściach Imperium Rosyjskiego ziemstwa tworzone były już w drugiej połowie XIX wieku, w guberni mohylewskiej ich namiastka powstała dopiero 2 kwietnia 1903 roku. Członkowie ziemstw byli jednak wyznaczani przez administrację carską i mieli skrajnie ograniczone kompetencje. Samorząd w guberni uległ wzmocnieniu 14 marca 1911 roku, gdy ta została objęta ukazem carskim z o wprowadzeniu ziemstw z 12 czerwca 1890 roku. Była to jednak jego zmodyfikowana wersja, gwarantująca dominującą pozycję Rosjan.
Oświata.
Według spisu z 1897 roku, w guberni umiejętność czytania i pisania posiadało 22% ludności powyżej 9 roku życia.
Demografia.
Według rosyjskiego spisu ludnościowego z 1897 roku Gubernie zamieszkiwało 1 686 764 osób, podział etniczny populacji przedstawiał się następująco:
Największe miasta.
Największe miasta guberni w 1897 roku na podstawie danych z carskiego spisu powszechnego oraz porównanie przynależności administracyjnej przed rozbiorami Polski oraz przynależności państwowej w międzywojniu i współcześnie:

</doc>
<doc id="1184005" url="https://pl.wikipedia.org/wiki?curid=1184005" title="Helen (aktorka)">
Helen (aktorka)

Helen Richardson Khan (ur. 21 października 1939) to indyjska aktorka i tancerka, gwiazda lat 60. i 70., aktualnie grywa w bollywoodzkich filmach role matek i ciotek. Jej drugim mężem jest znany scenarzysta indyjski Salim Khan, ojciec Salman Khana, którego matkę Helen zagrała w 1999 roku w "Hum Dil De Chuke Sanam". W 1998 roku nagrodzona Nagrodą Filmfare za Całokształt Twórczości.
W 2009 została odznaczona Orderem Padma Shri.

</doc>
<doc id="1184006" url="https://pl.wikipedia.org/wiki?curid=1184006" title="Edward Kerr">
Edward Kerr

Edward Kerr (ur. 14 października 1966 w Kansas City, stan Missouri) – aktor amerykański, występujący głównie w serialach telewizyjnych.
Pierwsze poważne role zagrał po ukończeniu studiów w serialach stacji NBC: "The Secrets of Lake Success" oraz "seaQuest DSV". Wkrótce pojawił się na kinowym ekranie w thrillerze "Above Suspicion", towarzysząc gwiazdom – Christopherowi Reeve'owi i Williamowi H. Macy'emu. Z Mary-Louise Parker i Giną Gershon wystąpił w filmie "Legalese", następnie powrócił do NBC, gdzie obsadzono go w serialu "Three Sisters". Gościnnie zagrał też w serialach: "Siostrzyczki", ", Seks w wielkim mieście" czy "Detektyw Monk".

</doc>
<doc id="1184008" url="https://pl.wikipedia.org/wiki?curid=1184008" title="Thou Art Lord">
Thou Art Lord

Thou Art Lord – grecki zespół blackmetalowy. Utworzony w Atenach, w roku 1993. Członkami zespołu są muzycy z takich grup, jak Rotting Christ, Necromantia oraz ludzie z aktualnego i dawnego składu Septicflesh. 
Pierwszym wydawnictwem Thou Art Lord był split wydany wraz z belgijską grupą blackmetalową Ancient Rites. Dzięki temu nagraniu zespół podpisał kontrakt z wytwórnią Unisound. Wkrótce potem wydali pierwszy album długogrający zatytułowany "Eosforos", w roku 1994. Wraz z kolejną płytą, która nosi tytuł "Apollyon", wydaną dwa lata później, Thou Art Lord opuszcza Unisound i przechodzi w stan nieaktywności na sześć lat. Stało się tak, ponieważ członkowie zespołu byli bardziej zajęci swoimi głównymi projektami. Dzięki temu jednak ich muzyka jest ciekawa, melodyjna i urozmaicona o pomysły każdego z muzyków.
W roku 2002, powrócili i natychmiast nagrali "DV8", zaś w 2005 album pt. "Orgia Daemonicum".

</doc>
<doc id="1184010" url="https://pl.wikipedia.org/wiki?curid=1184010" title="Autocenzura">
Autocenzura

Autocenzura (także samocenzura) – proces świadomego korygowania własnej twórczości z treści uznawanych za kontrowersyjne, obsceniczne czy wulgarne, lub nieuświadomionego dopasowania swojej twórczości do obowiązującego kanonu społecznego, konwenansu lub światopoglądu.
Autocenzura wynika najczęściej z potrzeby twórcy do akceptacji społecznej dla swojej aktywności artystycznej lub zawodowej i wiąże się z oczekiwaniem korzyści bądź uznania albo dla uniknięcia krytyki czy kontrowersji poprzez dopasowanie swojej twórczości do treści akceptowalnych przez swoje środowisko społeczne.
Autocenzura jest też stosowana przypadkach, gdy jej brak mógłby spowodować reakcję cenzora, i jest formą strategii przetrwania wielu dziennikarzy, przedsiębiorstw i obywateli w krajach, gdzie jest ograniczona wolność słowa (np. w Chinach).

</doc>
<doc id="1184012" url="https://pl.wikipedia.org/wiki?curid=1184012" title="Klub Sportowy Polonia Warszawa">
Klub Sportowy Polonia Warszawa

Klub Sportowy „Polonia” Warszawa – polski wielosekcyjny klub sportowy z siedzibą w Warszawie, założony w 1911. Jeden z najstarszych klubów sportowych w stolicy.
Historia.
Klub został utworzony w 1911, w mieszkaniu rodziny Gebethnerów przy ulicy Zgoda 12, a jego założycielami byli m.in. bracia Gebethnerowie: Jan, Tadeusz i Wacław. Pierwszym prezesem obrano Tadeusza Gebethnera. W momencie powstania, w ramach klubu powołano dwie sekcje: piłkarską oraz lekkoatletyczną. W następnych latach stopniowo zwiększano liczbę sekcji sportowych.
Największe sukcesy odnosiły sekcje: piłkarska (KSP Polonia Warszawa), koszykarska (mężczyzn, kobiet), szachowa (KSz Polonia Warszawa) oraz pływacka (MKS Polonia Warszawa). Z Polonii wywodzą się tacy polscy sportowcy, jak m.in.: Irena Szewińska, Władysław Komar, Waldemar Marszałek oraz Władysław Szczepaniak.
Prezesi klubu.
Prezesi honorowi

</doc>
<doc id="1184017" url="https://pl.wikipedia.org/wiki?curid=1184017" title="Leslie Grossman">
Leslie Grossman

Leslie Erin Grossman (ur. 25 października 1971 w Los Angeles) – amerykańska aktorka komediowa.
Kluczowe w jej karierze były drugoplanowe role w popularnych serialach stacji WB: młodzieżowych "Asach z klasy" oraz sitcomie "Siostrzyczki". Ponadto niewielkie role zagrała w filmach kinowych: "" (2005), "Wojna płci" (1998) i "Szalona impreza" (1998). Od 2017 roku gra w "American Horror Story".
Od 2000 roku jej mężem jest John Bronson.

</doc>
<doc id="1184018" url="https://pl.wikipedia.org/wiki?curid=1184018" title="Alexandre Brodowski">
Alexandre Brodowski



</doc>
<doc id="1184021" url="https://pl.wikipedia.org/wiki?curid=1184021" title="Droga krajowa B407 (Niemcy)">
Droga krajowa B407 (Niemcy)

Droga krajowa 407 (Bundesstraße 407, B 407) – niemiecka droga krajowa przebiegająca na osi wschód - zachód, od granicy z Luksemburgiem koło Perl w Saarze przez Saarburg do skrzyżowania z drogą B327 koło Abtei w Nadrenii-Palatynacie.

</doc>
<doc id="1184022" url="https://pl.wikipedia.org/wiki?curid=1184022" title="Kolonia (Pohnpei)">
Kolonia (Pohnpei)



</doc>
<doc id="1184024" url="https://pl.wikipedia.org/wiki?curid=1184024" title="Race of Champions 2005">
Race of Champions 2005

Race of Champions 2005 – 18. edycja rozgrywanego co roku wyścigu Race of Champions (Wyścig Mistrzów), w którym biorą udział kierowcy wyścigowi i rajdowi z całego świata. Została rozegrana 3 grudnia 2005 roku na stadionie Stade de France w Saint-Denis pod Paryżem.
W rywalizacji udział wzięło 20 kierowców z 11 państw. Oprócz tradycyjnych reprezentacji z sześciu państw (Francja, USA, Wielka Brytania, Finlandia, Brazylia oraz Niemcy) do Wyścigu przystąpiły ponadto 4 zespoły: Team PlayStation, czyli druga reprezentacja Francji, Skandynawia (Tom Kristensen z Danii oraz Mattias Ekström ze Szwecji), Benelux (Christijan Albers z Holandii i Francois Duval z Belgii), a także zespół dopuszczony na zasadach tzw. "dzikiej karty" (Dan Wheldon z Wielkiej Brytanii oraz Dani Sordo z Hiszpanii).
Zawodnicy ścigali się takimi samochodami, jak Porsche 911 GT3, Renault Mégane Trophy, Citroën Xsara WRC, a także pojazdem przygotowanym specjalnie na Race of Champions, ROC Car.
Tytuł Mistrza Mistrzów wywalczył mistrz WRC Sébastien Loeb, natomiast Puchar Narodów zdobył zespół Skandynawii.
Rywalizacja kierowców.
Rywalizacja odbywa się w systemie pucharowym (przegrany odpada). Kierowcy zostali podzieleni na 2 grupy – kierowców wyścigowych i kierowców rajdowych. Zwycięzcy każdej z grup spotykają się w głównym finale, w którym walczą o tytuł Mistrza Mistrzów ("Champion of Champions").
Kierowcy wyścigowi.
Runda kwalifikacyjna.
Ze względu na dużą liczbę zawodników w grupie kierowców wyścigowych, rozegrana została runda wstępna, w której udział wzięło ośmiu spośród dwunastu kierowców.
Kierowcy rajdowi.
W tej grupie, ze względu na mniejszą liczbę startujących zawodników, runda kwalifikacyjna nie została rozegrana.
Finał główny.
Finał główny rozgrywany jest pomiędzy kierowcami, którzy zwyciężyli w finałach w swoich grupach. Od pozostałych rund różni się tym, że kierowcy rozgrywają dwa pojedynki. W przypadku remisu rozgrywana jest runda dogrywkowa, której zwycięzca otrzymuje tytuł Mistrza Mistrzów ("Champion of Champions").
Puchar Narodów.
Rywalizacja o Puchar Narodów ("Nations Cup") odbywa się na podobnych zasadach jak rywalizacja indywidualna kierowców. Zwycięzcą pojedynku zostaje zespół, którego reprezentanci dwukrotnie pokonają zawodników przeciwnego zespołu. W przypadku remisu po dwóch wyścigach rozgrywany zostaje dodatkowy, trzeci wyścig, którego zwycięzca zdobywa dla swojego zespołu awans do kolejnej rundy rywalizacji.

</doc>
<doc id="1184025" url="https://pl.wikipedia.org/wiki?curid=1184025" title="GAZ-2410 Wołga">
GAZ-2410 Wołga



</doc>
<doc id="1184031" url="https://pl.wikipedia.org/wiki?curid=1184031" title="Jan Teodor Schlieben">
Jan Teodor Schlieben

Jan Teodor Schlieben (ur. 26 grudnia 1638 w Brzeźnicy, zm. 10 stycznia 1695) – wojewoda inflancki, jeden z przywódców opozycji antyelektorskiej w Prusach Książęcych.
Życiorys.
Był synem Albrechta (1600–1656) płka w służbie polskiej i Elżbiety Truchses von Wetzhausen. Rodzina Schliebenów była spokrewniona ze znanymi rodami szlachty pruskiej i polskiej. Rodzina ta posiadała liczne majątki na terenie Prus Książęcych, a przedstawiciele tej rodziny byli starostami m.in.: w Giżycku, Piszu i Węgorzewie.
Jan Teodor Schlieben na terenie Prus Książęcych pełnił różne funkcje i był dziedzicznym starostą Gierdawy. Po porwaniu Kalksteina z Warszawy przez agentów Elektora, w listopadzie 1670 zbiegł do Korony. Został starostą rogozińskim i wojewodą inflanckim (przed 1681).
W Polsce przeszedł na katolicyzm i później w porozumieniu z biskupem warmińskim Radziejowskim ufundował klasztor bernardynów w Kadynach. Schlieben był kolatorem jezuickiego kościoła w Świętej Lipce i zgodnie z testamentem został tam pochowany w rok po śmierci.

</doc>
<doc id="1184032" url="https://pl.wikipedia.org/wiki?curid=1184032" title="Myrtana (kontynent)">
Myrtana (kontynent)



</doc>
<doc id="1184033" url="https://pl.wikipedia.org/wiki?curid=1184033" title="AMT">
AMT



</doc>
<doc id="1184035" url="https://pl.wikipedia.org/wiki?curid=1184035" title="Eutoxeres aquila">
Eutoxeres aquila



</doc>
<doc id="1184036" url="https://pl.wikipedia.org/wiki?curid=1184036" title="Jörg Hickl">
Jörg Hickl

Jörg Hickl (ur. 16 kwietnia 1965 w Wiesbaden) – niemiecki szachista, arcymistrz od 1988 roku.
Kariera szachowa.
Pierwsze sukcesy zaczął odnosić na początku lat 80. XX wieku. W 1981 roku zdobył tytuł mistrza Niemiec juniorów do lat 18, natomiast w 1984 podzielił VI lokatę (wspólnie z m.in. Jeroenem Piketem, Gadem Rechlisem i Igorem Štohlem) w rozegranych w Kiljavie mistrzostwach świata juniorów do lat 20. Pomiędzy 1986 a 2002 rokiem czterokrotnie reprezentował narodowe barwy na szachowych olimpiadach, natomiast w latach 1989 i 1992 – w drużynowych mistrzostwach Europy (w roku 1989 zdobył brązowy medal wraz z drużyną, a w 1992 – złoty za indywidualny wynik na V szachownicy). W roku 1987 zakwalifikował się do turnieju międzystrefowego w Zagrzebiu, zajmując XVI miejsce. Wielokrotnie startował w finałach indywidualnych mistrzostw Niemiec, największy sukces odnosząc w roku 1998 w Bremie, gdzie zdobył złoty medal. Oprócz tego, w roku 1991 zajął w finałowym turnieju II miejsce (za Vlastimilem Hortem).
Odniósł szereg sukcesów w turniejach międzynarodowych, m.in. w Monachium (1987, turniej strefowy, II m. za Yehudą Gruenfeldem), Grazu (1987, II m. za Branko Damljanoviciem), Biel (1988, turniej B, II m. za Alonso Zapatą), Tel Awiwie (1988, I m. oraz 1989, II m. za Michaiłem Gurewiczem), Altensteigu (1990, dz II m. za Aleksandrem Czerninem, wspólnie z Philippem Schlosserem i Heinzem Wirthensohnem), Polanicy-Zdroju (1993, memoriał Akiby Rubinsteina, dz. I m. wspólnie z Giennadijem Sosonko), Lippstadt (1994, dz. II m. za Thomasem Lutherem, wspólnie z Ivánem Faragó i Uwe Bönschem), Kalkucie (1994, dz. II m. za Siergiejem Tiwiakowem, wspólnie z m.in. Anthony Milesem, Giorgi Giorgadze i Davidem Norwoodem), Horgen (1994, dz. II m. za Julianem Hodgsonem, wspólnie z Jordim Magemem Badalsem i Margeirem Peturssonem), Hamburgu (1995, dz. II m. za Wiktorem Korcznojem, wspólnie z m.in. Igorem Štohlem, Ľubomírem Ftáčnikiem, Stefanem Kindermannem i Christopherem Lutzem), Dżakarcie (1996, dz. I m. wspólnie z Ututem Adianto), Reykjaviku (1997, dz. I m. wspólnie z Jonny Hectorem i Ludgerem Keitlinghausem), Fürth (1998, dz. II m. za Arturem Koganem, wspólnie z Christianem Gabrielem, Aleksandrem Oniszczukiem i Siergiejem Kaliniczewem) oraz w Biel (1998, dz. II m. za Mladenem Palacem, wspólnie z Gurem Mittelmanem).
Najwyższy ranking w karierze osiągnął 1 października 2002 r., z wynikiem 2605 punktów zajmował wówczas 92. miejsce na światowej liście FIDE, jednocześnie zajmując 6. miejsce wśród niemieckich szachistów.

</doc>
<doc id="1184037" url="https://pl.wikipedia.org/wiki?curid=1184037" title="Joerg Hickl">
Joerg Hickl



</doc>
<doc id="1184038" url="https://pl.wikipedia.org/wiki?curid=1184038" title="Przesunięcie poparcia wyborczego">
Przesunięcie poparcia wyborczego

Przesunięcie poparcia wyborczego – przepływ głosów, który dokonuje się pomiędzy partiami uczestniczącymi w rywalizacji politycznej. Bada się go w okresie oddzielającym od siebie dwie kolejne elekcje lub w dłuższej perspektywie czasowej. Jego rozmiar jest powszechnie uważany za wskaźnik stabilizacji bądź destabilizacji politycznej.
Wpływają nań takie czynniki jak:
Wyróżnia się trzy poziomy przesunięcia wyborczego:
1. Przesunięcie netto
Obliczenie zysków i strat poszczególnych partii. Wielkość transferu głosów jaki dokonał się między poszczególnymi partiami.
Indeks przepływu głosów zaproponował duński politolog M. Pedersen. Oblicza się go porównując wyniki dwóch kolejnych elekcji. Uwzględnia się tu tylko bezwzględną wartość różnicy w wynikach, które osiągnęły poszczególne ugrupowania. Wartość przesunięcia jest równoznaczna sumie zysków uzyskanych przez partie, które polepszyły swój wynik wyborczy, do której dodaje się procent głosów zdobytych przez partie nieuczestniczące w poprzednich wyborach. Nie bierze się zatem pod uwagę partii, które wynik swój pogorszyły.
2. Przesunięcie międzyblokowe
Przesunięcie poparcia wyborczego między odmiennymi blokami politycznymi.
S. Bartolini i P. Mair zauważają, że o ile wyborcy skłonni są odwracać się od konkretnych partii, które ich zawiodły, to znacznie mniej prawdopodobne jest, że zwolennicy lewicy poprą prawicę i odwrotnie.
3. Przesunięcie brutto
Całościowy, rzeczywisty transfer głosów. Jest to bardzo trudny do obliczenia indeks, jednak daje on najbardziej wiarygodne wyniki, gdyż indeks przesunięcia netto nie jest równoznaczny z ustaleniem wielkości rzeczywistego transferu głosów, jaki dokonał się między poszczególnymi partiami. Wynika to z faktu, że grupa wyborców, zmieniająca swoje preferencje i przerzucająca głosy na inne ugrupowania, może być znacznie liczniejsza niż, wynika to z porównania bilansu zysków i strat. Fakt, że dana partia utrzymała lub nieznacznie zmieniła swoje poparcie nie świadczy o tym, że uzyskała ona poparcie tych samych wyborców.

</doc>
<doc id="1184041" url="https://pl.wikipedia.org/wiki?curid=1184041" title="AET">
AET



</doc>
<doc id="1184042" url="https://pl.wikipedia.org/wiki?curid=1184042" title="Jan Odrowąż Pieniążek">
Jan Odrowąż Pieniążek



</doc>
<doc id="1184045" url="https://pl.wikipedia.org/wiki?curid=1184045" title="Kolumna Chrystusa">
Kolumna Chrystusa

Kolumna Chrystusa (niem. "Christussäule") znana również w literaturze jako Kolumna Bernwarda – wolnostojąca brązowa kolumna wykonana w stylu wczesnoromańskim, powstała najprawdopodobniej na zlecenie świętego Bernwarda, biskupa Hildesheim i pierwotnie usytuowana w kościele Świętego Michała w Hildesheim. Od XIX wieku znajduje się w katedrze Wniebowzięcia Matki Bożej w Hildesheim (Dolna Saksonia, Niemcy). Wraz z drzwiami stanowi cenną grupę miejscowych dzieł plastyki brązowniczej reprezentującej sztukę ottońską.
Dzieje.
Kolumna Chrystusa jest jedną z kilku fundacji biskupa Bernwarda. Powstała około roku 1020. Do XVIII wieku znajdowała się w prezbiterium kościoła pw. św. Michała – kolegiacie, a niegdyś kościele zakonnym benedyktynów. Nie zachowało się do dziś zwieńczenie kolumny – kapitel i stojąca na nim pełnoplastyczna, brązowa Grupa Ukrzyżowania, zniszczona w 1544 przez protestantów. W 1810 mieszkańcy miasta uratowali kolumnę przed planowanym przetopieniem na armaty, następnie przekazali ją kurii. Została postawiona na placu przykatedralnym i tam znajdowała się do II połowy XIX wieku. W 1871 przeszła konserwację i następnie została umieszczona w południowym ramieniu transeptu katedry, gdzie (z przerwą w okresie II wojny światowej, kiedy była ewakuowana) znajduje się do dziś. Ze względu na generalny remont katedry i zabudowań monasterium kanonickiego kolumna po praz kolejny opuściła katedrę. 30 września 2009 została przewieziona do kościoła Św. Michała i tu znajduje się do grudnia 2013 roku.
Wygląd.
Kolumna w obecnej formie jest wysoka na 3,79 m, średnica trzonu wynosi 58 cm. Wykonana jest z brązu. Składa się z bazy, trzonu oraz kapitelu. 
Na narożnikach bazy, na plincie, obok dwóch torusów umieszczono małe figurki ucieleśniające rzeki rajskie – klęczące postacie trzymające dzbany symbolizujące źródło.
Zasadniczą kompozycję trzonu tworzy cykl reliefów ukazujących sceny chrystologiczne, których ciąg rozpoczyna umieszczona przy bazie scena "chrztu Chrystusa" w Jordanie. Następnie sceny tworzą wspólny ciąg, który spiralnie obiega trzon kolumny. Ukazane są tam wątki m.in. cudów Chrystusa (np. "Gody w Kanie", "Uzdrowienie trędowatego", "Wskrzeszenie Łazarza"), walki ze złem ("Kuszenie na pustyni"), wątki misyjne ("Powołanie" i "Rozesłanie apostołów", "Chrystus i Samarytanka", "Chrystus u Marii i Marty"), ponadto kolumna została wzbogacona wątkami z życia Jana Chrzciciela ("Taniec Salome", "Męczeństwo Św. Jana"). Treść zamyka "Wjazd Chrystusa do Jerozolimy". 
Na kostkowym kapitelu (w większości wynik uzupełnień z XIX-wiecznej konserwacji) umieszczono w tondach klęczące postacie, zaś naroża wypełniają anioły.
Analiza.
Od strony formy kolumna z Hildesheim nawiązuje do antycznej tradycji kolumn cesarskich znajdujących się głównie na rzymskich forach (np. kolumny Trajana, Marka Aureliusza czy Fokasa). Bernward bywał w Rzymie na dworze papieskim. Od strony treściowej zawarto aspekt triumfalny działalności Chrystusa, zwycięstwo nad grzechem, chorobą, fałszywymi naukami. Ponadto ukazano wątek sakramentalny z silnym uwzględnieniem sakramentu chrztu, czego dowodzi podstawa kolumny i wątki z życia Jana Chrzciciela.

</doc>
<doc id="1184051" url="https://pl.wikipedia.org/wiki?curid=1184051" title="Pownce">
Pownce

Pownce – serwis społecznościowy utworzony w 2007 roku, a zamknięty 15 grudnia 2008. Pozwalał na prowadzenie mikrobloga, dzielenie się plikami, informowanie o nowych zdarzeniach.

</doc>
<doc id="1184054" url="https://pl.wikipedia.org/wiki?curid=1184054" title="Szalona impreza">
Szalona impreza

Szalona impreza (tytuł oryg. "Can't Hardly Wait") − amerykański film fabularny z 1998 roku, tematyką skierowany ku młodzieżowej widowni.
Film ulokował się na pozycji czterdziestej czwartej zestawienia "50. najlepszych filmów licealnych" według magazynu "Entertainment Weekly".
Opis fabuły.
Zbliża się wielka impreza, zorganizowana, aby uczcić okazję zakończenia edukacji szkolnej. Przyjęcie odbywa się u jednej z dziewcząt, której rodzice wyjechali na czas nieokreślony z domu. Preston od lat podkochuje się w szkolnej piękności, Amandzie. Decyduje więc, że to tej nocy wyzna jej swoje płomienne uczucia. Towarzyszy mu Denise, jego najwierniejsza przyjaciółka, szkolna outsiderka. Niestety, na imprezie zjawia się również cyniczny Kenny, arogant, niegdysiejszy przyjaciel Denise, a los chce, że oboje zatrzaskują się w toalecie. Na zabawę przybywa też Mike, były chłopak Amandy, oraz szkolny geniusz William, chcący odegrać się na nim za lata upokorzeń.
Obsada.
W pozostałych rolach.
i inni

</doc>
<doc id="1184056" url="https://pl.wikipedia.org/wiki?curid=1184056" title="Gunczerzewicz">
Gunczerzewicz

Gunczerzewicz – herbu Łabędź. Polski szlachcic nobilitowany w 1634.
Etymologia i pisownia nazwiska.
Pierwotna forma nazwiska, tak zwane "miano osobowe" lub "zwanie" (jak go zwą?), pochodzi od nazwy miejscowości Goncarzewy (ówczesna nazwa – Gunczerzewy). "Zwanie" de Gunczerz (pochodzący z miejscowości Gunczerzewy) początkowo przypisane było danemu osobnikowi. Z czasem go uproszczono i przyjęto nazwy: Gunczerz (dla stanu szlacheckiego Gunczerzewski) – przynależne ojcu i Gunczerzewicz – przynależne synowi. "Zwanie" Gunczerzewicz jako nazwisko przypisane zostało całej rodzinie zstępnej (w linii prostej z ojca na dzieci).
Aż do połowy XX w. zapisywane było fonetycznie, dlatego jego nazwa ulegała zmianom.
Współcześnie pisownia nazwiska na terenie Polski obejmuje 8 przypadków:
Goncerzewicz, Gonczerzewicz, Goncarzewicz, Gącarzewicz, Gączarzewicz, Gąceżewicz, Goncerszewicz, Gącerzewicz.

</doc>
<doc id="1184057" url="https://pl.wikipedia.org/wiki?curid=1184057" title="Kot w butach (Shrek)">
Kot w butach (Shrek)

Kot w butach – fikcyjna postać z cyklu pełnometrażowych filmów animowanych "Shrek", wzorowana na baśniowym Kocie w butach. W oryginale głosu użycza mu Antonio Banderas, a w polskiej wersji językowej Wojciech Malajkat.
Kot w butach posiada cechy zwierzęce (np. ciało kota, niektóre kocie zachowania i odruchy) oraz ludzkie (np. wyprostowana postawa, możliwość mówienia). Ma hiszpański akcent i jest bardzo honorowy. Luźno nawiązuje do postaci Zorro – do walki używa szpady i pazurów. Postać po raz pierwszy pojawiła się w filmie "Shrek 2" jako płatny zabójca, któremu Król Harold i Wróżka Chrzestna zlecają wyeliminowanie Shreka. Szybko jednak obaj bohaterowie zaprzyjaźniają się.
Kot w butach jest także bohaterem własnych produkcji. W roku 2011 powstał animowany komputerowo film "Kot w butach" opowiadający historię życia Kota, zanim poznał Shreka. W roku 2012 powstał film krótkometrażowy "", a od 2015 emitowany jest serial animowany pt. "Przygody Kota w butach".

</doc>
<doc id="1184060" url="https://pl.wikipedia.org/wiki?curid=1184060" title="Krzysztof Stanisław Zawisza">
Krzysztof Stanisław Zawisza

Krzysztof Stanisław Kieżgajło Zawisza herbu Łabędź (ur. w 1666 roku, zm. w 1721 roku w Berdyczowie) – nominat wojewoda miński (1720), marszałek Trybunału Głównego Wielkiego Księstwa Litewskiego (1710), starosta brasławski, czeczerski, doliński i miński, pamiętnikarz, polityk i żołnierz. 
Życiorys.
Podróżował do Moskwy i Włoch. 
Uczestniczył w zawarciu traktatu z Rosją w 1686. Pod Janem III walczył z Turkami. Poseł sejmiku egzulanckiego smoleńskiego w Wilnie na sejm 1699 roku.
Poseł sejmiku mińskiego na sejm konwokacyjny 1696 roku. Poseł miński na sejm koronacyjny 1697 roku i sejm pacyfikacyjny 1698 roku. Poseł wiłkomierski na sejm zwyczajny pacyfikacyjny 1699 roku.
Marszałek sejmów: koronacyjnego w Krakowie (17 września – 1 października 1697), pacyfikacyjnego w Warszawie (16 – 28 kwietnia 1698), zwyczajnego w Grodnie (3 października – 14 listopada 1718), zwyczajnych w Warszawie (30 grudnia 1719 - 22 lutego 1720) i zwyczajnego w Warszawie (30 września – 11 listopada 1720).
W 1704 roku jako marszałek konfederacji Księstwa Żmudzkiego podpisał "pacta conventa" Stanisława Leszczyńskiego. Poseł miński na sejm nadzwyczajny 1712 roku. W 1718 roku był posłem na sejm z województwa mińskiego.
Na sejmie 1718 stanął po stronie zwolenników ograniczenia prerogatyw hetmańskich i jako marszałek izby przeprowadził odpowiednie uchwały. 
Poeta i pisarz polityczny, autor obszernych „Pamiętników Krzysztofa Zawiszy wojewody mińskiego (1666–1721)”, wyd. w Warszawie w 1862.
Podpisał traktat warszawski 1716 roku w imieniu konfederacji tarnogrodzkiej i skonfederowanych wojsk koronnych. Był posłem powiatu brasławskiego na sejm 1720 roku.
Zmarł w Berdyczowie w 1721 roku, w połowie sierpnia przywieziono jego ciało do kościoła jezuickiego w Ostrogu, gdzie spoczywało do 10 lutego 1722 roku, po czym zawieziono je do Mińska, gdzie pochowano je w ufundowanej przez zmarłego kaplicy św. Felicjana przy kościele jezuitów. Wojewoda kazał ubrać się do trumny w suknię jezuicką.

</doc>
<doc id="1184069" url="https://pl.wikipedia.org/wiki?curid=1184069" title="Kościół św. Michała Archanioła w Siedlcach">
Kościół św. Michała Archanioła w Siedlcach

Kościół w Siedlcach – gotycko-barokowy kościół w Siedlcach w Polsce w województwie dolnośląskim, w powiecie lubińskim, w gminie Lubin.
Kościół położony jest we wsi Siedlce w południowo-zachodniej Polsce w północno-wschodniej części Wysoczyzny Lubińskiej, około 7 km na wschód od Lubina.
Opis.
Kościół gotycki, św. Michała Archanioła, pochodzący z drugiej połowy XIII wieku. Pierwsza wzmianka o istniejącym kościele parafialnym w Siedlcach (Czedlicz) pochodzi z 1335 roku. Rozbudowany w XVII wieku. Kościół, jednonawowy, orientowany, złożony z nawy oraz niższego i węższego prostokątnego prezbiterium, murowany z cegły, nietynkowany, oskarpowany. Mur prezbiterium wykonany wiązaniem wendyjskim a mur nawy gotyckim. Dachy dwuspadowe o różnych kalenicach, kryte dachówką. Szczyt wschodni prezbiterium zdobiony trzema ostrołukowymi blendami. Część zachodnia nawy nieco wydłużona, przemurowana.
W ścianach kościoła wmurowane cztery kamienne epitafia z XVII i XVIII wieku. Z XVI i XVII wieku pochodzą liczne kamienne płyty nagrobne różnych przedstawicieli rodziny Nostitzów o różnorodnej ornamentyce i formie typologicznej. Obok kościoła oddzielnie usytuowana drewniana dzwonnica z końca XVIII wieku o konstrukcji szkieletowej, szalowana deskami.
Wnętrze.
Wnętrze jednonawowe, prezbiterium zamknięte ścianą prostą, od nawy oddzielone ostrołukową tęczą. Okna prezbiterium i nawy po stronie południowej przeprute. Prezbiterium trójprzęsłowe przykryte trójdzielnym sklepieniem krzyżowo-żebrowym. Zworniki na sklepieniach w prezbiterium pochodzą z około 1480 roku, jeden ze zworników sklepienia ozdobiony polskim herbem „Korab” fundatora Prokuta. 
Nawę z trzech stron centralnie obiegają empory z przełomu XVI i XVII wieku, postawione pod wpływem religii luterańskiej, których balustradę pokrywają malowidła o tematyce chrystologicznej, sceny przedstawiają historię narodzin, nauczania i śmierci Jezusa. Tematyka malowideł typowo luterańska. Jako jedyne źródło wiary występuje tu biblia. 
We wnętrzu znajdują się portal z 1480 roku zdobiący wejście do zakrystii, renesansowe drzwi z około 1680 roku, późnogotyckie sakramentarium z około 1480 roku, krzyż barokowy, neogotycka chrzcielnica, renesansowa ambona oraz:
Strop kasetonowy z 1618 roku.
Unikatem na Dolnym Śląsku jest polichromowany, drewniany strop kasetonowy, o powierzchni około 70 m² z 1618 roku, przykrywający nawę.
Kompozycję stropu tworzy sześć ośmiobocznych drewnianych kasetonów malowanych temperą, oddzielonych szerokimi listwami pomalowanymi na niebiesko, ozdobionymi na łączach plastycznymi ornamentami w złotym kolorze. Zachodzące na siebie oktagony wyodrębniają pola w kształcie kwadratów oraz leżących i stojących sześcioboków. Polichromia stropu przedstawia w całości Księgę Rodzaju. Sceny uszeregowano w 9 rzędach, ściśle według biblijnej chronologii. Narrację rozpoczynają sceny od południowo-wschodniego narożnika nawy. Wszystkie przedstawione sceny zawierają informację jakiegoś fragmentu Genesis. 
Na fasecie umieszczono sześć rodowych szlacheckich kartuszy herbowych: von Berg, von Sack, von Schkopp, von Glaubnitz, von Kletlitz i herb nieznanego rodu.
Historia.
Kościół parafialny św. Michała Archanioła został wzniesiony w drugiej połowie XIII w., wzmianka o nim pochodzi z 1335 roku. W dokumencie lokacyjnym Sedlec wystawionym w Głogowie przez księcia Konrada głogowskiego wzmiankowana jest kaplica. Obecny kościół rozbudowano w 1372 roku, a jego fundatorem był rycerz polskiego pochodzenia Prokut, wówczas dobudowano nawę, a na zworniku sklepienia prezbiterium umieszczono herb fundatora Korab. 
Okres ewangelicki.
Czasy rodu Nostitzów.
Z początkiem XV wieku właścicielami dóbr zostają Nostitzowie. Z inicjatywy Nostitzów w 1534 roku, kościół powiększono o południową kaplicę oraz drewnianą kruchtę przy nawie od zachodniej strony. W 1534 roku kościół został przekazany ewangelikom, przez których został modernizowany na przełomie XVI i XVII wieku pod wpływem religii luterańskiej. W okresie tym z trzech stron nawy postawiono empory, pokryte malowidłami o tematyce Chrystologicznej. Empory czyli balkony zwiększyły liczbę miejsc w świątyni, ponieważ na protestanckie nabożeństwa do Siedlec zjeżdżali się wierni z wielu miejscowości, gdzie nie było świątyń wyznania ewangelickiego. Centralne rozmieszczenie empor ułatwiało również lepszą percepcję Słowa Bożego, najważniejszą część ceremonii luterańskiej. 
W 1597 roku Ewa von Nostitz ufundowała ambonę i chrzcielnicę. Na przełomie XVI i XVII wieku ustawiono liczne kamienne płyty nagrobne różnych przedstawicieli rodziny Nostitzów. W 1612 roku na sklepieniu prezbiterium dodano polichromie przedstawiającą 12 Apostołów. W 1618 roku synowie Ewy von Nostitz nad lożą kolatorską ufundowali strop kasetonowy ozdobiony scenami biblijnymi – Księga Rodzaju. W drugiej połowie XVII wieku wymieniono na nowe, dawne XVI-wieczne empory ewangelickie, z których resztki zachowały się w południowej kaplicy przedstawiające czterech Ewangelistów. W 1674 roku powstał krzyż, który wisi po dziś dzień na ścianie ołtarza głównego.
Czasy rodu von Wechmar.
W roku 1751 właścicielami wioski staje się ród von Wechmar, wyznania ewangelickiego, którzy budują po północnej stronie kościoła kaplicę oraz kryptę grobową, w której zostały umieszczone liczne sarkofagi zmarłych dziedziców. W XVIII wieku kościół zostaje częściowo restaurowany i odnowiony. W drugiej połowie. XVIII wieku zbudowano na nowo drewnianą dzwonnicę stojącą na cmentarzu przykościelnym. W latach 1921-1925 kościół przeszedł gruntowny remont, wówczas przemurowano nawę, dobudowano kruchty i wejście na empory od strony zachodniej, zmieniono zachodni szczyt kościoła, założono nowy dach.
Okres katolicki.
W 1945 roku kościół powrócił do rąk katolików.

</doc>
<doc id="1184072" url="https://pl.wikipedia.org/wiki?curid=1184072" title="Wydział Chemii Uniwersytetu Gdańskiego">
Wydział Chemii Uniwersytetu Gdańskiego

Wydział Chemii Uniwersytetu Gdańskiego – jeden z wydziałów Uniwersytetu Gdańskiego, kształcący chemików oraz specjalistów ochrony środowiska (wspólnie z wydziałami Biologii oraz Oceanografii i Geografii).
Historia.
W 1945 r. powstało "Pedagogium", w którym rozpoczęto kształcenie nauczycieli m.in. w zakresie chemii. Rok później jednostka zmieniła nazwę na "Państwowa Wyższa Szkoła Pedagogiczna", a w 1952 r. z nazwy usunięto słowo „Państwowa”. W roku akademickim 1950/1951 rozpoczęto naukę chemii na Wydziale Przyrodniczym. A rok później powstał Wydział Matematyki, Fizyki i Chemii. 21 kwietnia 1967 Rada Wydziału otrzymała prawo do nadawania stopnia doktora.
20 marca 1970 r. po połączeniu WSP z Wyższą Szkołą Ekonomiczną w Sopocie, powstał Uniwersytet Gdański. Dotychczasowy wydział zachował nazwę. Pięć lat później otrzymał prawo nadawania stopnia doktora habilitowanego. W 1990 r., dzięki staraniom prof. Jerzego Błażejowskiego, wprowadzono kierunek ochrony środowiska. 1 września 1991 r. z inicjatywy profesorów fizyki i matematyki, powstał odrębny Wydział Chemii. Nowa jednostka zachowała prawo nadawania tytułu doktora oraz doktora habilitowanego.
Pierwotnie gmach wydziału mieścił się przy ul. Jana Sobieskiego 18, w budynku z 1908 roku, w którym wcześniej działało Królewskie Seminarium Nauczycielskie ("Königliches Lehrer Seminar"). Od maja 2013 ma nową siedzibę, w Bałtyckim Kampusie Uniwersytetu Gdańskiego w Gdańsku Oliwie. Jest to nowoczesny obiekt naukowo-dydaktyczny o powierzchni 29 tys. m2. W budynku Wydziału Chemii znajdują się 24 laboratoria studenckie, hala technologiczna, 190 laboratoriów naukowych oraz zespół audytoriów. 
Struktura wydziału.
Zakłady i pracownie samodzielne

</doc>
<doc id="1184078" url="https://pl.wikipedia.org/wiki?curid=1184078" title="Tadeusz Franciszek Ogiński">
Tadeusz Franciszek Ogiński

Tadeusz Franciszek Ogiński z Kozielska herbu własnego (ur. 26 sierpnia 1712, zm. 25 listopada 1783 w Mołodecznie) – pisarz wielki litewski od 1737 roku, kasztelan trocki w latach 1744-1770, wojewoda trocki 1770-1783, starosta oszmiański (od 1740 roku) i przewalski, szef chorągwi petyhorskiej królewicza w 1738 roku, regimentarz partii białoruskiej Armii Wielkiego Księstwa Litewskiego w 1740 roku, regimentarz partii żmudzkiej w latach 1744–1745, pułkownik chorągwi petyhorskiej Najjaśniejszego Królewicza Fryderyka w 1760 roku.
Życiorys.
Był posłem witebskim na sejm 1732 roku. Jako poseł na sejm konwokacyjny 1733 roku z powiatu brasławskiego był członkiem konfederacji generalnej zawiązanej 27 kwietnia 1733 roku na tym sejmie. W 1733 podpisał elekcję Stanisława Leszczyńskiego i czynnie stawał w jego obronie jako członek konfederacji dzikowskiej. Po abdykacji monarchy, na sejmie pacyfikacyjnym w 1736 jako poseł powiatu witebskiego uznał Augusta III. Poseł brasławski na sejm 1738 roku. . 
W 1764 roku był członkiem konfederacji Wielkiego Księstwa Litewskiego, podpisał elekcję Stanisława Augusta Poniatowskiego z województwem trockim, jako delegat od Rzeczypospolitej do "pacta conventa", podpisał je.. Członek Komisji Skarbowej Wielkiego Księstwa Litewskiego w 1765 roku. Członek Rady Nieustającej w latach 1776–1778, członek Departamentu Wojskowego Rady Nieustającej w 1777 roku. 
Pochowany w Kaplicy Bożego Ciała Kościoła św. Jana Chrzciciela i św. Jana Ewangelisty w Wilnie. Portret Tadeusza Ogińskiego znajduje się we dworze w Ladzinie koło Rymanowa.
Linki zewnętrzne.
 

</doc>
<doc id="1184083" url="https://pl.wikipedia.org/wiki?curid=1184083" title="Club Derportivo Nacional">
Club Derportivo Nacional



</doc>
<doc id="1184084" url="https://pl.wikipedia.org/wiki?curid=1184084" title="Miejskie szkodniki">
Miejskie szkodniki

Miejskie szkodniki (ang. "Urban Vermin", 2007-2008) – kanadyjska kreskówka emitowana na Jetix.
Premiera miała miejsce 12 stycznia 2008 roku, 2 pierwsze odcinki były wcześniej dostępne na stronie Jetix VOD.
Fabuła.
Miejskie szkodniki to komediowa opowieść o dwóch braciach szopach, dawniej przyjaciołach, która rozgrywa się w tempie rodem z filmów akcji. Abe wraz z zespołem walczy ze swoim złym bratem Kenem o wolność dzielnicy. W każdym odcinku Abe i Ken w pokręconych i przezabawnych walkach znanych każdemu rodzeństwu, starają się udowodnić swoją wyższość. Abe może zawsze liczyć na pomoc swojej drużyny: latającej wiewiórki – naukowca, silnego i ślepego kreta oraz skunksa, który myśli, że jest człowiekiem.
Postacie.
Główne.
Grupa Bojowników Ruchu Oporu/Front Wyzwolenia Śmieci (FWŚ):
Szczurza Armia Kena:
Wersja polska.
Opracowanie i udźwiękowienie wersji polskiej: na zlecenie Jetix − Eurocom Studio
Reżyseria: Krystyna Kozanecka
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni
Lektor: Jerzy Dominik

</doc>
<doc id="1184085" url="https://pl.wikipedia.org/wiki?curid=1184085" title="Zespół pomijania stronnego">
Zespół pomijania stronnego



</doc>
<doc id="1184086" url="https://pl.wikipedia.org/wiki?curid=1184086" title="HIT Gorica">
HIT Gorica



</doc>
<doc id="1184089" url="https://pl.wikipedia.org/wiki?curid=1184089" title="Nogometno Društvo Gorica">
Nogometno Društvo Gorica



</doc>
<doc id="1184095" url="https://pl.wikipedia.org/wiki?curid=1184095" title="J.P. Davis">
J.P. Davis

J.P. Davis – amerykański aktor i scenarzysta filmowy.
Zadebiutował w 1999 roku epizodyczną rolą w niezależnym filmie "The F-Zone". Rok później pojawił się w kolejnym epizodzie – jako kadet Flax wystąpił w popularnej amerykańskiej operze mydlanej "The Guiding Light". W 2001 roku wystąpił w dwóch odcinkach serialu kryminalnego "Arrest &amp; Trial", a w 2004 r. zagrał postać Blake'a, drugoplanowego bohatera thrillera Jima Wynorskiego "Klątwa Komodo". Rok 2005 był dla niego przełomowy. Najpierw wytwórnia Freestyle Releasing zdecydowała nakręcić film do scenariusza aktora, a następnie obsadziła go w głównej roli. Tytułową rolą w dramacie sportowym "Tommy Riley" aktor zdobył pozytywne opinie krytyki. Sam film zdobył nagrodę za najlepsze zdjęcia na Hamptons International Film Festival. Dwa lata po wejściu na ekrany kin "Tommy'ego Rileya", J.P. zagrał w kolejnym sukcesywnym projekcie. Był to horror "Dom". Aktor wcielił się w nim w jedną z kluczowych postaci. W 2008 roku J.P. pojawił się w filmie "Blue" przy boku Keitha Davida.

</doc>
<doc id="1184096" url="https://pl.wikipedia.org/wiki?curid=1184096" title="Parintins">
Parintins

Parintins – miasto w Brazylii, we wschodniej części stanu Amazonas. Położone na wyspie Tupinambarana, na rzece Amazonce. Ludność: 122,1 tys. (2007) - drugie (po Manaus) pod względem liczby ludności miasto stanu.
Parintins to ważny ośrodek turystyczny i kulturalny Amazonii. Odbywający się tu corocznie festiwal ludowy "Festival Folclórico de Parintins" to druga po karnawale w Rio de Janeiro impreza kulturalna Brazylii.

</doc>
<doc id="1184097" url="https://pl.wikipedia.org/wiki?curid=1184097" title="Bipolaryzm">
Bipolaryzm

Bipolaryzm – dwubiegunowość rywalizacji politycznej. Oznacza, że o władzę zabiegają z realnymi szansami tylko dwie partie, z których jedna lokuje się po lewej, a druga po prawej stronie sceny politycznej. Rywalizacja dwubiegunowa wiąże się z wzajemną opozycyjnością obu stron we wszystkich ważniejszych kwestiach społecznych. Opozycyjność ta złagodzona jest przez fakt, że po obu stronach istnieje silna orientacja centrowa, co powoduje postępujące zmniejszanie się dystansu ideologicznego w ramach systemu partyjnego.
Przedmiotem konfliktu międzypartyjnego są przede wszystkim kwestie gospodarcze np:
a także kwestie społeczne np:
Nie występują jednak inne pola konfliktu, takie jak problemy narodowościowe, etniczne czy religijne.
Bipolaryzm cechuje przede wszystkim systemy dwupartyjne oraz systemy partyjne umiarkowanie spolaryzowane (Austria, RFN, kraje skandynawskie do lat sześćdziesiątych).
Powszechnie uważa się, że dwubiegunowość rywalizacji sprzyja stabilizacji politycznej, utrwalając wzorce zachowań wyborczych i strategii partyjnych.
Bipolaryzm oznacza również osłabienie politycznego znaczenia partii radykalnych (ultralewicy i ultraprawicy), niezdolnych do zapewnienia sobie liczącego się poparcia społecznego.

</doc>
<doc id="1184098" url="https://pl.wikipedia.org/wiki?curid=1184098" title="1986 Tour (Van Halen)">
1986 Tour (Van Halen)

1986 Tour – ósma trasa koncertowa zespołu Van Halen, promująca album "5150". Trasa oficjalnie rozpoczęła się 27 marca 1986 i była pierwszą z udziałem Sammy'ego Hagara. Objęła łącznie 112 koncertów.
Muzycy.
Członkowie zespołu: Sammmy Hagar, Eddie Van Halen, Alex Van Halen, Michael Anthony.

</doc>
<doc id="1184100" url="https://pl.wikipedia.org/wiki?curid=1184100" title="Herb Łochowa">
Herb Łochowa

Herb Łochowa – jeden z symboli miasta Łochów i gminy Łochów w postaci herbu.
Wygląd i symbolika.
Herb przedstawia na jednopolowej zielonej tarczy centralnie umieszczoną żółtą głowę łosia.
Historia.
Herb przyjęty przez Miejską Radę Narodową w 1977 przedstawiał w czerwonej tarczy złoty monogram Ł umieszczony pomiędzy fragmentem złotego koła zębatego a kłosem, także barwy złotej.
Wersja herbu z motywem łosia została zaprojektowana przez mieszkańca Łochowa, rysownika i karykaturzystę Szymona Kobylińskiego. 
W 2005 gmina Łochów podjęła starania o zatwierdzenie także wzoru flagi miejskiej i pieczęci. Ogłoszono w tej sprawie konkurs, m.in. na łamach "Gazety Łochowskiej". Wybrane prace przesłano do Komisji Heraldycznej przy MSWiA. Komisja wniosek odrzuciła, jako niezgodny z tradycją historyczną. W opinii Komisji, nazwa Łochów nie pochodzi od łosi, lecz jest nazwą odosobową (dzierżawczą) pochodzącą od nazwiska Loch. Podobną tezę stawia badacz lokalnej historii, Stanisław Sęczyk, w opublikowanej w 1993 książce "Dzieje Łochowa i okolic", gdzie stawia pięć hipotez pochodzenia nazwy miasta, z których za najbardziej prawdopodobną uważa nazwę dzierżawczą od nazwiska Loch lub Łoch. Zdecydowanie natomiast odrzuca pochodzenia od nazwy zwierzęcia. Od 20 maja 2008 obowiązuje nowy wzór autorstwa grafika Andrzeja Heidricha, zatwierdzony przez Komisję Heraldyczną przy MSWiA.

</doc>
<doc id="1184101" url="https://pl.wikipedia.org/wiki?curid=1184101" title="Iwan Owczina-Tielepniew-Oboleński">
Iwan Owczina-Tielepniew-Oboleński

Iwan Owczina-Tielepniew-Oboleński (ur. ?, zm. po 13 kwietnia 1538) – kniaź, faworyt wielkiej księżnej moskiewskiej Heleny Glińskiej.
Życiorys.
Jeden z najznaczniejszych bojarów wchodzących w skład bojarskiej Dumy. Pochodził ze znakomitego rodu, pozostającego w bliskich stosunkach z dworem. Oboleńscy stanowili odnogę ruskiej dynastii panującej - Rurykowiczów. 
Był kochankiem drugiej żony Wasyla III, wielkiej księżnej moskiewskiej Heleny Glińskiej. Narodzinom synów pary wielkoksiążęcej, Iwana Groźnego i Jerzego, towarzyszyły plotki, że ich biologicznym ojcem jest Iwan Owczina-Tielepniew. Wasyl III przed poślubieniem Heleny był żonaty z Sołomonią, która przez 20 lat małżeństwa ani razu nie zaszła w ciążę. Pogłoski o ojcostwie Iwana nasiliły się, gdy mamką starszego z synów Heleny została jego siostra, Agrafiena Czeladina. 
W grudniu 1533 r. wielki książę zmarł. Na łożu śmierci zażądał od dostojników państwowych złożenia przysięgi na wierność swemu następcy, 3-letniemu Iwanowi. Umierający Wasyl polecił Michałowi Glińskiemu, aby pomagał Helenie, która była jego bratanicą, w rządach i uniemożliwił Owczinie przejęcie władzy. Owczinę popierała bojarska Duma zmierzająca do złamania przewagi opiekunów, za Glińskim jednak stała siedmiobojarszczyzna, ale tej brakowało jednomyślności.
W 1537 r. przeciwko Helenie i Owczinie wystąpił zbrojnie brat zmarłego Wasyla, Andriej. Udało się zapobiec przewrotowi, gdyż Helena nakazała byłego szwagra osadzić w więzieniu, gdzie zmarł w tajemniczych okolicznościach. 
3 kwietnia 1538 r. regentka zmarła, prawdopodobnie otruta. Jej synowie pozostali na krótko pod opieką Owcziny. Wkrótce po pogrzebie Heleny Owczinę zamknięto w więzieniu, gdzie zmarł z głodu. Jego ciało poćwiartowano i rzucono psom na pożarcie. 

</doc>
<doc id="1184102" url="https://pl.wikipedia.org/wiki?curid=1184102" title="Haapajärvi">
Haapajärvi

Haapajärvi – miasto i gmina zlokalizowana w prowincji Oulu.
Populacja gminy wynosi 8 083. Gmina ta zajmuje 789,71 km², z czego 8.18 km² zajmuje woda. Gęstość zaludnienia tej gminy wynosi 10.2 mieszkańca na km².
Z miasta tego pochodzi Mika Myllylä, fiński biegacz narciarski, 6-krotny medalista olimpijski oraz 4-krotny mistrz świata.

</doc>
<doc id="1184103" url="https://pl.wikipedia.org/wiki?curid=1184103" title="Freestyle Releasing">
Freestyle Releasing

Freestyle Releasing, LLC – amerykański niezależny dystrybutor filmowy, założony w 2004 roku przez Susanę Jackson, Marka Borde’a i Mike’a Dobana. W przeciwieństwie do większości dystrybutorów, Freestyle Releasing nie wyłożył żadnych druków ani pieniędzy na reklamę swoich wydawnictw.
Freestyle podpisał umowę dystrybucyjną z Jeffem Clanaganem dotyczącą Code Black, linii afroamerykańskich filmów.
Historia.
Freestyle Releasing został założony w 2004 roku. W styczniu 2006 roku Jackson założyła wytwórnię DVD, Freestyle Home Entertainment jako dodatek do dodatkowej swobody w zawieraniu umów. Firma zarezerwowała filmy takie jak m.in. "Oby do wiosny" i "Uznajcie mnie za winnego" dla Yari Film Group w 2006 roku. Jackson i Borde w 2010 roku utworzyli Freestyle Digital Media, agregator filmów dla rynku wideo na żądanie.
W maju 2011 roku Doban odszedł, by zostać dyrektorem operacyjnym w Sycamore Entertainment Group, firmie finansującej druki filmowe i reklamy (P&amp;A). Jackson zmarła w październiku 2014. W październiku 2015 roku firma Byrona Allena, Entertainment Studios przejęła Freestyle za nieujawnioną kwotę „podobno zapieczętowana za wysokie osiem cyfr”.

</doc>
<doc id="1184107" url="https://pl.wikipedia.org/wiki?curid=1184107" title="Bilateralna izba handlowa">
Bilateralna izba handlowa

Bilateralne izby handlowe ("Mixed Chambers of commerce") – izby handlowe dwustronne (stąd nazwa „bilateralne”) zajmujące się zagadnieniami handlu zagranicznego. Są one organizowane w celu poparcia wymiany towarowej między krajem, w którym izba zostaje utworzona, i krajem, z którym rozwój stosunków ma popierać. Przykładem takiej izby mającej siedzibę w Polsce jest np. Polsko-Dominikańska Izba Gospodarcza(PDIG). PDIG jest organizacją bilateralną samorządu gospodarczego, działającą na rzecz rozwoju polsko-dominikańskich stosunków gospodarczych i reprezentującą interesy firm członkowskich, w szczególności wobec organów państwowych, oraz udzielającą informacji o możliwościach prowadzenia biznesu w Dominikanie; jest również jedną z najważniejszych dominikańskich zagranicznych izb przemysłowo-gospodarczych na świecie. Duże znaczenie bilateralnych izb handlowych dla rozwoju obrotów towarowych powoduje, że liczba ich stale wzrasta i dochodzi nawet w niektórych krajach do kilkudziesięciu.
Oprócz propagowania wymiany handlowej między określonymi krajami, izby bilateralne organizują sądownictwo arbitrażowe, spotkania przedstawicieli władz z przedsiębiorcami, konferencje oraz wizyty handlowe, współpracują z konsulatami i ambasadami, jak również kojarzą kontrahentów (importerów i eksporterów) oraz udzielają informacji o możliwościach prowadzenia handlu za granicą.
Izby bilateralne w Polsce.
Na terenie Polski izby bilateralne działają w formie izby gospodarczej – zrzeszenia przedsiębiorców. Wśród izb gospodarczych można wyodrębnić kilkadziesiąt powołanych w celu rozwoju stosunków dwustronnych pomiędzy danymi krajami, w tym:

</doc>
<doc id="1184108" url="https://pl.wikipedia.org/wiki?curid=1184108" title="Cena naiwna">
Cena naiwna

Cena naiwna – cena oparta na kosztach produkcji w przypadku, gdy producent przyjmuje za jej podstawę koszty stałe (koszty administracji, amortyzacji dzierżawy, kredytów itp.) i koszty zmienne (materiały, robocizna) w okresie przeszłym. Łączny koszt produkcji w tym okresie jest dzielony przez liczbę jednostek wytworzonego towaru i na tej podstawie ustala się koszt produkcji jednostki wyrobu. Do tego kosztu dodaje się pewien procent. Obliczona w ten sposób cena towaru jest oferowana pierwszemu ogniwu zbytu. 

</doc>
<doc id="1184110" url="https://pl.wikipedia.org/wiki?curid=1184110" title="Cena oparta na planowanym zwrocie akumulacji">
Cena oparta na planowanym zwrocie akumulacji

Cena oparta na planowanym zwrocie akumulacji (ang. "target return price") - cena ustalana przez większość dużych przedsiębiorstw wytwarzających towary niemarkowe oraz sprzęt inwestycyjny. 
Podstawą kalkulacji ceny jest przewidywana wielkość sprzedaży w kolejnym okresie. Ustala się wielkość kosztów produkcji (cena prosta) w planowanym okresie oraz ogólną wartość inwestycji. 
Następnie określa się procent zwrotu akumulacji (inwestycji), który dodawany jest do kosztów stałych, i otrzymywaną sumę dzieli się przez liczbę planowanych jednostek produkcji. W ten sposób uzyskuje się wielkość kosztów stałych i zwrot akumulacji na jednostkę produkcji, do której dodawane są koszty zmienne na jednostkę produkcji. 
Suma tych kosztów na jednostkę produkcji jest przewidywaną ceną wyrobu. 
Występuje w dwóch wariantach: krótko i długookresowym, które zawierają te same elementy. Różnica polega na przyjęciu w wariancie długookresowym pewnego założenia odnośnie do stopnia wykorzystania mocy wytwórczych przedsiębiorstwa. 
Wariant długookresowy zakłada możliwość zmian koniunkturalnych, a więc okresy wzrostu i spadku popytu na wytwarzane wyroby. W takim przypadku za podstawę kalkulacji przyjmowane jest średnie wykorzystanie mocy wytwórczych przedsiębiorstwa w wysokości około 80%.

</doc>
<doc id="1184111" url="https://pl.wikipedia.org/wiki?curid=1184111" title="Społeczne włączenie">
Społeczne włączenie



</doc>
<doc id="1184112" url="https://pl.wikipedia.org/wiki?curid=1184112" title="Tefé">
Tefé

Tefé − miasto w Brazylii, w stanie Amazonas, na prawym brzegu rzeki Solimões (brazylijska nazwa górnej Amazonki), nad jeziorem Tefé. Ludność: 96,0 tys. (2007). Siedziba rzymskokatolickiej prałatury terytorialnej Tefé.
Miasto zostało założone w XVII wieku pod nazwą Nogueira. Później nosiło również nazwę Ega, by w końcu od połowy XIX wieku przyjąć obecną nazwę.
Miasto dostępne jest jedynie drogą wodną lub powietrzną.

</doc>
<doc id="1184113" url="https://pl.wikipedia.org/wiki?curid=1184113" title="Polityka uprzemysłowienia">
Polityka uprzemysłowienia

Polityka uprzemysłowienia – całokształt interwencji publicznej w sferę kształtowania się struktur produkcji oraz struktur przedsiębiorstw z punktu widzenia wzmacniania lub udoskonalania działań globalnych lub sektorowych przemysłu. 
Przemysł wymaga od państwa szerokich działań koordynacyjnych. Pozwala to pośrednio lub bezpośrednio oddziaływać na produkcję i rozwój. W oddziaływaniu na przemysł prywatny władze państwowe używają następujących narzędzi:
Rozróżnia się zwykle 4 grupy środków polityki przemysłowej: 
Mimo że przepisy międzynarodowe zabraniają pomagać przedsiębiorstwom by nie naruszać zasad konkurencji, większość krajów realizuje wielkie narodowe programy przemysłowe.

</doc>
<doc id="1184114" url="https://pl.wikipedia.org/wiki?curid=1184114" title="Tefe">
Tefe



</doc>
<doc id="1184115" url="https://pl.wikipedia.org/wiki?curid=1184115" title="Parahalucynacja">
Parahalucynacja



</doc>
<doc id="1184116" url="https://pl.wikipedia.org/wiki?curid=1184116" title="Middlesbrough Football Club">
Middlesbrough Football Club



</doc>
<doc id="1184118" url="https://pl.wikipedia.org/wiki?curid=1184118" title="Stan półśpiączki">
Stan półśpiączki



</doc>
<doc id="1184119" url="https://pl.wikipedia.org/wiki?curid=1184119" title="Jakub de Bourbon-La Marche">
Jakub de Bourbon-La Marche

Jakub I de Bourbon-La Marche (ur. 1319, zm. 6 kwietnia 1362) – syn Ludwika I, księcia Burbonii, i Marii d’Avesnes. Hrabia Ponthieu w latach 1351-1360, hrabia La Marche od 1356 do swojej śmierci.
Życiorys.
W 1349 Jakub uzyskał tytuł generalnego kapitana Langwedocji, a w 1354 konetabla Francji. Znudzony wiecznymi intrygami politycznymi, zrezygnował z urzędu konetabla w maju 1356. Walczył w bitwie pod Crécy (1346) (gdzie został ranny) oraz w bitwie pod Poitiers (1356). Trafił do angielskiej niewoli, a wypuszczono go na mocy traktatu z Brétigny. Ten sam traktat oddał Anglikom hrabstwo Ponthieu. Jakub jednak odziedziczył hrabstwo La Marche po swoim bracie Piotrze, który zginął pod Poitiers.
Pokój zawarty na mocy traktatu był jednak iluzją. Anglia i Francja zawiesiły broń, lecz żołnierze obu stron nadal napadali i grabili wsie oraz miasteczka, domagali się też płacenia okupu w zamian za pozostawienie w spokoju. Niedługo po powrocie Jakuba z niewoli, król Jan II Dobry poprosił go o zebranie armii przeciw grasującym żołnierzom angielskim. Jakub zastosował się do prośby króla, ale on i jego wojska zostali dotkliwie pokonani w bitwie pod Brignais (niedaleko Lyonu). Jakub i jego najstarszy syn zostali śmiertelnie ranni.
Potomstwo.
W 1335 poślubił Joannę de Chatillon, córkę Hugona de Chatillon, pana Leuze. Para miała dzieci:

</doc>
<doc id="1184120" url="https://pl.wikipedia.org/wiki?curid=1184120" title="Halucynoid">
Halucynoid



</doc>
<doc id="1184123" url="https://pl.wikipedia.org/wiki?curid=1184123" title="Cruzeiro do Sul (Acre)">
Cruzeiro do Sul (Acre)

Cruzeiro do Sul – miasto w Brazylii, w stanie Acre, położone przy granicy z Peru i stanem Amazonas, nad rzeką Juruá. Jest drugim pod względem liczby ludności miastem stanu Acre, po jego stolicy - Rio Branco.
Nazwa miasta oznacza po portugalsku "Krzyż Południa".

</doc>
<doc id="1184124" url="https://pl.wikipedia.org/wiki?curid=1184124" title="Droga krajowa B406 (Niemcy)">
Droga krajowa B406 (Niemcy)

Droga krajowa 406 (Bundesstraße 406, B 406) – niemiecka droga krajowa przebiegająca na osi północny zachód - południowy wschód, od granicy z Luksemburgiem koło Nennig do granicy z Francją w Güdingen w Saarze. 
Droga na ok. 69 km przebiega po autostradach A8 i A620.

</doc>
<doc id="1184125" url="https://pl.wikipedia.org/wiki?curid=1184125" title="Doggy Bag">
Doggy Bag

Doggy Bag – drugi album studyjny amerykańskiego rapera Bow Wowa, wydany 18 grudnia 2001 roku.

</doc>
<doc id="1184127" url="https://pl.wikipedia.org/wiki?curid=1184127" title="Pocketful of Sunshine">
Pocketful of Sunshine



</doc>
<doc id="1184132" url="https://pl.wikipedia.org/wiki?curid=1184132" title="Marketing bankowy">
Marketing bankowy

Marketing bankowy – działalność podmiotów gospodarczych mającą na celu poznanie i dostosowanie się do potrzeb rynku oraz oddziaływanie na popyt i podaż, uwzględniając wymagania i preferencje finalnych nabywców.
Zatem koncepcja marketingu oznacza, że punktem wyjścia działalności podmiotów gospodarczych, są potrzeby i wymagania ostatecznych odbiorców, jak również dostosowanie się do zmiennych warunków rynkowych i wywieraniu wpływu na rynek dla osiągnięcia swoich celów.
Marketing bankowy to system zintegrowanych działań banku dostępnymi instrumentami w celu dostosowania się do potrzeb rynku, zaspokojenia tych potrzeb swoimi produktami, kreowania popytu na te produkty, a także poszukiwania nowych rynków lub nisz rynkowych oraz kształtowania i utrwalania pozytywnego wizerunku banku w społeczeństwie.
Geneza marketingu bankowego.
Zanim marketing bankowy osiągnął dzisiejszy kształt przeszedł 5 różnych etapów.
Pierwszy etap – określany jest jako era dystrybucyjna lub sprzedażowa. Wcześniej banki traktowane były jako świątynie, urzędnicy bankowi byli uznawani za ważniejszych niż inni obywatele, a klienci taktowani w sposób przedmiotowy. Ostatecznie jednak pojawienie się dużej konkurencji oraz zmiany popytowopodażowe na rynku usług finansowych spowodowały wystąpienie nadmiaru usług w stosunku do zgłaszanych potrzeb. Coraz więcej banków szukało sposobów, aby wyróżnić się wśród konkurencji. Zaczęto stosować reklamy w prasie, telewizji, stosowano różne formy promocji, np. rozdawano różnego rodzaju upominki. Działania te miały na celu przyciągnięcie jak największej liczby klientów i nakłonieniu ich do korzystania z usług banku.
Drugi etap – Za podstawowe zadanie uznano pozyskiwanie klientów poprzez życzliwą, uprzejmą i właściwą obsługę klienta. Zmieniono wystrój banków, na bardziej przystępny (min zastąpiono kraty w okienkach szybami). Organizowano specjalne szkolenia dla pracowników, które miały stymulować postawy proklienckie wszystkich pracowników.
Trzeci etap – marketing jako innowacje – polegał na ciągłym wprowadzaniu unowocześnień, stosowaniu nowoczesnej techniki i technologii, aby usprawnić obsługę klientów. Wprowadzono takie innowacje jak np. karty kredytowe, bankomaty. Jednak przewaga zdobyta w ten sposób nie była trwała, gdyż nowe usługi były łatwe do skopiowania przez konkurencję. Ze względu na różnorodność wprowadzanych strategii innowacyjnych banki, które realizowały strategię ofensywną, stały się liderami nowych usług. Natomiast banki, które wprowadzały strategię defensywną były naśladowcami lidera.
Marketing jako pozycjonowanie to etap, w którym banki zaczęły stosować działania określane jako pozycjonowanie banku w świadomości klientów. Banki kreowały swój wizerunek na różne sposoby, jako banki bezpieczne, przyjacielskie, opłacalne, pewne. Stosowano w tym celu różnego rodzaju hasła reklamowe, np. Bank Przemysłowo-Handlowy – „Bank, który myśli o Tobie”, mBank – „maksimum korzyści i wygoda”, czy Getin Bank – „Bank dla Ciebie”. W celu zindywidualizowania swojego wizerunki banki opracowały własne logo. Logo przy pomocy symboli oraz kolorów określa charakter banku, jednostka staje się dla klientów bardziej zauważalna, łatwiejsza do rozróżnienia.
Czwarty etap – marketing zostaje traktowany jako długofalowe działania badawczo-planistyczne, których celem jest sformułowanie strategii rozwoju w określonej perspektywie. Aby osiągnąć sukces konieczne jest planowanie i wdrażanie działalności marketingowej, a następnie kontrolowanie jej efektu. Dodatkowo niezbędne jest przeszkolenie wszystkich pracowników oraz odpowiednie zintegrowanie ich pracy.

</doc>
<doc id="1184133" url="https://pl.wikipedia.org/wiki?curid=1184133" title="Albrecht Rosenberg">
Albrecht Rosenberg

Albrecht Rosenberg (ur. 1675, zm. 1745) – gdański syndyk, bibliofil. Przekazał swój cenny księgozbiór Bibliotece Miejskiej w Gdańsku (obecnie Bibliotece PAN). W roku 1782, zgodnie z jego wolą, Biblioteka wzbogaciła się o zbiór rzadkich poloniców z XVI do XVIII w.

</doc>
<doc id="1184135" url="https://pl.wikipedia.org/wiki?curid=1184135" title="Tambourine">
Tambourine

Tambourine jest rapowym utworem napisanym przez Eve, Swizza Beatza i Seana Garreta na czwarty album Eve "Here I Am" (2008). Utwór wydano jako pierwszy singel:
Utwór zagościł w ścieżce dźwiękowej do filmu: oraz wylądował na 68 miejscu magazynu Rolling Stone najlepszych utworów roku 2007

</doc>
<doc id="1184137" url="https://pl.wikipedia.org/wiki?curid=1184137" title="Give It to You">
Give It to You

Give It to You – drugi singel Eve nagrany razem z Seanem Paulem. wydanym w roku 2007. Utwór promuje jej nadchodzący album "Here I Am" który został wydany w 2008 roku.

</doc>
<doc id="1184138" url="https://pl.wikipedia.org/wiki?curid=1184138" title="Droga krajowa B405 (Niemcy)">
Droga krajowa B405 (Niemcy)

Droga krajowa 405 (Bundesstraße 405, B 405) – niemiecka droga krajowa przebiegająca na osi wschód - zachód, od granicy z Francją do Saarlouis w Saarze. 
Droga stanowi jednocześnie połączenie miasta z autostradami A8 na północy i A620 na zachodzie.

</doc>
<doc id="1184141" url="https://pl.wikipedia.org/wiki?curid=1184141" title="Piotr II de Bourbon-La Marche">
Piotr II de Bourbon-La Marche

Piotr II de Burbon-La Marche (ur. w 1342, zm. w 1362 w Lyonie) – najstarszy syn Jakuba I, hrabiego La Marche, i jego żony - Joanny de Châtillon.
Piotr został pasowany na rycerza przez swojego ojca, krótko przed bitwą pod Brignais. Potem razem z ojcem walczył w tej bitwie (6 kwietnia) i obaj zostali śmiertelnie ranni. Ich rycerze wynieśli ich z pola bitwy i przenieśli do Lyonu. Piotr przeżył swojego ojca (zmarłego jeszcze tego samego dnia) i odziedziczył po nim tytuł hrabiego La Marche, jednak sam również szybko zmarł (kilka dni później). Tytuł przeszedł na jego młodszego brata – Jana.

</doc>
<doc id="1184145" url="https://pl.wikipedia.org/wiki?curid=1184145" title="Smile (Jibbs)">
Smile (Jibbs)

Smile to czwarty singel amerykańskiego rapera Jibbsa wydany w 2007 roku. Utwór nagrany został z raperem o pseudonimie Fabo, który jest członkiem grupy D4L.

</doc>
<doc id="1184147" url="https://pl.wikipedia.org/wiki?curid=1184147" title="Kronos (kwartalnik)">
Kronos (kwartalnik)

Kronos – polski kwartalnik kulturalno-filozoficzny. 
Ukazuje się od początku 2007 roku. Koncentruje się przede wszystkim na trzech polach problemowych: metafizyka, kultura, religia. W każdym numerze znajdują się następujące działy: "Prezentacje" w których umieszczane są przekłady ze światowej literatury filozoficznej; "Eseje" zawierają artykuły autorów współczesnych (polskich i obcojęzycznych); "Archiwum filozofii polskiej" przypomina prace filozofów polskich powstałe przed 1940 rokiem.
Pismo tworzą osoby związane z Instytutem Filozofii Uniwersytetu Warszawskiego, Polską Akademią Nauk, Uniwersytetem w Białymstoku oraz Szkołą Wyższą Psychologii Społecznej.

</doc>
<doc id="1184149" url="https://pl.wikipedia.org/wiki?curid=1184149" title="Brygada Kawalerii „Kraków”">
Brygada Kawalerii „Kraków”

Samodzielna Brygada Kawalerii „Kraków” (SBK „Kraków”) – wielka jednostka kawalerii Wojska Polskiego II RP.
W pierwszej połowie lat 30. XX wieku 5 Samodzielna Brygada Kawalerii przemianowana została na Samodzielną Brygadę Kawalerii „Kraków”. Dowództwo brygady stacjonowało w garnizonie Kraków.
1 kwietnia 1937 roku SBK „Kraków” przemianowana została na Krakowską Brygadę Kawalerii.

</doc>
<doc id="1184150" url="https://pl.wikipedia.org/wiki?curid=1184150" title="Cerkiew św. Paraskiewy w Dobrowodzie">
Cerkiew św. Paraskiewy w Dobrowodzie

Cerkiew pod wezwaniem św. Paraskiewy – prawosławna cerkiew filialna w Dobrowodzie. Należy do parafii Zaśnięcia Przenajświętszej Bogurodzicy w Kleszczelach, w dekanacie Kleszczele diecezji warszawsko-bielskiej Polskiego Autokefalicznego Kościoła Prawosławnego.
Pierwszą cerkiew zbudowano w latach 50. XX w. Był to budynek drewniany, szalowany, w konstrukcji zrębowej, z trójbocznie zamkniętym prezbiterium. Świątynię tę w 2003 przeniesiono do Kostomłotów, gdzie obecnie (pod wezwaniem św. Serafina z Sarowa) służy miejscowemu monasterowi oraz przyklasztornej parafii.
Budowę obecnej, murowanej rozpoczęto w tym samym miejscu w 1998. Uroczyste wyświęcenie z udziałem metropolity Sawy nastąpiło 9 czerwca 2002.

</doc>
<doc id="1184151" url="https://pl.wikipedia.org/wiki?curid=1184151" title="RRRrrrr!!! - Kiedy jaja miały kły">
RRRrrrr!!! - Kiedy jaja miały kły



</doc>
<doc id="1184155" url="https://pl.wikipedia.org/wiki?curid=1184155" title="Saipem 7000">
Saipem 7000

Saipem 7000 jest drugim po Thialfie największym dźwigiem pływającym (udźwig 2 × 7000 ton, Thialf: 2 × 7100 ton). Łącznie Saipem 7000 może podnieść ciężar o łącznej masie 14000t na wysokość 42 metrów, Thialf może podnieść 14200t ale na wysokość 31,2 metrów. Właścicielem jest petrochemiczna firma Saipem.
Pierwotnie nazywał się Microperi 7000, gdy we wczesnych latach 80. XX wieku jego właścicielem była firma Micoperi, która zakontraktowała jego budowę jako jednostkę do instalacji platform wiertniczych. Budowa tego dźwigu umożliwiła instalację platform wydobywczych bezpośrednio na morzu z wcześniej przywiezionych do tego celu części ważących po kilka tysięcy ton. Wielkość tej jednostki umożliwia prowadzenie prac nawet przy gorszej pogodzie, co nie byłoby możliwe przy zastosowaniu mniejszych jednostek. 
Opis techniczny.
Dźwig.
Saipem 7000 posiada dwa w pełni obrotowe dźwigi o długości ramienia 140 m oraz zamontowane na nich 4 różne haki. Każdy dźwig jest zdolny podnieść ciężar 7000 ton na wysokość 42 m używając haka głównego. Pomocnicze haki są w stanie podnieść:
Ponadto drugi hak pomocniczy może umieszczać podnoszone obiekty do głębokości 450 m pod powierzchnią wody. Każdy żuraw ma silnik napędowy o mocy 15600 KM (11630 kW) do podnoszenia bądź opuszczania ładunku za pomocą 9 lin głównych, które wykonane są ze splecionych ze sobą mniejszych linek stalowych. Żurawie używają prawie 77 km lin stalowych o różnych średnicach.
System balastowy.
Wyposażony jest w dwa systemy balastowania. Pierwszym z nich jest system konwencjonalnego pompowania wody do zbiorników balastowych, którego wydajność to 24000 ton wody na godzinę używając do tego celu czterech pomp. Drugi system balastowania, jakiego używa Saipem 7000, to system wolnego zalewania (grawitacyjny). Podczas wolnego zalewania do zbiorników balastowych woda dostaje się za pomocą specjalnych zaworów o średnicy 2 m bezpośrednio z morza, co znacznie przyspiesza balastowanie jednostki. Jednak takiego systemu można używać wyłącznie podczas gdy dźwigi nie wykonują żadnych czynności.
System zasilania.
Główna moc jednostki jest dostarczona przez osiem 12-cylindrowych silników diesla o mocy 6260 kW każdy, wyprodukowanych przez Grand Motori Trieste byłe przedsiębiorstwo Fincantieri - Cantieri Navali Italiani. Później firma Grandi Motori został nabyta przez fińską firmę Wartsila. Łącznie zespół dostarcza 47000 kW energii elektrycznej o napięciu 10000 V i częstotliwości 60 Hz do napędu i manewrowania dźwigami. W razie awarii moc potrzebna do obsługi jest dostarczana przez dwa 6-cylindrowe pomocnicze silniki diesla, każdy o mocy 3130 kW. Całkowita moc, która może zostać dostarczona, to 57000 kW.
System kotwiczenia.
Na pokładzie znajduje się 16 lin kotwicznych po 4 w każdym narożniku. Każda lina złożona jest z 3350 m lin stalowych o średnicy 96 mm, pięćdziesięciometrowego łańcucha o oczku 92 mm i z umieszczonej na końcu czterdziestotonowej kotwicy. System kotwiczenia może zostać użyty na wodach o głębokości do 450 m.
Pędniki sterujące.
Saipem 7000 jest wyposażony w 10 pędników – po 5 na każdym z kadłubów. I tak:
System dynamicznego pozycjonowania.
Jednostka zostało zaopatrzone w system dynamicznego pozycjonowania kontrolowany przez komputery, który za pomocą pędników i siły naciągu lin trzyma całą jednostkę w pierwotnie zdefiniowanym położeniu, niezależnie od zmieniających się warunków na wodzie takie jak prądy morskie, podmuchy wiatru.
Wyposażenie platformy.
Sprzęt do instalacji platform:
Zakwaterowanie.
Na pokładzie znajduje się 30 kajut trzyosobowych, 335 dwuosobowych, 35 jednoosobowych oraz 5 apartamentów. Znajduje się także duża kuchnia pokładowa i mesa, szpital, kino i bar.
Budowa.
Jednostka została zaprojektowane przez Engineering Gusto w 1984 roku. Budowa odbywała się między 1985 a 1987 r. przez Fincantieri - Cantieri Navali Italiani w stoczni Monfalcone w Trieście w północnych Włoszech. Budowano ją w dwóch oddzielnych suchych dokach. Po wybudowaniu dwóch kadłubów, doki zalano a następnie zmontowano części w jedną całość. Podczas operacji montażu kadłuby były podpierane przez specjalne pontony. Pełne połączenie kadłubów nastąpiło na początku 1987 r. Następnie zamontowano dwa żurawie dostarczone przez Officine Mecaniche Reggiane na zlecenie American Hoist &amp; Derrick Company jednego z podwykonawców, w kwietniu tego roku. Próby na morzu trwały dwa miesiące, aż do września. 15 grudnia 1987 roku jednostka została przekazana firmie Micoperi.
Koszt jednostki nie został ujawniony, ale szacunki ukazujące się w prasie technicznej oceniają go na przeszło 400 milionów dolarów amerykańskich.
Eksploatacja.
Saipem 7000 po raz pierwszy został wynajęty dla Petrobras Brazilian państwowego przedsiębiorstwa naftowego Brazylii. Projekt składał się z instalacji siedmiu platform w Campos Basin – pól naftowych nieopodal Rio de Janeiro. Następnym zleceniem były prace wykonywane w Zatoce Meksykańskiej, gdzie stawiał platformy dla firmy Conoco. W 1989 ówczesny Micoperi 7000 przybył na Morze Północne po raz pierwszy, gdzie podobnie montował platformy wiertnicze w norweskiej części morza. Była to platforma Gyda dla koncernu BP, Togi Template dla firmy Norsk Hydro i platforma Veslefrikk dla Statoil.
Mimo iż jednostka ciągle była zajęta pracami, Micoperi zmagał się z problemami finansowymi związanymi z niską cena ropy naftowej w późnych latach osiemdziesiątych. W 1991 Micoperi został zmuszony sprzedać część majątku (w tym Micoperi 7000) innej włoskiej firmie – Saipem. Saipem przejął jednostkę bez wstrzymywania jej pracy, z zachowaniem załogi oraz wsparciem inżynieryjnym. Micoperi 7000 został przemianowany na Saipem 7000.
Jednostka kontynuowała pracę, stawiając kolejne platformy do wydobywania gazu i ropy z dna Morza Północnego, Zatoki Meksykańskiej, wschodnich wybrzeży Kanady i zachodnich Afryki. Uczestniczył także w demontażu platformy Esso Odin, która miała zostać wyłączona z użytku.
Podczas zimy 1999-2000 jednostkę poddano remontowi aby poprawić wydajność podnoszenia dźwigów oraz w celu polepszenia umiejętności utrzymywania stałego położenia w wyznaczonym miejscu. Remontowi poddano także system zasilania, który miał dostarczać 70000 kW przez 12 silników diesla. Dodano dwa pędniki azymutalne, po jednym z każdej przedniej części kadłuba. Kadłub, pokład i urządzenia znajdujące się na nim, zostały zmodyfikowane tak, aby po remoncie na pokładzie można zgromadzić 10000 ton rur lub innych części potrzebnych podczas montażu platform. Aby zwiększyć przestrzeń na pokładzie, usunięto z niego dwa kołowroty od kotwicy na dziobie oraz kotły parowe, dostarczające pary do młotów. Obecnie Saipem 7000 kontynuuje prace związane z podnoszeniem ciężkich obiektów, głównie na wodach Zatoki Meksykańskiej i Morza Północnego, podczas budowy, demontażu lub dodawaniu nowych modułów platform.

</doc>
<doc id="1184156" url="https://pl.wikipedia.org/wiki?curid=1184156" title="Haapajarvi">
Haapajarvi



</doc>
<doc id="1184157" url="https://pl.wikipedia.org/wiki?curid=1184157" title="Brygada Kawalerii „Suwałki”">
Brygada Kawalerii „Suwałki”

Brygada Kawalerii „Suwałki” – wielka jednostka kawalerii Wojska Polskiego w II Rzeczypospolitej.
W maju 1921 „wojenna” VII Brygada Jazdy przemianowana została na IV Brygadę Jazdy. W jej skład weszły trzy pułki jazdy samodzielnej: 3 pułk Szwoleżerów Mazowieckich, 1 pułk Ułanów Krechowieckich i 2 pułk Ułanów Grochowskich oraz IV dywizjon artylerii konnej. W grudniu tego roku dowództwo brygady w przeniesione zostało z garnizonu Grodno do Suwałk.
Wiosną 1924 IV BJ przemianowana została na IV Brygadę Kawalerii i podporządkowana dowódcy 1 Dywizja Kawalerii. Równocześnie z jej składu wyłączone zostały: 1 pułk Ułanów Krechowieckich (podporządkowany dowódcy XI BK) i IV dywizjon artylerii konnej (podporządkowany dowódcy artylerii konnej 1 DK). W lutym 1929 IV Brygada Kawalerii przemianowana została na BK Suwałki" i usamodzielniona. W skład brygady ponownie włączony został 4 dywizjon artylerii konnej. Później dołączył 1 pułk Ułanów Krechowieckich z BK "Białystok". Z dniem 1 kwietnia 1937 roku BK "Suwałki" przemianowana została na Suwalską Brygadę Kawalerii.

</doc>
<doc id="1184158" url="https://pl.wikipedia.org/wiki?curid=1184158" title="Pseudohalucynacje">
Pseudohalucynacje



</doc>
<doc id="1184161" url="https://pl.wikipedia.org/wiki?curid=1184161" title="Jorg Hickl">
Jorg Hickl



</doc>
<doc id="1184162" url="https://pl.wikipedia.org/wiki?curid=1184162" title="Willy Eckert">
Willy Eckert

Willy Eckert (ur. 1919, zm. 27 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Hauptscharführer.
Członek Waffen-SS od października 1935. Do personelu Mauthausen należał od 1 kwietnia 1939 do listopada 1943. Eckert sprawował funkcję kierownika komanda więźniarskiego i pełnił służbę w obozowej pralni. Uczestniczył w egzekucjach i znęcał się nad więźniami.
Willy Eckert został skazany w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy w Dachau na karę śmierci. Wyrok wykonano przez powieszenie w więzieniu Landsberg 27 maja 1947.

</doc>
<doc id="1184163" url="https://pl.wikipedia.org/wiki?curid=1184163" title="Uub">
Uub



</doc>
<doc id="1184164" url="https://pl.wikipedia.org/wiki?curid=1184164" title="Rodzynek">
Rodzynek

Rodzynek – skała w dolnej części lewych zboczy Doliny Będkowskiej na Wyżynie Olkuskiej będącej częścią Wyżyny Krakowsko-Częstochowskiej. Administracyjnie znajduje się we wsi Kobylany w województwie małopolskim, w powiecie krakowskim, w gminie Zabierzów.
Rodzynek znajduje się w porośniętej lasem środkowej części orograficznie lewego odgałęzienia Doliny Będkowskiej o nazwie Wąwóz Graniczny. Jest to zbudowana z wapieni skalistych skała o wysokości 10 m. Przez wspinaczy skalnych zaliczany jest do Grupy nad Stawami. W przewieszonej ścianie północnej jest jedna droga wspinaczkowa "Crash test" o trudności VI.4+ w skali polskiej. Ma zamontowane 4 ringi i ring zjazdowy.
W zachodniej ścianie Rodzynka znajduje się niewielka jaskinia Korytarz nad Stawami.

</doc>
<doc id="1184166" url="https://pl.wikipedia.org/wiki?curid=1184166" title="Marron">
Marron



</doc>
<doc id="1184168" url="https://pl.wikipedia.org/wiki?curid=1184168" title="II tysiąclecie p.n.e.">
II tysiąclecie p.n.e.

III tysiąclecie p.n.e. II tysiąclecie p.n.e. I tysiąclecie p.n.e.XX wiek p.n.e. XIX wiek p.n.e. XVIII wiek p.n.e. XVII wiek p.n.e. XVI wiek p.n.e. XV wiek p.n.e. XIV wiek p.n.e. XIII wiek p.n.e. XII wiek p.n.e. XI wiek p.n.e.
II tysiąclecie p.n.e. zaznacza przejście ze średniej do późnej epoki brązu.

</doc>
<doc id="1184169" url="https://pl.wikipedia.org/wiki?curid=1184169" title="Brygada Kawalerii Toruń">
Brygada Kawalerii Toruń



</doc>
<doc id="1184173" url="https://pl.wikipedia.org/wiki?curid=1184173" title="Halowe Mistrzostwa Polski Seniorów w Lekkoatletyce 1975">
Halowe Mistrzostwa Polski Seniorów w Lekkoatletyce 1975

16. Halowe Mistrzostwa Polski Seniorów w Lekkoatletyce – zawody sportowe, które rozegrano 22 i 23 lutego 1975 w Katowicach w Spodku. Mistrzostwa w wielobojach odbyły się 1 i 2 marca w hali AWF w Warszawie. Wyniki w tych konkurencjach podane są łącznie z innymi w tabeli poniżej.

</doc>
<doc id="1184187" url="https://pl.wikipedia.org/wiki?curid=1184187" title="Willy Brünning">
Willy Brünning

Willy Brünning (ur. 6 marca 1900, zm. 27 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Rottenführer.
Członek Waffen-SS od 1 września 1944. Pełnił służbę w obozie Gusen od października 1944 do 5 maja 1945 jako wartownik. W kwietniu 1945 Brünning był strażnikiem podczas ewakuacji podobozu "Mödling". 
W procesie załogi Mauthausen-Gusen (US vs. Johann Altfuldisch i inni) został skazany przez amerykański Trybunał Wojskowy w Dachau na karę śmierci. Brünning przyznał się w trakcie rozprawy do zastrzelenia siedmiu więźniów podczas ewakuacji "Mödling". Zamordował również więźnia narodowości włoskiej na wiosnę 1945 w podobozie "Gusen". Wyrok wykonano przez powieszenie w więzieniu Landsberg 27 maja 1947.

</doc>
<doc id="1184188" url="https://pl.wikipedia.org/wiki?curid=1184188" title="Usługa finansowa">
Usługa finansowa

Usługa finansowa – usługa świadczona przez podmiot działający w sektorze finansowym (pośrednika finansowego), która wiąże się z inwestowaniem bądź pozyskiwaniem środków pieniężnych, a także z zapewnieniem odpowiedniego przepływu środków pieniężnych pomiędzy uczestnikami rynku. Świadczone są na rzecz klientów indywidualnych, przedsiębiorców i innych podmiotów. Usługi finansowe mogą być także oferowane w ramach programów rządowych wspierających np. budownictwo mieszkaniowe czy rolnictwo. 
W polskim prawie usługi finansowe zostały wymienione w ustawie o ochronie niektórych praw konsumentów oraz o odpowiedzialności za szkodę wyrządzoną przez produkt niebezpieczny. W tym wypadku
Za usługi finansowe w rozumieniu tej ustawy nie uznano umów o członkostwo w otwartym funduszu emerytalnym oraz umów składających się na pracownicze programy emerytalne.
Z kolei dyrektywa w sprawie rynków instrumentów finansowych (tzw. MIFID) załącza wykaz usług i działalności oraz instrumentów finansowych. W rozumieniu tej dyrektywy do działalności i usług finansowych zalicza się usługi inwestycyjne:

</doc>
<doc id="1184189" url="https://pl.wikipedia.org/wiki?curid=1184189" title="Cabal Online">
Cabal Online

Cabal Online – darmowa gra komputerowa z gatunku MMORPG, stworzona i wydana przez południowokoreańskie studio ESTsoft. Poprzez zaimplementowanie wewnętrznego sklepu (ItemShop), w którym można zakupić przedmioty zwiększające przewagę nad innymi graczami za realne pieniądze, mimo swojej darmowości gra działa w systemie freemium. Wirtualna waluta "Cabal Cash" dostępna jest do zakupienia na stronie głównej gry.
Gra posiada odrębne lokalizacje językowe (Brazylijski) oraz serwery dla Europy, Północnej Ameryki oraz dla Korei Południowej. Premierowe wydanie w Korei Południowej miało miejsce w 2005 roku. Wersja europejska pojawiła się w 2006 roku, a dwa lata później premiera miała miejsce w Ameryce.
Rozgrywka ma miejsce w fikcyjnym świecie "Nevareth", który zniszczony został przez tytułowe bóstwa "CABAL". Gracz ma dostęp do wielu lokalizacji otwartych oraz zamkniętych zwanych podziemiami (ang.dungeons), do których dostęp ma ograniczona ilość graczy.
Głównym celem gracza jest zdobycie przedmiotów, pieniędzy, doświadczenia oraz rozwój wirtualnej postaci wraz z jej umiejętnościami, dzięki pokonywaniu potworów i wykonywaniu zadań.
Gracz ma do wyboru kilka klas postaci: warrior, blader, wizard, force archer, force shielder, force blader, gladiator, force gunner oraz dla serwerów koreańskich — dark mage. Każdą z klas podzielić można ze względu na oręż, którym się posługuje. 
Odbiór.
Portal PC GAMER UK wytypował w 2008 roku Cabal Online jako jedną z "9 gier MMORPG, w które warto zagrać".
Kontynuacja.
W 2010 roku na targach gamingowych G-Star w miejscowości Pusan pojawiły się pierwsze materiały promujące następcę, CABAL 2"." Nowa część promowana była silnikiem CryEngine 3 oraz nowym światem i zerwaniem z dotychczasowym stylem techno-punk. W 2018 roku sequel został zamknięty.

</doc>
<doc id="1184190" url="https://pl.wikipedia.org/wiki?curid=1184190" title="Cabal">
Cabal



</doc>
<doc id="1184191" url="https://pl.wikipedia.org/wiki?curid=1184191" title="Zachowania wyborcze">
Zachowania wyborcze

Zachowania wyborcze – pojęcie odnoszące się do relacji zachodzących pomiędzy elektoratem a partiami politycznymi, wyrażonych w akcie głosowania. Służą one uzyskaniu wiedzy o elektoracie oraz jego ewolucji, która pomaga partiom w przyjęciu optymalnej strategii zarówno na poziomie wyborczym, jak i parlamentarnym. Zachowania wyborcze można badać na poziomie: 
1. Stabilna lojalność wyborcza - wyborca regularnie głosuje na tę samą partię polityczną, przez co potwierdza silne przywiązanie do danego ugrupowania.
2. Zmiana lojalności politycznej - wyborcy przestają głosować na partię, z którą identyfikowali się przez pewien czas i zaczynają przenosić swoje preferencje na inne ugrupowania polityczne. 
Wyróżniamy dwa rodzaje zmian lojalności wyborczej:
3. Zanik lojalności partyjnej - charakteryzuje się tym, iż słabnie tradycyjne powiązanie między grupą społeczną a konkretną partią polityczną. Partie przestają wypełniać swe podstawowe funkcje (np. mobilizacji czy integracji) i w efekcie tracą kontrolę nad elektoratem.

</doc>
<doc id="1184192" url="https://pl.wikipedia.org/wiki?curid=1184192" title="Gubernia smoleńska">
Gubernia smoleńska

Gubernia smoleńska () – jednostka administracyjna Imperium Rosyjskiego i RFSRR utworzona . gubernię smoleńską rozwiązano i jego obszar podzielono pomiędzy gubernie moskiewską i ryską. Ponownie stworzona 1726. W 1775 wraz z częścią guberni moskiewskiej oraz biełgorodzkiej została włączona do namiestnictwa smoleńskiego, od 1796 ponownie gubernia.
Gubernia była położona w europejskiej części Imperium Rosyjskiego, pomiędzy 53°5′ a 56°36′ szerokości geograficznej północnej i 30°9′ a З0°85′ długości geograficznej wschodniej. Graniczyła od północy i północnego wschodu z gubernią twerską, od wschodu z gubernią moskiewską i kałuską, na południowym wschodzie z gubernią orłowską, na południu z gubernią czernihowską, na zachodzie z gubernią mohylewską, na północnym zachodzie z gubernią witebską i pskowską.
Dzieliła się na 12 ujezdów (powiatów), z których "Słownik geograficzny Królestwa Polskiego" dokładniej opisuje dwa:
14 stycznia 1929 gubernię rozwiązano, a jej obszar włączono do obwodu zachodniego.
Demografia.
Struktura etniczna i językowa.
Gubernia smoleńska w XIX wieku była w znacznym stopniu zamieszkana przez Białorusinów. Według spisu z 1857 roku język białoruski jako ojczysty deklarowało wówczas 46,7% mieszkańców guberni. W połowie XIX wieku ludność narodowości białoruskiej stanowiła większość w powiatach: smoleńskim (90,5%), krasneńskim (95,4%), rosławskim (94,7%), jelnickim (84,7%), duchowszczyńskim (78,7%), porzeckim (82,9%) i dorohobuskim (66,0%). Po upadku powstania styczniowego prowadzona przez władze carskie wzmożona rusyfikacja szkolnictwa i życia cerkiewnego doprowadziła do znacznych zmian w tym zakresie. Spis z 1897 roku wykazał ośmiokrotny spadek liczby mówiących po białorusku w porównaniu ze spisem z 1857 roku.
Ludność guberni według deklarowanego języka ojczystego w ujezdach 1897.
Według pierwszego spisu powszechnego Imperium Rosyjskiego 1897 gubernię smoleńską zamieszkiwało 1 525 279 ludzi.

</doc>
<doc id="1184193" url="https://pl.wikipedia.org/wiki?curid=1184193" title="Produkt finansowy">
Produkt finansowy



</doc>
<doc id="1184194" url="https://pl.wikipedia.org/wiki?curid=1184194" title="Gubernia siedlecka">
Gubernia siedlecka

Gubernia siedlecka (ros. "Седлецкая губерния") – jednostka administracyjna Królestwa Polskiego, istniejącą w latach 1867–1912.
Powstała w 1867 z podziału guberni lubelskiej. Faktycznie było to wskrzeszenie wcześniej istniejącej guberni podlaskiej, teraz nazywanej siedlecką.
Powiaty.
Słownik geograficzny Królestwa Polskiego dzieli ją na następujące powiaty:
Gubernię siedlecką zniesiono w 1912 roku w związku z utworzeniem 6 lipca 1912 guberni chełmskiej. W skład guberni chełmskiej ze zlikwidowanej guberni siedleckiej weszły : 
Ponadto powiat węgrowski włączono do guberni łomżyńskiej, a pozostałe powiaty (bądź ich części), które nie weszły w skład guberni chełmskiej, włączondo do guberni lubelskiej.
Herb.
„Na srebrnej tarczy, obsianej zielonymi dębowymi liśćmi, idący czerwony jeleń ze złotymi oczyma, językiem, rogami i kopytami. Tarcza uwieńczona Imperatorską koroną i otoczona złotymi dębowymi liśćmi, połączonymi Andriejewską wstążką” 

</doc>
<doc id="1184197" url="https://pl.wikipedia.org/wiki?curid=1184197" title="Gubernia suwalska">
Gubernia suwalska

Gubernia suwalska (ros. Сувалкская губерния; lit. Suvalkų gubernija) – jednostka podziału terytorialnego Rosji w Królestwie Kongresowym, istniejąca w latach 1867–1915.
Historia.
Gubernia powstała w 1867 z północnej części guberni augustowskiej. Obejmowała powiaty: Augustów, Suwałki, Sejny, Mariampol, Władysławów, Kalwaria i Wyłkowyszki. 
Do 1912 była jedyną gubernią na terenie Królestwa Polskiego o większości niepolskiej. Według spisu z 1897 zamieszkiwało ją 304 tys. Litwinów (52%), 134 tys. Polaków (23%), 59 tys. Żydów (10%) oraz 30 tys. Niemców (5%). Białorusinów było 27 tys., a Rosjan 24 tys. 
Po odzyskaniu niepodległości przez Polskę i Litwę gubernię podzielono między Rzeczpospolitą (powiaty: Augustów, Suwałki i mniejsza część sejneńskiego) a państwo litewskie. Obecnie większa część guberni należy do Litwy, jej południowo-zachodni fragment do Polski, a kilka gmin z dawnego powiatu augustowskiego do Białorusi. 
Miasta.
Lista miast guberni na podstawie danych z carskiego spisu powszechnego z 1897 roku oraz współczesna przynależność państwowa:

</doc>
<doc id="1184201" url="https://pl.wikipedia.org/wiki?curid=1184201" title="Stadion Wojska Polskiego imienia Marszałka Józefa Piłsudskiego">
Stadion Wojska Polskiego imienia Marszałka Józefa Piłsudskiego



</doc>
<doc id="1184202" url="https://pl.wikipedia.org/wiki?curid=1184202" title="Gubernia warszawska">
Gubernia warszawska

Gubernia warszawska () – jedna z guberni Królestwa Polskiego istniejąca 1844–1917. Powierzchnia 14 562 km², ludność 1 983 689 mieszkańców (spis z 1897).
Historia.
Gubernia warszawska została utworzona w 1844 w wyniku połączenia guberni mazowieckiej i guberni kaliskiej; jej stolicą została Warszawa. W 1867 tereny guberni warszawskiej podzielono na mniejsze: nową gubernię warszawską, ponownie utworzoną gubernię kaliską i nowo utworzoną gubernię piotrkowską. W wyniku reformy z 1893 granice guberni rozszerzono o 2 powiaty z sąsiednich guberni.
(W czasie powstania styczniowego Rząd Narodowy dnia 28 marca 1863 r. ogłosił "Regulamin władz administracyjnych w byłym Królestwie Kongresowym". Według regulaminu zniesiono podział administracyjny na gubernie, a zamiast tego byłe Królestwo Kongresowe podzielono na osiem województw w granicach z 1816 r. Na terenach obejmujących gubernię warszawską przywrócono województwo mazowieckie oraz województwo kaliskie).
Podział administracyjny.
Gubernia warszawska dzieliła się pierwotnie na 13 powiatów (): błoński, gostyniński, górnokalwaryjski, grójecki, kutnowski, łowicki, nieszawski, nowomiński, radzymiński, skierniewicki, sochaczewski, warszawski i włocławski.
W 1879 zlikwidowano powiat góro-kalwaryjski włączając go do powiatu grójeckiego.
W 1893 do guberni włączono 2 nowe powiaty: płoński z guberni płockiej i pułtuski z guberni łomżyńskiej.
Największe miasta.
Największe miasta na podstawie danych z carskiego spisu powszechnego z 1897 roku:
Charakterystyka.
Według spisu z 1897 roku ludność guberni wynosiła 1 983 689 ludzi (983 895 mężczyzn i 949 794 kobiet), z czego w miastach – 40% ludności. Polacy stanowili – 73%, Żydzi – 16%, Rosjanie – 5,5%; Niemcy – 4%. Wśród Polaków wyróżniano tu grupy etniczne takie jak: Kurpie, Mazurzy, Wielkopolanie i Kujawiacy.
W 1888 roku w guberni działało 31 cerkwi prawosławnych, 333 świątynie rzymskokatolickie, 220 synagog, duża liczba zborów luterańskich i 1 meczet.
W 1887 roku szkolnictwo w guberni reprezentowały: 1 uniwersytet (1254 uczniów), 7 gimnazjów męskich (2565 uczniów), 2 męskie progimnazja (531 uczniów), 3 szkoły realne (1075 uczniów), 1 seminarium duchowne (102 uczniów), 4 gimnazja żeńskie (1537 uczennic), 2 żeńskie progimnazja (293 uczennic), 1 instytut imperatorowej Marii (252 uczniów), kilka szkół zawodowych i duża liczba szkół niższych i podstawowych, także żydowskich.
Gubernia posiadała główne źródła dochodów z przemysłu i rolnictwa, posiadając dobrze rozwinięty handel i rzemiosło. Miastem skupiającym największą liczbę wolnych zawodów była Warszawa.
Na terytorium guberni w 1900 roku działało ok. 500 fabryk i warsztatów, dających zatrudnienie dla 35 000 ludzi. Dominował tu przemysł cukrowniczy, budowy maszyn, skórzany, obróbka drewna i wyrób mebli, chemiczny, metalurgiczny i inne.
Najbardziej urodzajne powiaty guberni to warszawski, gostyniński i włocławski, gdzie w razie nieurodzaju nie brakowało żywności. Wśród upraw dominowały żyto, pszenica ozima, jęczmień, gryka i ziemniaki. Inwentarz wiejski w 1887 wynosił: koni – 111,7 tys., rogacizny – 378 tys., owiec – 600 tys. i świń – 114 tys. sztuk.

</doc>
<doc id="1184204" url="https://pl.wikipedia.org/wiki?curid=1184204" title="Lemar">
Lemar

Lemar Obika, występujący głównie jako Lemar (ur. 4 kwietnia 1978 w Londynie) – brytyjski piosenkarz.
Życiorys.
Urodził się w Tottenham. Jego rodzice byli Nigeryjczykami. W dzieciństwie słuchał muzyki R&amp;B, razem z bratem śpiewali w domu, naśladując zespół The Jacksons.
W wieku osiemnastu lat zagrał swój pierwszy koncert w "Junior Jam" w Temple, wspierając Ushera. Przerwał studia farmaceutyczne na Cardiff University, by rozwijać karierę muzyczną. Odniosił skromne sukcesy, wspierając wokalnie Destiny's Child. Po rozstaniu się z girls bandem wydał swój debiutancki singel "Got me saying Ooh". Kiedy jego kontrakt został rozwiązany, zaczął pracę jako menedżer w firmie NatWest w Enfield w północnym Londynie.
W 2002 roku wziął udział w pierwszej edycji programu BBC One "Fame Academy". Dotarł do finału, w którym zajął trzecie miejsce. Po udziale w talent show podpisał pięcioletni kontrakt płytowy z wytwórnią Sony Music. Niedługo potem wydał swój drugi singiel „Dance (with U)”, który dotarł do drugiego miejsca brytyjskiej listy przebojów. W 2003 roku wydał debiutancki album studyjny, zatytułowany "Dedicated".
W lutym 2004 roku otrzymał statuetkę na gali Brit Awards za wygraną w kategorii „Najlepszy brytyjski wykonawca miejski”. W listopadzie zaprezentował singiel „If There’s Any Justice”, zwiastujący jego drugi album studyjny. Singiel osiągnął sukces komercyjny, stając się jednym z najpopularniejszych utworów w dorobku Lemara. Płyta, zatytułowana "Time to Grow", ukazała się 29 listopada. Pozostałymi singlami promującymi album były utwory „Time to Grow” i „Don’t Give It Up”.
W lutym 2006 roku po raz drugi został nagrodzony na gali Brit Awards za wygraną w kategorii „Najlepszy brytyjski wykonawca miejski”. 11 września wydał swój trzeci album studyjny, zatytułowany "The Truth About Love", który dotarł do trzeciego miejsca najczęściej kupowanych płyt w Wielkiej Brytanii.
24 listopada 2008 roku zaprezentował czwarty album, zatytułowany "The Reason". Piąta płyta studyjna, zatytułowana "Invincible", ukazała się 8 października 2012 roku.
9 października 2015 roku wydał szósty krążek studyjny, zatytułowany "The Letter". Od 7 stycznia 2018 roku będzie uczestniczył w dziesiątej edycji programu ITV "Dancing on Ice". Jego partnerką taneczną będzie Melody Le Moal.

</doc>
<doc id="1184206" url="https://pl.wikipedia.org/wiki?curid=1184206" title="Józef Wancer">
Józef Wancer

Józef (Joseph) Wancer (ur. 26 maja 1942 w Republice Komi) – polski ekonomista, menedżer i bankowiec.
Życiorys.
Urodził się w łagrze w Republice Komi. Jest bratem Barbary Borys-Damięckiej. Jego rodzina powróciła do Polski w 1946 i zamieszkała w Bielawie. Następnie przeprowadziła się do Warszawy. Złożył egzamin maturalny w XIV Liceum Ogólnokształcącym im. Klementa Gottwalda, po czym wyjechał do Stanów Zjednoczonych, gdzie uzyskał następnie amerykańskie obywatelstwo.
Początkowo był pracownikiem fizycznym (m.in. w ślusarni) w Nowym Jorku, następnie został zatrudniony w lokalnym oddziale Citibanku. Ukończył studia ekonomiczne w City College of New York, kształcił się też na Webster Vienna Private University. Przez ponad 20 lat pracował w Citibanku na różnych stanowiskach, m.in. pełniąc kierownicze funkcje w jednostkach Citibanku w Japonii, Austrii, Wielkiej Brytanii i Francji.
Na początku lat 90. wrócił do Polski, zajął się działalnością menedżerską i konsultingową. Był m.in. członkiem rady nadzorczej Powszechnego Banku Kredytowego (1991–1994), dyrektorem generalnym firmy Legler Polonia (1993–1994), wiceprezesem (1995–1996) i prezesem (1996–2000) banku Raiffeisen Centrobank w Warszawie. W 2000 został prezesem zarządu Banku BPH. W 2010 ogłosił o swym przejściu na emeryturę, w tymże roku został doradcą zarządu Deloitte w Polsce, którym był do 2013. W 2011 wszedł w skład rady nadzorczej Alior Banku, zasiadał w niej do 2013, pełniąc funkcję wiceprzewodniczącego tego gremium. Od 2013 do 2015 zajmował stanowisko prezesa zarządu Banku Gospodarki Żywnościowej, po fuzji z BNP Paribas Bank Polska w 2015 pełnił funkcję prezesa zarządu połączonego banku o nazwie BGŻ BNP Paribas Bank Polska. Był następnie przewodniczącym rady nadzorczej tej instytucji, po czym w 2021 został jej honorowym przewodniczącym.
Obejmował funkcje członka rady i przewodniczącego komisji finansowej Fundacji Auschwitz-Birkenau, przewodniczącego rady dyrektorów Amerykańskiej Izby Handlowej w Polsce, członka rady Business Centre Club oraz członka kapituły Nagrody Gospodarczej Prezydenta RP. Autor książki autobiograficznej "My Way. Wspomnienia" wydanej w 2021 nakładem wydawnictwa Czuły Barbarzyńca Press.

</doc>
<doc id="1184209" url="https://pl.wikipedia.org/wiki?curid=1184209" title="Yi Jianlian">
Yi Jianlian

Yi Jianlian (; ur. 27 października 1987 w Heshan) – chiński koszykarz grający na pozycji silnego skrzydłowego, olimpijczyk, obecnie zawodnik Guangdong Southern Tigers. 
Życiorys.
Yi jest jedynym dzieckiem Yi Jingliu i Mai Meiling, którzy uprawiali piłkę ręczną. Jego rodzice początkowo nie chcieli wysyłać go do szkoły sportowej, do której uczęszczają wyjątkowo uzdolnione dzieci. Jednakże trener koszykówki w szkole sportowej przekonał ich do tego, żeby Yi Jianlian rozpoczął profesjonalny trening.
Kariera w Chinach.
Karierę rozpoczął w chińskim zespole Guangdong Southern Tigers w 2002. W pierwszym sezonie został wybrany debiutantem roku w Chińskiej Lidze Koszykówki (CBA). Podczas pięciu lat występów w tym klubie zdobył trzy tytuły mistrza Chin. W tym samym czasie występował również w reprezentacji Chin, z którą zagrał na Igrzyskach Olimpijskich w 2004 oraz mistrzostwach świata w 2006. W 2004 wystąpił w meczu wschodzących gwiazd - Nike Hoop Summit. 
W 2002 Adidas zaprosił go do udziału w organizowanym przez tę firmę obozie treningowym ABCD w Teaneck w Stanach Zjednoczonych, gdzie Yi grał przeciwko zawodnikom z amerykańskich uniwersytetów. Po powrocie do Chin w tym samym roku dołączył do zespołu Guangdong Southern Tigers. W pierwszym sezonie uzyskał średnią 3,5 punktu oraz 1,9 zbiórek na mecz. W czterech finałowych spotkaniach CBA zdobywał średnio 7,3 punktu oraz 7,3 zbiórki, dzięki czemu przyznano mu tytuł debiutanta roku. 24 sierpnia 2003 w magazynie TIME ukazał się artykuł zatytułowany „The Next Yao Ming” („Kolejny Yao Ming”) poświęcony temu zawodnikowi. Przez kolejne trzy sezony Yi prowadził drużynę z Guangdong do Mistrzostwa Chin, a w 2006 zdobył tytuł MVP finałów CBA. W ostatnim sezonie swoich występów w Chińskiej Lidze Koszykówki osiągnął rekordowe wyniki w swojej karierze – 24,9 punktu oraz 11,5 zbiórki na mecz, jednak"„Tygrysy”" przegrały w finale z klubem Bayi Rockets.
NBA.
W 2007 został wybrany w Drafcie NBA z numerem 6 przez Milwaukee Bucks. Przez kilka miesięcy odmawiał podpisania kontraktu, jednak ostatecznie 29 sierpnia został zawodnikiem tego klubu.
W swoim pierwszym sezonie w NBA Yi został debiutantem grudnia (NBA Rookie of the Month for December 2007), zdobywając w tym miesiącu średnio 12, pkt. i 6,6 zbiórki. Jego najwyższa zdobycz punktowa to 29 pkt przeciwko Charlotte Bobcats 22 grudnia 2007. 30 stycznia 2008 został wybrany do drużyny debiutantów podczas 2008 NBA All-Star Game. Z powodu kontuzji zakończył sezon już w kwietniu 2008.
26 czerwca 2008 Yi został sprzedany do drużyny New Jersey Nets. Po rozegraniu 37 meczów, gdzie osiągał średnio 10,5 punktu i 6,2 zbiórki na mecz, 9 stycznia 2009 Yi odniósł kontuzję. Wrócił do gry 17 lutego 2009, jednak nie osiągał już tak dobrych statystyk i został odsunięty od pierwszego składu. Jego średnie średnie w sezonie wyniosły 8,6 punktu i 5,3 zbiórki na mecz. W sezonie 2009–2010 Yi wrócił do wyjściowego składu New Jersey, ale stale trapiły go kontuzje. Jego końcowe średnie w tym sezonie to 12 punktów i 7,2 zbiórek na mecz.
29 czerwca 2010 Yi został wymieniony do drużyny Washington Wizards. W sezonie 2010–11 osiągnął średnią 5,6 punktu i 3,9 zbiórek na mecz. Po sezonie nie przedłużono z nim umowy.
6 stycznia 2012 Yi podpisał roczny kontrakt z Dallas Mavericks, ale został od razu przesunięty do Texas Legends, drużyny niższej ligi Dallas D-League. Po rozegraniu dwóch dobrych meczów, 9 stycznia 2012 został przywrócony do głównej drużyny. W drużynie z Dallas Yi wystąpił w swoim pierwszym meczu play-off NBA, zdobywając 5 punktów podczas spotkania z Oklahoma City Thunder w trzeciej rundzie serii play-off. 
22 sierpnia 2016, po 4 latach przerwy Yi podpisał roczny kontrakt o wartości 8 mln USD z Los Angeles Lakers, jednak wystąpił tylko w 6 meczach w okresie przedsezonowym. Kontrakt rozwiązano 24 października 2016.
Kontrowersje.
Pewne kontrowersji budzi sprawa jego wieku, ponieważ istnieją podejrzenia, iż oficjalna data jego urodzin (27 października 1987) została celowo sfałszowana, aby mógł dłużej występować w zawodach juniorów. Yi odmawia komentarzy na ten temat.

</doc>
<doc id="1184212" url="https://pl.wikipedia.org/wiki?curid=1184212" title="Isamu">
Isamu

 – męskie imię japońskie.
Możliwa pisownia.
Isamu można zapisać używając wielu różnych znaków kanji i może znaczyć m.in.:

</doc>
<doc id="1184219" url="https://pl.wikipedia.org/wiki?curid=1184219" title="Demurrage">
Demurrage

Demurrage – rodzaj odszkodowania, które jest wypłacane przez czarterującego w razie przekroczenia określonego w umowie czarterowej czasu załadunku/rozładunku danego statku, bądź w razie zbyt długiego czasu oczekiwania na wejście do portu przez określony statek.

</doc>
<doc id="1184220" url="https://pl.wikipedia.org/wiki?curid=1184220" title="Cerkiew św. Mikołaja w Kleszczelach">
Cerkiew św. Mikołaja w Kleszczelach

Cerkiew św. Mikołaja – prawosławna cerkiew filialna w Kleszczelach. Należy do parafii Zaśnięcia Przenajświętszej Bogurodzicy w Kleszczelach, w dekanacie Kleszczele diecezji warszawsko-bielskiej Polskiego Autokefalicznego Kościoła Prawosławnego. Najstarszy budynek w Kleszczelach.
Historia.
Świątynia została wzniesiona w 1709 jako dzwonnica przy parafialnej cerkwi św. Mikołaja. Budowla ta funkcjonowała od XVI w. jako świątynia prawosławna, zaś w 1648 została siłą przejęta przez unitów. Przy parafii funkcjonowało bractwo kupieckie, które dbało o budynek cerkwi i utrzymywało służącego w niej duchownego. Była to początkowo organizacja prawosławna, a następnie unicka. Członkowie bractwa wznieśli w 1709 cerkiewną dzwonnicę. Właśnie ten obiekt sakralny pełni obecnie (początek XXI w.) funkcję kaplicy filialnej przy cerkwi Zaśnięcia Najświętszej Maryi Panny w Kleszczelach.
W 1839 na mocy postanowień synodu połockiego unickie cerkwie w Kleszczelach przeszły do Rosyjskiego Kościoła Prawosławnego. Cerkiew św. Mikołaja pozostawała główną świątynią miejscowej parafii do 1877, gdy ukończono budowę murowanej świątyni Zaśnięcia Matki Bożej. Starszej cerkwi ani dzwonnicy nie rozebrano. Świątynia istniejąca od XVI w. spłonęła podczas I wojny światowej, natomiast XVIII-wieczna dzwonnica przetrwała. Została gruntownie odremontowana w latach 80. XX wieku. Została wówczas oszalowana, wymieniono jej podwaliny i dach. Drugi remont obiektu miał miejsce w 2012.
Cerkiew wpisano do rejestru zabytków 16 września 1959 pod nr 157(163).
Architektura.
Budowla drewniana, o konstrukcji wieńcowej na pierwszej kondygnacji i słupowej na drugiej. Dach namiotowy, kryty gontem.

</doc>
<doc id="1184221" url="https://pl.wikipedia.org/wiki?curid=1184221" title="Konwersja długu">
Konwersja długu

Konwersja długu – pojęcie oznaczające zmianę warunków pożyczki/kredytu na inne, z reguły bardziej korzystne dla pożyczko-/kredytobiorcy (np. wydłużenie terminu spłaty pożyczki, obniżenie poziomu oprocentowania) lub zamianę długu na inny instrument finansowy/inne świadczenie. Konwersja długu może dotyczyć zarówno zadłużenia organizacji (np. przedsiębiorstw), jak i państw. Konwersja długu może być przeprowadzana na rynku krajowym lub międzynarodowym.
W odniesieniu do przedsiębiorstw, przykładem zamiany długu na inny instrument finansowy może być zamiana zobowiązania (wynikającego np. z pożyczki, kredytu lub transakcji handlowych) danej spółki na jej akcje/udziały w kapitale zakładowym (ang. "debt-to-equity swap"). W wyniku takiej zamiany zobowiązanie spółki wygasa, a dotychczasowy wierzyciel staje się jej akcjonariuszem/udziałowcem.
Na gruncie międzynarodowym transakcję konwersji długu można określić jako porozumienie polegające na sprzedaży lub zmianie na międzynarodowym rynku finansowym posiadanego przez bank zobowiązania dłużnika. W zależności od tego, co jest przedmiotem zamiany, można wymienić kilka podstawowych transakcji "swap":
Do transakcji konwersji długu zalicza się też niekiedy zmianę długu na obligacje ("debt for bond swap") oraz wykup długu przez kraje dłużnicze ("buy-backs").

</doc>
<doc id="1184223" url="https://pl.wikipedia.org/wiki?curid=1184223" title="Mlaskoty">
Mlaskoty

Mlaskoty – pochodzący z Półwsia Zwierzynieckiego muzykanci towarzyszący pochodowi Lajkonika i przygrywający na bębenkach, skrzypcach, basach.
Nazwa pochodzi od nazwiska znanej zwierzynieckiej rodziny muzyków. W Krakowie na Półwsiu Zwierzynieckim jest ulica ich imienia - ul. Mlaskotów. Wieloletnim opiekunem i kierownikiem kapeli był Albin Mazur. Grał w niej od 1937 do 2007 roku. Przejął on tę funkcję od swego ojca - Stanisława. Obecnie kierownikiem kapeli jest syn Albina Mazura - Andrzej Mazur.

</doc>
<doc id="1184225" url="https://pl.wikipedia.org/wiki?curid=1184225" title="Kramer (zespół muzyczny)">
Kramer (zespół muzyczny)

Kramer – polski zespół rockowy założony w 1991 roku w Kielcach. Zespół składał się z muzyków wywodzących się z Kielc i okolic. W 1992 roku zespół wydał swoją jedyną płytę "Tylko Ty".
Historia i działalność.
Zespół powstał w Kielcach z inicjatywy Piotra Wrzosowskiego, Marcina Bracichowicza, Andrzeja Rajskiego, Mariusza Matyska i Rafała Nowaka. Wokalistami zespołu byli Monika Bożyk i Marcin Bracichowicz, zaś nieformalnym menadżerem grupy był gitarzysta IRY, Kuba Płucisz. Początkowo zespół intensywnie koncertował, zaś w 1992 roku przy pomocy Płucisza wydał jedyny krążek zatytułowany "Tylko Ty", który ukazał się nakładem firmy fonograficznej TOP Music z Krakowa, wydającej w tym okresie płyty IRY. Na płycie gościnnie w utworze "Noc" zaśpiewał wokalista zespołu IRA, Artur Gadowski. 
Zespół często występował w roli supportu przed grupą IRA. Na ich koncercie jako support pierwszy raz publicznie wystąpił Liroy (wówczas jeszcze jako PM Cool Lee). Zespół Kramer rozpadł się w 1993 roku z powodu przejścia części muzyków do grupy Ira.
Jeden z założycieli zespołu, Piotr Wrzosowski zmarł 25 maja 2016.

</doc>
<doc id="1184228" url="https://pl.wikipedia.org/wiki?curid=1184228" title="Suicide Silence">
Suicide Silence

Suicide Silence – amerykański zespół deathcore’owy pochodzący z Riverside (Kalifornia).
Biografia.
Zespół został założony w 2002 roku. Szybko zyskał popularność na krajowej scenie, dzięki czemu równie szybko trafili do wytwórni płytowej Century Media Records. Niedługo po tym grupa nagrała swój pierwszy album studyjny zatytułowany "The Cleansing", wydany dnia 18 września 2007 roku. Nagraniem albumu zajął się John Travis (Static-X), zaś remasteringiem i zmiksowaniem Tue Madsen (Himsa, The Haunted). Płyta ta znalazła się na 94 miejscu listy Billboard 200. W przeciągu tygodnia sprzedano 7.250 kopii, co sprawiło, iż materiał stał się najlepiej sprzedającym w historii Century Media.
Prócz wydania "The Cleansing" zespół wydał również mini-album zatytułowany "Suicide Silence EP".
1 listopada 2012 roku w wyniku wypadku motocyklowego w Huntington Beach zginął wokalista, Mitch Lucker (1984–2012). 
21 grudnia 2012 odbył się koncert wspomnieniowo-charytatywny poświęcony pamięci Luckera, którego celem było wsparcie finansowe jego córki (w jego trakcie wystąpili muzycy, m.in. Tim Lambesis, Max Cavalera, Robert Flynn, Randy Blythe); zapis koncertu został udostępniony w internecie oraz wydany jako "Suicide Silence - Ending Is The Beginning: The Mitch Lucker Memorial Show" 18 lutego 2014.
4 października 2013 na oficjalnej stronie zespołu została zamieszczona informacja o dołączeniu do formacji wokalisty zespołu All Shall Perish, Hermana „Eddiego” Hermidy. Wydarzenie to zostało poprzedzone wydaniem fragmentu utworu „You Only Live Once”, w którym partie wokalne wykonał Eddie. 

</doc>
<doc id="1184232" url="https://pl.wikipedia.org/wiki?curid=1184232" title="I Liceum Ogólnokształcące im. Mikołaja Kopernika w Radomiu">
I Liceum Ogólnokształcące im. Mikołaja Kopernika w Radomiu

 I Liceum Ogólnokształcące w Radomiu – szkoła średnia założona w 1930 roku.
Historia szkoły.
I Liceum Ogólnokształcące im. Mikołaja Kopernika w Radomiu zostało założone w 1930 roku jako oddziały żeńskie przy Państwowym Gimnazjum Męskim im. Tytusa Chałubińskiego. Zarządzeniem Ministra Wyznań Religijnych i Oświecenia Publicznego z 1937 zostało utworzone „III Państwowe Liceum i Gimnazjum w Radomiu” (państwowa szkoła średnia ogólnokształcąca, złożona z czteroletniego gimnazjum i dwuletniego liceum), po wejściu w życie tzw. reformy jędrzejewiczowskiej szkoła miała charakter żeński, a wydział liceum ogólnokształcącego był prowadzony w typie humanistycznym. Pod koniec lat 30. XX w. szkoła znajdowała się przy ulicy Tytusa Chałubińskiego 1.
Szkoła działała podczas II wojny światowej potajemnie na terenie Radomia i Garbatki. W lutym 1940 roku nauczycielka tej szkoły Mieczysława Pietrusewicz została szefem Tajnej Komisji Porozumiewawczej Dyrektorów, której celem było zorganizowanie w mieście tajnego nauczania stopnia średniego ogólnokształcącego. 12 lutego 1945 roku rozpoczęło działalność w obecnym budynku na rogu ulic Żeromskiego i Traugutta. 1 września 1959 roku otrzymało nazwę I Liceum Ogólnokształcące. 9 lat później szkoła stała się koedukacyjna, a 16 kwietnia 1972 roku zyskała patrona Mikołaja Kopernika i nowy sztandar. Od 2007 roku dyrektorem szkoły jest mgr Agnieszka Ścieglińska.

</doc>
<doc id="1184233" url="https://pl.wikipedia.org/wiki?curid=1184233" title="Stary Ratusz w Legnicy">
Stary Ratusz w Legnicy

Stary Ratusz w Legnicy – zbudowany w latach 1737-1741 w stylu barokowym. Początkowo był siedzibą władz miejskich, w roku 1928 został zaadaptowany na siedzibę teatru. Obecnie mieści się w nim administracja teatru oraz garderoby aktorów.
Historia.
Pierwszy drewniany ratusz w Legnicy powstał już w XIV wieku na podstawie przywileju księcia Bolesława III Rozrzutnego. Budynek ten podobnie jak i następny, murowany, był niszczony w pożarach. Budowla obecna została wzniesiona w latach 1737-1741 pod kierunkiem Franza Michaela Sheerhofera, jako fragment zabudowy rynku. Pierwsze posiedzenie rady miejskiej odbyło się 15 maja 1741 roku, a ostatnie - 164 lata później - 8 kwietnia 1905 roku. Obiekt był przebudowany w roku 1836, a następnie w latach 1926-1928 ponownie, z przeznaczeniem na teatr, dobudowano wówczas niską wieżę. Budowla była remontowana w latach 1960-1960, a ostatnio w latach 1977-1978. 
Decyzją wojewódzkiego konserwatora zabytków z dnia 29 marca 1949 roku budynek został wpisany do rejestru zabytków.
Architektura.
Barokowy budynek ma trzy trakty, obszerną sień i trzy kondygnacje. Na osi budynku jest ryzalit, podkreślony dwoma biegami zewnętrznych schodów. Boniowany parter podtrzymuje pilastry dzielące elewację. Bryła nakryta jest dachem mansardowym z lukarnami, a ryzalit cebulastym hełmem. Stary Ratusz jest obecnie integralnie połączony z przylegającym do niego od północnej strony budynkiem teatru. Jego wnętrza zajmuje administracja Teatru im. Heleny Modrzejewskiej w Legnicy i garderoby aktorów. 

</doc>
<doc id="1184234" url="https://pl.wikipedia.org/wiki?curid=1184234" title="Corey Brewer">
Corey Brewer

Corey Wayne Brewer (ur. 5 marca 1986 w Portland) – amerykański koszykarz występujący na pozycjach rzucającego obrońcy oraz niskiego skrzydłowego, mistrz NBA z 2011.
W szkole średniej Amerykanin grał w swoim rodzinnym mieście dla drużyny Portland High School. W 2004 wziął udział w McDonald’s All-American Game. Podczas ostatniego sezonu w szkole średniej zdobywał 29,4 punktu oraz 12,8 zbiórki na mecz. Jego trenerem był wtedy Tris Kington.
Po szkole średniej, Brewer trafił na uczelnię University of Florida, gdzie przez trzy lata grał w drużynie uczelnianej Florida Gators. 18 grudnia 2005 uzyskał pierwsze w historii uniwersytetu triple-double, zdobywając 15 punktów, 10 zbiórek i 13 asyst. Z uczelnią Florida, w latach 2006 i 2007 zdobył dwa mistrzostwa NCAA. 5 kwietnia 2007 zgłosił się do draftu. Został w nim wybrany z siódmym numerem przez Minnesota Timberwolves.
1 grudnia 2008 ogłoszono, że Brewer doznał zerwania więzadła krzyżowego przedniego i opuści resztę sezonu 2008/09.
22 lutego 2011, Brewer został wytransferowany do New York Knicks, w ramach wymiany między trzema klubami, dzięki której do Nowego Jorku dołączył również Carmelo Anthony. 1 marca 2011 Brewer został zwolniony przez Knicks, nie rozegrawszy tam ani jednego spotkania.
3 marca 2011 Brewer podpisał trzyletnią umowę z Dallas Mavericks. Zdobył wraz z tą drużyną mistrzostwo NBA 2011, pokonując w Finałach drużynę Miami Heat.
13 grudnia 2011, Brewer wraz z Rudy Fernandezem zostali wymienieni do Denver Nuggets w zamian za wybór w drugiej rundzie draftu.
12 lipca 2013 Brewer powrócił do Timberwolves podpisując z nimi trzyletni kontrakt.
11 kwietnia 2014, w spotkaniu z Houston Rockets, Brewer, zdobywając 51 punktów, ustanowił własny i wyrównał drużynowy rekord pod względem ilości punktów w meczu. Przez zdobycie w tym samym meczu 6 przechwytów, dołączył do Michaela Jordana, Allena Iversona i Ricka Barry'ego, którzy w jednym meczu zdobyli 50+punktów i mieli 6+ przechwytów.
Jest jednym z ponad 40 zawodników w historii, którzy zdobyli zarówno mistrzostwo NCAA, jak i NBA w trakcie swojej kariery sportowej.
23 lutego 2017 został wytransferowany wraz z wyborem I rundy draftu 2017 roku do Los Angeles Lakers w zamian za Lou Williamsa. 28 lutego opuścił klub po wykupieniu przez Lakers jego kontraktu. 2 marca został zawodnikiem Oklahomy City Thunder.
15 stycznia 2019 podpisał 10-dniowy kontrakt z Philadelphia 76ers. 25 stycznia zawarł kolejną, taką samą umowę. 8 lutego trafił na 10 dni do Sacramento Kings, następnie 18 lutego przedłużył swój kontrakt o kolejne 10 dni. 28 lutego złożył podpis pod umową do końca sezonu. 23 czerwca 2020 podpisał kolejną umowę z zespołem z Sacramento. 

</doc>
<doc id="1184239" url="https://pl.wikipedia.org/wiki?curid=1184239" title="Set the Fire to the Third Bar">
Set the Fire to the Third Bar

"Set the Fire to the Third Bar" to piosenka indierockowej grupy Snow Patrol, pochodząca z jej czwartego albumu, "Eyes Open". Dodatkowego wokalu użyczyła w niej Martha Wainwright. 13 listopada 2006 roku utwór został wydany jako singel.
Lista utworów.
Wydanie 1.
Wydanie brytyjskie na CD.
Wydanie 2.
Wydanie brytyjskie na 7".
Wydanie 3.
Wydanie brytyjskie.

</doc>
<doc id="1184240" url="https://pl.wikipedia.org/wiki?curid=1184240" title="Patrik Pavlenda">
Patrik Pavlenda

Patrik Pavlenda (ur. 3 maja 1982 w Zlatych Moravcach) – słowacki piłkarz grający na pozycji obrońcy. Od 2016 roku jest zawodnikiem austriackiego Union Gschwandt.
Życiorys.
Jest wychowankiem klubu TJ Calex Zlaté Moravce. W latach 2002−2007 był piłkarzem FC ViOn Zlaté Moravce. 1 stycznia 2008 odszedł do Górnika Zabrze. W Ekstraklasie zadebiutował 24 lutego 2008 w przegranym 0:1 meczu z Lechem Poznań. W sumie w polskiej lidze zagrał w 12 meczach. 1 stycznia 2009 po raz drugi w karierze został piłkarzem FC ViOn Zlaté Moravce. Występował w nim do 2015 roku. W latach 2015−2016 reprezentował barwy klubu TJ Slovan Čeľadice. Od 1 lutego do 17 sierpnia 2016 był zawodnikiem FC Nitra, po czym odszedł do austriackiego Union Gschwandt.

</doc>
<doc id="1184242" url="https://pl.wikipedia.org/wiki?curid=1184242" title="Cleveland Charge">
Cleveland Charge

Cleveland Charge – zawodowy zespół koszykarski, z siedzibą w mieście Cleveland, (stan Ohio). Drużyna jest członkiem ligi D-League, jej spotkania są rozgrywane w hali Canton Memorial Civic Center. Trenerem jest Jordi Fernandez.
Klub powstał w 2001 roku i do 2005 nosił nazwę Huntsville Flight. Po przeprowadzce do Albuquerque zmieniono jego nazwę na Thunderbirds. W 2006 roku został mistrzem D-League.
W 2010 roku nazwa klubu uległa zmianie po raz kolejny, tym razem na New Mexico Thunderbirds. Po zaledwie jednym sezonie przeniesiono klub do Canton, w Ohio, gdzie rezyduje do dnia dzisiejszego.
W sezonie 2013/14 w klubie występował reprezentant Polski – Olek Czyż. W trakcie 25 spotkań notował średnio 12 punktów, 7,3 zbiórki 0,9 asysty i 1 przechwyt.
Nagrody i wyróżnienia.
MVP meczu gwiazd
Największy postęp
Impact Player of the Year
Debiutant Roku
Sportsmanship Award
Trener roku
Menedżer Roku
All-D-League Honorable Mention Team
Uczestnicy meczu gwiazd
Zwycięzcy konkursu shooting stars
Zwycięzcy konkursu H–O–R–S–E
Zwycięzcy konkursu wsadów

</doc>
<doc id="1184243" url="https://pl.wikipedia.org/wiki?curid=1184243" title="Peukestas">
Peukestas

Peukestas (starogreckie Πευκέστας) (IV w. p.n.e.) – jeden z macedońskich oficerów armii Aleksandra Wielkiego, mianowany przez niego satrapą Persydy.
Był synem niejakiego Aleksandra z miasta Mieza w Macedonii. Po raz pierwszy jest wspomniany przez Arriana w kontekście 326 r. p.n.e. jako jeden z trzydziestu trzech trierarchów (czyli dowódców trier) dowodzących flotą na rzece Hydaspes. W tym kontekście określenie "trierarcha" wydaje się znaczyć coś innego niż zwykłego dowódcę okrętu, ponieważ jako trierarchowie są wymienieni ludzie z najbliższego kręgu Aleksandra. Na fakt, że już wtedy Peukestas musiał zaliczać się do kręgu osób bliskich Aleksandrowi wskazuje także to, że król wybrał go na osobę trzymającą świętą tarczę Ateny z Troi podczas ataku na miasto indyjskiego plemienia Mallów w styczniu 325 r. p.n.e. Podczas bitwy Aleksander został ciężko ranny – strzała przeszyła mu klatkę piersiową i Peukestas uratował mu życie osłaniając go świętą tarczą i pomagając wynieść nieprzytomnego z pola bitwy, co przypłacił własną raną.
Po tym wydarzeniu na Peukestasa spadły liczne zaszczyty. Otrzymał od Aleksandra, jako dodatkowa, ósma osoba z jego otoczenia, tytuł "somatophylaxa", czyli adiutanta króla, wkrótce zaś władca powierzył mu kluczową satrapię Persydy. Ku zadowoleniu zarówno swoich poddanych jak i Aleksandra Peukestas nauczył się perskiego i przyjął perski strój i zwyczaje. Jako jednej z trzech osób Aleksander ofiarował mu złoty diadem podczas oficjalnej uroczystości zakończenia kampanii w Suzie. Peukestas dołączył do Aleksandra w Babilonie wraz z dużą grupą w większości perskich żołnierzy i kiedy ten zachorował, miał wraz z innymi dowódcami spędzić noc w świątyni prosząc bogów o radę.
Po śmierci Aleksandra Peukestas utrzymał swoją władzę w Persydzie mimo zmiennych kolei wojen diadochów, co świadczy o tym, jak silną miał pozycję w swojej satrapii. Kiedy w 317 r. p.n.e. satrapowie wschodu zjednoczyli się, żeby odeprzeć atak Pejtona, został on wybrany na ich przywódcę. Wkrótce po zwycięstwie, kiedy ich armia miała być użyta przez regenta Polyperchona przeciwko Antygonowi, ten przysłał na jej dowódcę Eumenesa. Peukestas bardzo niechętnie podporządkował się tej decyzji i dawał wyraz swojej dumie przyjmując armię zgromadzoną w jego satrapii z iście królewską wspaniałością, podczas gdy Eumenes dowodził właściwymi działaniami wojennymi. W decydującej bitwie pod Gabiene w 316 r. p.n.e. Peukestas opuścił Eumenesa walnie przyczyniając się do jego porażki i śmierci. Wbrew jego nadziejom nie udało mu się jednak w ten sposób zdobyć przychylności Antygona, który obawiając się jego popularności w Persydzie, pozbawił go stanowiska satrapy i umieścił na własnym dworze. Po śmierci Antygona nadal przebywał na dworze jego syna Demetriusza. O jego dalszych losach nic nie wiadomo.
Peukestas był jedynym spośród najbliższych towarzyszy Aleksandra, który nauczył się języka perskiego i na szeroką skalę przyjął perskie zwyczaje, realizując w ten sposób jego politykę zjednoczenia Greków i Persów.

</doc>
<doc id="1184246" url="https://pl.wikipedia.org/wiki?curid=1184246" title="Grand Rapids Gold">
Grand Rapids Gold

Grand Rapids Gold – zawodowy zespół koszykarski, z siedzibą w mieście Walker, w stanie Michigan. Drużyna jest członkiem ligi D-League. Klub powstał w 2006 jako Anaheim Arsenal. Po trzech latach istnienia został przeniesiony z Anaheim (Kalifornia) do Springfield (Massachusetts), gdzie przyjął nazwę Amor.
15 kwietnia 2014 zespół został zakupiony przez grupę SSJ Group, prowadzoną przez Steve’a Jbara. Klub został przeniesiony do Grand Rapids, w stanie Michigan, gdzie pod nazwą Drive rozpoczął sezon 2014/15. Jest powiązany z zespołem NBA – Detroit Pistons. Pistons kierują departamentem do spraw operacji koszykarskich, personelem oraz wszelkimi aspektami koszykarskimi. Grupa inwestycyjna Jbara, złożona z prominentnych, lokalnych inwestorów zajmuje się natomiast zarządzaniem zespołem, operacjami biznesowymi oraz public relations.
Wkrótce po przenosinach zespołu został ogłoszony konkurs na jego nazwę. Nadeszło ponad 4 000 propozycji z czego wybrano cztery finałowe: Drive, Chairmen, Horsepower, i Blue Racers. Nazwę zespołu wyłoniono ostatecznie poprzez głosowanie online lokalnej społeczności. Największą liczbę głosów, 78%, uzyskała nazwa Drive, która stała się automatycznie oficjalna nazwą klubu.
W przeszłości, podczas rozgrywek 2007/08, w zespole z Anaheim występował Marcin Gortat. Rozegrał w nim 5 spotkań, notując 9,8 punktu, 6,8 zbiórki, 1,2 asysty, 0,6 bloku, przy skuteczności z gry 48,8%.
Zespół występuje w DeltaPlex Arena, w sąsiedztwie Walker.
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu wsadów
Zwycięzcy konkursu Shooting Stars

</doc>
<doc id="1184248" url="https://pl.wikipedia.org/wiki?curid=1184248" title="Jure Kaštelan">
Jure Kaštelan

Juraj „Jure” Kaštelan (ur. 18 grudnia 1919, zm. 24 lutego 1990) – chorwacki poeta i literaturoznawca. W 1959 został profesorem na uniwersytecie w Zagrzebiu. W swojej twórczości poetyckiej czerpał z motywów ludowych.
Do najważniejszych utworów zalicza się:
Później dominująca jest tematyka wojenna i śmierci – tom wierszy "Čudo i smrt" (1961)
Polskie przekłady niektórych wierszy można znaleźć w antologiach – "Liryka Jugosłowiańska" (1960) i "Wewnętrzne morze" (1982).

</doc>
<doc id="1184249" url="https://pl.wikipedia.org/wiki?curid=1184249" title="Partido Liberal Contstitucionalista">
Partido Liberal Contstitucionalista

Partido Liberal Contstitucionalista (PLC) – partia polityczna w Nikaragui. W wyborach do Zgromadzenia Narodowego przeprowadzonych 6 listopada 2006 r. partia uzyskała 25 z 92 mandatów.
Partia była członkiem Międzynarodówki Liberalnej do 2005 roku.

</doc>
<doc id="1184252" url="https://pl.wikipedia.org/wiki?curid=1184252" title="Motor City Cruise">
Motor City Cruise

Motor City Cruise – zawodowy zespół koszykarski, z siedzibą w mieście Detroit, w stanie Michigan. Drużyna jest członkiem ligi G-League.
Klub powstał w 2003 roku i przez pierwsze dwa lata występował w lidze ABA, pod nazwą Long Beach Jam. W grudniu 2003 roku, Jam zatrudnili głównie w celach promocyjnych, dziś już członka Galerii Sław Koszykówki, Dennisa Rodmana. Wystąpił wtedy w zaledwie dwóch spotkaniach sezonu zasadniczego. Podczas swojego debiutu, 16 stycznia 2004 roku, zanotował 14 zbiórek, w trakcie 28 minut spędzonych na parkiecie w wygranym 131-110 spotkaniu z Fresno. W następnym spotkaniu zanotował 8 zbiórek, podczas konfrontacji z Jersey. Następnie do składu powrócił dopiero w marcu na spotkanie finałowe ligi, gdzie zebrał 14 piłek, przyczyniając się tym samym do zdobycia przez Jam mistrzostwa ABA. Pokonali oni wtedy w Kansas City Knights 126-123. Trenerem roku został wtedy wybrany Earl Cureton.
Jam opuścili ligę ABA w maju 2005 roku, aby móc dołączyć do NBA Development League. W rezultacie powyższego dołączyli do grona zespołów D-League przed rozpoczęciem rozgrywek 2006/07.
Nagrody i wyróżnienia.
All-D-League Honorable Mention Team
Uczestnicy meczu gwiazd
MVP D-League Showcase
Zwycięzcy konkursu Shooting Stars

</doc>
<doc id="1184253" url="https://pl.wikipedia.org/wiki?curid=1184253" title="Wspólnota administracyjna Deggingen">
Wspólnota administracyjna Deggingen

Wspólnota administracyjna Deggingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba wspólnoty znajduje się w miejscowości Deggingen, przewodniczącym jej jest Hermann Stickel.
Wspólnota administracyjna zrzesza dwie gminy wiejskie:

</doc>
<doc id="1184255" url="https://pl.wikipedia.org/wiki?curid=1184255" title="Tadeusz Antoni Wojtasik">
Tadeusz Antoni Wojtasik

Tadeusz Antoni Wojtasik (ur. 7 lipca 1952 roku w Jarosławiu) – polski artysta rzeźbiarz.
Tworzy zarówno rzeźby monumentalne (pomniki), jak i małe formy (rzeźby, reliefy i medale). Projektuje i wykonuje rzeźby do architektury (rekonstrukcje), a także zajmuje się aranżacją we wnętrzu i w pejzażu. Swoją twórczość prezentował na 40 wystawach krajowych i zagranicznych, zdobywając przy tym nagrody i wyróżnienia. Trzykrotnie został odznaczony medalem, m.in. za zasługi na polu artystycznym oraz za wkład w pojednanie międzynarodowe. W 1989 roku był organizatorem i komisarzem I pleneru w Ciechocinku dla artystów amatorów niewidomych i niedowidzących. Był także inicjatorem idei Kolpinga na Ziemi Kujawskiej. Od 2003 roku jest członkiem Rady Kultury przy Związku Kombatantów Rzeczypospolitej Polskiej i Byłych Więźniów Politycznych w Warszawie. Jego prace znajdują się w wielu muzeach, galeriach i zbiorach prywatnych w kraju i za granicą.
Życiorys.
Tadeusz Wojtasik urodził się 7 lipca 1952 roku w Jarosławiu, tam też zdobywał pierwsze szlify artystyczne w Państwowym Liceum Sztuk Plastycznych. Kontynuacją jego zainteresowań były studia w Akademii Sztuk Pięknych w Krakowie i Akademii Sztuk Pięknych w Warszawie, gdzie w 1980 roku uzyskał dyplom w pracowniach: prof. Tadeusza Łodziany i prof. Oskara Hansena.
Już w czasie studiów Wojtasik rozpoczął poszukiwania swojej drogi twórczej, o czym wspomina prof. Tadeusz Łodziana w cytowanej w albumie opinii-recenzji z kwietnia 2004 roku.
W swoich pomnikach poświęconych wydarzeniom politycznym i wojennym artysta posługując się alegorią, w wielkim skrócie zawiera dramat całych pokoleń. Są one przypomnieniem i przestrogą, a także zapowiedzią zwycięstwa (np. pomnik "Powstańców Styczniowych", gdzie ostrza kos ranią Orła, ale jednocześnie dumnie uniesione w górę zwiastują nadzieję na rychłą wolność, "Grób Nieznanych Żołnierzy Obcych Narodów", z przestrzenną figurą, symbolizującą cztery strony świata, otaczającą postać klęczącej na szczycie pomnika kobiety – niczym zastygłej w bólu mitycznej Niobe, opłakującej poległych synów różnych narodowości i wyznań, o czym świadczą umieszczone w narożach u stóp pomnika symbole czterech religii. Całość, jak klamrą spina i łączy umieszczony centralnie na pomniku napis: Panta rhei, czy też pomnik "Poświęcony Uczestnikom Walk o Wolną Polskę", przedstawiający zarys udręczonego wojną, kalekiego żołnierza z biało-czerwoną opaską – będącego symbolem martyrologii i odradzania się całego narodu.
Również w małych formach, takich jak medale, artysta w sposób sugestywny przekazuje wstrząsającą prawdę o minionych wydarzeniach "(Pamięć Hiroszimy", tryptyk "Katyń"). Wojtasik poprzez swoje dzieła porusza sumienia i serca, odwołuje się do najwyższych wartości ogólnoludzkich i chrześcijańskich, takich jak miłość, przebaczenie, pojednanie.
Inną dziedziną, którą chętnie uprawia, jest rzeźba pełnoplastyczna i reliefowa, w tym także portretowa. Jego dzieła charakteryzują się bogactwem materiałów, z których powstają i różnorodnością technik. Realizuje zamówienia, a także tworzy dzieła wynikające z osobistych poszukiwań, przeżyć i emocji. Pomimo że prace Tadeusza Wojtasika oscylują wokół elementów zaczerpniętych z realnego świata i symboli czytelnych dla odbiorców, to jednak jego twórczości nie można zaliczyć do nurtu sztuki sensu stricto realistycznej. Zarówno w pracach z końca lat 70., jak i późniejszych, aż po ostatnie czasy, można zauważyć dążenie autora do maksymalnych uproszczeń, skrótów i syntezy formy. Przykładem mogą być rzeźby i medale: "Macierzyństwo I, Macierzyństwo II, Portret Japonki, Samurajom, Z Dantego" – tryptyk, "Dante Alighieri, Życie przed życiem, Narodziny".

</doc>
<doc id="1184257" url="https://pl.wikipedia.org/wiki?curid=1184257" title="Charioteer">
Charioteer

FV4101 Charioteer – brytyjski niszczyciel czołgów zaprojektowany w latach 50. na bazie czołgu Mk VIII Cromwell.
We wczesnych latach 50., w celu wzmocnienia Royal Armoured Corps, część czołgów Cromwell otrzymało działo Ordnance QF 20 pounder (takie same jak u Centuriona) w nowej wieży. Produkt otrzymał nazwę FV4101 Charioteer Heavy AT Gun. Około 200 pojazdów zostało przebudowanych przez Robinson and Kershaw Ltd w Cheshire. W praktyce Charioteer był używany przez jednostki brytyjskiej Territorial Army tylko w latach 50. Większość pojazdów zostało sprzedanych Austrii, Finlandii i Jordanii.

</doc>
<doc id="1184258" url="https://pl.wikipedia.org/wiki?curid=1184258" title="Texas Legends">
Texas Legends

Texas Legends – zawodowy zespół koszykarski, z siedzibą w mieście Frisco (Teksas). Drużyna jest członkiem ligi D-League. Klub powstał w 2006 roku, jako "Colorado 14ers". Jego spotkania były rozgrywane w Broomfield Event Center, w Broomfield, (Kolorado). W 2009 roku zespół został sprzedany grupie inwestorów – Texas D-League Management, LLC. Przeniesiono go do Frisco, a nazwę zmieniono na Legends. Przez jeden sezon po transakcji drużyna nie występowała w lidze, rozgrywki wznowiła od sezonu 2010/11.
Największym sukcesem zespołu było zdobycie tytułu mistrza D-League w 2009 roku, jeszcze pod pierwotną nazwą "Colorado 14ers". Drużyna zdeklasowała wtedy Utah Flash, pokonując ich ostatecznie 2–0.
Skład mistrzowski 2008/09.
Trener: Robert MacKinnon 
Asystent trenera: Robert Campbell 
Asystent trenera: Casey Owens
Trener kondycyjny: Mia Del Hierro
Nagrody i wyróżnienia.
All-D-League Honorable Mention Team
II skład debiutantów D-League
Uczestnicy meczu gwiazd
Zwycięzcy konkursu rzutów za 3 punkty

</doc>
<doc id="1184259" url="https://pl.wikipedia.org/wiki?curid=1184259" title="Wspólnota administracyjna Ebersbach an der Fils">
Wspólnota administracyjna Ebersbach an der Fils

Wspólnota administracyjna Ebersbach an der Fils – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba wspólnoty znajduje się w mieście Ebersbach an der Fils, przewodniczącym jej jest Edgar Wolff.
Wspólnota administracyjna zrzesza jedno miasto i jedną gminę wiejską:

</doc>
<doc id="1184262" url="https://pl.wikipedia.org/wiki?curid=1184262" title="Fort Wayne Mad Ants">
Fort Wayne Mad Ants

Fort Wayne Mad Ants – zawodowy zespół koszykarski, z siedzibą w mieście Fort Wayne stanu Indiana. Drużyna jest członkiem ligi D-League oraz jej mistrzem z 2014 roku. Klub powstał w 2007 roku. Swoje mecze rozgrywają w Allen County War Memorial Coliseum. Trenerem jest Conner Henry.
W sezonie 2013/14 12 spotkań rozegrał w nim polski skrzydłowy Aleksander Czyż, uzyskując średnie 9,8 punktu, 5 zbiórek, 1,3 asysty i 0,9 przechwytu.
Nagrody i wyróżnienia.
Uczestnicy meczu gwiazd
MVP meczu gwiazd
Zwycięzcy konkursu shooting stars
Zwycięzcy konkursu wsadów

</doc>
<doc id="1184263" url="https://pl.wikipedia.org/wiki?curid=1184263" title="Głębosz">
Głębosz

Głębosz – narzędzie lub maszyna do uprawy specjalnej o głębokości większej niż 40 cm zwanej głęboszowaniem.
Zespołem roboczym głębosza są zęby (jeden lub kilka) zakończone dłutami. Spotykane są głębosze bierne i aktywne. U głębosza aktywnego dłuta w czasie pracy wykonują ruch postępowy i oscylujący, a biernego tylko ruch postępowy. W głęboszach aktywnych poszczególne zęby są napędzane od wału odbioru mocy ciągnika.
Głębosz stosowany do kruszenia i spulchniania gleby w celu polepszenia jej właściwości fizycznych i biologicznych. Spulchnia niewzruszoną przez orkę warstwę gleby, dopowietrza ją i umożliwia lepsze przesiąkanie wody, co sprzyja rozwojowi korzeni roślin. Przesłanką do wykonania tego zabiegu są pojawiające się wiosną i po obfitych opadach długo utrzymujące się na polach zastoiska wodne.

</doc>
<doc id="1184264" url="https://pl.wikipedia.org/wiki?curid=1184264" title="Katerina Neumannová">
Katerina Neumannová



</doc>
<doc id="1184265" url="https://pl.wikipedia.org/wiki?curid=1184265" title="Rio Grande Valley Vipers">
Rio Grande Valley Vipers

Rio Grande Valley Vipers - zawodowy zespół koszykarski, z siedzibą w mieście Hidalgo, w stanie Teksas. Drużyna jest członkiem ligi D-League. Klub powstał w 2007 roku. Swoje mecze rozgrywał w Dodge Arena, a obecnie w State Farm Arena. Trenerem jest Nevada Smith.
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu wsadów

</doc>
<doc id="1184267" url="https://pl.wikipedia.org/wiki?curid=1184267" title="2004 ST26">
2004 ST26

2004 ST26 – mała planetoida z grupy Apolla, należąca do obiektów NEO.
Odkrycie.
2004 ST26 została odkryta we wrześniu 2004 roku na zdjęciach pochodzących z Obserwatorium Kitt Peak w Arizonie w programie Spacewatch w ramach projektu "Fast Moving Objects" przez Mariusza Kuczewskiego. Była to pierwsza planetoida odkryta w tym programie przez polskiego internautę. W momencie odkrycia planetoida przemieszczała się po niebie z prędkością 6 stopni na dobę. Świadczyło to, że znajduje się niedaleko od Ziemi. Planetoida minęła Księżyc w odległości zaledwie 28 000 km będąc 367 000 km od Ziemi.
Obiekt ten ma średnicę zaledwie kilkadziesiąt metrów. Nazwa planetoidy jest oznaczeniem tymczasowym.
2004 ST26 okrąża Słońce w ciągu 2 lat i 119 dni w średniej odległości 1,75 j.a. po mocno eliptycznej orbicie o mimośrodzie 0,67. W peryhelium swojej orbity, wynoszącym 0,57 j.a., znajduje się bliżej Słońca niż Wenus.

</doc>
<doc id="1184270" url="https://pl.wikipedia.org/wiki?curid=1184270" title="Wspólnota administracyjna Geislingen an der Steige">
Wspólnota administracyjna Geislingen an der Steige

Wspólnota administracyjna Geislingen an der Steige – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba wspólnoty znajduje się w miejscowości Deggingen, przewodniczącym jej jest Wolfgang Amann.
Wspólnota administracyjna zrzesza jedno miasto i dwie gminy wiejskie:

</doc>
<doc id="1184271" url="https://pl.wikipedia.org/wiki?curid=1184271" title="Florida Flame">
Florida Flame

Florida Flame – amerykański klub koszykarski z siedzibą w mieście Fort Myers, w stanie Floryda działający w latach 2001–2006. 
Historia.
Klub powstał w 2001 roku pod nazwą North Charleston Lowgators. Był członkiem ligi NBDL. W 2003 roku, jako Charleston Lowgators rozegrał jeden sezon, po czym został sprzedany i przeniesiony na Florydę. Trenerem był Jeff Malone. Zespół nie przystąpił do rozgrywek 2006/07. Został oficjalnie rozwiązany w 2007 roku.

</doc>
<doc id="1184275" url="https://pl.wikipedia.org/wiki?curid=1184275" title="South Bay Lakers">
South Bay Lakers

South Bay Lakers, wcześniej Los Angeles D-Fenders – zawodowy zespół koszykarski, z siedzibą w mieście Los Angeles stanu Kalifornia. Drużyna jest członkiem ligi D-League. Klub powstał w 2006 roku. Swoje mecze do roku 2010 rozgrywał w hali Staples Center. Obecnie mecze "u siebie" rozgrywa w Toyota Sports Center w El Segundo. Trenerem jest Phil Hubbard, a właścicielem Los Angeles Lakers z rodziną Buss na czele.
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu wsadów
Zawodnicy przypisani z NBA.
Źródło:
Zawodnicy powołani przez zespoły NBA.
Źródło:

</doc>
<doc id="1184280" url="https://pl.wikipedia.org/wiki?curid=1184280" title="Ratusz w Ostrołęce">
Ratusz w Ostrołęce

Ratusz w Ostrołęce – budowla zbudowana w 1824 roku odbudowana w 1924 roku (po zniszczeniu w 1915 roku). Pierwotnie był to budynek klasycystyczny, jednak w 1969, po przebudowie zatracił cechy stylowe. Jest to budowla murowana z cegły, zbudowana na planie prostokąta, otynkowana. Elewacja jest pięcioosiowa, od strony ulicy znajduje się podcień. Obecnie siedziba Urzędu Miejskiego.

</doc>
<doc id="1184282" url="https://pl.wikipedia.org/wiki?curid=1184282" title="Wspólnota administracyjna Göppingen">
Wspólnota administracyjna Göppingen

Wspólnota administracyjna Göppingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba wspólnoty znajduje się w mieście Göppingen, przewodniczącym jej jest Guido Till.
Wspólnota administracyjna zrzesza jedno miasto i trzy gminy wiejskie:

</doc>
<doc id="1184285" url="https://pl.wikipedia.org/wiki?curid=1184285" title="Salt Lake City Stars">
Salt Lake City Stars

Salt Lake City Stars – zawodowy zespół koszykarski, z siedzibą w mieście Salt Lake City, w stanie Utah.
Drużyna Salt Lake City Stars jest członkiem ligi D-League. Klub powstał w 1997 roku jako Idaho Stampede. Do 2000 roku grał bez przerwy, po sezonie przerwy (2001/02) grał jeszcze do 2006 roku w lidze CBA. W 2006 roku dołączył do D-League, gdzie występuje nieprzerwanie do dziś. Zespół rozgrywa swoje mecze w hali CenturyLink Arena Boise, z lokalizowanej w Boise (Idaho).
Podczas występów w lidze CBA zespół dotarł do finałów ligi w 2004 roku. Musiał uznać wtedy wyższość rywali – drużyny Dakota Wizards.
Zespół sięgnął po mistrzostwo D-League, w 2008 roku, pokonując w finale Austin Toros 2–1.
13 sierpnia 2014 roku nowym trenerem zespołu został Dean Cooper, były asystent Kevina McHale’a w Houston Rockets.
Wyniki sezon po sezonie.
^= Z powodu problemów finansowych liga CBA została tymczasowo zawieszona pod zakończeniu rozgrywek.
Nagrody i wyróżnienia.
CBA.
Źródło:
D–League.
Uczestnicy meczu gwiazd

</doc>
<doc id="1184287" url="https://pl.wikipedia.org/wiki?curid=1184287" title="Trzecia droga">
Trzecia droga

„Trzecia droga” – system społeczno-gospodarczy pośredni między kapitalizmem a socjalizmem.
Zwolennicy „trzeciej drogi” uznali, że oba systemy mają zarówno wady, jak i zalety, i że możliwe jest zbudowanie systemu, w którym zostałyby połączone pozytywne strony kapitalizmu i socjalizmu. Kapitalizm to – ich zdaniem – cykliczne wahania koniunktury, bezrobocie i znaczna dysproporcja dochodów, ale równocześnie wysoka efektywność gospodarki prowadząca do wzrostu dobrobytu ogólnego. Z kolei socjalizm ograniczał wolność gospodarczą i wprowadzał monopol państwa w gospodarce, zapewniał jednak ludziom bezpieczeństwo socjalne. Następstwem takiej organizacji gospodarki była jej niska efektywność. Twórcy „trzeciej drogi” przekonywali, że można stworzyć system efektywny i jednocześnie sprawiedliwy, gdy jego podstawą będzie prywatna własność, konkurencja i mechanizm rynkowy, a państwo będzie miało obowiązki socjalne wobec społeczeństwa, polegające na wyrównywaniu poziomu życia. Tak zorganizowana gospodarka miała pobudzać rozwój i zapewnić długookresową równowagę.
Wartości „trzeciej drogi” zostały przyjęte przez wielu socjaldemokratów i socjalliberałów w wielu zachodnich liberalnych demokracjach. Jedne z ostatnich przykładów to administracja prezydenta Billa Clintona w USA, jak również poglądy Hillary Clinton i Baracka Obamy, kanadyjskiego rządu Partii Liberalnej pod przywództwem Jeana Chrétiena i Paula Martina, rządy Partii Pracy pod przywództwem Tony’ego Blaira i Gordona Browna, jak również Australijskiej Partii Pracy przewodzonej przez Kevina Rudda.
Idee „trzeciej drogi” są krytykowane przez libertarian i niektórych konserwatystów, którzy popierają leseferyzm. Słowa krytyki płyną także ze strony wielu socjaldemokratów i zwolenników socjalizmu demokratycznego, którzy oskarżają zwolenników „trzeciej drogi” o "zdradę" lewicowych wartości.
Kapitalizm ludowy.
Ideę „trzeciej drogi” zawierały też koncepcje gospodarki mieszanej, tzw. kapitalizmu ludowego ("people’s capitalism"), głoszone po II wojnie światowej w Stanach Zjednoczonych. Twórcy tych koncepcji (Samuel Slichter, E. Johnston, Marcus Nadler) twierdzili, że w gospodarce amerykańskiej własność jest rozproszona między drobnych akcjonariuszy, firmami zarządzają menadżerowie, w następstwie czego dochody społeczne się wyrównują. Simon Kuznets, laureat Nagrody Nobla w 1971 roku, sugerował, że w Stanach Zjednoczonych systematycznie zmniejsza się udział najbogatszych grup społecznych w dochodzie narodowym na korzyść grup niżej i średnio zarabiających. Gardiner Means dowodził natomiast, że podstawą „kapitalizmu ludowego” byłaby własność prywatna, a w niektórych działach gospodarki – gospodarka komunalna, publiczny transport i produkcja na zamówienia państwa – miały istnieć przedsiębiorstwa publiczne. W „nowym kapitalizmie” szerokie rzesze społeczeństwa mogą osiągnąć swoje zamierzenia, a państwo ma czuwać nad całością gospodarki. Idee te zyskały popularność również w Niemczech Zachodnich. Zakładano dyfuzję własności, jej rozproszenie i demokratyzację poprzez akcje ludowe, spółki lokacyjne i szeroko dostępne obligacje. Pracownicy mieli mieć udział w zyskach przedsiębiorstwa.

</doc>
<doc id="1184288" url="https://pl.wikipedia.org/wiki?curid=1184288" title="Daniele Corvia">
Daniele Corvia

Daniele Corvia (ur. 20 listopada 1984 w Rzymie) – włoski piłkarz grający na pozycji napastnika.
Kariera klubowa.
Corvia urodził się w Rzymie i tam też rozpoczął piłkarską karierę w juniorskiej drużynie AS Roma. Do pierwszego zespołu Corvia trafił już w sezonie 2003/2004 wcześniej występując w młodzieżowej drużynie Primavera. W Serie A zadebiutował 31 stycznia 2004 w przegranym 0:1 wyjazdowym spotkaniu z Brescią Calcio, gdy w 86. minucie spotkania zmienił Damiana Tommasiego. Wystąpił łącznie w 3 spotkaniach ligowych oraz jednym w Pucharze UEFA. Wywalczył z Romą wicemistrzostwo Włoch. W sezonie 2004/2005 wystąpił już w 13 spotkaniach Serie A, tylko we dwóch w pierwszym składzie. Na sezon 2005/2006 został wypożyczony do drugoligowej Ternany Calcio, w której zdobył swoje pierwsze 3 gole w profesjonalnej karierze. Natomiast od 2006 roku Corvia jest zawodnikiem A.C. Siena (kosztował około 400 tysięcy euro). 11 lutego 2007 w meczu z Cagliari Calcio (2:2) strzelił swojego pierwszego gola we włoskiej ekstraklasie.
W 2008 roku Corvia został wypożyczony do US Lecce, a latem tamtego roku do Empoli FC. W 2009 roku odszedł ze Sieny do Lecce, a w 2010 roku awansował z tym klubem z Serie B do Serie A.
Kariera reprezentacyjna.
Corvia ma za sobą 2 występy w młodzieżowej reprezentacji Włoch U-21.

</doc>
<doc id="1184289" url="https://pl.wikipedia.org/wiki?curid=1184289" title="Wspólnota administracyjna Uhingen">
Wspólnota administracyjna Uhingen

Wspólnota administracyjna Uhingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba wspólnoty znajduje się w mieście Uhingen, przewodniczącym jej jest Matthias Wittlinger.
Wspólnota administracyjna zrzesza jedno miasto i jedną gminę wiejską:

</doc>
<doc id="1184291" url="https://pl.wikipedia.org/wiki?curid=1184291" title="Iowa Wolves">
Iowa Wolves

Iowa Wolves – zawodowy zespół koszykarski, z siedzibą w mieście Des Moines, w stanie Iowa. Drużyna jest członkiem ligi D-League. Klub powstał w 2007, jako Iowa Energy. Swoje mecze rozgrywa w hali Wells Fargo Arena.
Największym osiągnięcie zespołu było zdobycie mistrzostwa D-League w 2011 roku. Energy pokonali wtedy w finale Rio Grande Valley Vipers, zwyciężając w całej serii 2–1.
Powiązania z zespołami NBA.
Jako Iowa Energy:
Jako Iowa Wolves:
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu Shooting Stars
Zawodnicy przypisani z zespołów NBA.
Zespół NBA może przypisywać debiutantów lub zawodników drugorocznych do powiązanych z nim drużyn D-League. Zawodnik może zostać przypisanym do NBA Development League jedynie trzy razy w ciągu sezonu.

</doc>
<doc id="1184295" url="https://pl.wikipedia.org/wiki?curid=1184295" title="Kelly Vanderbeek">
Kelly Vanderbeek

Kelly Vanderbeek (ur. 21 stycznia 1983 w Kapuskasing) − kanadyjska narciarka alpejska, dwukrotna medalistka mistrzostw świata juniorów.
Kariera.
Na arenie międzynarodowej po raz pierwszy pojawiła się 12 grudnia 2008 roku w Val St. Comeau, gdzie w zawodach FIS Race w slalomie zajęła dziewiętnaste miejsce. W 2001 roku wystartowała na mistrzostwach świata juniorów w Verbier, gdzie jej najlepszym wynikiem było 24. miejsce w gigancie. Na rozgrywanych rok później mistrzostwach świata juniorów w Tarvisio zdobyła brązowy medal w supergigancie, przegrywając tylko z Niemką Marią Riesch i Austriaczką Danielą Müller. Ten sam wynik osiągnęła także podczas mistrzostw świata juniorów w Briançonnais, plasując się za Julią Mancuso USA i swą rodaczką Brigitte Acton.
W zawodach Pucharu Świata zadebiutowała 29 listopada 2001 roku w Lake Louise, zajmując 53. miejsce w zjeździe. Pierwsze pucharowe punkty wywalczyła 20 grudnia 2003 roku w Sankt Moritz, gdzie w tej samej konkurencji była siedemnasta. Na podium po raz pierwszy stanęła 3 grudnia 2006 roku w Lake Louise, zajmując trzecie miejsce w supergigancie. Najlepsze wyniki osiągała w sezonie 2007/2008, kiedy zajęła 19. miejsce w klasyfikacji generalnej, a w klasyfikacji zjazdu była piąta.
W 2006 roku wystartowała na igrzyskach olimpijskich w Turynie, zajmując między innymi czwarte miejsce w supergigancie. W zawodach tych walkę o podium przegrała z Austriaczką Alexandrą Meissnitzer o 0,03 sekundy. Była też między innymi dwudziesta w kombinacji podczas mistrzostw świata w Sankt Moritz w 2003 roku.

</doc>
<doc id="1184300" url="https://pl.wikipedia.org/wiki?curid=1184300" title="Sioux Falls Skyforce">
Sioux Falls Skyforce

Sioux Falls Skyforce – zawodowy zespół koszykarski, z siedzibą w mieście Sioux Falls, w stanie Dakota Południowa. Drużyna jest członkiem ligi D-League.
Historia.
Klub powstał w 1989 roku i z drobną przerwą występował do 2006 roku w lidze CBA. Był dwukrotnie mistrzem tej ligi (1996, 2005), a także trzykrotnie gospodarzem meczu gwiazd CBA (1996, 2000, 2003). Zespół docierał do finałów ligi jeszcze w 1998 oraz 1999 roku. Przez część sezonu 2000/01 występował w lidze IBL z powodu zawieszenia rozgrywek przez CBA.
Podczas finałów CBA w 1996 roku Skyforce pokonali Fort Wayne Fury 3–2, zdobywający tym samym swoje pierwsze mistrzostwo w historii klubu. Spotkanie numer 5 zakończyło się minimalnym zwycięstwem zespołu, 118-117. W ostatnich sekundach spotkania, przy stanie 117-116 na korzyść zespołu z Fort Wayne debiutant Devin Gray minął obrońcę i oddał rzut równo z syreną końcową zapewniając swojemu zespołowi zwycięstwo, w liczącej 4377 fanów hali Allen County War Memorial Coliseum. Henry James został zdobył statuetkę MVP finałów, notując średnio 23,2 punktu oraz 5,6 zbiórki w trakcie serii finałowej.
2 kwietnia 2005 roku zespół z Sioux Falls sięgnął po raz drugi w historii, po mistrzostwo ligi CBA, pokonując w finale Rockford Lightning 135-126 w spotkaniu numer 4. Corsley Edwards został uznany MVP finałów, podczas których osiągał średnio 21,1 punktu oraz 12,4 zbiórki w trakcie 9 spotkań play-off.
6 kwietnia 2006 roku klub Skyforce dołączył do NBA Development League (NBADL, wcześniej NBDL), po 17 sezonach spędzonych w Continental Basketball Association.
8 stycznia 2007 roku Amir Johnson został pierwszym zawodnikiem w historii klubu, którego przypisano do składu z zespołu NBA – Detroit Pistons.
6 kwietnia 2008 Kasib Powell został uznany NBA D-League MVP. Podczas rozgrywek 2007/08 notował średnio 22,2 punktu, 6 zbiórek oraz 3 asysty w trakcie 40 spotkań. Powell był w tamtym sezonie powoływany dwukrotnie do składu Miami Heat. Jest jak do tej pory jedynym zawodnikiem w historii klubu, który otrzymał nagrodę MVP sezonu zasadniczego.
Wyniki sezon po sezonie.
^ CBA zawiesiła działalność w połowie sezonu.
Nagrody i wyróżnienia.
D-League.
All–D–League Honorable Mention Team
I skład defensywny D-League
Uczestnicy meczu gwiazd
Zwycięzcy konkursu Shooting Stars
Zawodnicy przypisani z zespołów NBA.
Stan na zakończenie rozgrywek 2013/14
Zawodnicy powołani przez zespoły NBA.
Stan na zakończenie rozgrywek 2013/14

</doc>
<doc id="1184302" url="https://pl.wikipedia.org/wiki?curid=1184302" title="Związek gmin Eislingen-Ottenbach-Salach">
Związek gmin Eislingen-Ottenbach-Salach

Związek gmin Eislingen-Ottenbach-Salach – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w mieście Eislingen/Fils, przewodniczącym jego jest Günther Frank.
Związek zrzesza jedno miasto i dwie gminy wiejskie:

</doc>
<doc id="1184303" url="https://pl.wikipedia.org/wiki?curid=1184303" title="Pałac Kwirynalski">
Pałac Kwirynalski

Pałac Kwirynalski (wł. "Palazzo del Quirinale", często nazywany po prostu Kwirynałem) – pałac położony na Kwirynale, najwyższym z siedmiu rzymskich wzgórz. Obecnie jest oficjalną siedzibą prezydentów Włoch.
Pałac został wzniesiony w 1573 na zamówienie papieża Grzegorza XIII z przeznaczeniem na letnią rezydencję. Wkrótce stał się głównym gmachem administracji Państwa Kościelnego, wielokrotnie odbywało się w nim też konklawe. Po zjednoczeniu Włoch stał się oficjalną (choć nie zawsze rzeczywistą) siedzibą królów tego państwa. Od czasu zniesienia monarchii w 1946, rezydują tu kolejni prezydenci Republiki Włoskiej. 
Głównym projektantem fasady pałacu był Domenico Fontana. Przynależącą do niego tzw. wielką kaplicę zaprojektował Carlo Maderno. Większość fresków w pałacu namalował Guido Reni, jednak najsłynniejszy z nich – "Błogosławiący Chrystus" – jest dziełem Melozza da Forli

</doc>
<doc id="1184305" url="https://pl.wikipedia.org/wiki?curid=1184305" title="You're All I Have">
You're All I Have

"You're All I Have" – utwór rockowej grupy Snow Patrol, pochodzący z jej czwartego albumu, "Eyes Open". 24 kwietnia 2006 roku został wydany jako pierwszy singel z tej płyty. Utwór stał się drugim dużym hitem zespołu, po sukcesie "Run" w 2004 roku, plasując się na miejscu #7 listy UK Singles Chart.
Lista utworów.
Wydanie 1.
Wydanie Maxi single.
Wydanie 3.
Wydanie na 7".
Wydanie 4.
Wydanie dostępne w Wielkiej Brytanii i Meksyku.

</doc>
<doc id="1184306" url="https://pl.wikipedia.org/wiki?curid=1184306" title="Związek gmin Mittleres Fils-Lautertal">
Związek gmin Mittleres Fils-Lautertal

Związek gmin Mittleres Fils-Lautertal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w mieście Donzdorf, przewodniczącym jego jest Martin Stölzle.
Związek zrzesza trzy miasta i jedną gminę wiejską:

</doc>
<doc id="1184307" url="https://pl.wikipedia.org/wiki?curid=1184307" title="Korniewo">
Korniewo

 
Korniewo (, hist. , , ) – osiedle typu wiejskiego w rejonie bagrationowskim (obwód kaliningradzki Federacji Rosyjskiej), położona parę kilometrów na północ od granicy rosyjsko-polskiej, nad strumieniem Korniewka (Kopневка; niem. Stradick), 22 km na wschód od Mamonowa.
Historia.
Wieś kościelna Cynty (z jęz. pruskiego „sinds” – dereń, krzew; „sindats” – siadać, osiedlać się) otrzymała 1313 miejskie prawo chełmińskie. Miasto w 1414 i 1520 niszczone przez wojska polskie. Pierwotnie należało do Warmii. W 1440 było jednym z miast założycieli Związku Pruskiego, który na początku 1454 zwrócił się do polskiego króla z prośbą o przyłączenie Prus do Królestwa Polskiego. W lutym 1454 król Kazimierz IV Jagiellończyk przychylił się do prośby i inkorporował region z miastem do Polski, a miasto uznało zwierzchnictwo króla. Po II pokoju toruńskim od 1466 miasto stanowiło część Rzeczypospolitej jako lenno, pozostając zarazem do 1525 przy państwie zakonu krzyżackiego i odtąd zalicza się do obszaru Natangii. W 1657 utracone przez Polskę. W XVII w. znaczny rozwój sukiennictwa. Niszczone przez pożary 1593, 1624, 1629, 1716. Pożary rynku 1898–1904, po czym planowa odbudowa.
Ponieważ przed 1773 na sąsiedniej polskiej Warmii protestanci mogli przebywać nie dłużej niż rok, wielu z nich – zwłaszcza z Braniewa – omijało ten przepis, przenosząc się na 1 dzień właśnie do pobliskich Cynt. Stąd w mowie potocznej aż do XX w. miasteczko nazywane było żartobliwie „zagranicą” – (niem. "Ausland").
Przed II wojną światową Cynty liczyły 6000 mieszkańców, należały do powiatu świętomiejskiego i miały charakter miasta garnizonowego. Były węzłem kolejowym linii Królewiec-Olsztyn, Królewiec-Lidzbark Warmiński i Cynty-Święta Siekierka. Cynty były również uzdrowiskiem (stacja klimatyczna "Waldhof" w lesie miejskim Dąbrowa / "Damerau").
Miasto zostało założone na planie trapezoidalnym z regularną siatką ulic. Na środku rynku stał ratusz (zbudowany w miejscu poprzedniego 1724, na wzgórzu kościół parafiany śś. Mikołaja i Babary, od 1525 ewangelicki (z XIV w., zupełnie przebudowany 1741, ze skromnym wyposażeniem wnętrza z tegoż czasu). Do 1716 na tzw. polskim cmentarzu na przedmieściu stał jeszcze dawny szpitalny kościółek św. Anny, niegdyś sanktuarium maryjne. W herbie miasta znajdowały się 2 skrzyżowane srebrne wieże, a nad nimi na błękitnym polu złoty łeb wołu.
Podczas walk niemiecko-radzieckich w lutym 1945 Cynty kilkakrotnie przechodziły z rąk do rąk i zostało silnie zniszczone. Ponieważ leżąca w pobliżu granica radziecko-polska odcięła je od południowej części naturalnego zaplecza, rozwój uległ zahamowaniu i Korniewo zostało pozbawione praw miejskich. Z kościoła pozostała tylko ruina wieży.

</doc>
<doc id="1184308" url="https://pl.wikipedia.org/wiki?curid=1184308" title="Oklahoma City Blue">
Oklahoma City Blue

Oklahoma City Blue – zawodowy zespół koszykarski, z siedzibą w mieście Oklahoma City, w stanie Oklahoma. Drużyna jest członkiem ligi D-League. Klub powstał w 2001 roku pod nazwą Asheville Altitude, pod którą występował do 2005 roku. Pod starą nazwą klub zdobył dwa mistrzostwa ligi (2004, 2005). Swoje mecze rozgrywa w hali Cox Convention Center.
W 2005 roku zespół został przeniesiony z Asheville, w Karolinie Północnej do Tulsy w Oklahomie, gdzie pod nazwą 66ers występował do 2014 roku. W lipcu zdecydowano o kolejnej zmianie lokalizacji klubu, tym razem na miasto Oklahoma City.
Przez dwa sezony w klubie tym grał pierwszy Polak w NBA – Cezary Trybański. Miało to miejsce w latach 2005-07.
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu rzutów za 3 punkty

</doc>
<doc id="1184311" url="https://pl.wikipedia.org/wiki?curid=1184311" title="Delaware Blue Coats">
Delaware Blue Coats

Delaware Blue Coats – zawodowy zespół koszykarski, z siedzibą w mieście Wilmington, (Delaware). Drużyna jest członkiem ligi D-League. Klub powstał w 2007, jako Utah Flash, w mieście Orem (stan Utah). Swoje mecze rozgrywał w hali McKay Events Center do 2011, kiedy to jego działalność została zawieszona.
Największym sukcesem zespołu było dotarcie do finałów D-League w 2009. Drużyna Flash przegrała wtedy 0–2 z Colorado 14ers.
W 2013 klub został sprzedany, reaktywowany i przeniesiony do Newark, w stanie Delaware. Swoje spotkania rozgrywał w Bob Carpenter Center. W 2018 zespół został ponownie przeniesiony, tym razem do Wilmington, gdzie występuje w 76ers Fieldhouse, pod nowa nazwą Delaware Blue Coats.
Nagrody i wyróżnienia.
All-D-League Honorable Mention Team
Uczestnicy meczu gwiazd
Zwycięzcy konkursu Shooting Stars 
Zwycięzcy konkursu rzutów za 3 punkty

</doc>
<doc id="1184314" url="https://pl.wikipedia.org/wiki?curid=1184314" title="Live - Special edition not for sale">
Live - Special edition not for sale



</doc>
<doc id="1184316" url="https://pl.wikipedia.org/wiki?curid=1184316" title="Związek gmin Oberes Filstal">
Związek gmin Oberes Filstal

Związek gmin Oberes Filstal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w mieście Wiesensteig, przewodniczącym jego jest Klaus-Dieter Apelt.
Związek zrzesza jedno miasto i cztery gminy wiejskie:

</doc>
<doc id="1184322" url="https://pl.wikipedia.org/wiki?curid=1184322" title="Papieska elekcja 1130">
Papieska elekcja 1130

Papieska elekcja 14 lutego 1130 – odbyła się po śmierci Honoriusza II i zakończyła podwójnym wyborem: papieża Innocentego II i antypapieża Anakleta II.
Śmierć Honoriusza II.
Honoriusz II zmarł w nocy z 13 na 14 lutego 1130 po trwającej kilka tygodni ciężkiej chorobie. W trakcie swojego pontyfikatu kontynuował on politykę przyjaźni z Cesarstwem, zainicjowaną przez Kaliksta II konkordatem wormackim z 1122 roku, w czym wspierał go kardynał kanclerz Aymeric de la Chatre. Polityka ta budziła opór wielu starszych kardynałów, weteranów sporu o inwestyturę, którzy traktowali ją jako odstępstwo od ideałów reformy gregoriańskiej.
Kardynałowie elektorzy.
Obecni w Rzymie.
W lutym 1130 roku było najprawdopodobniej 43 kardynałów, jednak nie więcej niż 38 znajdowało się w Rzymie. Kardynałowie wybrani na członków komisji elektorskiej są pogrubieni:
Nieobecni.
Co najmniej pięciu kardynałów było nieobecnych:
Podziały wśród kardynałów i przygotowania do elekcji.
Kardynałowie byli podzieleni na frakcję “młodych”, skupionych wokół kanclerza Aymerica, i “starych”, skupionych wokół Pietro Pierleoni. “Młodzi” wspierali politykę pojednania z Niemcami zapoczątkowaną przez konkordat w Wormacji, z podejrzliwością traktowali natomiast normańskich wasalów papiestwa z południa Włoch, przejawiających tendencje ekspansywne. “Starzy” byli natomiast przywiązani do ideałów “gregoriańskich”, opowiadali się za tradycyjną, pro-normańską i anty-niemiecką polityką, a konkordat wormacki traktowali jedynie jako rozwiązanie przejściowe. Na podstawie dostępnych danych można stwierdzić, że wśród "młodych" dominowali kardynałowie z płn. Italii i Francji, natomiast wśród "starych" wielu pochodziło z płd. Italii (rzymian w obu frakcjach prawdopodobnie było mniej więcej tyle samo). Nadto wydaje się, że “starzy” byli powiązani z dawnymi ośrodkami monastycznymi, takimi jak opactwo Montecassino, natomiast “młodzi” związani byli z nowszymi wspólnotami reformatorskimi, takimi jak kongregacje kanoników regularnych, choć nowsze opracowania wskazują, że dowody na te powiązania są zbyt skąpe by na ich podstawie wyciągać daleko idące wnioski.
Do frakcji Aymerica (“młodych”) należało 19 z 43 kardynałów, z czego prawdopodobnie 16 znajdowało się w Rzymie, w tym:
Do frakcji “starych” należało natomiast 24 kardynałów (22 obecnych w Rzymie), w tym;
Na powyższy podział nakładały się walki frakcyjne w łonie rzymskiej arystokracji między rodami Pierleoni i Frangipani. Ród Frangipani był sojusznikiem kanclerza Aymerica i jego partii, natomiast Pierleoni sprzyjali “gregorianom”, których liderem był zresztą członek rodu kardynał Pietro Pierleoni.
Wobec powyższych antagonizmów powszechnie obawiano się, że może dojść do schizmy. Aby tego uniknąć, jeszcze w trakcie choroby Honoriusza II kardynałowie uzgodnili szczegóły wyboru nowego papieża. Prawdopodobnie po raz pierwszy w historii papieskich elekcji wybór miał być dokonany w procedurze "compromissum", tj. nie przez wszystkich kardynałów, lecz przez wydelegowaną w tym celu komisję. Komisja ta miała liczyć ośmiu kardynałów – w tym dwóch biskupów, trzech prezbiterów i trzech diakonów. Przedstawiciele każdego ze stopni kardynalskich mieli wybrać własnych reprezentantów. Dzięki tej metodzie wyboru – zaproponowanej prawdopodobnie przez Aymerica – frakcja “młodych” uzyskała większość w składzie komisji elektorskiej, gdyż, pomimo iż ogółem stanowiła mniejszość, miała przewagę wśród kardynałów-biskupów i kardynałów-diakonów, podczas gdy “starzy” w zdecydowanej większości byli kardynałami-prezbiterami.
Tym sposobem na ośmiu członków komisji pięciu należało do frakcji “młodych”, w tym obydwaj kardynałowie biskupi (Wilhelm z Palestriny i Corrado z Sabiny), jeden z trzech kardynałów prezbiterów (Pietro Ruffino z Ss. Silvestro e Martino) i dwóch z trzech kardynałów diakonów (kanclerz Aymercic z S. Maria Nuova i Gregorio Papareschi z S. Angelo in Pescheria). “Starych” reprezentowało jedynie dwóch kardynałów prezbiterów (Pietro Pierleoni z S. Maria in Trastevere oraz Pietro Pisano z S. Susanna) i jeden kardynał diakon (Gionata z Ss. Cosma e Damiano).
Wybór Innocentego II.
Honoriusz II zmarł w nocy z 13 na 14 lutego 1130 roku w klasztorze S. Gregorio. Kanclerz Aymeric błyskawicznie przeprowadził jego pogrzeb i zwołał komisję elektorską do dokonania wyboru następcy. W międzyczasie jednak kardynałowie Pietro Pierleoni i Gionata najwyraźniej zorientowali się w podstępie Aymerica, gdyż obaj wycofali się ze składu komisji. Byli oni przekonani, że zrywając quorum uniemożliwią komisji działanie. Aymeric zignorował jednak ten fakt i komisja zebrała się w 6-osobowym składzie:
Mimo protestów kardynała Pietro Pisano pozostali członkowie dokonali wyboru kardynała Gregorio Papareschi, diakona S. Angelo in Pescheria (także członka komisji). Elekt przybrał imię Innocenty II i rankiem 14 lutego został intronizowany w bazylice laterańskiej. Jego wybór niemal natychmiast uznało jeszcze sześciu kolejnych kardynałów: Giovanni z Ostii, Matthieu z Albano, Goselinus z S. Cecilia, Piotr z S. Anastasia, Giovanni z S. Crisogono i Gerardo z S. Croce. Wkrótce dołączyło do nich jeszcze ośmiu kolejnych.
Wybór Anakleta II.
Kiedy wiadomość o pospiesznym wyborze Innocentego II rozeszła się po Rzymie, większość pozostałych kardynałów odmówiła uznania go i jeszcze tego samego dnia zgromadziła się w kościele San Marco, aby przeprowadzić nowy wybór. Początkowo kardynał Pietro Pierleoni zaproponował wybór biskupa Porto Pietro Senex, ten jednak odmówił, wobec czego obrano samego kardynała Pierleoni. Przybrał on imię Anaklet II.
W wyborze Anakleta II uczestniczyli także przedstawiciele niższego duchowieństwa rzymskiego. Wśród sygnatariuszy wydanego jeszcze tego samego dnia dekretu wyborczego obok 14 kardynałów figurują także subdiakoni Świętego Kościoła Rzymskiego m.in. Gregorio, "primicerius scholae cantorum" i Raniero, archiprezbiter bazyliki S. Maria Maggiore
Obediencje Innocentego II i Anakleta II wśród kardynałów wiosną 1130 roku.
Kardynał Stefano Stornato w 1132 przeszedł do obozu Innocentego II, Lectifredo i Giovanni Dauferio zrobili to samo w 1133 roku, a Comes z S. Sabina najpóźniej na początku 1137. Na przełomie 1137/38, krótko przed końcem schizmy, obediencję Anakleta II opuścili także Pietro Pisano i Desiderio z S. Prassede.
Schizma.
Obaj pretendenci do tiary zostali konsekrowani 23 lutego 1130. Innocenty II przyjął sakrę biskupią z rąk kardynała Giovanniego z Ostii w kościele S. Maria Nuova, będącym tytularną diakonią kanclerza Aymerica. Anaklet II został konsekrowany przez kardynała Pietro z Porto w bazylice laterańskiej. Niedługo potem Innocenty II musiał uchodzić do Francji, gdyż w samym Rzymie "opinia publiczna" opowiedziała się po stronie Anakleta, który przejął kontrolę nad miastem. Rozpoczęła się trwająca osiem lat schizma. Anakleta poparli Normanowie z południa Włoch, Mediolan, Szkocja, Akwitania i początkowo także Polska, jednak zdecydowana większość Europy opowiedziała się po stronie Innocentego II, głównie pod wpływem Bernarda z Clairvaux.
Wybór obu papieży odbył się z naruszeniem obowiązujących przepisów i obyczajów. Zwolennicy Anakleta II powoływali się na fakt, że wybrała go większość kardynałów, w tym najstarsi i najbardziej doświadczeni, a ponadto uzyskał poparcie niższego duchowieństwa i ludu rzymskiego. Z kolei zwolennicy Innocentego II (np. Bernard z Clairvaux) wskazywali, że poparło go aż 5 z 7 kardynałów biskupów, którym formalnie wciąż obowiązujący dekret In Nomine Domini z 1059 powierzał wybór głowy Kościoła. Obie strony odwoływały się też – poprzez analogię – do reguły benedyktyńskiej, która stanowiła, że w przypadku podwójnej elekcji opata ważny jest wybór dokonany przez “lepszą część” elektorów, rzecz jasna nie było jednak zgody, która część kardynałów była “lepsza” w tym przypadku. Ostatecznie spór rozstrzygnęło powszechne i niemal jednogłośne poparcie dla Innocentego II w świecie chrześcijańskim. Nieliczni zwolennicy Anakleta II wśród władców świeckich stopniowo porzucali jego sprawę jako przegraną. Choć sam Anaklet zdołał utrzymać się w Rzymie aż do śmierci w 1138 roku, jego następca rychło podporządkował się Innocentemu II.

</doc>
<doc id="1184325" url="https://pl.wikipedia.org/wiki?curid=1184325" title="Rezystencja">
Rezystencja

Rezystencja – polski zespół z Ustronia, grający muzykę Oi!, utworzony w 1993 r. 

</doc>
<doc id="1184326" url="https://pl.wikipedia.org/wiki?curid=1184326" title="Związek gmin Östlicher Schurwald">
Związek gmin Östlicher Schurwald

Związek gmin Östlicher Schurwald – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w miejscowości Rechberghausen, przewodniczącym jego jest Reiner Ruf.
W związku mieszka 10 990 osób (stan na 31 grudnia 2010), na powierzchni 26,65 km².
Związek zrzesza cztery gmin wiejskie:

</doc>
<doc id="1184328" url="https://pl.wikipedia.org/wiki?curid=1184328" title="Jakub Szadaj">
Jakub Szadaj

Jakub Szadaj (ur. 6 grudnia 1948 w Gdańsku) – polski działacz społeczności żydowskiej, działacz opozycyjny i antykomunistyczny w okresie Polskiej Rzeczypospolitej Ludowej.
Założyciel i obecny przewodniczący Niezależnej Gminy Wyznania Mojżeszowego, przewodniczący oddziału gdańskiego oraz członek Prezydium Zarządu Głównego Towarzystwa Społeczno-Kulturalnego Żydów w Polsce, były przewodniczący Gminy Wyznaniowej Żydowskiej w Gdańsku i były skarbnik ZGWŻ.
Życiorys.
Jakub Szadaj jest synem przedwojennego obywatela Wolnego Miasta Gdańska. W młodości należał do antykomunistycznej organizacji pod nazwą Gdańska Młodzieżowa Grupa Wywiadowcza, za co 3 kwietnia 1968 został aresztowany i skazany na 10 lat pozbawienia wolności za kierowanie organizacją antyrządową. Sześć miesięcy do wyroku przesiedział w areszcie przy ulicy Kurkowej, następnie przebywał w więzieniu w Mielęcinie pod Włocławkiem i Potulicach koło Bydgoszczy. Po wyjściu na wolność na skutek amnestii i warunkowego zwolnienia otrzymał dwuletnie przymusowe skierowanie do pracy. Wyrokiem Sądu Najwyższego z 15 stycznia 1992 został całkowicie oczyszczony z zarzutów postawionych mu w 1968.
Jakub Szadaj w 1993 reaktywował i od tego czasu przewodniczył Gminie Wyznaniowej Żydowskiej w Gdańsku. W 1999 został wykluczony ze Związku Gmin Wyznaniowych Żydowskich i założył w 2000 roku Niezależną Gminę Wyznania Mojżeszowego, której jest obecnie przewodniczącym. Jest jednym z głównych organizatorów Bałtyckich Dni Kultury Żydowskiej, za co 4 kwietnia 2008 został laureatem nagrody Gdańskiego Towarzystwa Przyjaciół Sztuki.

</doc>
<doc id="1184329" url="https://pl.wikipedia.org/wiki?curid=1184329" title="Flaga Stargardu">
Flaga Stargardu

Flaga Stargardu – jeden z symboli miejskich Stargardu w postaci flagi ustanowiony uchwałą rady miejskiej nr XVI/167/07 z 18 grudnia 2007.
Wygląd i symbolika.
Flaga została zaprojektowana przez Piotra Kosmala jako prostokątny płat tkaniny o proporcjach wysokości do długości 2:5. Podzielona jest na poziome pasy, z których dwa skrajne są w kolorze błękitnym, dwa pasy wewnętrzne w czerwonym, środkowy w białym. Po lewej stronie flagi znajduje się herb miasta o maksymalnej wysokości 7/10 szerokości flagi.
Barwy flagi odpowiadają historycznym barwom Stargardu. Błękitny-symbolizuje rzekę Inę, z którą miasto od wieków było silnie związane. Barwa ta jest także kolorem Najświętszej Marii Panny – patronki Kolegiaty a także Jana Chrzciciela – patrona Stargardu. Czerwony-symbol Ducha Świętego i Chrystusa, a także odwagi, która była przypisywana stargardzianom walczącym na przestrzeni wieków. Biel-symbolizuje czystość, lojalność i pokorę przypisywaną stargardzianom wobec panujących Książąt Pomorskich.

</doc>
<doc id="1184330" url="https://pl.wikipedia.org/wiki?curid=1184330" title="Cynty">
Cynty



</doc>
<doc id="1184331" url="https://pl.wikipedia.org/wiki?curid=1184331" title="Zinten">
Zinten



</doc>
<doc id="1184332" url="https://pl.wikipedia.org/wiki?curid=1184332" title="Jesús Olmos">
Jesús Olmos

Jesús "El Tuto" Olmos Moreno (ur. 20 lipca 1910 roku w Chihuahua, zm. 25 października 1988 tamże) – meksykański koszykarz, brązowy medalista olimpijski z 1936 roku z Berlina.

</doc>
<doc id="1184333" url="https://pl.wikipedia.org/wiki?curid=1184333" title="Droga krajowa B404 (Niemcy)">
Droga krajowa B404 (Niemcy)

Droga krajowa 404 () – niemiecka droga krajowa (federalna) przebiegająca na osi północ – południe z Kilonii przez Schwarzenbek, Geesthacht w Szlezwiku-Holsztynie do skrzyżowania z autostradą A39 (dawna A250) na węźle "Handorf" w Dolnej Saksonii. 
Droga jest sukcesywnie rozbudowywana do autostrady A21. Obecnie oddano już 53 km, a wiele fragmentów spełnia parametry drogi ekspresowej. Zakończenie prac planowane jest na koniec 2017 r.. Docelowo w całości ma być przebudowana na autostradę.

</doc>
<doc id="1184334" url="https://pl.wikipedia.org/wiki?curid=1184334" title="Reguła Glogera">
Reguła Glogera

Reguła Glogera – reguła ekogeograficzna sformułowana w 1833 przez Constantina Wilhelma Lamberta Glogera.
Mówi ona, że ubarwienie ciała zwierząt klimatu chłodnego i suchego jest zazwyczaj jaśniejsze od ubarwienia zwierząt klimatu ciepłego i wilgotnego.

</doc>
<doc id="1184339" url="https://pl.wikipedia.org/wiki?curid=1184339" title="Związek gmin Raum Bad Boll">
Związek gmin Raum Bad Boll

Związek gmin Raum Bad Boll – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w miejscowości Bad Boll, przewodniczącym jego jest Hans-Rudi Bührle.
Związek zrzesza sześć gmin wiejskich:

</doc>
<doc id="1184341" url="https://pl.wikipedia.org/wiki?curid=1184341" title="Greer Skousen">
Greer Skousen

Aytch Greer Skousen Spilsbury (ur. 24 września 1916 w Casas Grandes, zm. 20 marca 1988 w San Antonio) – meksykański koszykarz, brązowy medalista olimpijski z 1936 roku z Berlina.

</doc>
<doc id="1184345" url="https://pl.wikipedia.org/wiki?curid=1184345" title="Związek gmin Voralb">
Związek gmin Voralb

Związek gmin Voralb – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Göppingen. Siedziba związku znajduje się w miejscowości Heiningen, przewodniczącym jego jest Norbert Aufrecht.
Związek zrzesza dwie gminy wiejskie:

</doc>
<doc id="1184348" url="https://pl.wikipedia.org/wiki?curid=1184348" title="Drzwi Bernwarda">
Drzwi Bernwarda

Drzwi Bernwarda, także: Drzwi z Hildesheim – brązowe drzwi z katedry Wniebowzięcia Matki Bożej w Hildesheim. Zabytek ten jest przykładem średniowiecznej rzeźby w Niemczech; reprezentuje sztukę ottońską.
Dzieje.
Inicjatorem powstania drzwi, podobnie jak kilku innych elementów wyposażenia związanych z kościołami w Hildesheim, jest biskup Bernward (993-1022). Ufundował to dzieło dla kościoła św. Michała, zostało ono odlane w roku 1015. Data znajduje się na jednej z inskrypcji. W XIX wieku, podobnie jak kilka innych dzieł pochodzących z kościoła św. Michała, przeniesiono do katedry. Zostały umieszczone w zachodnim portalu, widoczne są od kruchty.
Opis i analiza.
Monumentalne drzwi Bernwarda składają się z dwóch skrzydeł, z których każde zostało w całości odlane. Podwoje mają wysokość 4,75 i szerokość 2,30 m, ważą ok. 2 tony. Na każdym skrzydle umieszczono po 8 reliefów ze scenami figuralnymi, prostokątnie obramionych wąskimi listwami. Na lewym skrzydle umieszczono wybrane wątki ze Starego Testamentu – historię Adama i Ewy oraz ich potomków Kaina i Abla, na prawym sceny z Nowego Testamentu, które zawierają wątki skupione wokół narodzin i śmierci Jezusa Chrystusa.
Scenerię kwater cechuje płaski, puncowany relief. Tworzą ją elementy krajobrazowe takie jak drzewa o silnym meandrycznym poruszeniu gałęzi, pozbawione niemal liści. Na niektórych gałęziach pojawiają się ptaki, m.in. orły. Ponadto dostrzec można elementy architektoniczne, dostosowane do treści bądź swobodnie tworzące element kompozycji lub obramujące scenę. Niektórym wątkom towarzyszą anioły, zaś w wątkach z Kainem i Ablem "Manus Dei" – prawica Boża. Natomiast postacie cechuje inny sposób opracowania – są to płaskorzeźby, które w górnych partiach, na wysokości ramion, występują poza lico drzwi, są trójwymiarowe, co pogłębia efekt przestrzeni. Starannie opracowane twarze kontrastują z szatami o mocno linearnym modelunku. 
O heterogeniczności Drzwi Bernwarda świadczy recepcja wpływów wywodzących się z kilku ośrodków sztuki. Oprócz Hildesheim na terenie Rzeszy zachowało się do dziś cztery tego typu zabytki, w tym troje brązowych podwoi, które znajdują się w Akwizgranie, Augsburgu i Moguncji. Odlanie dwóch skrzydeł i podział na prostokątne kwatery łączy się z drzwiami w katedrze w Moguncji, ufundowanymi przez arcybiskupa Willigisa (940-1011), który koronował dwóch królów niemieckich, Ottona III (983) oraz Henryka II (1002). Prowadził rywalizację z Bernwardem i był jego politycznym oponentem. Analogie widoczne są także w kołatkach w kształcie lwich głów. Natomiast tradycja późnoantycznej formy figur sięga dalej, do Italii, gdzie zachował się największy zespół drzwi brązowych (m.in. drzwi kościoła San Zeno w Weronie katedry w Monreale, czy katedry w Pizie, oraz drewnianych (m.in. w kościele św. Ambrożego w Mediolanie czy bazylice św. Sabiny w Rzymie). Zauważono także, iż sceny figuralne nawiązują do karolińskiego malarstwa miniaturowego, szczególnie do miniatur z Tours, nacechowanych późnoantycznymi środkami iluzjonistycznymi. 
Od strony treściowej Drzwi Bernwarda zdradzają erudycję biskupa. Wyszukany program ikonograficzny oscylujący wokół Adama i Ewy, Kaina i Abla oraz dzieciństwa i męczeńskiej śmierci Chrystusa podkreśla aspekt zbawczej ofiary Chrystusa jako odkupiciela człowieka. W średniowieczu powszechne było przedstawienie ludzkiego wymiaru Chrystusa będącego nowym Adamem, który przyszedł na świat z celu zbawczej misji, przez którą na krzyżu dokonał odkupienia ludzi z grzechów. Symbolika grzechu jest obecna na kilku kwaterach – m.in. obok Piłata jest przedstawiony diabeł, ponadto silnie podkreślono akt grzechu – np. w scenie Ukrzyżowania zamiast Marii i św. Jana u stóp Jezusa ukazani są dwaj oprawcy, jeden z nich – Stefaton podaje gąbkę z żółcią, drugi – Longinus – przebija włócznią bok. W odniesieniu do problematyki ludzkiej słabości sceny lewego skrzydła unaoczniają upadek człowieka, czego kulminacją jest bratobójstwo, natomiast treść scen w prawym skrzydle ukazuje zwycięstwo człowieka nad grzechami.

</doc>
<doc id="1184349" url="https://pl.wikipedia.org/wiki?curid=1184349" title="Francisco Martínez">
Francisco Martínez

Francisco „El Quico” Martínez Cordero (ur. 20 czerwca 1910 w Ciudad Juárez, zm. 1 grudnia 1993 w El Paso) – meksykański koszykarz, brązowy medalista olimpijski z 1936 roku z Berlina.

</doc>
<doc id="1184350" url="https://pl.wikipedia.org/wiki?curid=1184350" title="Hadouken">
Hadouken



</doc>
<doc id="1184351" url="https://pl.wikipedia.org/wiki?curid=1184351" title="Oaza podatkowa">
Oaza podatkowa



</doc>
<doc id="1184353" url="https://pl.wikipedia.org/wiki?curid=1184353" title="Cerkiew Narodzenia Najświętszej Maryi Panny w Opace Dużej">
Cerkiew Narodzenia Najświętszej Maryi Panny w Opace Dużej

Cerkiew pod wezwaniem Narodzenia Przenajświętszej Bogurodzicy – prawosławna cerkiew filialna w Opace Dużej. Należy do parafii Podwyższenia Krzyża Pańskiego w Werstoku, w dekanacie Kleszczele diecezji warszawsko-bielskiej Polskiego Autokefalicznego Kościoła Prawosławnego.
Cerkiew znajduje się na prawosławnym cmentarzu.
Świątynię wzniesiono po 1950, poświęcono 21 września 1966. Budowla drewniana o konstrukcji wieńcowej, jednonawowa. Od frontu kruchta z zadaszonym wejściem. Prezbiterium mniejsze od nawy, zamknięte prostokątnie, z boczną zakrystią. Nad kruchtą wieża zwieńczona dachem namiotowym z baniastym hełmem. Nad nawą i prezbiterium blaszane dachy dwuspadowe.
W 2014 cerkiew została wyremontowana. Uroczystego poświęcenia obiektu dokonał 25 kwietnia 2015 metropolita warszawski i całej Polski Sawa.

</doc>
<doc id="1184354" url="https://pl.wikipedia.org/wiki?curid=1184354" title="Parafia Niepokalanego Serca Maryi w Nowym Dworze Gdańskim">
Parafia Niepokalanego Serca Maryi w Nowym Dworze Gdańskim

Parafia Niepokalanego Serca Maryi w Nowym Dworze Gdańskim – parafia rzymskokatolicka w diecezji elbląskiej. Erygowana 1 marca 1993 roku przez biskupa diecezji elbląskiej ks. Andrzeja Śliwińskiego. 
Na obszarze parafii leżą wierni z miejscowości: Nowy Dwór Gdański (część po prawej stronie rzeki Tugi, Piotrowo, Żelichowo i Starocin). Tereny parafii znajdują się w gminie Nowy Dwór Gdański, w powiecie nowodworskim, w województwie pomorskim.

</doc>
<doc id="1184355" url="https://pl.wikipedia.org/wiki?curid=1184355" title="Jose Villalonga">
Jose Villalonga



</doc>
<doc id="1184357" url="https://pl.wikipedia.org/wiki?curid=1184357" title="Niedoskonałość rynku">
Niedoskonałość rynku



</doc>
<doc id="1184359" url="https://pl.wikipedia.org/wiki?curid=1184359" title="Papieska elekcja 1143">
Papieska elekcja 1143

Papieska elekcja 25-26 września 1143 – odbyła się po śmierci Innocentego II i zakończyła się wyborem papieża Celestyna II.
Śmierć Innocentego II.
Innocenty II zmarł 24 września 1143 roku. Większą część swego pontyfikatu zmagał się z roszczeniami antypapieża Anakleta II (1130-38). W 1138 doszło do zakończenia schizmy i powrotu Innocentego II do Rzymu, co nie oznaczało jednak kresu jego problemów. W następstwie klęski militarnej z wojnie z Rogerem II sycylijskim Stolica Apostolska musiała pogodzić się z roszczeniami Rogera do tytułu królewskiego. Nadto w 1143 roku w Rzymie powstała komuna miejska przeciwna świeckiej władzy papiestwa.
Kardynałowie elektorzy.
W 1143 roku nadal obowiązywał dekret „In Nomine Domini” z 1059 roku, który formalnie przyznawał uprawnienia elektorskie jedynie kardynałom biskupom diecezji suburbikarnych. Dekret ten od dawna budził kontrowersje i spory interpretacyjne. Był kontestowany zwłaszcza przez kardynałów niższych rang tj. prezbiterów i diakonów, którzy w praktyce byli dopuszczani do udziału w elekcjach od 1086 roku, choć początkowo nie na równych prawach. Co więcej, niektóre zbiory prawa kanonicznego (m.in. zbiór kardynała Deusdedita z 1086 roku czy zbiór biskupa Anzelma z Lukki) zawierały nieco zmienioną wersję tego dekretu, która mówiła ogólnie o „kardynałach”, bez żadnych odniesień do specjalnych uprawnień kardynałów biskupów. Do tej wersji w trakcie ostatniej schizmy odwoływali się zwolennicy Anakleta II, który miał poparcie większości kardynałów niższych rang, ale tylko dwóch kardynałów biskupów. Po zakończeniu schizmy, prawdopodobnie w celu uniknięcia na przyszłość podobnych kontrowersji, przyjęto taką interpretację dekretu „In Nomine Domini”, która zakładała udział w elekcji papieskiej wszystkich kardynałów na równych prawach. Interpretacja taka znalazła się m.in. w Dekrecie Gracjana, cieszącym się dużą popularnością zbiorze prawa kanonicznego ułożonym ok. 1140 roku przez cenionego bolońskiego prawnika Gracjana.
We wrześniu 1143 było prawdopodobnie 30 kardynałów, jednak co najmniej ośmiu z nich było nieobecnych. Pozostałych 22 mogło brać udział w elekcji:
18 elektorów mianował Innocenty II, dwóch Kalikst II, po jednym Paschalis II i Honoriusz II.
Nieobecni.
Co najmniej ośmiu kardynałów (wszyscy z nominacji Innocentego II) było nieobecnych. Sześciu przebywało na zagranicznych misjach legackich, a dwóch innych nie było rezydentami kurii rzymskiej:
Wybór Celestyna II.
Elekcja rozpoczęła się 25 września, nazajutrz po śmierci Innocentego II. Już następnego dnia (26 września) jednogłośnie obrano kardynała Guido del Castello, prezbitera S. Marco. Podobno duży wpływ na taki właśnie werdykt miało stanowisko cesarzowej Matyldy, wdowy po Henryku V. Elekt przybrał imię Celestyn II. 3 października został konsekrowany na biskupa i uroczyście intronizowany w bazylice watykańskiej.

</doc>
<doc id="1184360" url="https://pl.wikipedia.org/wiki?curid=1184360" title="Arturo Chini Ludueña">
Arturo Chini Ludueña

Arturo Chini Ludueña (ur. 21 października 1904 w Caudà de Gomez, zm. 1993) – piłkarz włoski pochodzenia argentyńskiego grający na pozycji napastnika.
Życiorys.
Chini Ludueña przybył do Włoch w 1926 roku. Początkowo miał występować w zespole Juventusu, jednak ostatecznie trafił do stołecznej Alby. W Albie występował przez rok, jednak zespół nie odniósł sukcesu w Divisione Nazionale. W 1927 roku utworzono nowy klub, AS Roma i Chini został jego zawodnikiem, a jego partnerem w ataku został Rodolfo Volk. W 1928 roku osiągnął swój największy sukces w karierze, jakim było zdobycie Pucharu CONI. W sezonie 1928/1929 zajął 3. miejsce w Divisione Nazionale. W 1929 roku utworzono nową ligę - Serie A. Swój pierwszy mecz w tych rozgrywkach Antonio rozegrał 6 października, a Roma uległa na wyjeździe Alessandrii 1:3. W 1931 roku Chini został wicemistrzem Włoch, a w 1932 roku zajął z zespołem „giallorossich” 3. miejsce w lidze. W Romie grał do 1933 roku i wtedy zakończył piłkarską karierę w wieku 29 lat. W rzymskim klubie rozegrał 163 ligowych meczów i strzelił 56 goli.

</doc>
<doc id="1184361" url="https://pl.wikipedia.org/wiki?curid=1184361" title="Arturo Chini Luduena">
Arturo Chini Luduena



</doc>
<doc id="1184362" url="https://pl.wikipedia.org/wiki?curid=1184362" title="Peter McNamara">
Peter McNamara

Peter McNamara (ur. 5 lipca 1955 w Melbourne, zm. 20 lipca 2019 w Niemczech) – australijski tenisista, zwycięzca turniejów wielkoszlemowych w grze podwójnej. Na początku lat 80. XX wieku był klasyfikowany w czołówce światowej i debla, i singla, jednak większe sukcesy odniósł w grze podwójnej, szczególnie w parze ze swoim starszym o rok rodakiem Paulem McNamee. Bronił też barw narodowych w Pucharze Davisa.
Życiorys.
McNamara rozpoczął treningi tenisowe stosunkowo późno, w wieku 14 lat, pod kierunkiem Iana Occleshawa. W 1975 znalazł się na czele krajowego rankingu graczy do lat 21. W kolejnych sezonach piął się w górę klasyfikacji, znaczący postęp osiągając w 1979, kiedy to przebił się do czołowej pięćdziesiątki na świecie, zarówno w zestawieniu Association of Tennis Professionals, jak i rankingu cyklu Grand Prix. Awans ten zawdzięczał przede wszystkim wygranej w turnieju Grand Prix w Brukseli oraz finałowi w Gstaad.
W 1980 McNamara został międzynarodowym mistrzem Belgii, a w Australian Open, rozgrywanym w tych latach na kortach trawiastych i w terminie grudniowym, doszedł do półfinału ulegając dopiero późniejszemu zwycięzcy Brianowi Teacherowi. W kolejnym sezonie wygrał międzynarodowe mistrzostwa Niemiec w Hamburgu (w finale z Connorsem) i halowy turniej w Melbourne (w finale z Gerulaitisem), a w Wielkim Szlemie zanotował ćwierćfinały na Wimbledonie (uległ Borgowi) i w Australian Open (przegrał z Markiem Edmondsonem); dało mu to 10. miejsce w klasyfikacji ATP i 16. w Grand Prix, a wśród najlepiej zarabiających graczy sezonu uplasował się na 8. miejscu. W 1982 McNamara nie wygrał żadnej imprezy w grze pojedynczej, ale pięciokrotnie dochodził do finałów (w tym w Hamburgu przegrywając z José Higuerasem) oraz był w ćwierćfinale French Open, po zwycięstwach nad amerykańskim specjalistą wolnych nawierzchni Haroldem Solomonem oraz przyszłym mistrzem tego turnieju Ekwadorczykiem Andrésem Gómezem (uległ Argentyńczykowi José Luisowi Clercowi). Powtórzył także półfinał Australian Open, będąc o krok od finału – w półfinale miał piłkę meczową przy stanie 5:3 w piątym secie z obrońcą tytułu Johanem Kriekiem, który ostatecznie wygrał ponownie turniej.
W marcu 1983 Australijczyk wygrał turniej w Brukseli, pokonując w finale Ivana Lendla 6:4, 4:6, 7:6. Awansował wówczas na 7. miejsce w rankingu ATP, najwyższe w karierze, ale zaledwie kilka dni później kontuzja kolana załamała jego karierę; w Rotterdamie zmuszony był poddać mecz i zniknął z kortów na półtora roku. Nie odzyskał już poprzedniej dyspozycji po powrocie do startów turniejowych jesienią 1984; jedynym znaczącym rezultatem był ćwierćfinał halowej imprezy w Melbourne w październiku 1985. Ostatni raz w grze pojedynczej McNamara wystąpił w Australian Open 1987 (przeniesionym już wówczas na termin styczniowy), przegrywając w I rundzie z Amerykaninem Scottem Davisem w pięciu setach.
Jeszcze bogatszą kartę sukcesów McNamara zapisał jako deblista. Może pochwalić się 19 wygranymi turniejami, w tym trzema wielkoszlemowymi, oraz 10 finałami (dwa w Wielkim Szlemie). Już w 1975 grał po raz pierwszy w finale, mając w Sydney za partnera rodaka Chrisa Kachela. Największe sukcesy McNamara odniósł jednak z innym Australijczykiem, Paulem McNamee, również pochodzącym z Melbourne. W 1979 wygrali wspólnie pięć imprez, w tym Australian Open. Turniej ten, chociaż wciąż wielkoszlemowy, przeżywał w tym okresie kryzys znaczenia i często był omijany w kalendarzach startów największych gwiazd tenisa, co często wykorzystywali reprezentanci gospodarzy; szczególnie dotyczyło to gry podwójnej. W latach 1979–1980 finały męskiego debla Australian Open miały wyłącznie australijski charakter; w 1979 McNamara i McNamee pokonali Cliffa Letchera i Paula Kronka 7:6, 6:2, by rok później ulec Kimowi Warwickowi i Markowi Edmondsonowi.
Do finału Australian Open 1980 McNamara i McNamee przystąpili jako aktualni mistrzowie Wimbledonu, latem tegoż roku triumfowali bowiem w Londynie po serii zwycięstw nad wybitnymi parami – w ćwierćfinale Raulem Ramirezem i Brianem Gottfriedem, w półfinale nad Johnem McEnroe i Peterem Flemingiem, wreszcie w finale nad Robertem Lutzem i Stanem Smithem (7:6, 6:3, 6:7, 6:4). Australijczycy byli też w półfinale US Open 1980. W 1981 w Wielkim Szlemie grali mniej skutecznie, w Paryżu i Melbourne kończąc starty na ćwierćfinale, w Londynie na półfinale; McNamara próbował też gry w parze ze Szwajcarem Heinzem Günthardtem, z którym doszedł do finału US Open, jednak mecz finałowy oddając walkowerem Johnowi McEnroe i Peterowi Flemingowi z powodu choroby partnera. Z Günthardtem Australijczyk wygrał w 1981 dwa turnieje mniejszej rangi, z McNamee zanotował natomiast trzy wygrane, w tym Masters. Ponadto tytuł halowy w Melbourne zdobył z Paulem Kronkiem.
W 1982 McNamara wygrał turniej w Mediolanie w parze z Günthardtem, natomiast z McNamee triumfował najpierw na kortach ziemnych w Monte Carlo, a latem powtórzył wielki sukces na trawie Wimbledonu, gdzie w finale przeciwnikami australijskiej pary byli Amerykanie Fleming i McEnroe (mecz, na prośbę McEnroe, skrócono do formuły „best-of-three”). W 1983 McNamara i McNamee wygrali wspólnie ostatni turniej, pokonując w finale w Memphis amerykańskich bliźniaków Tima i Toma Gulliksonów; kontuzja McNamary w marcu tegoż roku przerwała udaną współpracę deblową Australijczyków. Po powrocie McNamary na kort grywali nadal razem, dochodząc nawet do dwóch finałów turniejowych (Boston 1985, Sydney 1986), a w 1985 do półfinału Wimbledonu. Sukcesów z początku lat 80. już jednak nie powtórzyli. McNamee był również partnerem McNamary w pożegnalnych występach turniejowych na poziomie zawodowym – w Wielkim Szlemie w czerwcu 1987 na Wimbledonie i w cyklu Grand Prix kilka tygodni później w Gstaad. Najwyżej w rankingu światowym deblistów Australijczyka sklasyfikowano w styczniu 1983 – na 8. miejscu.
Zarobki zawodowe McNamary niewiele przekroczyły milion dolarów, ale należy pamiętać, że w latach 80. były one generalnie dużo niższe niż na początku XXI wieku.
Para McNamara i McNamee prezentowała specyficzny styl gry deblowej. Obaj partnerzy byli praworęczni i dysponowali ważnymi w deblu uderzeniami – serwisem i wolejem, ale w odróżnieniu od wielu rywali sprawiali wrażenie niezgranych, często zderzając się na korcie lub poruszając się w jedną stronę, drugą pozostawiając niepilnowaną; w efekcie często wybierali na korcie rozwiązania niekonwencjonalne. Sympatię widzów zapewniały im nie tylko dobre wyniki i żywiołowa gra, ale i pogodny nastrój, który prezentowali mimo częstych nieporozumień przy rozgrywaniu punktów. Ten nieco rozrywkowy charakter debla zachowali w turniejach weteranów, w których wspólnie uczestniczyli także po 50. roku życia.
W latach 1980–1986 McNamara rozegrał 21 pojedynków w Pucharze Davisa, z czego większość w grze pojedynczej. W ramach tych rozgrywek pokonał m.in. Yannicka Noaha, Matsa Wilandera, Corrado Barazzuttiego. W deblu występował z McNamee i jeden raz z Philem Dentem. Kontuzja wykluczyła go z reprezentacji, która sięgnęła po Puchar Davisa w 1983, ale miał swój udział w triumfie Australii trzy lata później: w meczu pierwszej rundy pokonał w grze pojedynczej Chrisa Lewisa i Kelly’ego Everndena z Nowej Zelandii. Łączny bilans jego pojedynków reprezentacyjnych wynosi 10 zwycięstw przy 11 porażkach, z czego w singlu 9 wygranych i 7 porażek.
Po zakończeniu kariery zawodniczej był trenerem, współpracował m.in. z Markiem Philippoussisem, Grigorem Dimitrowem, Mattem Ebdenem. Ostatnią jego podopieczną była Chinka Wang Qiang (do lutego 2019).
Zmarł na raka prostaty.

</doc>
<doc id="1184364" url="https://pl.wikipedia.org/wiki?curid=1184364" title="Język nominatywno-akuzatywny">
Język nominatywno-akuzatywny

Język nominatywno-akuzatywny (inaczej: nominatywny) – język charakteryzujący się tym, że do wyrażania agensa zdania przechodniego używa się mianownika ("nominativus"; stąd nazwa), do wyrażania pacjensa – biernika ("accusativus"), a podmiotu zdania nieprzechodniego – także mianownika. Ten typ jest najpowszechniejszy w językach świata, należą do niego wszystkie języki indoeuropejskie, w tym polski (choć polski używa czasami do wyrażenia pacjensa dopełniacza lub narzędnika).

</doc>
<doc id="1184367" url="https://pl.wikipedia.org/wiki?curid=1184367" title="Droga krajowa B403 (Niemcy)">
Droga krajowa B403 (Niemcy)

Droga krajowa 403 (Bundesstraße 403, B 403) – niemiecka droga krajowa przebiegająca z zachodu na południe od granicy z Holandią koło Emlichheim do Bad Bentheim w Dolnej Saksonii i dalej do skrzyżowania z autostradą A31 na węźle "Ochtrup-Nord" w Nadrenii Północnej-Westfalii.

</doc>
<doc id="1184368" url="https://pl.wikipedia.org/wiki?curid=1184368" title="Fugatywność">
Fugatywność



</doc>
<doc id="1184371" url="https://pl.wikipedia.org/wiki?curid=1184371" title="Bitwa na stepach solnych">
Bitwa na stepach solnych



</doc>
<doc id="1184374" url="https://pl.wikipedia.org/wiki?curid=1184374" title="Wiesław Lechowicz">
Wiesław Lechowicz

Wiesław Adam Lechowicz (ur. 22 grudnia 1962 w Dąbrowie Tarnowskiej) – polski duchowny rzymskokatolicki, doktor teologii pastoralnej, rektor Wyższego Seminarium Duchownego w Tarnowie w latach 2004–2008, biskup pomocniczy tarnowski w latach 2008–2022, biskup polowy Wojska Polskiego od 2022.
Życiorys.
Urodził się 22 grudnia 1962 w Dąbrowie Tarnowskiej. W 1981 ukończył I Liceum Ogólnokształcące w Tarnowie i złożył egzamin dojrzałości. W latach 1981–1987 studiował w Wyższym Seminarium Duchownym w Tarnowie. Święceń prezbiteratu udzielił mu 24 maja 1987 w katedrze tarnowskiej biskup diecezjalny tarnowski Jerzy Ablewicz. W 1992 rozpoczął studia specjalistyczne w zakresie teologii pastoralnej w Ateneum św. Krzyża w Rzymie. W 1994 uzyskał licencjat na podstawie pracy "Il concetto di comunicazione e la sua ricezione nel magistero di Giovanni Paolo II", a w 1996 doktorat na podstawie dysertacji "Predicazione e comunicazione. Analisi della predicazione omiletica alla luce della teoria della comunicazione". Odbył również studia z prawa kanonicznego w Instytucie Prawa Kanonicznego przy Papieskiej Akademii Teologicznej w Krakowie, które ukończył w 2002 ze stopniem licencjata na podstawie pracy "Kanoniczna organizacja stałej formacji duchowieństwa w diecezji tarnowskiej w latach 1917–2000. Studium porównawcze kościelnego prawa powszechnego, ogólnopolskiego i tarnowskiego – diecezjalnego".
Pracował jako wikariusz w Krościenku nad Dunajcem (1987–1991) i w parafii św. Jadwigi w Dębicy (1991–1992). Po zakończeniu studiów doktoranckich był duszpasterzem w parafii św. Mikołaja w Bochni, a następnie w parafii Matki Bożej Niepokalanej w Nowym Sączu. W 1997 został wykładowcą homiletyki, a później także teologii pastoralnej na Wydziale Teologicznym w Tarnowie. W latach 1998–1999 był kapelanem biskupa tarnowskiego Wiktora Skworca. Od 1999 do 2004 pełnił funkcję prefekta Wyższego Seminarium Duchownego w Tarnowie, a w latach 2004–2008 piastował urząd rektora tego seminarium. W ramach prac Komisji Duszpasterskiej Konferencji Episkopatu Polski był współredaktorem ogólnopolskiego programu homiletycznego na lata od 2001/2002 do 2006/2007. Papież Benedykt XVI przyznał mu godność kapelana Jego Świątobliwości.
22 grudnia 2007 papież Benedykt XVI mianował go biskupem pomocniczym diecezji tarnowskiej ze stolicą tytularną Lambiridi. Święcenia biskupie otrzymał 16 lutego 2008 w katedrze tarnowskiej. Udzielił mu ich biskup diecezjalny tarnowski Wiktor Skworc, któremu towarzyszyli kardynał Stanisław Dziwisz, arcybiskup metropolita krakowski, i arcybiskup Józef Kowalczyk, nuncjusz apostolski w Polsce. Jako dewizę biskupią przyjął słowa „"In finem diligere"” ("Do końca umiłować"). Po przeniesieniu Wiktora Skworca na urząd arcybiskupa metropolity katowickiego, od 28 listopada 2011 do 15 czerwca 2012, pełnił funkcję administratora diecezji.
15 stycznia 2022 papież Franciszek mianował go biskupem polowym Wojska Polskiego. 12 lutego 2022 kanonicznie objął urząd i odbył ingres do katedry polowej Wojska Polskiego w Warszawie.
W ramach Konferencji Episkopatu Polski w latach 2010–2012 był delegatem ds. Powołań, a w latach 2011–2022 delegatem ds. Duszpasterstwa Emigracji Polskiej, jednocześnie pełniąc funkcję przewodniczącego Komisji ds. Polonii i Polaków za Granicą, przekształconej w 2021 w Zespół przy Delegacie KEP ds. Duszpasterstwa Emigracji Polskiej. W 2022 został delegatem: ds. Duszpasterstwa Policji, ds. Duszpasterstwa Straży Ochrony Kolei, ds. Duszpasterstwa Kombatantów oraz ds. Duszpasterstwa Harcerzy. Ponadto wszedł w skład Komisji Duchowieństwa, Zespołu ds. Ruchów Intronizacyjnych i Rady ds. Migracji, Turystyki i Pielgrzymek.
W 2016 był współkonsekratorem podczas sakry biskupa pomocniczego tarnowskiego Leszka Leszkiewicza.
Odznaczenia.
W 2021 został odznaczony Krzyżem Kawalerskim Orderu Odrodzenia Polski.

</doc>
<doc id="1184377" url="https://pl.wikipedia.org/wiki?curid=1184377" title="Papieska elekcja 1144">
Papieska elekcja 1144

Papieska elekcja 8 marca 1144 – elekcja, która odbyła się w roku 1144 i zakończyła się wyborem Lucjusza II na następcę papieża Celestyna II.
Kardynałowie-elektorzy.
W marcu 1144 roku było prawdopodobnie 39 kardynałów, jednak co najmniej trzech z nich nie uczestniczyło w elekcji, zatem maksymalna liczba elektorów wynosi 36:
Aż 23 elektorów mianował Innocenty II. Dziewięciu zawdzięczało swą godność Celestynowi II, dwóch Kalikstowi II i jeden Paschalisowi II. Kardynał Pietro Pisano został pierwotnie mianowany przez Paschalisa II, jednak w 1139 roku został pozbawiony godności kardynalskiej jako były stronnik antypapieża Anakleta II; ponownie mianował go Celestyn II.
Nieobecni.
Trzech kardynałów, wszyscy z nominacji Innocentego II. Dwóch z nich przebywało na zagranicznych misjach legackich, a jeden był opatem na Monte Cassino:
Wybór Lucjusza II.
Celestyn II zmarł 8 marca 1144 roku po zaledwie pięciu miesiącach i dwunastu dniach pontyfikatu. Prawdopodobnie jeszcze tego samego dnia jednogłośny wybór kardynałów padł na kardynała Gerardo Caccianemici, prezbitera S. Croce in Gerusalemme i kanclerza Stolicy Apostolskiej. Elekt przybrał imię Lucjusz II. 12 marca 1144 został konsekrowany na biskupa i uroczyście koronowany w bazylice watykańskiej.

</doc>
<doc id="1184378" url="https://pl.wikipedia.org/wiki?curid=1184378" title="Didier Défago">
Didier Défago

Didier Défago (ur. 2 października 1977 w Morgins) – szwajcarski narciarz alpejski, mistrz olimpijski i trzykrotny medalista mistrzostw świata juniorów.
Kariera.
Po raz pierwszy na arenie międzynarodowej Didier Défago pojawił się w 1995 roku, podczas mistrzostw świata juniorów w Voss. Jego najlepszym wynikiem było tam zajęcie 44. miejsca w biegu zjazdowym. Na rozgrywanych rok później mistrzostwach świata juniorów w Schwyz wywalczył złoty medal w supergigancie, srebrny w kombinacji alpejskiej, a w gigancie był trzeci.
W zawodach Pucharu Świata zadebiutował 7 marca 1996 w Kvitfjell, zajmując piętnaste miejsce w supergigancie. Tym samym już w swoim debiucie zdobył pierwsze pucharowe punkty. Pierwsze pucharowe podium wywalczył blisko sześć lat później, 3 marca 2002 w tej samej miejscowości, kiedy supergiganta ukończył na drugiej pozycji. Lepszy okazał się tam jedynie Włoch Alessandro Fattori. W kolejnych sezonach jeszcze kilkanaście razy stawał na podium, w tym odnosząc pięć zwycięstw: 20 grudnia 2002 w Val Gardena w supergigancie, 17 stycznia 2009 w Wengen, 24 stycznia 2009 w Kitzbühel i 29 grudnia 2011 w Bormio wygrywał zjazd, a 26 stycznia 2014 w Kitzbühel ponownie był najlepszy w supergigancie. Najlepsze wyniki osiągnął w sezonie 2008/2009, który ukończył na szóstej pozycji w klasyfikacji generalnej oraz trzeciej w klasyfikacjach zjazdu i supergiganta. Wśród zjazdowców wyprzedzili go Austriacy: Michael Walchhofer i Klaus Kröll, a w klasyfikacji supergiganta lepsi byli Norweg Aksel Lund Svindal i Włoch Werner Heel. Na szóstej pozycji w klasyfikacji generalnej znalazł się również w sezonie 2004/2005, jednak w klasyfikacjach poszczególnych konkurencji tylko raz zmieścił się w czołowej trójce: w klasyfikacji kombinacji uplasował się za Austriakiem Benjaminem Raichem i Norwegiem Lasse Kjusem. W tym samym sezonie był też czwarty w klasyfikacji supergiganta.
Mistrzostwa świata w St. Anton w 2001 roku były jego pierwszą dużą imprezą wśród seniorów. Szwajcar zajął tam jedenaste miejsce w supergigancie, a rywalizacji w kombinacji nie ukończył. Na rozgrywanych rok później igrzyskach olimpijskich w Salt Lake City był między innymi szósty w supergigancie i jedenasty w slalomie gigancie. Bez medalu wrócił także z mistrzostw świata w Sankt Moritz w 2003 roku, rozgrywanych dwa lata później mistrzostw świata w Bormio oraz igrzysk olimpijskich w Turynie w 2006 roku. Blisko podium znalazł się w superkombinacji na mistrzostwach świata w Åre w 2007 roku. W zawodach tych zajął czwarte miejsce, przegrywając walkę o medal ze swym rodakiem, Markiem Berthodem o 0,27 sekundy. Na MŚ w Val d’Isère w 2009 roku i MŚ w Schladming w 2013 roku jego najlepszym wynikiem było ósme miejsce, odpowiednio w supergigancie i zjeździe. W międzyczasie wystartował na igrzyskach olimpijskich w Vancouver, gdzie osiągnął największy sukces w karierze. W biegu zjazdowym wywalczył tam złoty medal, wyprzedzając bezpośrednio Aksela Lunda Svindala oraz Bode Millera z USA. Na mistrzostwach świata w Garmisch-Partenkirchen w 2011 roku nie wystąpił po tym, jak na treningu we wrześniu 2010 roku zerwał więzadło krzyżowe przednie w lewym kolanie. Kontuzja ta wykluczyła go z rywalizacji w całym sezonie 2010/2011. Brał także udział w igrzyskach w Soczi w 2014 roku, jednak ukończył tylko zjazd, w którym zajął czternaste miejsce.
Był także mistrzem Szwajcarii w zjeździe w 2003 roku i gigancie w latach 2004 i 2012.
Jego młodszy brat, Daniel Défago również uprawiał narciarstwo alpejskie.

</doc>
<doc id="1184379" url="https://pl.wikipedia.org/wiki?curid=1184379" title="Didier Defago">
Didier Defago



</doc>
<doc id="1184380" url="https://pl.wikipedia.org/wiki?curid=1184380" title="Foo Camp">
Foo Camp

Foo Camp – coroczna impreza organizowana przez firmę O’Reilly Media, na którą wstęp ma wyłącznie wyselekcjonowana grupa hackerów. Jej celem jest zachęcenie do zatrudnienia się w firmie zdolnych ludzi oraz stworzenie miejsca do dyskusji na tematy interesujące wspomniane przedsiębiorstwo.
Geneza.
Wszystko zaczęło się od żartu między Timem O’Reilly i Sarą Winge. Sara zawsze chciała poprowadzić na którejś z konferencji organizowanych przez firmę "foo bar" – otwarty bar dla przyjaciół firmy (ang. "Friends of O'Reilly's bar"). Żart przekształcił się w burzę mózgów, a ta zaowocowała inicjatywą znaną obecnie pod nazwą "Foo Camp".

</doc>
<doc id="1184383" url="https://pl.wikipedia.org/wiki?curid=1184383" title="XI Liceum Ogólnokształcące im. Marii Dąbrowskiej w Krakowie">
XI Liceum Ogólnokształcące im. Marii Dąbrowskiej w Krakowie

XI Liceum Ogólnokształcące im. Marii Dąbrowskiej – publiczne liceum ogólnokształcące w Krakowie w Dzielnicy XVIII Nowa Huta na osiedlu Teatralnym 33.
Historia.
XI Liceum Ogólnokształcące im. Marii Dąbrowskiej powstało na mocy aktu erekcyjnego z dnia 20 czerwca 1953 roku wydanego przez ówczesnego Ministra Edukacji. Liceum to było pierwszą tego typu placówką otwartą w nowo powstałym mieście – Nowej Hucie. Działalność oświatową szkoła rozpoczęła 1 września 1953 roku. Początki Liceum były skromne. Naukę w nowej placówce rozpoczęło zaledwie 139 uczniów zgrupowanych w 5 klasach. Brakowało pomocy naukowych, a grono pedagogiczne było niekompletne. Najważniejszym problemem był jednak brak własnych pomieszczeń. Początkowo liceum mieściło się „gościnnie” w budynkach Szkoły Podstawowej nr 81 na ówczesnym Osiedlu C – 2 (dzisiejsze Osiedle Krakowiaków), aby następnie przenieść się do budynków Szkoły Przysposobienia Zawodowego mieszczącej się na Osiedlu A – Zachód (dzisiejsze Osiedle Hutnicze). W nowej szkole starano się rozwijać działalność organizacji młodzieżowych. We wrześniu 1953 roku powołano do życia „Towarzystwo Przyjaźni Polsko Radzieckiej”, ale młodzież uczęszczająca do liceum nie garnęła się do tej organizacji. Także w pierwszym roku działalności zorganizowano w szkole Samorząd uczniowski.
Od początku istnienia liceum było często wizytowane. W kwietniu 1954 roku odwiedzili je przedstawiciele Komitetu Centralnego, Komitetu Wojewódzkiego oraz Komitetu Dzielnicowego PZPR, a także przedstawiciele kuratorium. W czasie wizytacji licealiści odmówili podjęcia się tzw. „zobowiązań 1-majowych” dotyczących prac społecznych na rzecz państwa, w związku z czym wizytatorzy zasugerowali rozwiązanie szkoły, oskarżając równocześnie grono pedagogiczne o zbyt małe angażowanie się w działalność wychowawczo-polityczną młodzieży. Jednak sugestie te nie zostały zrealizowane.
We wrześniu 1954 roku szkołę przeniesiono do budynków dawnego hotelu robotniczego znajdującego się przy ul. Kocmyrzowskiej na Osiedlu C – 1 (obecnie Osiedle Teatralne), w których mieści się do dziś. Znacznie zwiększyła się liczba uczniów.
W nowym roku szkolnym 1954/1955 w liceum istniało osiem klas. Zorganizowano „Koło Odbudowy Warszawy”, które zajmowało się gromadzeniem funduszy na odbudowę stolicy, otwarto świetlicę szkolną. Mimo przeniesienia się do nowych pomieszczeń szkoła nadal borykała się z poważnymi problemami. Budynek był zniszczony i wymagał remontu, ponadto brak było sali gimnastycznej. W istniejącej sali (obecna „mała” sala gimnastyczna) znajdowało się kino, dlatego też niemożliwe było prowadzenie tam lekcji wychowania fizycznego. Ćwiczenia fizyczne odbywały się więc na korytarzach, a nawet w stołówce. Dopiero po otwarciu w roku 1956 kina „Świt” szkoła przejęła salę i zaadaptowała ją na potrzeby wychowania fizycznego. Kolejnym problemem był prawie całkowity brak wyposażenia klas lekcyjnych. Ilość sprzętu posiadanego przez szkołę była znikoma, w dalszym ciągu brakowało także pomocy naukowych i dydaktycznych. Sytuacja ta wynikała z niewielkiej pomocy władz oświatowych. 30 maja 1955 roku przeprowadzono pierwsze egzaminy dojrzałości. Przystąpiło doń 19 uczniów – wszyscy zdali.
Od momentu utworzenia liceum kierował dyr. Henryk Augustyński. Odwołano go ze stanowiska w styczniu 1956 roku. Funkcję dyrektora przez prawie dwa miesiące sprawowała Irena Zbylutowska. Ostatecznie w lutym 1956 roku stanowisko dyrektora objął Józef Buzała, który pełnił tę funkcję do roku 1973.
W drugiej połowie lat pięćdziesiątych liceum rozwijało się dość dynamicznie. W roku szkolnym 1956/1957 w szkole istniało czternaście klas. W tym samym okresie zaczęła działać w liceum drużyna harcerska założona przez druha Romana Wodnika. Niestety, nadal brakowało pomocy naukowych.
W początkach swojej historii liceum nie posiadało nazwy ani też numeru. Dopiero w roku 1957, w związku z przeprowadzaną wtedy reorganizacją szkolnictwa, funkcjonującej w Nowej Hucie szkole nadano nazwę XIV Liceum Ogólnokształcącego. Nazwę tę zmieniono w styczniu 1961 roku na XI Liceum Ogólnokształcące. Ważnym momentem w historii szkoły był wybór jej patrona. Została nim pisarka Maria Dąbrowska. Wyboru dokonali sami uczniowie w zorganizowanym specjalnie w tym celu ogólnoszkolnym plebiscycie. „Konkurentem” autorki „Nocy i dni” był preferowany przez kuratorium Adam Mickiewicz. Uroczystość nadania szkole imienia Marii Dąbrowskiej odbyła się 28 listopada 1965 roku.
W dniach 8–14 października 1973 roku szkoła obchodziła 20-lecie swego istnienia. Z tej okazji w liceum odbyły się sesje popularnonaukowe z zakresu biologii, astronomii i fizyki, a także sesja naukowa poświęcona patronce szkoły Marii Dąbrowskiej. Zorganizowano również turniej sportowy i wystawy plastyczne. Najważniejsza część obchodów miała miejsce 14 października. Najpierw w szkole odbyła się uroczystość odsłonięcia tablicy pamiątkowej poświęconej Marii Dąbrowskiej oraz otwarcie klasopracowni języka polskiego, Izby Pamięci Narodowej i harcówki szkolnej. Odbyło się także spotkanie zaproszonych gości i grona pedagogicznego z absolwentami liceum. Później uroczystości kontynuowane były w Teatrze Ludowym, gdzie po przygotowanym przez uczniów programie artystycznym poświęconym patronce nastąpiło przekazanie drużynie harcerskiej sztandaru ZHP. Nowym dyrektorem szkoły został w 1973 roku Edward Hładyłowicz.
W ciągu 20 lat istnienia liceum, jego mury opuściło w sumie 2164 absolwentów. W tym samym roku szkoła została uhonorowana odznaką „Budowniczego Nowej Huty”. W roku szkolnym 1978/1979 przeprowadzono remont generalny budynków szkolnych. W roku 1978 doszło do połączenia w jeden organizm szkolny XI Liceum Ogólnokształcącego oraz III Liceum dla Pracujących. Połączone szkoły utworzyły obecny Zespół Szkół Ogólnokształcących nr 2.
W latach 80. XX w. XI Liceum Ogólnokształcące zaczęło cieszyć się coraz większym zainteresowaniem młodzieży. Szkoła współpracowała z uczelniami wyższymi m.in. Akademią Wychowania Fizycznego i Wyższą Szkołą Pedagogiczną. W roku 1982 XI Liceum Ogólnokształcące wzbogaciło się o nową, „dużą” salę gimnastyczną. Działalność oświatowo-wychowawcza, jaką od wielu lat prowadziło XI Liceum Ogólnokształcące, jak również bardzo dobre wyniki uzyskiwane przez uczniów i absolwentów, zaowocowały odznaczeniem liceum 18 stycznia 1984 roku medalem „Komisji Edukacji Narodowej” (za szczególne osiągnięcia w kształceniu i wychowaniu młodzieży).
W roku 1989 odbyły się obchody 35-lecia XI Liceum. Z okazji jubileuszu zorganizowano przy współpracy z UJ sesję popularno-naukową poświęconą historii życia i pracy patronki szkoły – Marii Dąbrowskiej. Kulminacyjnym punktem uroczystości jubileuszowych było spotkanie, jakie odbyło się 27 października 1988 roku w Nowohuckim Centrum Kultury. Uczestniczyli w nim absolwenci, zaproszeni goście, grono pedagogiczne oraz młodzież ucząca się w tym czasie w szkole.
Do roku 1987 egzamin dojrzałości maturalnej złożyło pomyślnie 4326 abiturientów.
Rok 1991 przyniósł zmianę na stanowisku dyrektora szkoły. Dotychczasowy dyrektor, Edward Hładyłowicz, odszedł na emeryturę, zaś nowym dyrektorem została Jadwiga Walecka, która pełniła tę funkcję do 2007 roku.
Ważnym elementem działalności liceum jest organizowanie współpracy i wymian uczniów ze szkołami z zagranicy. Pierwszy kontakt nawiązano już w roku 1985 z duńską szkołą średnią z Ikast. W 1990 roku odbyła się także jednorazowa wymiana ze szkołą z Kijowa. Zorganizowano również wymianę z „Northbrook College” w Worthing w Wielkiej Brytanii. Najlepiej jednak rozwijała się współpraca z niemieckim gimnazjum: „Sophie – Scholl” w Ulm, a potem ze szkołą w Münster.
W roku 1987 uczniowie XI LO zdobyli „Złotego Chochoła”, nagrodę główną na VII Festiwalu Artystycznym Szkół Ponadpodstawowych. W roku 1993 powstało w szkole koło teatralne. Opiekę nad kołem prowadzili aktorzy Teatru Ludowego, początkowo był to Piotr Piecha, a później Jarosław Szwec opiekujący się kołem do dziś. Młodzież działająca w kole teatralnym zdobyła wiele cennych nagród, m.in. „Złotą Maskę” na III Ogólnopolskim Forum Teatrów Dzieci i Młodzieży, nagrodę główną przeglądu teatralnego, wyróżnienie na II Festiwalu Teatralnym w Gdańsku.
Od roku 1999, we współpracy z „Dziennikiem Polskim”, prowadzone były w XI Liceum warsztaty dziennikarskie. W roku 2002 uczniowie klas III zdobyli I miejsce w eliminacjach wojewódzkich oraz IV miejsce w eliminacjach ogólnokrajowych Ogólnopolskiego Konkursu na Stronę Internetową „Euroszkoła w Internecie”. W nagrodę liceum otrzymało doskonale wyposażoną pracownię informatyczną.
Od roku 1998 podpisywane są umowy w sprawie łączonych egzaminów maturalnych i wstępnych z takimi uczelniami jak: Politechnika Krakowska, Akademia Górniczo-Hutnicza oraz Akademia Rolnicza.
W 2010 roku liceum zostało odznaczone Medalem za zasługi dla Ligi Obrony Kraju. W tym samym roku w uznaniu działań kształtujących tożsamość młodego pokolenia Polaków Kuratorium Oświaty w Krakowie przyznało Szkole certyfikat CIVIS ET PATRIA. 10 czerwca 2013 roku „Jedenastka” otrzymała prestiżowe wyróżnienie Znak Jakości Interkl@sa oraz nagrodę Ministra Edukacji Narodowej, potwierdzające, że szkoła przygotowuje uczniów do funkcjonowania w społeczeństwie informacyjnym, zgodnie ze standardami przyjętymi w Unii Europejskiej.
W 1992 roku utworzona została pierwsza klasa autorska o profilu matematyczno-informatycznym z poszerzonymi programami autorskimi z obu tych przedmiotów. Wprowadzono też informatykę jako przedmiot obowiązkowy w klasie drugiej. W późniejszym czasie powstały pozostałe klasy autorskie: prawniczo-politologiczna, ogólna o nachyleniu ekonomicznym, językowo-turystyczna. W 2001 roku w XI LO było 30 oddziałów, w których uczyło się około 1000 uczniów. W 2006 roku powstała pierwsza klasa pedagogiczna z dodatkowym przedmiotem „podstawy pedagogiki z elementami psychologii i profilaktyki”, a w 2009 klasa o nachyleniu wojskowym, natomiast w 2015 powstała klasa o profilu bezpieczeństwa wewnętrznego.
Szkoła obecnie.
Profile klas.
"Źródło": oficjalna strona szkoły
Patronaty wyższych uczelni (objęte wszystkie klasy):
Kształcenie językowe.
Nauczanie prowadzone jest w zespołach interklasowych z uwzględnieniem poziomu zaawansowania
Realizowane projekty.
Projekty:

</doc>
<doc id="1184385" url="https://pl.wikipedia.org/wiki?curid=1184385" title="Parafia Najświętszej Maryi Panny Matki Kościoła w Jantarze">
Parafia Najświętszej Maryi Panny Matki Kościoła w Jantarze

Parafia Najświętszej Maryi Panny Matki Kościoła w Jantarze – parafia rzymskokatolicka w diecezji elbląskiej. Erygowana 1 sierpnia 1986 roku przez biskupa diecezji gdańskiej ks. Tadeusza Gocłowskiego. 
Na obszarze parafii leżą miejscowości: Jantar, Chorążówka, Głobica, Junoszyno, Stegienka. Tereny parafii znajdują się w gminie Stegna, w powiecie nowodworskim, w województwie pomorskim.
Proboszczem parafii od początku jej istnienia jest ks. kanonik Marek Mierzwa.
Grupy parafialne.
Rada Parafialna, Żywy Różaniec, Liturgiczna Służba Ołtarza, Caritas, schola

</doc>
<doc id="1184389" url="https://pl.wikipedia.org/wiki?curid=1184389" title="Trapa natans">
Trapa natans



</doc>
<doc id="1184391" url="https://pl.wikipedia.org/wiki?curid=1184391" title="Odsyłacz">
Odsyłacz



</doc>
<doc id="1184392" url="https://pl.wikipedia.org/wiki?curid=1184392" title="Adamówka (polana)">
Adamówka (polana)

Adamówka – nieduża polana w Gorcach na północnych stokach Gorca Troszackiego na obszarze Gorczańskiego Parku Narodowego. Znajduje się tu mocno zniszczony szałas gospodarczy. Z polany widoki na polanę Podskały oraz szczyty Beskidu Wyspowego.
Polana znajduje się na wysokości około ok. 1072–1100 m n.p.m. W lesie powyżej polany znajdują się skupienie skał zwane Białymi Skałami. Niegdyś, w okresie najintensywniejszego pasterstwa teren wokół tych skał i powyżej Adamówki był wypasany, należał do tzw. Hali Gorc – oprócz trawy rosły tutaj tylko pojedyncze kępy drzew i kępy borówek.
Według mapy gminy Mszana Dolna, polana ta nazywa się "Jodanówka". Polana należy do wsi Lubomierz w województwie małopolskim, w powiecie limanowskim, w gminie Mszana Dolna.

</doc>
<doc id="1184395" url="https://pl.wikipedia.org/wiki?curid=1184395" title="Papieska elekcja 1145">
Papieska elekcja 1145

Papieska elekcja 15 lutego 1145 – zakończyła się wyborem pierwszego cysterskiego papieża Eugeniusza III, który zastąpił zmarłego Lucjusza II.
Śmierć Lucjusza II i wybór Eugeniusza III.
Papież Lucjusz II zmarł 15 lutego 1145 roku, prawdopodobnie wskutek ran odniesionych kilka dni wcześniej podczas zamieszek, do jakich doszło w Rzymie. W mieście panowały bowiem silne nastroje republikańskie, przeciwne świeckiej władzy papieża. Jeszcze tego samego dnia kardynałowie pospiesznie zebrali się w kościele S. Cesareo in Palatio by dokonać wyboru jego następcy. Z nieznanych bliżej przyczyn elektorzy jednomyślnie wybrali opata położonego poza miastem cysterskiego klasztoru S. Anastasio alle Tre Fontane Bernardo da Pisa, który najprawdopodobniej nie był kardynałem. Elekt przyjął wybór i jako Eugeniusz III został intronizowany w bazylice laterańskiej. Jego wybór nie uspokoił jednak sytuacji w mieście i już wkrótce nowy papież musiał uchodzić do znajdującego się kilkadziesiąt kilometrów od Rzymu klasztoru Farfa. Dopiero tam został konsekrowany na biskupa przez kardynałów biskupów Corrado z Sabiny, Theodwina z S. Rufina i Pietro z Albano.
Kardynałowie elektorzy.
W lutym 1145 roku było prawdopodobnie 43 kardynałów, z czego prawdopodobnie 7 przebywało na zagranicznych misjach legackich, a jeden nie był rezydentem Kurii Rzymskiej, zatem głosowało najwyżej 35 kardynałów:
Trzynastu elektorów mianował Innocenty II, dziewięciu Celestyn II, dwunastu Lucjusz II, jednego Kalikst II i jednego Paschalis II.
Nieobecni.
Wszyscy nieobecni byli nominatami Innocentego II.

</doc>
<doc id="1184397" url="https://pl.wikipedia.org/wiki?curid=1184397" title="Wielkości konceptualne">
Wielkości konceptualne

Wielkości konceptualne – wielkości fizyczne, których nie można bezpośrednio zmierzyć i dla których określenia konieczna jest pewna procedura zawierająca różne założenia i konwencje. Konceptualne są takie wielkości jak energia wewnętrzna, entropia, czy lotność (gaz). 

</doc>
<doc id="1184398" url="https://pl.wikipedia.org/wiki?curid=1184398" title="Willem Vrolik">
Willem Vrolik

Willem Vrolik (ur. 29 kwietnia 1801 w Amsterdamie, zm. 22 grudnia 1863 tamże) – holenderski anatom i patolog. Związany przez całe życie z Amsterdamem, jego ojcem był anatom Gerardus Vrolik (1775–1859). Rozpoczął studia medyczne na Uniwersytecie w Utrechcie i ukończył je w 1823 roku w Paryżu. W 1829 został profesorem anatomii i fizjologii na Uniwersytecie w Groningen, a w 1831 profesorem anatomii, fizjologii i historii naturalnej w Athenaeum Illustre (Universiteit van Amsterdam), gdzie pozostał do końca kariery naukowej.
Vrolik dokonał wielu odkryć na polu anatomii i zoologii porównawczej, badał również wady wrodzone kości, opisując między innymi, jako pierwszy, osteogenesis imperfecta. Jest też znany za jego pionierskie prace nad teratologią kręgowców. Wraz z ojcem zgromadził kolekcję preparatów anatomicznych, patomorfologicznych i histopatologicznych liczącą ponad 2000 okazów, obecnie wystawianą jako "Museum Vrolikianum".
Willem Vrolik opublikował opisy cyklopii i innych zaburzeń rozwojowych, w tym traktat o zroślakach.

</doc>
<doc id="1184401" url="https://pl.wikipedia.org/wiki?curid=1184401" title="Tornister">
Tornister

Tornister – rodzaj usztywnionego plecaka, dawniej popularnie stosowanego w wojsku. Użytkowany również w charakterze cywilnym przez uczniów i studentów do przenoszenia książek.

</doc>
<doc id="1184404" url="https://pl.wikipedia.org/wiki?curid=1184404" title="O’Reilly Media">
O’Reilly Media

O’Reilly Media (poprzednio O’Reilly &amp; Associates) – amerykańska kompania mediowa założona przez Tima O’Reilly, wydająca książki i internetowe serwisy oraz organizująca konferencje związane z komputerami.
Początki firmy to głównie działalność konsultingowa, głównie tym pisanie artykułów technicznych. W połowie lat '80 firma zaczęła publikować książki z dziedziny informatyki (systemy operacyjne, języki programowania, platformy), na które w tym czasie lawinowo rósł popyt. Książki wydawnictwa miały specyficzną formę graficzną (utrzymywaną do tej pory): ich okładka zawsze przedstawiała drzeworyty zwierząt.
Książki wydawnictwa O'Reilly stały się – również w Polsce – rozpoznawalnym znakiem rewolucji komputerowej i internetowej. W 2000 roku tygodnik "Publisher's Weekly" umieścił na swojej okładce hasło „Internet został zbudowany książkami O'Reilly”.

</doc>
<doc id="1184411" url="https://pl.wikipedia.org/wiki?curid=1184411" title="Parafia św. Marka Ewangelisty w Kątach Rybackich">
Parafia św. Marka Ewangelisty w Kątach Rybackich

Parafia św. Marka Ewangelisty w Kątach Rybackich – parafia rzymskokatolicka w diecezji elbląskiej. Erygowana w 8 grudnia 1988 roku przez biskupa diecezji gdańskiej ks. Tadeusza Gocłowskiego.
Na obszarze parafii leżą miejscowości: Kąty Rybackie, Skowronki. Tereny parafii znajdują się w gminie Sztutowo, w powiecie nowodworskim, w województwie pomorskim.
Kościół parafialny w Kątach Rybackich został wybudowany w latach 1990–1995.
Proboszczem parafii od początku jej istnienia jest ks. kan. Marek Cieślak.
Grupy parafialne.
Caritas, Liturgiczna Służba Ołtarza

</doc>
<doc id="1184415" url="https://pl.wikipedia.org/wiki?curid=1184415" title="Zasada pełnego kosztu">
Zasada pełnego kosztu

Zasada pełnego kosztu – zasada, zgodnie z którą ceny są ustalane poprzez zsumowanie kosztów bezpośrednich, czyli jednostkowych kosztów pracy, kosztów surowców, energii, podatków – stopy narzutu (eng. "mark-up") brutto, która zawiera zarówno normalną marżę zysku netto dla przemysłu, jak i odpis na pośrednie koszty.
Rozpatrując na przykład koszty pracy, otrzymujemy następujący wzór:
gdzie:
Po odpowiednich przekształceniach otrzymujemy następującą zależność:
gdzie duże litery formula_7 i formula_8 oraz wyrażenie formula_9 oznaczają stopę zmiany danej zmiennej na jednostkę czasu, czyli na przykład formula_10
Zasada pełnego kosztu umożliwia skuteczną analizę wpływu zmian kosztów i marż zysków, których osiągnięciu pomagają niedoskonale konkurencyjne rynki, na poziom cen.

</doc>
<doc id="1184420" url="https://pl.wikipedia.org/wiki?curid=1184420" title="Piotr Zborowski (zm. 1553)">
Piotr Zborowski (zm. 1553)

Piotr Zborowski herbu Jastrzębiec (zm. w 1553 roku) – kasztelan sandomierski w latach 1548-1553, kasztelan małogoski w latach 1531-1548, cześnik koronny w latach 1520-1527, krajczy koronny w latach 1515-1520, starosta sanocki w latach 1548-1553, marszałek dworu polskiego Zygmunta II Augusta w Wilnie.
Życiorys.
Brat Marcina Zborowskiego, siostrzeniec kanclerza Krzysztofa Szydłowieckiego. Był właścicielem m.in. zamku w Korzkwi, który nabył w roku 1545. Po jego śmierci zamek przeszedł w ręce brata Marcina Zborowskiego, od 1562 kasztelana krakowskiego.
Poseł na sejm krakowski 1531/1532 roku i sejm piotrkowski 1534/1535 roku, sejm piotrkowski 1535 roku, sejm piotrkowski 1538 roku, sejm krakowski 1540 roku z województwa sandomierskiego. Poseł na sejm piotrkowski 1536/1537 roku z województwa krakowskiego.

</doc>
<doc id="1184422" url="https://pl.wikipedia.org/wiki?curid=1184422" title="Tim O’Reilly">
Tim O’Reilly

Tim O’Reilly (ur. 6 czerwca 1954 w Corku) – irlandzki przedsiębiorca założyciel O’Reilly Media (formalnie O’Reilly &amp; Associates).
Mocno popiera i wspiera wolne oprogramowanie. Przypisuje mu się ukucie pojęcia Web 2.0.

</doc>
<doc id="1184423" url="https://pl.wikipedia.org/wiki?curid=1184423" title="Rajsko Praskalo">
Rajsko Praskalo



</doc>
<doc id="1184424" url="https://pl.wikipedia.org/wiki?curid=1184424" title="Michał Kieżgajło">
Michał Kieżgajło

Michał Kieżgajło z Dziewałtowa herbu Zadora (zm. po 1476) – wojewoda wileński od 1458/1459, kanclerz wielki litewski od 1446, namiestnik smoleński w latach 1451-1458.
Życiorys.
Bliski współpracownik króla Kazimierza IV Jagiellończyka. Podczas jego nieobecności w Wielkim Księstwie Litewskim, związanej z prowadzeniem wojny trzynastoletniej dzierżył faktyczny ster rządów w tym państwie. 
Jako katolik był jednak przeciwnikiem unii florenckiej i w 1451 zgodził się na uznanie zwierzchności metropolity moskiewskiego Jonasza nad prawosławiem w Wielkim Księstwie Litewskim.
Fundator kaplicy Zwiastowania Najświętszej Maryi Panny (kieżgajłowskiej) w katedrze wileńskiej.

</doc>
<doc id="1184425" url="https://pl.wikipedia.org/wiki?curid=1184425" title="Valerianella">
Valerianella



</doc>
<doc id="1184426" url="https://pl.wikipedia.org/wiki?curid=1184426" title="Droga krajowa B402 (Niemcy)">
Droga krajowa B402 (Niemcy)

Droga krajowa 402 (Bundesstraße 402, B 402) – niemiecka droga krajowa przebiegająca z zachodu na południowy wschód od granicy z Holandią koło Schöninghsdorf do Fürstenau w Dolnej Saksonii.
Odcinki międzynarodowe.
Droga pomiędzy przejściem granicznym z Holandią a skrzyżowaniem z drogą B213 w Haselünne jest częścią trasy europejskiej E233 (ok. 32 km).

</doc>
<doc id="1184427" url="https://pl.wikipedia.org/wiki?curid=1184427" title="Yachts">
Yachts

Yachts – brytyjski zespół new wave z lat 80.
Grupa funkcjonowała początkowo jako septet pod nazwą Albert and the Cad Fish Warriors. Finalnie zespół utworzyło pięciu muzyków: Henry Priestman (wokal, instrumenty klawiszowe), J.J. Campbell (wokal), Martin Watson (gitara), Martin Dempsey (gitara basowa) oraz Bob Ellis (perkusja). Swoją karierę rozpoczęli w 1977 roku występując razem z Elvisem Costello. W tym samym roku ukazał się debiutancki album zespołu wydany nakładem Stiff Records.
W roku 1978 grupę opuścił Campbell, a nowym liderem zespołu został Priestman. Swój pierwszy album, "Yachts", zespół wydał w 1979 roku nakładem Radar Records. Rok później ukazała się druga i zarazem ostatnia płyta zespołu – "Without Radar". Ostatnim wydawnictwem zespoły był singel "A Fool Like You" wydany w 1981 roku nakładem wytwórni Demon.

</doc>
<doc id="1184428" url="https://pl.wikipedia.org/wiki?curid=1184428" title="29 Pułk Artylerii Lekkiej">
29 Pułk Artylerii Lekkiej

29 pułk artylerii lekkiej (29 pal) – oddział artylerii lekkiej Wojska Polskiego II Rzeczypospolitej.
Rozkazem z 7 sierpnia 1920 ministra spraw wojskowych, kpt. Wacław Szalewicz otrzymał zlecenie organizacji na bazie baterii zapasowej 16 pułku artylerii polowej w Grudziądzu I dywizjonu 216 pułku artylerii polowej Ochotników Kresowych.
Na bazie II dywizjonu 1 Litewsko–Białoruskiego pułku artylerii polowej i I dywizjonu 216 pułku artylerii polowej został sformowany 2 pułk artylerii polowej Wojska Litwy Środkowej.
We wrześniu 1921 roku 2 pułk artylerii polowej został przemianowany na 29 Litewsko–Białoruski pułk artylerii polowej.
31 grudnia 1931 roku minister spraw wojskowych, marszałek Polski Józef Piłsudski przemianował oddział na 29 pułk artylerii lekkiej. Do 1939 roku pułk stacjonował w garnizonie Grodno (I dywizjon w Suwałkach). W kampanii wrześniowej walczył w składzie macierzystej 29 Dywizji Piechoty. Dwie baterie walczyły w obronie Warszawy.
Walki dywizjonów o granice.
Formowanie i walki II/1 pap 2 Dywizji Litewsko-Białoruskiej.
II dywizjon 1 pułku artylerii polowej 2 Dywizji Litewsko–Białoruskiej został powołany rozkazem Generalnego Inspektora Artylerii z 1 lipca 1919 roku. Na stanowisko dowódcy wyznaczono mjr. Koczewskiego. Miejscem formowania był Wołkowysk. W krótkim czasie utworzono 4 baterię pod dowództwem ppor. Czesława Sopoćko i 5 baterię por. Adama Epsztejna. Na początku października dywizjon otrzymał pierwsze działa i wozy taborowe. W połowie października przedyslokowano oddział do Lidy. Tu przydzielono dywizjonowi jeden samochód ciężarowy i parę mułów. W listopadzie dowództwo II dyonu objął mjr Jerzy Kołczak. Pod koniec roku zorganizowano 6 baterię. Na początku stycznia 1920 roku 4 baterii przydzielono 37 koni i skierowano w rejon stacji kolejowej Jewje na polsko–litewską linię demarkacyjną. Na początku marca II dyon w całości został skierowany do Wilna. Otrzymano tu uzupełnienie w ludziach i koniach. Wkrótce jednak część ludzi i niemal wszystkie konie przekazano innym oddziałom 1 pułku artylerii polowej.
4 lipca 1920 roku dywizjon otrzymał uzupełnienie w koniach. Dowództwo objął kpt. Franciszek Sarnek. 9 lipca II dyon wszedł w skład Grupy gen. Aleksandra Boruszczaka, której zadaniem była obrona Wilna. 11 lipca rozpoczął walkę I pluton 5 baterii por. Adwenta. Działając w składzie grupy jazdy mjr. Dąbrowskiego około godz. 14:00 na północ od Nowosiółek doszło do 1,5 godzinnego boju osamotnionej baterii z piechotą bolszewicką. Artylerzystów uratował ogień polskiego pociągu pancernego. Umożliwiło to odskok obu działonów. 12 lipca 4 bateria kpt. Władysława Sontaga uczestniczyła w boju nad Wilją w rejonie Bystrzycy. Wspierała piechotę i uniemożliwiła bolszewikom sforsowanie rzeki. Wobec groźby okrążenia bateria wycofała się do Nowowilejki. Pozostałość 5 baterii osłaniała Wilno w rejonie Pohulanki i Mejszagoły, a dowództwo dywizjonu i 6 bateria znajdowały się w dyspozycji gen. Boruszczaka. 14 lipca 4 bateria i pluton 5 baterii uczestniczyły w walkach o Wilno. Przewaga bolszewików oraz brak odwodów zmusiły oddziały polskie do opuszczenia miasta. Artyleria wycofała się przez Landwarów do Olkiennik, skąd eszelonem została przewieziona do Oran, dołączając tu do reszty II dyonu. 17 lipca dywizjon rozpoczął odwrót. 22 lipca dotarł do Wasilkowa. Tu, wobec całkowitego zużycia będących na wyposażeniu armat rosyjskich wz. 02, baterie 4. i 6. zostały załadowane do eszelonu i przewiezione do Modlina. Tu przezbrojono je w rosyjskie 48 liniowe haubice.
W tym czasie 5 bateria walczyła pod Grodnem i Kuźnicą. Podczas odwrotu na Sokółkę bateria ogniem na wprost odrzuciła nieprzyjaciela atakującego maszerującą kolumnę V Brygady Artylerii, a 2 sierpnia, pod Zaszkowem, wspierała ogniem II Brygadę Litewsko–Białoruską. Przez kolejne dni bateria udaremniała wszelkie próby bolszewików przekroczenia Nurca. Od 12 do 16 sierpnia 5 bateria wspierała własną piechotę kierunku radzymińskim. W tym samym czasie 4. i 6. baterie toczyły walki pod Modlinem. 18 sierpnia cały II dywizjon transportem kolejowym skierowany został do Platerowa. Stąd, bez styczności z nieprzyjacielem, maszerował przez Siemiatycze do Bielska i dalej nad Wisłocz. 6 września dotarł do Nowej Woli. 8 września 5 bateria wspierała pod Skroblanami i Józefowem ogniem na wprost wypad na tyły wroga strzelców konnych 1 DLit.-Biał..
Wkrótce cały dywizjon został skierowany do rejonu Augustowa. Dalej przez Sejny, Giby i Druskienniki doszedł do Niemna. Tu rozdzielono dywizjon. 4 baterię przydzielono do II Brygady Lit.–Biał. i działała w kierunku Jeziory, a II dyon maszerował z I Brygadą Lit.–Biał. na Wasiliszki.
W nocy z 25 na 26 września 4 bateria walczyła z 63 Brygadą Strzelców pod Nową Rudą, a reszta dywizjonu w ciągłych walkach przebijała się z Porzecza do Wasiliszek i 27 września doszła do m. Lebioda. Na początku października dywizjon przemaszerował do Ejszyszek.
Formowanie i walki I/216 pułku artylerii polowej.
7 sierpnia 1920 roku Ministerstwo Spraw Wojskowych nakazało sformowanie I dywizjonu 216 pułku artylerii polowej Ochotników Kresowych. Dywizjon rozwijał się w Grudziądzu na bazie baterii zapasowej 16 pułku artylerii polowej. Na dowódcę dywizjonu wyznaczono kpt. Wacława Szalewicza. Dowództwo 1 baterii objął por. Stanisław Nowicki, dowódcą 2 ba został ppor. Henryk Tokarczyk, a 3. – por. Jan Fonberg.
Już pierwszego dnia zgłosili się do cytadeli grudziądzkiej pierwsi ochotnicy. Nowo powstały dywizjon dysponował zaledwie 10 karabinami; nie posiadał dział. W końcu sierpnia dywizjon otrzymał 12 jaszczy, broń ręczną i maszynową. Na początku września dywizjon osiągnął gotowość marszową. 8 września wyruszył koleją do Białegostoku. Tu otrzymał 12 rosyjskich dział oraz konie. 29 września osiągnięto gotowość bojową i natychmiast wyruszono do Grodna i dalej do Ejszyszek. Z powodu złego stanu koni pozostawiono w Grodnie 2 baterię. W Ejszyszkach dołączono do II/1 pap Lit.–Biał. Wtedy też oba oddziały tworzące później 29 pułk artylerii polowej spotkały się po raz pierwszy.
Walki II/1 pułku artylerii polowej i I/216 pap o Wilno.
8 października 1920 roku oddziały polskie dowodzone przez gen. Lucjana Żeligowskiego ruszyły w kierunku Wilna. 9 października nad Waką doszło do starć z oddziałami litewskimi. 1 bateria 1/216 pap por. Stanisława Nowickiego z odkrytych stanowisk w rejonie Słobódki zniszczyła litewskie karabiny maszynowe, a 3 bateria ppor. Tokarczyka ze stanowisk w rejonie wsi Wojdaty powstrzymała kontratak litewski.
W tym czasie II/l pap Lit.–Biał. wspierał piechotę podczas walk pod Jaszunami i Rudominem. W związku z utworzeniem Litwy Środkowej, 1/216 pap przemianowany został na 1/2 pap Wojsk Litwy Środkowej. Obie baterie tego dywizjonu uczestniczyły w walkach o Landwarów, Stare i Nowe Troki. 16 października w rejonie Starych Trok dywizjon odpierał z powodzeniem silne ataki litewskie.
18 października pod Wieliczkowem, 1 bateria samodzielnie zlikwidowała silny wypad kawalerii litewskiej. Była to już ostatnia walka, w której uczestniczył dywizjon. Wkrótce I dyon uzupełniony został przez przybyłą z Grodna 2. baterię. 19 grudnia czterobateryjny dywizjon obsadził czwartą linię obrony Wilna. 1 bateria zajęła stanowiska ogniowe w Jerozolimce, 2 bateria – w Fabjaniszkach, 3 bateria – w Bujwidziszkach, a 4 bateria – w Werkach.
W tym czasie II/1 pap Lit.–Biał. bronił Wilna przed Litwinami. 13 października walczył pod Bukiszkami; jego 5 bateria z odkrytych stanowisk obezwładniła litewskie karabiny maszynowe. Potem II dyon uczestniczył w boju o Mejszagołę, Muśniki i pod Gryciunami. Pod Gryciunami dywizjon doczekał rozejmu.
Kawalerowie Virtuti Militari.
Ponadto 109 żołnierzy pułku otrzymało Krzyż Zasługi Wojsk Litwy Środkowej.
Pułk w okresie pokoju.
W wyniku przeprowadzonej reorganizacji 2 pułku artylerii polowej Wojsk Litwy Środkowej, w lipcu 1921 roku utworzono trzy dywizjony artylerii po dwie baterie, a we wrześniu tego roku 2 pułk artylerii polowej został przemianowany na 29 Litewsko–Białoruski pułk artylerii polowej. Wtedy odeszła do macierzystego pułku, pełniąca funkcję baterii szkolnej, 2/4 pułku artylerii polowej.
Jesienią 1922 roku pułk przeszedł do nowych miejsc postoju. Dowództwo pułku, I i II dywizjon stanęły w Grodnie, a III dywizjon w Suwałkach. W 1923 roku I dyon zamienił się garnizonem z III dywizjonem. Po przesunięciach dowództwo pułku i II dyon zajęły koszary im. Dąbrowskiego w Grodnie, a III dyon na Foluszu. 9 października 1924 roku przy 29 pap została sformowana samodzielna bateria artylerii przeciwlotniczej nr 2. W kwietniu 1926 roku bateria przeformowana została w samodzielny dywizjon artylerii przeciwlotniczej nr 1. W tym okresie podporządkowane były także Pomocnicza Składnica Uzbrojenia nr 3 i 3 Oddział Służby Uzbrojenia. W 1931 roku dywizjon artylerii przeciwlotniczej usamodzielnił się. W związku z wprowadzeniem w życie „Planu mobilizacyjnego S”, w 1928 roku utworzono w I dyonie w Suwałkach 3 baterię. Dywizjon pełnił rolę oddziału osłonowego. Bateria rozwiązana została 1938 roku.
Warunki zakwaterowania pułku oceniane były jako niedostateczne. Brak kredytów uniemożliwiał dokonanie radykalnych remontów. Sytuacja nie poprawiła się do wybuchu wojny. W dziedzinie szkoleniowej od kwietnia 1932 roku III dyon dysponował ośrodkiem ćwiczeń o powierzchni 64,5 ha na Czachowszczyźnie. Mankamentem był brak w Grodnie krytej ujeżdżalni. W 1934 roku zapoczątkowano budowę strzelnicy przy II dyonie. Życie sportowe koncentrowało się w sekcjach WKS Grodno.
W latach dwudziestych wszystkie działa należały do kategorii „B” i były mocno zużyte. W latach 1926/27 brakowało do wyposażenia etatowego jednej armaty kal. 75 mm wz. 97, a 4 dalsze armaty i 2 haubice kalibru 100 mm wz. 14 znajdowały się w naprawach. W pułkowych magazynach mobilizacyjnych brakowało sprzętu artyleryjskiego przeznaczonego dla 29 pułku artylerii polowej. Brakowało też lornetek, busoli, furażu, 30 kbk i 54 pistoletów. W późniejszych latach pułk otrzymał nowe armaty wz. 97 i nowe haubice, już polskiej produkcji wz. 14/19P.
W latach trzydziestych pułk miał na etacie 4 pojazdy mechaniczne: motocykl CWS, łazik, samochód CWS i samochód ciężarowy Polski Fiat. W pułku prowadzono przymusowe nauczanie analfabetów. Ważnymi wydarzeniami w życiu pułku były święta państwowe i wojskowe. Podczas takich dni organizowane były uroczystości, defilady, gry i zabawy sportowe. Dzień święta pułkowego został wybrany symbolicznie. 7 sierpnia nawiązywał do dnia, w którym w 1920 roku do 216 ochotniczego kresowego pap, formowanego w cytadeli grudziądzkiej, przyszli pierwsi ochotnicy z kresów. Dzień ten, faktycznie obchodzony jako dzień święta pułkowego niemal od początku istnienia pułku, oficjalnie zatwierdzono dopiero Dziennikiem Rozkazów MSWojsk. nr 16 z 19 V 1927 poz. 174. Dość często obchodzono go w okresie szkoły ognia, na OC Pohulanka.
W drugiej połowie lat trzydziestych pułk należał do słabiej wyszkolonych oddziałów artylerii. Potwierdzały to inspekcje przeprowadzane przez Inspektora Armii gen. Norwid–Neugebauera. Wizytowany przez niego pułk podczas szkoły ognia w OC Pohulanka, w dniach 9–10 VIII 1937, został oceniony następująco:
Mobilizacja.
Zgodnie z planem mobilizacyjnym „W”, cały pułk rozwijał się w alarmie, przy czym I i II dywizjon miały zostać wyposażone w armaty kal. 75 mm wz. 97, III dyon w haubice kal. 100 mm wz. 14/19P. Ponadto pułk mobilizował dwie kolumny taborowe jednokonne o nr 319 i 320 w czasie do 52 i 60 godzin oraz jednokonny warsztat taborowy nr 317 w czasie 60 godzin.
W połowie sierpnia przystąpiono do formowano baterii alarmowej w dywizjonie stacjonującym w Suwałkach. Jej zadaniem miała być bezpośrednia osłona garnizonu suwalskiego przed niespodziewanym napadem od strony Prus Wschodnich. Jej wystawienie odbyło się kosztem pozostałych baterii I dyonu. Po ukończeniu mobilizacji 1 baterię skierowano do rejonu osłonowego, przy szosie Suwałki – Bakałarzewo.
Mobilizacja alarmowa dla pozostałych pododdziałów pułku rozpoczęła się 24 sierpnia o 6:00. W Suwałkach I dyon przyjmował rezerwistów tylko jedną dobę. 25 sierpnia mobilizacja została przeniesiona do okolicznych wsi. Po osiągnięciu gotowości marszowej I/29 pal z 41 pułkiem piechoty (bez baonu) wyruszył na pozycję przesłaniania w rejon Raczki – Szypliszki. Jego 2 bateria stanęła w rejonie Zielone Kamedulskie.
W tym samym czasie mobilizowały się pododdziały garnizonu grodzieńskiego. Wieczorem 25 sierpnia III dyon osiągnął gotowość marszową. Kolumna amunicyjna wyposażona została w 15 jaszczy austriackich. Braki wystąpiły w pistoletach, zaś hełmy typu francuskiego otrzymał tylko zwiad dywizjonowy. Nie otrzymano ani jednej radiostacji. 29 i 30 sierpnia prowadzono ćwiczenia zgrywające. Następnego dnia dywizjon wymaszerował na stację w Grodnie. W godzinach popołudniowych nastąpił odjazd. II dyon początkowo mobilizował się w koszarach w Grodnie i na Foluszu, a następnie mobilizacja została przeniesiona do okolicznych wsi. 4 bateria formowała się w m. Trycze, 5 bateria we wsi Adamowicze, a 6 bateria i kolumna amunicyjna we wsi Mickiewicze. Brakowało pistoletów. 28 sierpnia na Foluszu odbyła się przysięga całości II dywizjonu. 29 sierpnia dywizjon załadował się na eszelony i wyjechał w kierunku Warszawy. 30 sierpnia eszelony II dyonu dotarły do stacji kolejowej Radziwiłłów. Po wyładowaniu wyruszono do lasów na zachód od Rawy Mazowieckiej.
W ramach mobilizacji powszechnej w I rzucie w Grodnie zmobilizowano baterię marszową 29 pal. W II rzucie mobilizacji powszechnej w Prużanie 29 pal mobilizował Ośrodek Zapasowy Artylerii Lekkiej nr 3.
Od 1 września do 10 września używano kryptonimów radiowych. Dowódca pułku otrzymał kryptonim TOPOR, oficer zwiadowczy pułku WIDŁY, oficer łączności pułku WIEŻA, dowódca I dyonu OSZCZEP, 1 bateria GUMA, 2 bateria ROWER, 3 bateria ŁAWKA, dowódca II dyonu TASAK, 4 bateria LASKA, 5 bateria STUDNIA, 6 bateria WIOSŁO, dowódca III dyonu TALERZ, 7 bateria TRĄBA, 8 bateria IZBA, 9 bateria KLEJNOT.
29 pal w kampanii wrześniowej.
W bitwie pod Piotrkowem Trybunalskim
Zgodnie z planem, 1 września 1939 roku 41 pułk piechoty i I/29 pal znajdowały się na Suwalszczyźnie. III dywizjon, po wyładunku w Skierniewicach, maszerował do wsi Złota koło Głuchowa i tam zorganizował postój. 2 września otrzymano kolejne rozkazy do marszu. Dywizja maszerowała do rejonu nadleśnictwo Błogie – kol. Grabowa – Unewel. II dywizjon maszerował do rejonu przez Spałę. Do świtu następnego dnia osiągnięto nakazane rejony. Baterie zajęły stanowiska ogniowe z kierunkiem na Małe Końskie. 3 września w ciągu dnia stanowiska ogniowe II dywizjonu, a szczególnie 4. baterii, były kilkakrotnie atakowane przez niemieckie samoloty; rannych zostało 2 kanonierów. Nocą z 3 na 4 września nastąpił przemarsz pułku do rejonu Sulejów – Taraska, gdzie zatrzymano się na postój wraz z 76 pułkiem piechoty. W rejonie Sulejowa pierwsze straty poniósł III dywizjon. Rano w Skierniewicach został wyładowany I/29 pal (bez 2. i 3 baterii). Natychmiast ukryto się w okolicznych lasach. Wieczorem wraz z 41 pp (bez dwóch batalionów) podjęto marsz w kierunku miejsca postoju 29 Dywizji Piechoty.
5 września w lesie koło m. Taraska zbombardowane zostały tabory pułkowe. Około 18:00 dywizja otrzymała rozkaz natarcia w kierunku Bełchatowa z podstaw wyjściowych w rejonie Piotrkowa Trybunalskiego. Marsz w kierunku Prudki rozpoczął się około 20:00. Grupy rozbitków i duże ilości taborów powodowały, że kolumna marszowa od początku była mało uporządkowana i porwana. Dodatkowy chaos wprowadził dowódca armii, który osobiście kierował ruchem oddziałów przez most na Pilicy. Jednocześnie zarządzona została osłona Sulejowa. Rozkaz ten otrzymał między innymi I/29 pal (bez dwóch baterii). Po stwierdzeniu obecności Niemców w rejonie Piotrkowa Trybunalskiego, odwołano planowane natarcie w kierunku Bełchatowa, a dywizję skierowano do lasów w rejonie Koła. W czasie marszu kolumna II dywizjonu została zaatakowana przez niemiecką broń pancerną; od tej pory marsz odbywał się polnymi drogami.
Rozkazu o zmianie kierunku marszu nie otrzymał dowódca III dywizjonu. Dywizjon maszerował dalej za batalionem I/76 pp. W czasie marszu spotykano nocujące niemieckie oddziały pancerno–motorowe. Zniszczono sporo pojazdów pancernych i mechanicznych. Przed świtem 6 września osiągnięto most na rz. Luciąża, w rejonie kolonii Witów. Jako pierwsza przekroczyła go bateria 7/29 pal. Po niej rozpoczęła przeprawę dywizjonowa kolumna amunicyjna. Jednak już pod drugim jaszczem 7 baterii nawierzchnia mostu załamała się. Opóźniło to przeprawę pozostałych baterii. Około godz. 4:00 kolumna dotarła do szosy Piotrków Trybunalski – Częstochowa. Po dotarciu do Longinówki kolumnę zatrzymał ostrzał broni maszynowej. Maszerująca w szpicy 7 bateria zajęła stanowiska ogniowe przy szosie i otworzyła ogień. Ogień dywizjonu był niezwykle skuteczny i spowodował duże straty wśród stojących w rejonie na południe od Longinówki i przygotowujących się do dalszego marszu zaopatrzeniowych kolumn samochodowych niemieckiej 1 Dywizji Pancernej. Zniszczono wiele pojazdów mechanicznych, zapaliło się sporo cystern. Wkrótce Niemcy pojawili się z tyłu polskiego ugrupowania. Atak odparto. Dowodzący całością sił ppłk dypl. Stanisław Sienkiewicz przeświadczony był, iż lada chwila na polu walki zjawi się reszta dywizji. Nakazał kontynuowanie natarcia na Longinówkę. Wkrótce oddziały polskie znalazły się w okrążeniu i zaczęły ponosić coraz większe straty. Około 6:00 rozpoczął się atak niemieckich czołgów. Wszystkie haubice dywizjonu strzelały ogniem na wprost niszcząc wiele czołgów nieprzyjaciela. Nie udał się manewr zmiany stanowisk ogniowych. W niemieckim ogniu przodki nie mogły podjechać do stanowisk. W 8 baterii wycofały się 2 działony, ale i one ostrzelane bronią maszynową czołgów zamilkły. Osamotnionej 9 baterii udało się zniszczyć ogniem na wprost 5 czołgów niemieckich, a następnie zaprzodkować i zejść ze stanowisk. Pozostawiono wtedy jedną haubicę. Następne dwie haubice, wraz z plutonem kolumny amunicyjnej, zostały wkrótce zaskoczone ogniem i z powodu wybicia koni pozostały na pobojowisku. Tylko ostatniemu działonowi udało się wycofać, zająć stanowisko ogniowe koło nasypu kolejowego i otworzyć ogień do czołgów. Jednak niebawem cała obsługa poległa, kończąc walkę 9 baterii.
Pozostała część dywizjonu prowadziła walkę do chwili wybicia obsług lub ich rozjechania. Zginął między innymi dowódca III dywizjonu kpt. Zygmunt Szymyślik; część niedobitków dostała się do niemieckiej niewoli. O 7:00 walka dobiegła końca. Część żołnierzy dostała się do niewoli, część dołączyła do IV/19 pułku artylerii lekkiej mjr. Henryka Spaltensteina, dzieląc losy tej grupy. Jedynie 7 baterii, mimo straty 2 haubic, 24 poległych i 7 rannych, udało się wyrwać z kotła i dotrzeć do lasów spalskich. Operowała w tym rejonie przez 2 tygodnie, po czym jej dowódca kpt. Zygmunt Jerzykiewicz, po zakopaniu broni i zdemontowaniu obu haubic, rozwiązał pododdział.
6 września dowództwo 29 pal, II dywizjon, 29 dywizjon artylerii ciężkiej oraz tabory pułkowe znajdowały się w rejonie wsi Koło. Baterie zajęły stanowiska ogniowe w rejonie szosy, z kierunkiem strzału na Piotrków – Sulejów, skąd oczekiwano pojawienia się niemieckiej broni pancernej. Dowódca 29 DP nie miał łączności z oddziałami w rejonie Sulejowa, tj. z III/76 pp, 41 pp (bez I i II baonu) oraz I/29 pal (bez 1. i 2 baterii). Około południa nadszedł rozkaz przeprawienia oddziałów przez Pilicę. Koncentrację oddziałów planowano w rejonie Smardzewice – Twarda. Część II dyonu skierowano do Tomaszowa, aby przekroczył rzekę po tamtejszym moście. Groźba ataku z powietrza zmusiła dowódcę 6 baterii, kpt. Jana Polaka, do wydania rozkazu marszu w rozproszeniu. Mimo to oddział stracił 4 zabitych i 8 rannych żołnierzy oraz 12 koni i jaszcz z amunicją. 4 bateria, zaatakowana przez kilka samolotów typu Ju-87, straciła kilku rannych kanonierów; zginęło też kilka koni.
Przedzieranie się ku Wiśle
Wieczorem nowy rozkaz polecał obronę lasu Inowłódz. I/29 pal (bez 1. i 2 baterii) podporządkowany został Wileńskiej BK i użyty przez nią do dozorowania Pilicy i Czarnej. Kolejny rozkaz nakazywał I/29 pal dołączenie przez Opoczno do swojej dywizji. Tłumy uchodźców blokujące drogi, brak pozostałych baterii, odwrót bez walki, spowodowały spadek odporności psychicznej u wielu żołnierzy. Gdy w pewnej chwili rozległ się okrzyk „czołgi”, wybuchła panika. Z szeregów ubyła część żołnierzy, którzy w powstałym zamieszaniu oderwali się od oddziału. 7 września o świcie resztki 29 pal znalazły się w rejonie przeznaczenia. Jednostki maszerowały dalej do lasów w rejonie Brudzewic. Do wieczora w lesie koło gajówki Giełzów znalazły się między innymi dowództwo 29 pal, I/29 pal (bez 1. i 2 baterii) i II/29 pal. O zmroku, w czasie formowania się kolumny, cały rejon został ostrzelany silnym, chociaż niecelnym, ogniem artylerii dalekonośnej. Wybuchła panika, którą skutecznie opanował będący na miejscu ppłk Tadeusz Graff. Wkrótce okazało się, że ostrzał spowodowali niemieccy dywersanci przebrani za uciekinierów oraz osobnik w mundurze podchorążego. Wskazywali oni przy pomocy rakiet cele. Złapani na gorącym uczynku zostali rozstrzelani na miejscu. Prawdopodobnie wtedy od kolumny marszowej oderwała się część dowództwa I/29 pal z 3. baterią oraz 5 bateria, które maszerowały oddzielnie.
8 września w godzinach porannych część artylerii przeszła przez Odrzywół. Tu zaatakowała niemiecka 13 DPZmot. W odparciu Niemców uczestniczyła 6 bateria. Przy zmianie stanowisk poniesiono straty w ludziach i koniach. Około 13:00 niemiecki oddział pancerno-motorowy uderzył na miejsce postoju dowództwa 29 DP. Doszło wtedy do jej ostatecznego rozproszenia, a oddziały samorzutnie skierowały się ku Wiśle. Ranny dowódca 29 DP został ewakuowany do Dęblina. Wraz z nim odjechał także dowódca AD 29 DP, płk Włodzimierz Arwaniti. Ostatecznie resztki 29 pal dotarły do rejonu Ulowa. Tu 4 bateria zajęła stanowiska ogniowe i wraz z kompanią kolarzy osłaniała odwrót resztek 13 Dywizji Piechoty i 29 DP. Stąd w nocy z 9 na 10 września dowództwo pułku i II dyon (bez 5 baterii) przemaszerowały do lasów pod Stawiszynem, a następnej nocy dotarto do lasów na północ od Cecylówki. W tym rejonie do grupy ppłk. Graffa dołączyły bataliony III/76 pp i III/81 pułku piechoty oraz dywizjon I/3 pułku artylerii ciężkiej. Zgrupowanie to odparło niemieckie natarcie od strony Głowaczowa, po czym prowadzono walkę ogniową do zmroku 11 września. W trakcie walk 4 bateria stoczyła pojedynek z niemiecką baterią artylerii. W efekcie działa nieprzyjaciela zostały zmuszone do milczenia, a pododdział kpt. Ksawerego Smolskiego stracił 4 zabitych i 5 rannych. W nocy z 11 na 12 września oddziały polskie oderwały się od Niemców i odskoczyły ku Wiśle. Resztki 29 pal maszerowały samotnie, bez osłony piechoty, co ułatwiało ataki niemieckim dywersantom. Dowódca 29 pal, ppłk Tadeusz Graff, został ciężko ranny podczas walk ze ścigającymi oddziałami niemieckimi. Po nim dowództwo resztek pułku i całej grupy objął dowódca II dywizjonu – mjr Jan Matuszewski. W nocy z 13 na 14 września do Wisły w rejonie Podole Nowe, na wschód od Mniszewa, dotarła 4 bateria i większość taborów pułku prowadzonych przez por. Mariana Wedera. 4/29 pal była atakowana przez lotnictwo niemieckie. Z powodu braku przeprawy zatopiono zbędny sprzęt, po czym przeprawiono się przez rzekę drobnymi grupami.
9 września 3. i 5 bateria, które podczas drogi odłączyły się, dotarły w rejon Grabowego Lasu na zachód od Głowaczowa. 10 września maszerowały północnym brzegiem Radomki ku Wiśle. Dowództwo objął kpt. Stanisław Potocki z 3 baterii. W czasie marszu nastąpił atak niemieckiego podjazdu pancernego, z którym stoczono zwycięską walkę, zaś 5 bateria strzelała ogniem odbitkowym. 11 września w południe baterie doszły do lasu na północ od Ryczywołu. Tu podjęto próby przebicia się przez ugrupowanie niemieckiej 1 DLek. Ponawiano je do świtu 12 września, lecz wszystkie próby skończyły się niepowodzeniem. Ostatecznie małym grupom artylerzystów 29 pal, już bez sprzętu pozostawionego na pobojowisku lub zdemontowanego w lesie, udało się wydostać z okrążenia. Podczas starcia z niemieckim patrolem zginął dowódca 3 baterii, kpt. Stanisław Potocki. Resztki 3. i 5 baterii przeprawiły się przez Wisłę i po dotarciu do Warszawy weszły w skład 5 dywizjonu artylerii ciężkiej, uczestnicząc w obronie stolicy.
Walki o przebicie się do Warszawy
Do świtu 14 września resztkom II/29 pal mjr. Jana Matuszewskiego udało się przeprawić przez Wisłę z 6 armatami. Dzięki znalezionej barce, udało się przeprawić 6 baterię i dwa działony 4 baterii. Wieczorem dywizjon został ostrzelany przez dywersantów niemieckich. Ich ogień skoncentrował się przede wszystkim na 4 baterii. Wtedy dowódca II plutonu 4 baterii, ppor. rez. Stanisław Zieliński wraz z pchor. Meierem odprzodkowali jedną armatę i otworzyli ogień do dywersantów. W pośpiechu pierwsze pociski zostały wystrzelone bez zapalników. Dopiero po użyciu uzbrojonych pocisków i po włączeniu się do walki drugiego działonu, broń maszynowa umilkła.
Na prawym brzegu Wisły mjr Matuszewski nawiązał łączność z resztkami 13 Dywizji Piechoty. W nocy z 16 na 17 września II/29 pal wyruszył z rejonu Mniszewa do lasów na północ od m. Wilga. Stąd, już w ramach zgrupowania oddziałów 19 DP, maszerował w kierunku Natolin – Czarnowiec i 17 września dotarł do rejonu m. Osieck. Tu zarządzono odpoczynek. Około 18:00, podczas formowania kolumny marszowej, 5 samochodów pancernych zaatakowało oddziały polskie. Działony II dywizjonu otworzyły ogień, zmuszając wozy pancerne do wycofania się. Kolumna ruszyła w kierunku na Otwock. Rano 18 września dotarto do Jabłonny koło Otwocka. Tu zatrzymano się na dzienny postój. O zmroku zaś ruszono w kierunku Falenicy, docierając do niej o świcie 19 września. Przystąpiono do organizowania obrony okrężnej. Dowództwo nad całością artylerii zgrupowania powierzono mjr. Matuszewskiemu. Artyleria dysponowała 14 armatami oraz jedną jednostką amunicji na lufę. 19 września rano zorganizowano obronę w rejonie sanatorium żydowskiego. Obsługi w 4 baterii uzupełniono ochotnikami z piechoty. Około południa nastąpił niemiecki atak. Walki trwały cały dzień. Około 22:00 dowódca zgrupowania, płk dypl. Kaliński wydał rozkaz zniszczenia sprawnych jeszcze dział i przebijania się do Warszawy małymi grupami. Większości żołnierzy 29 pal nie powiodło się to i następnego dnia dostali się do niewoli niemieckiej. 
Na Lubelszczyźnie 
W trakcie przeprawy przez Wisłę łączność z główną grupą 29 pal utraciły zwiady 4 i 6 baterii, część zwiadu dywizjonu II/29 pal i zwiad 29 pal. Po krótkim postoju w rejonie Maciejowic, zbierając po drodze pojedynczych żołnierzy 29 pal, zwiady pomaszerowały na wschód do Zamościa. W Zamościu sformowano z nich baterię artylerzystów. Następnie, walcząc po drodze z niemieckimi podjazdami pancerno-motorowymi, bateria skierowała się w rejon Tomaszowa Lubelskiego, gdzie dotarła 24 września. Z uwagi na okrążenie przez wojska niemieckie i sowieckie, bateria podjęła próbę przedarcia się nocą 24/25 września. Próba nie powiodła się, bateria została rozwiązana, a żołnierze w większości wpadli w ręce sowieckie. 
1 i 2 bateria w obronie Warszawy 
1 września dywizjon I/29 pal stacjonował na odcinku Augustów jako osłona mobilizacji. Wieczorem bateria 1/29 pal rozwinęła się do walki. W nocy 1/2 września baterie podjęły marsz do Suwałk celem załadowania się do transportów kolejowych i odjazdu w ślad za macierzystym pułkiem. 2 września odjechały kolejno transporty dowództwa dywizjonu, 3, 2 i 1 baterii. W trakcie załadunku została zbombardowana 2/29 pal ponosząc stratę 7 rannych kanonierów; w trakcie transportu bateria była jeszcze nieskutecznie dwukrotnie bombardowana przez lotnictwo niemieckie. Trasa wiodła przez Augustów, Łosośnę koło Grodna, Białystok, Tłuszcz, Warszawę i dalej do Skierniewic. 3 września znajdujące się w prawobrzeżnej Warszawie na dworcu 2 i 1 baterie zostały na rozkaz dowódcy obrony Warszawy gen. bryg. Waleriana Czumy rozładowane z transportów kolejowych. 4 września bateria 1/29 pal została dyslokowana na Ochotę, a 2/29 pal na Mokotów. Obie baterie ustawiono jako artylerię przeciwpancerną i towarzyszącą do strzelań na wprost na ulicach Woli i Ochoty. Od 5 do 8 września przy pomocy osób cywilnych wybudowano stanowiska armat, schrony dla obsług i na amunicję. Przy pomocy dwóch przydzielonych samochodów ciężarowych zgromadzono 12 jednostek ognia przy bateriach uzyskanych z magazynów w Palmirach koło Warszawy. 8 września bateria 1/29 pal nawiązała kontakt ogniowy z niemieckim oddziałem rozpoznawczym, niszcząc jeden czołg, a oddział zmuszając do odwrotu. 9 września obie baterie prowadziły walki z niemiecką 4 Dywizją Pancerną atakującą Ochotę i Wolę; tego dnia działony 1 i 2 baterii zniszczyły 17 czołgów niemieckich i kilka innych pojazdów. 10 września obie baterie prowadziły dalsze walki, ale o nieco mniejszym natężeniu; pozyskano jedną dodatkową armatę do 1 baterii. Przez następne dni prowadzono ostrzał pozycji niemieckich, niszcząc punkty ogniowe i grupy piechoty niemieckiej. Od 15 września 2/29 pal wspierała walki batalionu IV/21 pułku piechoty. 21 września, w ciężkich walkach, bateria 2/29 pal powstrzymała natarcie niemieckiej piechoty, niszcząc wraz z obsługami 2 niemieckie działa piechoty przy ul. Odyńca. 23 września dołączono do obu baterii 29 pal baterię 3/10 pułku artylerii lekkiej, a dowództwo nad odtworzonym I dywizjonem 29 pal objął mjr Jan Matuszewski, który przedarł się do Warszawy wraz z pozostałościami 13 DP. 25 września szczególnie ciężkie walki prowadziła 2 bateria w okolicach ul. Puławskiej. 27 września prowadzono walki na odcinku obu baterii. 29 września odtworzony I dywizjon odmaszerował do Łazienek, gdzie nastąpiła kapitulacja. Część broni ukryto, część uszkodzono, pozostałą złożono w Łazienkach. 
Oddział zbierania nadwyżek 29 pal.
Po zakończeniu mobilizacji został zorganizowany oddział nadwyżek pod dowództwem majora Stefana Świnarskiego. Oddział razem z baterią marszową liczył kilkudziesięciu oficerów i około 1000 szeregowych. Żołnierze, którzy nie zostali wcieleni do baterii marszowej, byli źle umundurowani, bądź w ogóle nie posiadali mundurów. Oddział nie posiadał żadnego sprzętu artyleryjskiego, a żołnierze nie zostali uzbrojeni. 2 września koszary pułku zostały zbombardowane przez Luftwaffe, lecz Oddział nie poniósł strat w ludziach. 9 września Oddział Nadwyżek przewieziono z Grodna do Wilna. Uzupełniono umundurowanie i częściowo uzbrojono go w broń ręczną. Z OZN 29 pal sformowano 4 baterie nadwyżek osobowych. Poza mjr. Stefanem Świnarskim, w Oddziale pełnili służbę między innymi: kpt. Karol Wyrzykowski (oficer mobilizacyjny pułku), ppor. artylerii Marian Jerzy Chudziński, ppor. rez. powołany do służby czynnej Ryszard Piotr Ganasiński (młodszy lekarz weterynarii) oraz kilkudziesięciu oficerów rezerwy, w tym por.: Tadeusz Bornholtz, Stanisław Michał Drewnowski, Stanisław Grochowski, Edward Marcinkiewicz, Ludwik Sroczyński, Józef Solecki, Rymsza, Biernacki, Dzierżyński, Tobiasz, Zecer i Henryk Zelwinder. 18 września trzy baterie Oddziału opuściły Wilno, przez Landwarów przeszły do miejscowości Zawiasy i 19 września zostały internowane na Litwie. 4 bateria nadwyżek osłaniała Wilno od strony Lipówki, skąd wieczorem 18 września dotarła do Landwarowa. 19 września wieczorem osiągnęła miejscowość Zawias. Wycofywała się wzdłuż granicy litewskiej; 23 września w miejscowości Kadesz przekroczyła granicę. Bateria marszowa 29 pal do 15 września stacjonowała w Grodnie, oczekując rozkazu wymarszu na front. 15 września transportem kolejowym dotarła do Wilna i zakwaterowana została w koszarach Truskolańskich. 18 września odmaszerowała wraz z innymi oddziałami w kierunku granicy litewskiej, którą przekroczyła 19 września po południu. W czerwcu 1940 roku, po aneksji Litwy, żołnierze zostali przewiezieni na terytorium ZSRR. Część oficerów trafiła do Obozu NKWD w Griazowcu. W sierpniu 1941 roku zostali zwolnieni z obozu i przyjęci do Polskich Sił Zbrojnych w ZSRR. Major Świnarski został organizatorem i pierwszym dowódcą 6 pal.
Symbole pułkowe.
Sztandar.
2 listopada 1937 roku Prezydent RP Ignacy Mościcki zatwierdził wzór sztandaru dla 29 pal.
3 lipca 1938 roku, w Wilnie, podczas uroczystości wręczenia oddziałom artylerii sztandarów ufundowanych przez społeczeństwo Wilna i północno-wschodnie ziemie Rzeczypospolitej, Marszałek Polski Edward Śmigły-Rydz wręczył dowódcy pułku sztandar.
Sztandar został wykonany zgodnie z wzorem określonym w rozporządzeniu Prezydenta Rzeczypospolitej z dnia 13 grudnia 1927 o godłach i barwach państwowych oraz o oznakach, chorągwiach i pieczęciach.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 29 w wieńcach laurowych.
Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach: wizerunek Matki Boskiej Ostrobramskiej, Świętej Barbary, herb Grodna i odznakę pamiątkową pułku. 
Na ramionach krzyża kawaleryjskiego znajdowały się napisy: „Grudziądz 7 VIII 1920” i „Wilno 9 X 1920”.
Odznaka pamiątkowa.
25 lipca 1925 roku generał dywizji Stefan Majewski w zastępstwie Ministra Spraw Wojskowych zatwierdził wzór odznaki pamiątkowej 29 pułku artylerii polowej. Odznaka o wymiarach 40x40 mm ma kształt krzyża maltańskiego o ramionach pokrytych białą emalią ze srebrnymi krawędziami. Na środek krzyża nałożona emaliowana trójpolowa tarcza z herbami Polski, Litwy i Rusi. Na ramionach krzyża wpisano numer i inicjały „29 P.A.P.” oraz datę powstania pułku „7.VIII.1920”. Między ramionami krzyża skrzyżowane złocone lufy armatnie. Pięcioczęściowa – oficerska, wykonana w srebrze, emaliowana. Wykonawcą odznak był Józef Michrowski z Warszawy. Odznaki po raz pierwszy nadane były w przeddzień święta 3 maja w 1930 roku
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 7 sierpnia jako datę święta pułkowego.
Żołnierze pułku.
Dowódcy pułku:
Żołnierze 29 pułku artylerii lekkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Tradycje.
Tradycje pułku kultywowały pododdziały artylerii 29 Szczecińskiej Brygady Zmechanizowanej im. Króla Stefana Batorego.

</doc>
<doc id="1184432" url="https://pl.wikipedia.org/wiki?curid=1184432" title="Kot w butach (ujednoznacznienie)">
Kot w butach (ujednoznacznienie)

Tytuły dzieł.
Kinematografia:
Inne:

</doc>
<doc id="1184434" url="https://pl.wikipedia.org/wiki?curid=1184434" title="Niesprawności państwa">
Niesprawności państwa

Niesprawności państwa (ang. "government failure") – kategoria oceny skuteczności działania państwa. Nieefektywność i niesprawiedliwość działań państwa głosi teoria wyboru publicznego, która stosuje metodologię ekonomii do analizy procesów politycznych. Jednocześnie brak jest jednolitej teorii niesprawności sektora publicznego. Negatywny stosunek badaczy do interwencji państwa wynikał z dokonujących się w latach 60. XX wieku zmian w funkcjonowaniu gospodarek krajów wysoko rozwiniętych – niskiej efektywności działań państwa, a jednocześnie sytuacji bliskiej pełnego zatrudnienia. Niesprawność państwa przejawia się według zwolenników szkoły praw własności w tych samych sferach co niedoskonałość rynku, tj. w sferze alokacji, stabilizacji i podziału.
Jeśli chodzi o alokacyjną (właścicielską) funkcję państwa, to powstała w latach 60. szkoła praw własności ("property rights") wykazała braki modelu własności państwowej pod względem efektywności ekonomicznej. Państwo jako właściciel wykazuje również inne antyefektywnościowe zachowania, takie jak miękkie finansowanie przedsiębiorstw. Szkoła praw własności postulowała zatem ograniczenie zakresu własności państwowej oraz prywatyzację. Literatura antyinterwencjonistów głosi także ekonomiczną zawodność państwa jako regulatora procesów alokacyjnych w gospodarce, który ustala makro- i mikroekonomiczne warunki funkcjonowania podmiotów rynkowych, podkreślając, że zamiast ochrony interesu publicznego realizuje ono interesy urzędników państwowych (teoria regulacji publicznej). Deregulacja (liberalizacja) gospodarek, czyli usuwanie administracyjnych barier „wejścia” firm na rynek i „wyjścia” z niego, swoboda kształtowania przez nie cen i produkcji, to środek proponowany przez antyinterwencjonistów przeciw państwowej kontroli nad rynkiem.
Zawodność stabilizacyjna państwa wyraża się w przytaczanej przez nauczycieli praw własności niemożności stabilizowania gospodarki (w krótkim i długim okresie) za pomocą instrumentów popytowych, tj. pobudzających wzrost produkcji i zatrudnienia. Ma to wynikać z następujących mechanizmów:
Zawodność stabilizacyjna państwa bywa używana jako argument przeciw aktywnej polityce stabilizacyjnej (pieniężnej i fiskalnej).
Przejawami niesprawności państwa w sferze podziału (redystrybucji) są nieskuteczność w ograniczaniu rozpiętości dochodów i sfer ubóstwa, a także antyprzedsiębiorczy, antymotywacyjny i antyinflacyjny charakter programów opieki społecznej. Zamiast progresji podatkowej samozwańczy „antyetatowcy” zalecają podatek liniowy, zaś w miejsce repartycyjnego systemu ubezpieczeń społecznych – prywatne fundusze emerytalne.
W ocenie niesprawności państwa podstawowe znaczenie przypisuje się kosztom transakcji, które są skutkiem braku informacji, partykularyzmu i oportunizmu w osiąganiu własnych celów przez rząd, partie polityczne (maksymalizacja głosów wyborców) oraz biurokracji państwowej (władza, przywileje). W wypadku swoistego układu kosztów transakcji, tzn. gdy niesprawność rynku współwystępuje z niesprawnością państwa, pojawia się „defekt instytucjonalny”. Znaczenie niedoskonałej informacji i tzw. niekompletnych rynków uwypukla Joseph E. Stiglitz, laureat Nagrody Nobla w dziedzinie ekonomii w 2001 roku, dokonując analogii między niesprawnością rynku i niesprawnością sektora publicznego ("public failure").
Niesprawności systemów (nierynkowych) opartych na hierarchii są związane, podobnie jak niesprawności rynkowe, z ryzykiem nadużycia. Problem ten wiąże się z wielorakością celów i wynikających stąd wskaźników efektywnego działania instytucji publicznych, większą liczbą poziomów oraz występującymi relacjami pełnomocnictwa (w warunkach asymetrii informacji).
Kontrola działań administracji jest metodą ograniczania jej uznaniowości, a może przejawiać się we wprowadzaniu ściśle określonych reguł działania, ustanowienia ograniczeń deficytów budżetów, zapewnieniu niezależności banku centralnego od władz politycznych, w dostępie do informacji oraz aktywnym udziale obywateli i grup społecznych w życiu politycznym i działalności administracji.

</doc>
<doc id="1184435" url="https://pl.wikipedia.org/wiki?curid=1184435" title="Stunt GP">
Stunt GP

Stunt GP – komputerowa gra wyścigowa stworzona przez Team17 na platformy Microsoft Windows, PlayStation 2 i Dreamcast. Są to wyścigi małych, sterowanych radiem samochodów. Można nimi skakać, jeździć po rampach, spiralach i innych atrakcjach znajdujących się na przygotowanych specjalnie w tym celu torach.
Rozgrywka.
W "Stunt GP" gracz kieruje małymi samochodami sterowanymi radiowo. Dzielą się one na cztery kategorie. Dzikie Resory to samochody terenowe z napędem 4x4, przeznaczone do jazdy na trasach z piaszczystym podłożem. Są masywne i zużywają więcej baterii niż auta z pozostałych kategorii. Pionierzy Przestworzy to pojazdy stanowiące kompromis pod względem proporcji szybkości, mocy i sterowności. Są wszechstronne, przy czym zorientowane na ewolucje, do których mają wystarczającą moc. Demony Szybkości stanowią najszybsze samochody, lecz w prowadzeniu są trudniejsze. Ostatnia kategoria – Specjalności Teamu – zawiera cztery specjalne pojazdy, różniące się znacząco wyglądem i parametrami od tych w zwykłych kategoriach. Są to: Widelec – wózek widłowy, Autoworm, czyli mały samochodzik typu gokart, z kierowcą-robakiem (nawiązanie do gry "Worms"), Formuła 17 – bardzo szybki bolid wyścigowy oraz Team – najlepszy samochód w grze. Z wyglądu to samochód wyścigowy typu NASCAR. W grze część samochodów jest dostępna od razu. Resztę należy odblokować, osiągając dobre wyniki w poszczególnych trybach.
W grze można wykonywać ewolucje. Należą do nich przewroty, obroty w powietrzu, przejazdy przez pętle, ślizgi oraz korytarze powietrzne. Są też specjalne ewolucje takie jak tarka (ocieranie samochodem o bandę), śruba, patelnia, stójka, strzała, meteor. Każdy wyczyn jest odpowiednio punktowany. Wykonywanie ewolucji zwiększa poziom baterii samochodu.
Dostępnych jest pięć trybów gry. W największym z nich pod tytułem Mistrzostwa gracz rozgrywa pełny sezon wyścigów Stunt GP, odbywających się na 21 trasach. W Arcade gracz ściga się z komputerowymi samochodami, przy czym w każdym kolejnym wyścigu zwiększa się poziom trudności. W trybie Zawody kaskaderskie gracz ma 90 sekund (w trybie mistrzostw 30 sekund) na skoki i ewolucje na specjalnej arenie kaskaderskiej. Dostępne są także tryby Wyścig (pojedynczy wyścig z możliwością wyboru trasy oraz samochodu) oraz Próba czasowa (polegająca na zaliczeniu trasy w jak najkrótszym czasie). Trasy są umiejscowione w Hiszpanii, Niemczech, Anglii, Japonii, USA, Francji oraz we Włoszech. Więcej tras można odblokować w trybie Arcade.

</doc>
<doc id="1184437" url="https://pl.wikipedia.org/wiki?curid=1184437" title="Sąd Ostateczny (ujednoznacznienie)">
Sąd Ostateczny (ujednoznacznienie)

Sąd Ostateczny – pojęcie występujące w religiach
w malarstwie:
inne:

</doc>
<doc id="1184448" url="https://pl.wikipedia.org/wiki?curid=1184448" title="VmwAROS">
VmwAROS

VmwAROS – dystrybucja systemu operacyjnego AROS przygotowana pierwotnie z myślą o uruchamianiu w środowisku VMware. Od wersji 0.7 jest dostępna takża jako Live CD z możliwością zainstalowania na dysku.
Zawiera zestaw programów użytkowych (przeglądarka internetowa, program poczty elektronicznej, klient IRC i FTP) oraz gier (Quake, Doom), a także środowisko developerskie Murks.

</doc>
<doc id="1184449" url="https://pl.wikipedia.org/wiki?curid=1184449" title="Stopa narzutu">
Stopa narzutu

Stopa narzutu (ang. "mark-up") – jest to wielkość stosowana do określenia, w jakim stopniu cena danego produktu przewyższa koszty jego produkcji oraz rozpowszechnienia. Może być przedstawiona jako stała wielkość lub procentowo.
1. Jako stała wielkość – na przykład jeśli cena detaliczna to 190 zł, a koszt wytworzenia produktu to 160 zł, to stopa narzutu wynosi 190 - 160 = 30 zł.
2. Jako wielkość procentowa – "stopa narzutu = (suma/koszt) - 1", czyli mamy (190/160) - 1 = 0,1875 *100% = 18,75%. 
Jeżeli od tej wielkości chcemy przejść do marży, to znając równanie "suma - koszt = suma * marża" dostajemy po przekształceniu: 
marża = "1 - (1/(stopa narzutu+1))", a więc w naszym przykładzie otrzymujemy marżę w wysokości 1 - (1/(0,1875+1)) = 0,1578948 = 15,78948%.

</doc>
<doc id="1184451" url="https://pl.wikipedia.org/wiki?curid=1184451" title="Tadeusz Wojtasik">
Tadeusz Wojtasik



</doc>
<doc id="1184452" url="https://pl.wikipedia.org/wiki?curid=1184452" title="Droga krajowa B401 (Niemcy)">
Droga krajowa B401 (Niemcy)

Droga krajowa 401 (Bundesstraße 401, B 401) – niemiecka droga krajowa przebiegająca na osi wschód - zachód od węzła "Meppen" na autostradzie A31 do węzła "Oldenburg-Eversten" koło Oldenburga w Dolnej Saksonii.
Droga prawie na całej długości przebiega wzdłuż kanału śródlądowego "Küstenkanal".

</doc>
<doc id="1184453" url="https://pl.wikipedia.org/wiki?curid=1184453" title="Antoni Wojtasik">
Antoni Wojtasik



</doc>
<doc id="1184455" url="https://pl.wikipedia.org/wiki?curid=1184455" title="Jan Kieżgajło">
Jan Kieżgajło

Jan Kieżgajło herbu Zadora (zm. 1485) – kasztelan wileński od 1478, trocki od 1477, starosta generalny żmudzki od 1451. 
Życiorys.
W 1452 uderzył na okolice Kłajpedy, jesienią 1453 odciął Prusy od Inflant, czym polepszył sytuację strategiczną państwa polsko-litewskiego przed nadciągającą wojną trzynastoletnią z zakonem krzyżackim. 
Jego ojcem był Kieżgajło Wolimuntowicz. Jego braćmi byli: Michał Kieżgajło, Dobiesław Kieżgajło, Piotr Kieżgajło.
Jego synem był Stanisław Janowicz Kieżgajło.

</doc>
<doc id="1184457" url="https://pl.wikipedia.org/wiki?curid=1184457" title="Modelarstwo rakietowe">
Modelarstwo rakietowe

Modelarstwo rakietowe – odwzorowywanie rakiet w skali. Modele rakiet często korzystają z silników rakietowych na paliwo stałe, będących mieszaniną paliwa i utleniacza. Takie rakiety mogą wznosić się na wysokość kilometra i wyżej. Po skończonym locie modele rakiet otwierają (jeszcze gdy znajdują się wysoko) miniaturowe spadochrony. Aby ułatwić poszukiwanie zagubionych modeli na polu startowym w rakietach montowane są urządzenia wytwarzające dźwięki.
Modele mogą być wyposażone w urządzenia dodatkowe, takie jak: aparaty, kamery filmujące lot, wysokościomierze, barometry itp. Zapłon takiej rakiety odbywa się za pomocą radia, kabla lub lontu. Wszyscy obserwatorzy i obsługa muszą znajdować się w bezpiecznej odległości od startu (istnieje możliwość wybuchu silnika rakietowego). Istnieje możliwość budowy rakiet wielostopniowych, korzystających z wielu silników.
W dzisiejszych czasach coraz częściej zamiast stateczników stosuje bardziej zaawansowane technologie takie jak Ciąg wektorowany.

</doc>
<doc id="1184458" url="https://pl.wikipedia.org/wiki?curid=1184458" title="Jeż amurski">
Jeż amurski

Jeż amurski ("Erinaceus amurensis") – gatunek ssaka owadożernego z rodziny jeżowatych, wcześniej uważany za podgatunek jeża zachodniego.
Występowanie i charakterystyka.
Obecny zasięg występowania gatunku obejmuje tereny Rosji, wschodnich Chin i Korei. Wygląd, środowisko i tryb życia podobny do jeża zachodniego.
Zagrożenia i ochrona.
Gatunek nie jest objęty konwencją waszyngtońską CITES. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii LC (niskiego ryzyka).

</doc>
<doc id="1184460" url="https://pl.wikipedia.org/wiki?curid=1184460" title="Erinaceus amurensis">
Erinaceus amurensis



</doc>
<doc id="1184461" url="https://pl.wikipedia.org/wiki?curid=1184461" title="HMAS Australia (1927)">
HMAS Australia (1927)

HMAS Australia (D84) – krążownik ciężki typu County z czasów II wojny światowej, zbudowany w Wielkiej Brytanii dla Royal Australian Navy.
Historia.
Na początku lat 20. Australia poszukiwała dostawcy nowych dużych okrętów nawodnych dla zastąpienia swoich przestarzałych jednostek, pochodzących jeszcze sprzed I wojny światowej. W 1924 w ramach australijskiego programu rozbudowy floty zdecydowano się zamówić w Wielkiej Brytanii dwa ciężkie krążowniki nowo opracowanego typu County, które powstały w wyniku postanowień traktatu waszyngtońskiego. Australia zamierzała wykorzystać nowe okręty do ochrony szlaków komunikacyjnych i walki z mniejszymi okrętami wroga. Okręty dla Australii należały do pierwszej serii produkcyjnej krążowników typu County znanej jako podtyp Kent, do którego to podtypu należało także 5 krążowników zbudowanych dla Royal Navy. Stępkę pod budowę HMAS „Australia” położono 26 sierpnia 1925 w stoczni J. Brown w Clydebank, wodowanie nastąpiło 17 marca 1927, wejście do służby 24 kwietnia 1928.
Po wejściu do służby „Australia” weszła w skład Eskadry Australijskiej. W 1935 rozpoczęła półtoraroczną służbę na Morzu Śródziemnym. Po powrocie do Australii w kwietniu 1939 rozpoczął się w stoczni jej remont, którego jednak nie dokończono z powodu wybuchu II wojny światowej. We wrześniu 1939 weszła w skład sił Western Force, w ramach których do połowy 1940 patrolowała szlaki komunikacyjne wokół Australii. W czerwcu przystąpiła do działań w rejonie Morza Śródziemnego i Północnego. Od lutego 1942 działała na wodach Pacyfiku, gdzie włączyła się do walk przeciwko siłom japońskim i stała się celem licznych ataków samolotów kamikaze.
Po zakończeniu wojny krążownik służył jako okręt szkolny. Został przeznaczony do wycofania 31 sierpnia 1954 i sprzedany na złom firmie British Iron and Steel Corporation (Salvage) 25 stycznia 1955. Opuścił Sydney na holu 26 marca 1955 i został rozebrany w stoczni Thomas W. Ward Shipbreaking Yard w Barrow-in-Furness w 1956.

</doc>
<doc id="1184464" url="https://pl.wikipedia.org/wiki?curid=1184464" title="Widget">
Widget



</doc>
<doc id="1184468" url="https://pl.wikipedia.org/wiki?curid=1184468" title="Pełchówka">
Pełchówka

Pełchówka – rzeka, lewy dopływ Nurca o długości 34,46 km.
Rzeka płynie przez Wysoczyznę Drohiczyńską, w województwie podlaskim. Wypływa w okolicy miejscowości Niewiarowo-Sochy, na wysokości około 180 m n.p.m. Przepływa przez miejscowości: Pełch, Twarogi Lackie, Twarogi Ruskie, Leszczka Mała, Leszczka Duża, Perlejewo i Wojtkowice Stare, po czym uchodzi do Nurca na wysokości 106,3 m n.p.m., 3,6 km przed jego ujściem. Prawym dopływem Pełchówki jest Mieściówka.
Na prawie całej długości płynie w naturalnym, meandrującym korycie. Brzegi Pełchówki porastają liczne drzewa, zacieniając do 90% lustra wody. Dno miejscami obficie porasta roślinność naczyniowa. Podłoże jest zróżnicowane, a kamienie i głazy stanowią na niektórych odcinkach do 40% powierzchni dna.

</doc>
<doc id="1184469" url="https://pl.wikipedia.org/wiki?curid=1184469" title="Giętkość woskowa">
Giętkość woskowa

Giętkość woskowa – psychoruchowy objaw hipokinetycznej postaci schizofrenii katatonicznej, w którym występuje zmniejszona wrażliwość na bodźce, a także skłonność do pozostawania w jednej pozycji. Części ciała osoby z takim objawem utrzymują się w określonej, nadanej wcześniej pozycji.

</doc>
<doc id="1184471" url="https://pl.wikipedia.org/wiki?curid=1184471" title="Devil Is a Loser">
Devil Is a Loser

Devil Is a Loser – drugi singel fińskiej grupy Lordi z płyty Get Heavy. Na teledysku do piosenki, tak samo jak na okładce Get Heavy, nie widać już basisty Magnuma.
Utwór ten przyniósł zespołowi dużą sławę w Finlandii oraz pozwolił zaprzeczyć pogłoskom, jakoby muzycy byli satanistami – słowa „Devil Is a Loser” znaczą po polsku „diabeł jest przegrany”.
Teledysk.
Teledysk ukazuje bal z okazji święta Halloween i bawiących się na nim ludzi przebranych w kostiumy. Nagle następuje zwarcie i do klubu wchodzi Kalma. Potem grupa zaczyna grać piosenkę „Devil Is a Loser” za wielką folią. W folii jest dziura, przez którą zagląda jedna z dziewczyn bawiących się na imprezie. Mr. Lordi chwyta ją za głowę, robiąc coś w rodzaju „prania mózgu”, po którym dziewczynie zanikają źrenice, a ona śpiewa wraz z zespołem. Folia opada i przerażonym ludziom ukazuje się zespół.

</doc>
<doc id="1184474" url="https://pl.wikipedia.org/wiki?curid=1184474" title="Droga krajowa B400 (Niemcy)">
Droga krajowa B400 (Niemcy)

Droga krajowa 400 (Bundesstraße 400, B 400) – niemiecka droga krajowa przebiegająca na osi północny zachód - południowy wschód od skrzyżowania z drogą B27 koło Wichmannshausen do węzła "Wommen" na autostradzie A4 w Hesji.

</doc>
<doc id="1184481" url="https://pl.wikipedia.org/wiki?curid=1184481" title="Torsja kręgu">
Torsja kręgu

Torsja kręgu - jeden z objawów skoliozy.
Torsja powstaje w wyniku obracania się kręgów i oporów stawianych przez otaczające tkanki. W następstwie tego występuje:
Torsja dotyczy w największym stopniu kręgów zlokalizowanych na szczycie skrzywienia. 

</doc>
<doc id="1184482" url="https://pl.wikipedia.org/wiki?curid=1184482" title="Livingston (Szkocja)">
Livingston (Szkocja)

Livingston (gael. "Baile Dhùn Lèibhe") – miasto w środkowej Szkocji, ośrodek administracyjny jednostki administracyjnej ("council area") West Lothian, położone nad rzeką Almond. W 2011 roku liczyło 56 269 mieszkańców.
Miasto leży przy autostradzie M8 między Glasgow (30 mil) a Edynburgiem (10 mil). Przez miasto przebiega również droga A71 oraz A899. Livingston graniczy z innymi miastami: Bathgate, Broxburn, Mid Calder, Polbeth i Pumpherston, tworząc razem aglomerację z ponad 100 tysiącami mieszkańców. Miasto zostało założone w latach 60. XX wieku, należy do tzw. „new towns”. Livingston jest największym miastem regionu Lothian po Edynburgu. Dzielnice miasta to: Almondvale, Craighshill, Carmondean, Deans, Howden, Lady Well, Eliburn i Murieston.
Gospodarka.
Livingston jest typowym miastem przemysłowym. Do największych zakładów pracy można zaliczyć: centrum logistyczne Tesco, call center British Sky Broadcasting, National Health Service, ShinEtsu, magazyny Lidl. W mieście najbardziej rozwinął się przemysł elektroniczny, spożywczy i usługowy.
Handel.
W samym centrum miasta znajdują się następujące centra handlowe: Almondvale Shopping Centre oraz Designer Outlet Centre zawierające około 200 sklepów. W centrum znajdziemy: hipermarket Asda, Morrisons, B&amp;Q, Homebase, Argos, Currys, Halfords, Aldi, Lidl, Matalan. Centrum Livingston jest jednym z największych centrów handlowych w Szkocji. W centrum miasta znajduje się również 8 salowy multiplex VUE, kasyno oraz puby i restauracje.
Transport.
Między dwoma największymi centrami handlowymi znajduje się dworzec autobusowy z 8 stanowiskami, z których można się dostać się do wszystkich dzielnic miasta oraz innych miast West Lothian. Autobusy kursują również do Edynburga, Glasgow, Falkirk i Stirling. Komunikację miejską obsługują: First Group, E&amp;M Horsburgh oraz Lothian Country Buses. W mieście znajdują się dwie stacje kolejowe: Livingsto North (trasa Bathgate-Edynburg) oraz Livingston South (trasa Glasgow-Edynburg). 15 kilometrów na wschód od miasta znajduje się międzynarodowy port lotniczy Edynburg.
Sport.
W mieście znajduje się pierwszoligowy klub piłkarski FC Livingston.
W dzielnicy Deer Park znajdują się pola golfowe.

</doc>
<doc id="1184483" url="https://pl.wikipedia.org/wiki?curid=1184483" title="John Shea">
John Shea

John Victor Shea III (ur. 14 kwietnia 1949 w North Conwy) – amerykański aktor telewizyjny, filmowy i teatralny, także reżyser i scenarzysta.
Życiorys.
Wczesne lata.
Urodził się w North Conway w New Hampshire jako jedno z czworga dzieci Elizabeth Mary (z domu Fuller) i doktora Johna Victora Shei II. Dwójka z jego rodzeństwa została lekarzami chiropraktykami – kręgarzami. Jego rodzina była pochodzenia irlandzkiego i niemieckiego. Dorastał w Springfield w Massachusetts. W 1970 ukończył studia na wydziale dramatu w Bates College w Lewiston w stanie Maine, gdzie grał w drużynie piłkarskiej i zdobył zwycięstwo na Harvardzie (1970). W 1973 ukończył studia na wydziale reżyserii w Yale School of Drama w New Haven w Connecticut.
Kariera.
W 1975 zadebiutował na nowojorskiej scenie w Broadwayu spektaklu "Yentl" jako Avigdor, za którą otrzymał nagrodę Theatre World. Zagrał w sztukach: "Smutki Stephena" ("The Sorrows of Stephen", 1979), "Jedzenie pokojowego obiadu" ("The Dining Room", 1982) "Koniec świata" ("End of the World", 1984) jako Michael Trent. W Londynie wystąpił jako zakażony AIDS Larry Kramer w przedstawieniu "Normalne serce" ("The Normal Heart", 1986). Wystąpił także w sztukach takich jak "Jak nauczę się kierować" ("How I Learned to Drive"), "Na dół ścieżki ogrodu" ("Down the Garden Path") i hicie Off-Broadwayu "Reżyser" ("The Director", 2000).
Trafił na szklany ekran w sitcomie ABC "Osiem to wystarczająco" ("Eight Is Enough", 1977) oraz serialach - CBS "Barnaby Jones" (1977) i NBC "Człowiek z Atlantis" ("Man from Atlantis", 1977), wystąpił w roli Józefa z Nazaretu w telewizyjnym filmie ABC "Narodzenie" ("The Nativity", 1978).
Jego debiutem kinowym był udział w dramacie "Hussy" (1980) z Helen Mirren. Następnie wystąpił w czarnej komedii "Teraz moja kolej" ("It’s My Turn", 1980) z Michaelem Douglasem. W dreszczowcu "Zaginiony" ("Missing", 1982) u boku Jacka Lemmona i Sissy Spacek zagrał postać zaginionego amerykańskiego pisarza Charlesa 'Charliego' Hormana. W lipcu 1982 znalazł się na okładce magazynu „Esquire”. W miniserialu NBC "Kennedy" (1983) wcielił się w Roberta F. Kennedy’ego. Za kreację Danny’ego w dramacie "Miasto wiatrów" ("Windy City", 1984) otrzymał nagrodę na festiwalu filmowym w Montrealu.
Rola adoptującego ojca Billa Sterna w opartym na faktach teledramacie ABC "Baby M" (1988) przyniosła mu nagrodę Emmy. W serialu "Nowe przygody Supermana" ("Lois &amp; Clark: The New Adventures of Superman", 1993-1997) z Deanem Cainem i Teri Hatcher wystąpił w roli złego, dociekliwego i dążącego bezwzględnie do celu biznesmena Lexa Luthora. Zadebiutował jako reżyser dramatu "Southie" (1998) z Amandą Peet, Donnie Wahlbergiem i Rose McGowan. Pojawił się w jednym z odcinków serialu HBO "Seks w wielkim mieście" ("Sex and the City", 1999) i serialu NBC "Prawo i porządek" ("Law &amp; Order", 2003). Pracował jako asystent reżysera w Chelsea Westside Theater i jako wykładowca w Pratt Institute. W 2002 był nominowany do Nagrody Gemini za rolę Adama Kane’a w serialu "Pokolenie mutantów" ("Mutant X", 2001-2004).
Życie prywatne.
19 czerwca 1971 poślubił Laurę Pettibone, z którą ma syna Jake’a (ur. 1986). 28 sierpnia 2001 ponownie się ożenił z Melissą Ann MacLeod. Mają córkę Mirandę (ur. 2000) i syna Caidena (ur. 2004).

</doc>
<doc id="1184485" url="https://pl.wikipedia.org/wiki?curid=1184485" title="The Dubliners">
The Dubliners

The Dubliners – irlandzki zespół grający muzykę folkową, założony w 1962. Założycielami grupy byli Ronnie Drew, Luke Kelly, Ciarán Bourke oraz Barney McKenna. W 1964 dołączył do nich John Sheahan. W obecnym składzie nie pozostał już żaden z członków założycieli zespołu, a ostatni żyjący - John Sheahan - odszedł z zespołu po śmierci Barneya McKenny. Po 50 latach „"Dublińczycy”" zeszli ze sceny; w chwili obecnej część ostatnich członków zespołu koncertuje pod nazwą „"The Dublin Legends"”.
Nazwa zespołu pochodzi od tytułu książki "Dublińczycy" () Jamesa Joyce’a, czytanej przez Luka Kelly’ego w momencie poszukiwania nazwy przez zespół.

</doc>
<doc id="1184488" url="https://pl.wikipedia.org/wiki?curid=1184488" title="Dobrosław Julian Wyrwicki">
Dobrosław Julian Wyrwicki

Dobrosław Julian Wyrwicki (ur. 25 stycznia 1900 w Pabianicach, zm. 15 marca 1986 w Żelicach) – doktor wszechnauk medycznych ("doctor medicinae universae"), ginekolog, położnik.
Dr Dobrosław Julian Wyrwicki urodził się 25 stycznia 1900 w rodzinie mieszczańskiej, w Pabianicach. Tam też pobierał naukę w Szkole Wyższej Realnej. W 1914 był świadkiem bitwy niemiecko-rosyjskiej o miasto Łódź. Wśród poległych około 45 żołnierzy obu stron, jak pisze w swoich wspomnieniach Dobrosław Wyrwicki, dostrzegł książeczki do nabożeństwa napisane w języku polskim. To wydarzenie uświadomiło mu tragedię rozbiorów Polski, kiedy to Polacy byli zmuszani do walki z Polakami na przeciwnych frontach.
Cztery lata później, 12 listopada 1918, wraz ze szkolnymi kolegami – harcerzami brał udział w rozbrajaniu żołnierzy niemieckich na dworcu kolejowym w Pabianicach.
Po zdaniu matury (z odznaczeniem) w 1919 podjął studia medyczne na Wydziale Lekarskim Uniwersytetu Poznańskiego. Wiosną 1920 w porozumieniu z Oddziałem Związku Zachodniego brał udział w akcji plebiscytowej na Śląsku w rejonie Kluczbork-Byczyna. Jako wolontariusz uczył języka polskiego i historii Polski. Angażował się również przy przerzucaniu broni dla powstańców przez granicę niemiecko-austriacką.
W lipcu 1920 wstąpił do Wojska Polskiego i został przydzielony jako sanitariusz do szpitala polowego nr 507 w 21 Dywizji Piechoty Podhalańskiej. Wraz ze szpitalem polowym przeszedł szlak bojowy z okolic Kocka do Białegostoku, i dalej przez Grodno do Oszmian. Po podpisaniu rozejmu polsko-radzieckiego w Rydze wrócił wraz ze szpitalem wojskowym przez Warszawę, Kraków, Suchą Beskidzką do Jordanowa.
W lutym 1921 został zwolniony z wojska i wrócił do Poznania, gdzie prof. dr Adam Wrzosek przyjął go w grono studentów medycyny zaliczając mu jeden rok studiów – indeks nr 636. W czerwcu 1925 w Auli Uniwersytetu Poznańskiego otrzymał dyplom Doctor Medicinae Universae. Od października 1925 do 31 marca 1930 specjalizował się w Wojewódzkiej Uniwersyteckiej Klinice dla Kobiet w Poznaniu przy ul. Polnej, zapoznając się również z rentgeno- i radoterapią. W 1930 już jako lekarz ginekologii i położnictwa, osiedlił się w Grudziądzu, gdzie otworzył prywatną Klinikę Położniczą. W tym też okresie ożenił się z Agnieszką z domu Wygocką.
W 1939 jako porucznik-lekarz został powołany do 16 dywizjonu artylerii ciężkiej. Ranny w bitwie pod Kutnem dostał się do niewoli niemieckiej, w której przebywał do 7 lutego 1945 (Oflag II D na Pomorzu). W okresie od listopada 1942 do września 1943 przebywał w obozie radzieckich jeńców wojennych świadcząc tam opiekę lekarską. W obozie tym zachorował na tyfus. Tymczasem Klinikę Położniczą w Grudziądzu zajęli Niemcy, a żonę wraz z trojgiem dzieci przenieśli na strych budynku kliniki, odcinając dopływ elektryczności, gazu i centralnego ogrzewania.
Po powrocie z niewoli i odnalezieniu rodziny wrócił w lipcu 1945 do zniszczonego Grudziądza, a jego Klinikę przejęła z kolei komunistyczna władza i zamieniła ją na mieszkania lokatorskie.
Dr Dobrosław Wyrwicki rozpoczął pracę lekarską w Ubezpieczalni Społecznej oraz w Szpitalu Miejskim w Grudziądzu, gdzie zorganizował Oddział Ginekologiczny, którego był ordynatorem. Zajmował się również przez 14 lat rentgenoterapią odnosząc znaczące sukcesy w leczeniu raka u kobiet. Akta tego odcinka jego pracy (opisy 1727 historii chorób i technicznych parametrów naświetlań) zaginęły w czasie późniejszego remontu szpitala.
W 1960 dr Dobrosław Wyrwicki został zwolniony ze Szpitala Miejskiego w Grudziądzu z powodu nie wykonywania ustawy z 1956 dopuszczającej przerywanie ciąży „na życzenie kobiety”. Do 1974 pracował w Poradni dla Kobiet oraz przyjmował i leczył pacjentki w prywatnym gabinecie. W 1967 wygłosił w miejscowym kościele prelekcję dla młodych małżeństw na temat szkodliwości przerywania ciąży, za co Kolegium Administracyjne w Grudziądzu skazało go na karę grzywny 3000 zł.
W 1976 Aula Uniwersytetu Poznańskiego była świadkiem uroczystości odnowienia po 50 latach dyplomów lekarskich dla kilkunastu żyjących lekarzy, którzy ukończyli nauki medyczne w roku akademickim 1925/26 (w 1921 wydział rozpoczęło 133 studentów).
"Szczytne przyrzeczenie zawarte w tzw. przysiędze Hipokratesa zachowaliśmy, nie roniąc ani jednego momentu przez całe pięćdziesiąt lat”, szczególnie jak podkreślił dr Dobrosław Wyrwicki „nie robić lekkomyślnie przerywań ciąży, uczulić się na nakazy etyki lekarskiej i pamiętać, że aegrotus – res sacra (chory – rzecz święta)”. 
W swoich wspomnieniach napisał: „ciąży nie przerywałem, z czego jesteśmy zadowoleni ja - i moja żona”.
Po śmierci żony Agnieszki przeniósł się z Grudziądza do syna Franciszka zamieszkałego w Żelicach koło Wągrowca.
Dr Dobrosław Julian Wyrwicki zmarł 15 marca 1986 w Żelicach i został pochowany obok swojej żony na cmentarzu w Grudziądzu.

</doc>
<doc id="1184489" url="https://pl.wikipedia.org/wiki?curid=1184489" title="Paraechinus aethiopicus">
Paraechinus aethiopicus



</doc>
<doc id="1184493" url="https://pl.wikipedia.org/wiki?curid=1184493" title="Cerkiew Narodzenia Najświętszej Maryi Panny w Rogaczach">
Cerkiew Narodzenia Najświętszej Maryi Panny w Rogaczach

Cerkiew Narodzenia Najświętszej Maryi Panny – prawosławna cerkiew parafialna w Rogaczach. Należy do dekanatu Kleszczele diecezji warszawsko-bielskiej Polskiego Autokefalicznego Kościoła Prawosławnego.
Cerkiew prawosławna w Rogaczach z pewnością istniała na początku XVII w. Nie jest możliwe jednoznaczne ustalenie, kiedy miejscowa parafia przystąpiła do Kościoła unickiego, jednak z pewnością nastąpiło to nie później, niż w połowie tegoż stulecia. W XVIII w. z fundacji Jerzego Matuszewicza na miejscu starszej, już bardzo zniszczonej świątyni wzniesiono nową cerkiew unicką. W tym samym stuleciu w Rogaczach pojawił się kult św. Antoniego, którego wizerunek miał w cudowny sposób objawić się na drzewie. Według Grzegorza Sosny początkowo kultem otaczano Antoniego Padewskiego.
W 1839 cerkiew w Rogaczach, na mocy postanowień synodu połockiego, została administracyjnie włączona do Rosyjskiego Kościoła Prawosławnego. Świątynia stała się po tej dacie ośrodkiem kultu św. Antoniego Pieczerskiego. W 1872 budynek został całkowicie zniszczony wskutek pożaru. Na miejsce spalonej cerkwi przeniesiona została świątynia odkupiona od parafii w Dubinach. W 1940 w świątyni w Rogaczach urządzony został drugi ołtarz pod wezwaniem św. Antoniego Pieczerskiego. Cztery lata później obiekt poważnie ucierpiał na skutek ostrzału artyleryjskiego. Po wojnie budowla była kilkakrotnie odnawiana. Gruntowny remont przeszła na początku XXI w.
Cerkiew położona jest we wschodniej części wsi, u zbiegu dróg prowadzących do Miedwieżyków i Mikulicz.
Historia.
XVI–XVIII w..
Według Jerzego Hawryluka pierwsza cerkiew w Rogaczach (Rohaczach) powstała w 1525. Maria Kałamajska-Saeed twierdzi natomiast, że jest to jedna z wielu podlaskich świątyń prawosławnych, których początków nie da się dokładnie ustalić, a pierwsza wzmianka o niej pochodzi dopiero z 1610. Podobnie Grzegorz Sosna rozpoczyna opis dziejów świątyni od 1610. Natomiast w 1624 Wasil Kaleczycki, właściciel wsi, w 1624 w pamiętniku domowym zapisał: "„przebudowałem Cerkiew rohacką i wszystko odnowiłem i aparata posprawiałem, która cerkiew kosztuje tak budynek, rzemieślnik i aparata złotych 400”". Cerkiew podlegała pierwotnie eparchii włodzimiersko-brzeskiej. Następnie miejscowa parafia przyjęła unię (stało się to najpóźniej w połowie XVII w.) i znalazła się w strukturach unickiej diecezji włodzimiersko-brzeskiej.
Pierwszy obszerny opis unickiej cerkwi w Rogaczach pochodzi z 1725 i został sporządzony przy okazji wizytacji kanonicznej miejscowej parafii. Zapisano w nim, że obiekt był bardzo stary, wzniesiony z drewna, podkreślono jego zły stan techniczny (zwłaszcza w przypadku przedsionka i dzwonnicy, które groziły zawaleniem), brak kopuły i krzyża oraz dziurawy dach. Budynek miał dwa okna, nie posiadał posadzki. W obiekcie nadal znajdowały się królewskie wrota, nie wymieniono natomiast ikonostasu. Na wyposażeniu cerkwi był polskojęzyczny Ewangeliarz, cerkiewnosłowiański "Irmołogion" oraz dwa dzwony, z których tylko jeden nadawał się do użytku, drugi bowiem został rozbity. Podkreślono, że parafia nie posiadała kompletu ksiąg liturgicznych i że były one wypożyczane z innych placówek duszpasterskich. Wskazano natomiast, że w świątyni znajdowało się pięć obrazów umieszczonych w ołtarzach bocznych oraz osiem niewielkich "obrazów moskiewskich", tj. ikon prawosławnych powstałych jeszcze przed unią brzeską
Zły stan cerkwi w Rogaczach najprawdopodobniej skłonił właściciela miejscowych dóbr, starostę stokliskiego Józefa Jerzego Matuszewicza do budowy nowej świątyni. Według XIX-wiecznej kroniki cerkiewnej nastąpiło to w końcu lat 40. XVIII w., a w tym samym czasie w Rogaczach doszło do objawienia ikony św. Antoniego, która pojawiła się na gruszy. Ustawiona na prawo od carskich wrót w cerkwi, stała się przedmiotem szczególnego kultu. Według części źródeł wizerunek przedstawiał Antoniego Pieczerskiego i to on został patronem nowej świątyni. Według ks. Grzegorza Sosny w cerkwi w okresie unickim czczono Antoniego Padewskiego, a kult Antoniego Pieczerskiego rozwinął się w jego miejsce dopiero po przejściu parafii na prawosławie. Jeszcze do 1939 uroczystości liturgiczne ku czci Antoniego Pieczerskiego odbywały się w Rogaczach 13 czerwca, tj. wtedy, gdy Kościół łaciński wspomina Antoniego Padewskiego. Dopiero w wymienionym roku proboszcz Stefan Iwankiewicz przeniósł je na dzień wspomnienia Antoniego Pieczerskiego w tradycji prawosławnej.
Cerkiew prawosławna po 1839.
W I połowie XIX w. cerkiew w Rogaczach nie była świątynią parafialną. W 1839, na mocy postanowień synodu połockiego wszystkie struktury unickie na Podlasiu przeszły do Rosyjskiego Kościół Prawosławnego. Kolejna informacja o istnieniu w Rogaczach samodzielnej parafii pochodzi z 1865.
W 1872 ks. Wasilij Charłampowicz, proboszcz rogacki, postanowił pozłocić umieszczoną na ikonie św. Antoniego srebrną koszulkę. W związku z tym wizerunek został wyniesiony ze świątyni. W tym samym roku drewniana cerkiew spłonęła, prawdopodobnie wskutek nieumyślnego podłożenia ognia, a jedynym elementem wyposażenia, który z niej uratowano, był krzyż ustawiony dotąd w przedsionku. Rok później parafia w Rogaczach zakupiła drewnianą świątynię dotąd znajdującą się w Dubinach. Powstała ona w I połowie XVIII lub I połowie XIX w. i została w 1873 przeniesiona na nowe miejsce. 8 września 1873 świątynię powtórnie konsekrowano, a miejscowi parafianie opłacili wykonanie do niej nowego wyposażenia. Wizerunek św. Antoniego, który w momencie pożaru był poza budynkiem, również wniesiono do nowej cerkwi.
W 1905 do parafii w Rogaczach należały 1473 osoby. 2 sierpnia 1915 (20 lipca według kalendarza juliańskiego), po uroczystościach w dniu św. Eliasza, wszyscy prawosławni mieszkańcy wsi udali się na bieżeństwo. Bezpośrednio przed wyjazdem wzięli udział w nabożeństwie w cerkwi, z której następnie wyniesiono najcenniejsze elementy wyposażenia, w tym ikonę św. Antoniego. Prawosławni wracali do wsi w latach 1919–1921, natomiast wizerunek zaginął. Zastąpiono go kopią, którą napisał dla rogackiej parafii mnich Archip z monasteru w Żyrowiczach.
W niepodległej Polsce cerkiew w Rogaczach początkowo została zarejestrowana jako parafialna (w 1918), następnie jednak status ten został jej odebrany. Do 1929 była jedynie filią parafii św. Barbary w Milejczycach. W latach 30. XX wieku w dokonano remontów dachu i podłogi świątyni oraz otaczającego ją parkanu. W 1940 w cerkwi urządzony został drugi ołtarz pod wezwaniem św. Antoniego Pieczerskiego, ufundowany przez parafianina, który pragnął w ten sposób podziękować za uzdrowienie z padaczki. 23 lipca 1944 świątynia poważnie ucierpiała na skutek ostrzału artyleryjskiego. Kilka pocisków trafiło wówczas w budynek cerkwi, w której trwały uroczystości ku czci św. Antoniego; jedna osoba zginęła. W pierwszych latach po II wojnie światowej niemal 1/3 parafian wyjechała do Związku Radzieckiego.
W 1954 cerkiew została odmalowana (we wnętrzu i na zewnątrz), założono w niej instalację elektryczną i wymieniono dach, zaś sześć lat później zakupiono trzy dzwony. Inicjatorem tych działań był ks. Jan Juzwuk, który kierował miejscową parafią od 1953 do 1973. Kolejne remonty przeprowadził ks. Piotr Martyniuk, proboszcz w latach 1990–2000. Z jego inicjatywy ponownie pomalowano wnętrze obiektu i odnowiono zabytkowy ikonostas. W 1996 w cerkwi wybuchł pożar, który jednak został szybko ugaszony i nie wywołał większych zniszczeń.
W 2003 przy cerkwi zbudowano niewielką kaplicę, w której odtąd przeprowadzane są obrzędy święcenia wody. Cztery lata później przeprowadzono remont dzwonnicy, która odchylała się od pionu, zaś w 2009 – kompleksową renowację całej bryły budynku (wymiana szalówki i podwalin, wzmocnienie konstrukcji dzwonnicy i więźby dachowej, wymiana blachy na cerkwi, kopuł i okien). Świątynię wpisano do rejestru zabytków 16 czerwca 2009 pod nr A-235.
W 2011 przeprowadzono remont cerkwi, zmieniając formę cebulastego hełmu nad nawą oraz kolorystykę.
Architektura.
Bryła budynku.
Cerkiew w Rogaczach jest budowlą drewnianą, o konstrukcji zrębowej wzmacnianej lisicami, orientowaną, trójdzielną. Wejście od frontu jest poprzedzone gankiem, wspartym na dwóch słupach. Nad węższym od nawy przedsionkiem znajduje się wieża-dzwonnica o trzech zwężających się kondygnacjach, zwieńczona ośmiopołaciową cebulastą kopułą. Prezbiterium jest mniejsze od nawy, zamknięte prostokątnie, przylegają do niego dwie boczne, niższe od niego zakrystie. Nad przedsionkiem oraz nawą znajdują się dachy dwuspadowe, a nad korpusem obiektu – ośmioboczna blaszana wieżyczka zwieńczoną cebulastym hełmem. Nad prezbiterium znajduje się dach trójspadowy. Strop nawy jest płaski, wsparty na czterech słupach. Od zachodu w cerkwi znajduje się chór muzyczny wsparty na dwóch słupach.
Wystrój wnętrza.
Ikonostas cerkiewny pochodzi z 1874, został wykonany w stylu eklektycznym. Jest on trzyrzędowy. Po prawej stronie ikonostasu dla kultu wystawiona jest Golgota. Starsza od ikonostasu jest darochranitielnica z II ćwierci XIX stulecia, zwieńczona promienistą glorią z postacią Chrystusa Zmartwychwstałego na awersie i scenami Złożenia do Grobu i Zmartwychwstania na rewersie. Na wyposażeniu świątyni jest również barokowy kielich, wykonany w XVIII w. w Gdańsku i prawdopodobnie przeniesiony do Rogacz z cerkwi w Boćkach. W tym samym okresie, co ikonostas, powstała natomiast płaszczanica.
Ikona św. Antoniego Pieczerskiego.
W XIX-wiecznej kronice parafialnej zapisano, że ikona św. Antoniego napisana została farbami olejnymi na prostokątnej desce o wymiarach 75 na 110 cm. Umieszczono ją w lipowej pozłacanej drewnianej ramie. Wizerunek pokrywała srebrna koszulka, spod której widoczna była jedynie twarz i dłonie świętego. Kopia wizerunku wykonana przez mnicha Archipa jest doskonałą repliką oryginału. Umieszczono ją w ramie i koszulce, które w 1915 pozostawiono w rogackiej świątyni. Według miejscowej tradycji do cudownych uzdrowień dochodziło zarówno przed oryginalnym wizerunkiem w XVIII–XIX w., jak i przed jego kopią w dwudziestoleciu międzywojennym.

</doc>
<doc id="1184495" url="https://pl.wikipedia.org/wiki?curid=1184495" title="BarCamp">
BarCamp

BarCampy – nieformalne, otwarte, interaktywne spotkania ludzi związanych z branżą internetową, celem których jest integracja środowiska, wymiana doświadczeń i pomysłów oraz dobra zabawa.
Historia.
Nazwa.
Nazwa „BarCamp” została zainspirowana Foo Campem (zamkniętą coroczną imprezą organizowaną przez Tima O’Reilly) oraz foobarem (metaskładniową zmienną używaną w programowaniu oraz dokumentacji dotyczącej komputerów) i powstała z połączenia „bar” i „camp” – członów wymienionych pojęć.
Pierwszy BarCamp na świecie.
Pierwszy BarCamp odbył się w dniach 19-21 sierpnia 2005 roku w Palo Alto, w Kalifornii, w biurach firmy Socialtext. Impreza została zorganizowana w niecały tydzień. Wzięło w niej udział 200 osób.
Pierwszy BarCamp w Polsce.
Grill IT, pierwszy BarCamp w Polsce, odbył się 19 września 2006 roku we Wrocławiu. Wzięło w nim udział około 30 osób.
Różnice między BarCampami na świecie i w Polsce.
Zagraniczne BarCampy często trwają kilka dni i wymagają zadeklarowania swojej obecności, co nierzadko wiąże się z przymusem uiszczenia pewnej opłaty. Ponadto program imprez układają na ich początku sami uczestnicy.
W Polsce BarCampy trwają zazwyczaj nie dłużej niż kilka godzin. Na ogół nie ma obowiązku rejestracji. Nie są pobierane również żadne opłaty. Program imprezy udostępniany jest w Sieci na kilka dni przed spotkaniem.

</doc>
<doc id="1184500" url="https://pl.wikipedia.org/wiki?curid=1184500" title="Ildar Fatczulin">
Ildar Fatczulin



</doc>
<doc id="1184501" url="https://pl.wikipedia.org/wiki?curid=1184501" title="Walery Kobielew">
Walery Kobielew



</doc>
<doc id="1184502" url="https://pl.wikipedia.org/wiki?curid=1184502" title="My Heaven Is Your Hell">
My Heaven Is Your Hell

My Heaven Is Your Hell – pierwszy singel promujący album "The Monsterican Dream" fińskiego zespołu hardrockowego Lordi.
1000 egzemplarzy singla zawierało dodatkowo jedną z ośmiu różnych naklejek, z czego na 600 z nich znalazł się podpis jednego lub wszystkich członków zespołu.

</doc>
<doc id="1184505" url="https://pl.wikipedia.org/wiki?curid=1184505" title="Obóz">
Obóz



</doc>
<doc id="1184506" url="https://pl.wikipedia.org/wiki?curid=1184506" title="Dmitrij Wasiliew">
Dmitrij Wasiliew



</doc>
<doc id="1184508" url="https://pl.wikipedia.org/wiki?curid=1184508" title="Linn Berggren">
Linn Berggren

Linn Berggren, właśc. Malin Sofia Katarina Berggren (ur. 31 października 1970 w Göteborgu) – szwedzka wokalistka. Była wokalistka zespołu Ace of Base, 28 listopada 2007 odeszła z zespołu.
Życiorys.
Gdy powstał pomysł utworzenia Ace of Base, postanowiono, że główne partie wokalne będzie śpiewać starsza z sióstr Berggren, Malin. Była wówczas studentką pedagogiki i nigdy wcześniej nawet o tym nie marzyła. Niebawem wyśpiewała jeden z największych hitów muzyki pop "All That She Wants". Kariera zespołu rozwijała się w oszałamiającym tempie. Promocja pierwszego albumu trwała około dwóch lat, w czasie których tworzono także drugi studyjny album "The Bridge". Ogromna liczba występów, podczas których Malin śpiewała praktycznie wszystkie utwory, doprowadziła ją do czteromiesięcznego pobytu w szpitalu z powodu problemów ze strunami głosowymi.
Na drugim krążku każdy z członków umieścił własne kompozycje. Linn skomponowała 'Strange Ways', 'Just'n Image' oraz 'Whispers in Blindness'. Wraz z wydaniem "The Bridge" stało się jasne, że jej rola w zespole jest już mniejsza. W 1996 roku, podczas promocji w Dżakarcie, udała się wyczerpana do Szwecji, pozostawiając resztę członków samych sobie. Fani byli zaskoczeni jej postawą i do dziś nikt nie zna przyczyny jej odejścia. Od tamtego czasu praktycznie nie występuje w teledyskach. Życzyła sobie, aby podczas występów na żywo kamery nie pokazywały jej twarzy. Często chowała się za kimś z członków zespołu. Po wydaniu trzeciego albumu "Flowers" rolę frontwoman przejęła młodsza siostra – Jenny Berggren. Malin podkreślała wówczas, że nie odchodzi, tylko zamienia się z Jenny miejscami, jednocześnie wyrażając chęć śpiewania. Od tej pory występowała za klawiszami.
Na trzeciej płycie można usłyszeć ją tylko jako background, śpiewającą dwie lub trzy linijki tekstu. Linn skomponowała utwór 'Lapponia', jednak nie został on umieszczony na tym albumie. Zdjęcia z tego okresu są zamazane, a jej widok budzi mieszane uczucia. Kolejne wydawnictwo całkowicie odsunęło ją na ostatni plan, a udział jej zaznaczony jest w zaledwie kilku piosenkach. Można usłyszeć ją w utworach 'Hey Darling' oraz 'Ordinary Day' (I zwrotka) a także w 'Da Capo'. W japońskiej wersji albumu śpiewa też 'Summer Days' (II zwrotka) i 'Don't Stop' (jako background). W tym czasie Malin nie występowała już na żywo. Ostatni raz widziano ją w Niemczech w 2002. Od tamtego czasu nie ma jej żadnego zdjęcia, ani informacji, co się z nią dzieje. Wiadomo, że studiowała język hebrajski, nie ma męża ani dzieci.
Wokal.
Jej wokal występuje we wszystkich piosenkach zespołu Ace of Base, oprócz:
Pisanie piosenek.
Malin oprócz śpiewania i produkowania napisała także kilka utworów:

</doc>
<doc id="1184509" url="https://pl.wikipedia.org/wiki?curid=1184509" title="Luigi Brunella">
Luigi Brunella

Luigi Brunella (ur. 14 kwietnia 1914 w Garlasco, zm. 23 maja 1993) – piłkarz włoski grający na pozycji prawego obrońcy.
Kariera piłkarska.
Piłkarską karierę Brunella rozpoczął w klubie Vigevanesi Calcio i w latach 1932–1935 występował w jego barwach w rozgrywkach Serie B. W 1935 roku Luigi trafił do Serie A i został zawodnikiem Torino Calcio. W lidze zadebiutował 28 stycznia 1936 w wygranym 1:0 meczu z Romą. W tamtym sezonie osiągnął swój pierwszy sukces, jakim było zdobycie Pucharu Włoch. W sezonie 1936/1937 był już podstawowym zawodnikiem Torino i spędził w nim łącznie 4 lata. W 1939 roku został wicemistrzem Włoch.
Latem 1939 Brunella przeszedł do stołecznej Romy. Początkowo był tylko rezerwowym, ale już w sezonie 1940/1941 zaczął występować w wyjściowym składzie. Wtedy też dotarł z Romą do finału Pucharu Włoch (3:3, 0:1 z Venezią). W sezonie 1941/1942 przyczynił się do wywalczenia przez Romę pierwszego w historii mistrzostwa Włoch. W 1944 roku występował w Juventusie Turyn w regionalnych rozgrywkach. W 1945 roku po zakończeniu II wojny światowej wrócił do Romy, jednak nie osiągnął już żadnych sukcesów i w 1947 roku zakończył karierę.
Kariera trenerska.
Po zakończeniu kariery piłkarskiej Brunella na krótko objął zespół AS Roma zastępując na stanowisku pierwszego trenera Węgra Imre Senkeya.

</doc>
<doc id="1184511" url="https://pl.wikipedia.org/wiki?curid=1184511" title="Związek gmin Sontheim-Niederstotzingen">
Związek gmin Sontheim-Niederstotzingen

Związek gmin Sontheim-Niederstotzingen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Siedziba związku znajduje się w miejscowości Sontheim an der Brenz, przewodniczącym jego jest Matthias Kraut.
Związek zrzesza jedno miasto i jedną gminę wiejską:

</doc>
<doc id="1184517" url="https://pl.wikipedia.org/wiki?curid=1184517" title="Wspólnota administracyjna Giengen an der Brenz">
Wspólnota administracyjna Giengen an der Brenz

Wspólnota administracyjna Giengen an der Brenz – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Siedziba wspólnoty znajduje się w mieście Giengen an der Brenz, przewodniczącym jej jest Clemens Stahl.
Wspólnota administracyjna zrzesza jedno miasto i jedną gminę wiejską:

</doc>
<doc id="1184518" url="https://pl.wikipedia.org/wiki?curid=1184518" title="Daniel Boucher">
Daniel Boucher

Daniel Boucher (ur. 7 października 1971 w Montrealu) – kanadyjski piosenkarz, autor, kompozytor i interpretator.
Ma dwie siostry i brata – cała trójka jest od niego młodsza. Kiedy Daniel miał 12 lat, jego rodzice rozstali się, a 4 lata później jego ojciec zginął w wypadku. Daniel rozpoczął studia na uczelni Genie Civil, jednak opuścił ją po piątym semestrze. Później otrzymał dyplom ukończenia studiów na kierunku gitary jazzowej.
Mimo swego młodego wieku, Boucher ma wiele lat doświadczenia. Swoją karierę rozpoczynał w zespole Louise et Les Gentils Messieurs, z którym grał w latach 1992-1993. Wygrał razem z nim konkurs Cegep Rock. Następnego dnia po wygranej, Daniel opuścił formację, na rzecz kariery solowej. W 1997 roku odniósł duży sukces na festiwalu piosenki Petite – Vallee. Jest laureatem w kategoriach: autor, kompozytor, interpretator i chanson primee. Otrzymał także nagrodę publiczności oraz nagrodę Guitare Griffe. Po tym konkursie porównywano go do Roberta Charlebois'a.
W 1999 roku Boucher wydał swoją pierwszą płytę "Dix mille matins". Album ten, zrealizowany przez Marca Perusse, zawiera 11 piosenek, które opowiadają o dążeniu człowieka do szczęścia. Odtąd jego popularność zaczęła rosnąć, a na jego występy jest zapotrzebowanie w całym Quebecu.
Na gali ADISQ w 2000 roku Boucher otrzymał nagrodę Felixa w kategorii odkrycie roku, a także był nominowany w kategoriach: najlepszy wykonawca (pokonał go Bruno Pelletier) i najlepsze widowisko. Wygrał też w głosowaniu publiczności. Rok później otrzymał nagrodę za najlepszą piosenkę (wygrywając z Garou). W tym i następnym roku znowu był nominowany jako najlepszy wykonawca (jednak za każdym razem wygrywał Garou). W 2002 był także nominowany do najlepszej piosenki. Po roku przerwy, w 2004, ponownie był nominowany jako najlepszy wykonawca oraz za najlepszą piosenkę.

</doc>
<doc id="1184520" url="https://pl.wikipedia.org/wiki?curid=1184520" title="Wspólnota administracyjna Heidenheim an der Brenz">
Wspólnota administracyjna Heidenheim an der Brenz

Wspólnota administracyjna Heidenheim an der Brenz – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Heidenheim. Siedziba wspólnoty znajduje się w mieście Heidenheim an der Brenz, przewodniczącym jej jest Bernhard Ilg.
Wspólnota administracyjna zrzesza jedno miasto i jedną gminę wiejską:

</doc>
<doc id="1184540" url="https://pl.wikipedia.org/wiki?curid=1184540" title="Tajemnica gwiazdkowego puddingu (opowiadanie)">
Tajemnica gwiazdkowego puddingu (opowiadanie)

Tajemnica gwiazdkowego puddingu (ang. "The Adventure of the Christmas Pudding") – opowiadanie detektywistyczne autorstwa Agathy Christie, wydane po raz pierwszy w 1960 roku w zbiorze pod tym samym tytułem. Głównym bohaterem jest belgijski detektyw Herkules Poirot, któremu przychodzi rozwiązać zagadkę kradzieży cennego rubinu. Większość akcji opowiadania przebiega w scenerii wiejskiej rezydencji w okresie Bożego Narodzenia, a autorka opisuje angielskie zwyczaje związane z tym świętem, m.in. przygotowywanie specjalnego puddingu.
Wcześniejsza, krótsza wersja "Tajemnicy gwiazdkowego puddingu" ukazała się w magazynie "The Sketch" 13 grudnia 1923 roku. Była następnie przedrukowana w zbiorach "Problem at Pollensa Bay and Christmas Adventure" (Todd, 1943) oraz "Poirot Knows the Murderer" (Polybooks, 1946).
"Tajemnica gwiazdkowego puddingu" została zekranizowana pod tytułem "The Theft of the Royal Ruby" w serialu "Poirot" z Davidem Suchetem w roli belgijskiego detektywa. Odcinek miał premierę 24 lutego 1991 roku.
Fabuła.
Słynny detektyw Herkules Poirot zostaje poproszony o pomoc w dość delikatnej sprawie – ma odnaleźć rubin o ogromnej wartości, skradziony przez młodą damę pewnemu wschodnioeuropejskiemu księciu. Książę niedługo ma się żenić, zatem sprawa jego przyjaźni z ową damą musi pozostać w ścisłej tajemnicy; powiadomienie policji nie wchodzi w grę, a klejnot trzeba koniecznie odzyskać – ma być prezentem dla narzeczonej księcia. Trop prowadzi do wiejskiej rezydencji Kings Lacey, do której Poirot zostaje zaproszony na tradycyjne angielskie Boże Narodzenie.
W posiadłości pułkownika Laceya i jego żony przebywa kilkoro osób: wnuczka państwa domu Sarah, nastoletni wnuk Colin, jego szkolny przyjaciel Michael, będąca w wieku Colina i Michaela kuzynka Bridget, młoda kuzynka pani domu Diana, przyjaciel rodziny David Welwyn oraz dobry znajomy Sarah, Desmond Lee-Wortley. Pułkownikowstwo, zaniepokojeni bliskim związkiem między tym ostatnim a ich wnuczką, mają nadzieję, że rodzinna atmosfera świąt pozwoli Sarah dostrzec, jak bardzo Desmond do niej nie pasuje. Lee-Wortley przybywa wraz z siostrą, z powodu rekonwalescencji po przebytej chorobie niemal niewychodzącą ze swego pokoju.
Najmłodsi goście: Colin, Michael i Bridget, podekscytowani przybyciem słynnego detektywa, postanawiają upozorować morderstwo – ofiarą ma być Bridget. Plan ma być wcielony w życie w drugi dzień świąt (w Anglii zwany Boxing Day) – pułkownik byłby bardzo niezadowolony, gdyby podobny dowcip zakłócił atmosferę samego Bożego Narodzenia. W wigilijny wieczór, po ubraniu choinki, całe towarzystwo rozchodzi się do swoich pokoi, a Poirot znajduje kartkę z wiadomością, w której "życzliwy" ostrzega go przed zjedzeniem gwiazdkowego puddingu.
Następnego dnia bożonarodzeniowy obiad kończy ceremonialne podanie puddingu. Niemal każdy znajduje w swojej porcji jakiś drobny przedmiot, będący wróżbą na przyszły rok. Jedynie pułkownik nie bardzo rozumie symbolikę czerwonego kawałka szkła, który mu się trafił. Szkiełko zabiera Poirot. Detektyw idzie do kuchni skomplementować kucharkę i dowiaduje się, że bożonarodzeniowy pudding uległ zniszczeniu, a podany dziś był przeznaczony na Nowy Rok.
Nocnego snu Poirota nic nie jest w stanie zakłócić, nawet wizyta kogoś przeszukującego jego pokój – wieczorem wypił kawę ze środkiem nasennym. Rankiem dzieci wcielają w życie swój plan – chłopcy alarmują Poirota, że znaleźli na dworze leżącą bez życia w śniegu Bridget. Poirot podchodzi do "zwłok" i stwierdza, że dziewczynka naprawdę nie żyje. Sarah i Lee-Wortley dołączają do towarzystwa na dworze. Detektyw prosi młodego człowieka o zbadanie pulsu Bridget; ten stwierdza jego brak. Poirot zwraca też uwagę, że dziewczynka trzyma w ręku czerwone szkiełko z gwiazdkowego puddingu i sugeruje, że Lee-Wortley ma z tą sprawą coś wspólnego. Osłupiały młody człowiek zaprzecza tym insynuacjom, zabiera szkiełko i idzie do domu zadzwonić na policję. Ponieważ telefon milczy, wyrusza na posterunek samochodem.
Poirot gromadzi pozostałych i wyjaśnia całą sprawę. Lee-Wortley to szantażysta i osobnik w ogóle podejrzany, a dziewczyna podająca się za jego siostrę była tą, która ukradła księciu rubin. W pokoju pojawia się Bridget: dziewczynka – na prośbę detektywa, który podsłuchał plany dzieci – założyła opaskę uciskową i cały czas udawała martwą. Rubin, który trzymała w ręku i który zabrał Lee-Wortley, był fałszywy – Poirot przywiózł go ze sobą; prawdziwy jest ten znaleziony w puddingu. Ukryła go tam parka złodziei, wystraszonych przyjazdem detektywa – sądzili, że deser będzie podany dopiero w Nowy Rok. Detektyw jest bardzo ciekaw reakcji Lee-Wortleya, gdy ten będzie chciał sprzedać fałszywy klejnot.
Na koniec wyjaśnia się też zagadka anonimowej kartki – to pokojówka, podsłuchawszy fragment rozmowy między Lee-Wortleyem i jego "siostrą" sądziła, że chcą oni otruć Poirota.
Opowiadanie to należy odróżnić od innej przygody belgijskiego detektywa w wigilijnej scenerii : "Boże Narodzenie Herkulesa Poirot".

</doc>
<doc id="1184542" url="https://pl.wikipedia.org/wiki?curid=1184542" title="Augustyn Łukosz">
Augustyn Łukosz

Augustyn Łukosz (ur. 17 sierpnia 1884 w Stonawie k. Frysztatu, zm. 27 października 1940 w Mauthausen) – działacz polskiej mniejszości narodowej w Czechosłowacji, poseł na Sejm Śląski (1938–1939), z zawodu kolejarz, założyciel i prezes PPSD (1935–1937). 
Życiorys.
Po ukończeniu szkoły ludowej w Stonawie pracował jako górnik w kopalni w Karwinie, później został kolejarzem. W czasach Austro-Węgier pełnił służbę zwrotniczego na stacji w Łąkach nad Olzą. 
Od wczesnej młodości zaangażowany w ruch robotniczy, został członkiem Polskiej Partii Socjaldemokratycznej Galicji i Śląska Cieszyńskiego, a później PPS. 
Po podziale Śląska Cieszyńskiego pozostał w Czechosłowacji, gdzie przyczynił się do powstania Polskiej Socjalistycznej Partii Robotniczej (PSPR). Reprezentował jej odłam przeciwny współpracy z komunistami. 
W trakcie działalności pisywał do organu PSPR "Robotnik Śląski". Angażował się społecznie, był współzałożycielem Polskiego Stowarzyszenia Robotniczego Oświatowo-Gimnastycznego "Siła" w Czeskim Cieszynie. Związał się z czechosłowacką spółdzielczością. 
W sierpniu 1934 roku został wykluczony z PSPR na skutek ideowych rozbieżności z kierownictwem partii: opowiadał się za budowaniem porozumienia ogółu organizacji polonijnych w Czechosłowacji, a zarząd partii postawił na współpracę z czeską socjaldemokracją jako najbardziej przychylną prawom mniejszości. 
W 1935 roku założył Polską Partię Socjaldemokratyczną (PPSD). Od marca do lipca 1935 roku redagował jej organ prasowy "Naprzód". W 1937 roku został członkiem Polskiej Partii Ludowej (PPL), gdy socjaldemokraci zjednoczyli się z SL. 
Po przyłączeniu Zaolzia do Polski prezydent Mościcki mianował go posłem do Sejmu Śląskiego. Mandat sprawował do jesieni 1939 roku. 
Podczas okupacji nazistowskiej umieszczony w obozie koncentracyjnym w Skrochowicach koło Opawy, później przewieziony do Mauthausen, gdzie zmarł.

</doc>
<doc id="1184543" url="https://pl.wikipedia.org/wiki?curid=1184543" title="Pomnik Pamięci Ofiar Lubina ’82">
Pomnik Pamięci Ofiar Lubina ’82

Pomnik Pamięci Ofiar Lubina '82 – odsłonięty 31 sierpnia 1992 roku w X rocznicę Zbrodni Lubińskiej przy Wzgórzu Zamkowym w Lubinie, miejscu, nieopodal którego rozgrywały się tragiczne wydarzenia 31 sierpnia 1982 roku, kiedy to Milicja Obywatelska stłumiła pokojową manifestację przeciwko stanowi wojennemu. Funkcjonariusze zastrzelili wówczas 3 osoby, ranili kilkadziesiąt.
W uroczystym odsłonięciu pomnika wziął udział m.in. ksiądz kardynał Henryk Gulbinowicz.
Pomnik składa się z 11 głazów. Na każdym z nich wyryta jest litera. Wszystkie tworzą wyraz "Solidarność". Trzy głazy wspierają krzyż, na płaszczyźnie którego zastygły ślady podeszw butów oraz opon samochodów. Projektantem pomnika jest Zbigniew Frączkiewicz. Koncepcja autora zakładała powstanie, prócz pomnika głównego, dwóch mniejszych. Pierwszy z nich (pojedynczy głaz podtrzymujący krzyż) poświęcony jest Michałowi Adamowiczowi, drugi (dwa głazy podtrzymujące krzyż) Mieczysławowi Poźniakowi i Andrzejowi Trajkowskiemu. Ustawione są one w miejscach, w których mężczyźni ci stracili życie. Na każdym głazie wyryte jest nazwisko ofiary poprzedzone skrótem "ŚP", tekst "Poległ 31.08.1982" oraz sentencje: "Po tym jednym czynie osądźcie ich wszystkich" (na głazie pamięci Michała Adamowicza) i "Milczą, a jednak wołają" (na głazie pamięci Mieczysława Poźniaka i Andrzeja Trajkowskiego).
Lokalizacja.
Pomnik znajduje się przy Wzgórzu Zamkowym (z Rynku można dojść ulicami Piastowską lub Bolesława Chrobrego) w odległości około 150 m od ratusza. Głaz pamięci Michała Adamowicza znajduje się nieopodal Wzgórza Zamkowego, przed kładką na rzece Baczynce, a głazy pamięci Mieczysława Poźniaka i Andrzeja Trajkowskiego zlokalizowane są przy skrzyżowaniu ulic Wrocławskiej i Odrodzenia (około 150 m od ratusza, dojście ulicą Odrodzenia). W okolice Wzgórza Zamkowego i Rynku kursują autobusy komunikacji miejskiej. Najbliższe przystanki: „Cuprum Arena – Kopernika” oraz „Paderewskiego – rondo”.

</doc>
<doc id="1184547" url="https://pl.wikipedia.org/wiki?curid=1184547" title="Wybory parlamentarne w Izraelu w 1965 roku">
Wybory parlamentarne w Izraelu w 1965 roku

Wybory parlamentarne w Izraelu do Szóstego Knesetu odbyły się 1 listopada 1965.
Oddano 1,499,988 głosów, w tym ważnych: 1,206,728. Próg wyborczy wynosił 1%, a więc aby uzyskać miejsce w Knesecie, należało otrzymać minimum 12,067 głosów. Średnio na jedno miejsce przypadło 9,881 głosów.
Posłowie.
Posłowie wybrani w wyborach:

</doc>
<doc id="1184551" url="https://pl.wikipedia.org/wiki?curid=1184551" title="Asambhav">
Asambhav

Asambhav (, ) – indyjski thriller zrealizowany w 2004 roku w Szwajcarii w Ticino i w Ankonie przez Rajiv Rai nagrodzonego za film "". W rolach głównych Arjun Rampal, Priyanka Chopra i Naseeruddin Shah. Tematem filmu jest akcja komandosa wyzwalającego prezydenta Indii porwanego przez terrorystów z Pakistanu, aby wymusić na Indiach wolność dla Kaszmiru.
Fabuła.
Prezydent Indii Vir Pratap Singh (Mohan Agashe) przyjeżdża do Locarno na konferencję w sprawie pokoju w Kaszmirze. Gangster Mabros (Shawar Ali) uprowadza go, aby za 50 milionów dolarów przekazać go pakistańskim terrorystom. Ci porwawszy prezydenta chcą wymusić na Indiach niezależność Kaszmiru. Rząd Indii wysyła do Szwajcarii swojego najlepszego komandosa kapitana Adityę Arya (Arjun Rampal). Ten udając dziennikarza będzie musiał się zmierzyć nie tylko z terrorystami, ale i szmuglerem narkotyków Samem Hansem (Naseeruddin Shah), a także z miłością równie pięknej co naiwnej piosenkarki Alishy (Priyanka Chopra).

</doc>
<doc id="1184552" url="https://pl.wikipedia.org/wiki?curid=1184552" title="Dmitri Chromin">
Dmitri Chromin



</doc>
<doc id="1184553" url="https://pl.wikipedia.org/wiki?curid=1184553" title="Związek Mniejszości Narodowych w Niemczech">
Związek Mniejszości Narodowych w Niemczech

Związek Mniejszości Narodowych w Niemczech (niem. "Verband der nationalen Minderheiten in Deutschland") – organizacja polityczna działająca w latach 1924–39 w Republice Weimarskiej w celu obrony praw mniejszości narodowych w Niemczech: Serbów łużyckich, Duńczyków, Polaków, Fryzów oraz Litwinów.
Historia.
Została powołana do życia 26 stycznia 1924 roku podczas zjazdu w Berlinie. W jej skład weszły następujące organizacje:
W wyborach do Reichstagu w 1924 roku wspólna Lista Mniejszości Narodowych nie odniosła sukcesu – na jej kandydatów padło ogółem 132 tys. głosów (w tym 101 tys. w regionach zamieszkanych przez Polaków), co nie przełożyło się nawet na jeden mandat. Porażka wyborcza z 1924 roku doprowadziła do osłabienia Związku, jednak formalnie istniał on do 1939 roku kiedy został rozwiązany przez nazistów.
Zarząd.
Prezesem Związku został wybrany Stanisław Sierakowski, w latach 30. zastąpił go Duńczyk Ernst Christiansen. Sekretarzem generalnym organizacji był dr Jan Kaczmarek.
Działalność wydawnicza.
Związek wydawał od maja 1925 roku swoje pismo: początkowo pod nazwą "Kulturwille", później "Kulturwehr". Jego redaktorem został Łużyczanin Jan Skala. 

</doc>
<doc id="1184557" url="https://pl.wikipedia.org/wiki?curid=1184557" title="Pięciokąt stabilizacji makroekonomicznej">
Pięciokąt stabilizacji makroekonomicznej

Pięciokąt stabilizacji makroekonomicznej (PSM) – model wprowadzony przez Grzegorza W. Kołodko, będący konkretną próbą określenia kryteriów (celów) stabilizacji w gospodarce. Wierzchołki PSM wskazują skrajne wartości poszczególnych mierników stanu gospodarki, natomiast pole zakreślonego obszaru dla danego kraju może służyć za miarę (porównawczą) poziomu stabilności.
Pięciokąt stabilizacji makroekonomicznej składa się z pięciu następujących trójkątów:
Przyjęte w PSM kryteria odniesienia są ze sobą sprzężone w taki sposób, że zmiana wielkości jednego z parametrów pociąga za sobą natychmiastową zmianę wielkości dwu sąsiadujących ze sobą trójkątów. Całkowity obszar PSM jest następujący:
[(∆GDP x U) + (U x CPI) + (CPI x G) + (CA + ∆GDP)] x k
gdzie: k = ½ sin 72°
Pole PSM zmienia się automatycznie wraz ze zmianami obszaru któregokolwiek z trójkątów. Ogólnie biorąc – jak stwierdza G. Kołodko – powiększenie pola PSM oznacza poprawę sytuacji ekonomicznej i odwrotnie – jego zmniejszenie informuje o pogorszeniu się gospodarki. W przyjętym modelu autor zakłada, że trójkąt sfery realnej (a) – uwzględniający zależności między tempem zmian produktu realnego a stopą bezrobocia – rośnie, kiedy spada skala obniżania się produkcji lub szybciej rośnie jej bezwzględny poziom i gdy spada stopa bezrobocia. Zmiany tej stopy automatycznie pociągają za sobą zmiany wielkości trójkąta stagflacji (b), którego kształt uzależniony jest od stopy inflacji. Ta z kolei, wraz z relacją salda budżetu wpływa na rozmiary pola trójkąta inflacji (c). Saldo to oraz stan rachunku obrotów bieżących decyduje o wielkości trójkąta równowagi finansowej (d). Wreszcie ten ostatni trójkąt (d) wraz ze wskaźnikiem dynamiki sfery realnej implikuje wielkość i kształt trójkąta sektora zewnętrznego (e).
Ograniczenia modelu.
Należy zauważyć, że model G. Kołodki ogranicza się do analizy relacji wyłącznie między wielkościami ekonomicznymi, których przekształcanie staje się celem lub punktem wyjścia. Konstrukcja tego modelu pominęła aksjomaty, które winny być uwzględniane, nie tylko w modelu rozwoju gospodarczego, ale także w modelu wzrostu gospodarczego uwzględniającego element trwałości.

</doc>
<doc id="1184559" url="https://pl.wikipedia.org/wiki?curid=1184559" title="Albert Calmette">
Albert Calmette

Léon Charles Albert Calmette (ur. 12 lipca 1863 w Nicei, zm. 29 października 1933 w Paryżu) – francuski lekarz, bakteriolog i immunolog. 
Życiorys.
Opracował (wspólnie z Camille'em Guérin) szczepionkę BCG przeciwko gruźlicy, a także wynalazł surowicę przeciwko dżumie oraz jako pierwszy zastosował antytoksynę przeciwko jadowi węży.
Jego bratem był dziennikarz Gaston Calmette.

</doc>
<doc id="1184561" url="https://pl.wikipedia.org/wiki?curid=1184561" title="The Destroyer">
The Destroyer

The Destroyer – album Aleca Empire’a, wydany przez Digital Hardcre Recordings w Europie w 1996 roku i z nieco zmienioną listą utworów dla USA w 1998 roku.

</doc>
<doc id="1184562" url="https://pl.wikipedia.org/wiki?curid=1184562" title="Czesław Klimas">
Czesław Klimas

Czesław Klimas (ur. 11 czerwca 1865 w Poznaniu, zm. 16 marca 1937 w Tarnowie Opolskim) – ksiądz i działacz polski na Śląsku, poseł do sejmu pruskiego Republiki Weimarskiej.
Życiorys.
Klimas urodził się w rodzinie krawca pochodzącego z Krasiejowa koło Opola. Ukończył szkołę podstawową w Poznaniu, później uczył się we wrocławskim gimnazjum, by w stolicy Śląska podjąć studia teologiczne. W 1890 ukończył studia i 23 czerwca tegoż roku przyjął święcenia kapłańskie.
Od 1890 do 1895 sprawował posługę kapelana domowego u związanego z niemieckim Centrum hr. Ballestrema. W 1895 objął probostwo w Tarnowie Opolskim, z którym związał się na resztę swojego życia.
W czasie plebiscytu na Górnym Śląsku agitował za przyłączeniem go do Polski. Po 1922 pozostał jednak na Górnym Śląsku Opolskim wstępując do Związku Polaków w Niemczech.
W 1924 wszedł w skład Zarządu Głównego Związku Harcerstwa Polskiego w Niemczech, a w latach 1925–1933 szefował Polsko-Katolickiemu Towarzystwu Szkolnemu na Śląsku Opolskim. Założyciel i prezes spółdzielni „Rolnik”, wspierał działalność Związku Akademików-Górnoślązaków Silesia Superior. Od 1926 do 1930 sprawował funkcję dyrektora Dzielnicy Śląskiej Związku Polaków w Niemczech.
W kadencji 1924–1928 pełnił mandat posła do Landtagu w Berlinie wybranego w okręgu Opole z listy Polskiej Partii Ludowej. .
W latach trzydziestych poświęcił się działalności parafialnej. Udało mu się doprowadzić do wybudowania nowego kościoła w Tarnowie Opolskim. Zmarł w marcu 1937 i został pochowany w tej miejscowości.
Upamiętnienie.
W Tarnowie Opolskim znajduje się ulica jego imienia. We Wrocławiu (osiedle Tarnogaj) znajduje się ulica imienia ks. Klimasa. Jego imieniem nazwana jest jedna z ulic w centrum Zabrza.

</doc>
<doc id="1184566" url="https://pl.wikipedia.org/wiki?curid=1184566" title="Kazimierz Wołkowycki">
Kazimierz Wołkowycki

Kazimierz Wołkowycki (lit. "Kazys Volkovickis"; ur. 1897 w Kownie, zm. 6 lutego 1935 tamże) – działacz środowisk robotniczych i polonijnych w przedwojennej Litwie, z zawodu organista. W latach 1919–1920 członek litewskiego oddziału POW. W 1920 roku współzałożyciel Polskiego Zjednoczenia Robotniczego "Jedność". Poseł na litewski Sejm II kadencji w latach 1923–1926 − członek frakcji polskiej. W parlamencie zajmował się głównie sprawami socjalnymi. 

</doc>
<doc id="1184572" url="https://pl.wikipedia.org/wiki?curid=1184572" title="Tadeusz Schwartz">
Tadeusz Schwartz

Tadeusz Schwartz (ur. 4 kwietnia 1905 w Radomiu, zm. 14 grudnia 1970) - profesor zwyczajny, kierownik i założyciel Katedry Elektrotermii Politechniki Warszawskiej, pracownik naukowy.
Życiorys.
Ojciec profesora, Stanisław, był kupcem. Podczas II wojny światowej przebywał w Radomiu pracując jako kierownik laboratorium fotograficznego, mieszczącego się na zapleczu sklepu fotograficznego swego brata Jerzego. Tam również ukrywał się późniejszy profesor Bolesław Iwaszkiewicz. We wszystkich ankietach personalnych, których wiele trzeba było wypełniać po wojnie, swoje pochodzenie społeczne określał jako "mieszczańskie", co automatycznie w tamtych czasach stawiało go w gorszej sytuacji od osób pochodzenia robotniczego lub chłopskiego.
Dyplom inżyniera elektryka uzyskał w 1933 roku wykonując pracę dyplomową z techniki wysokich napięć. Na początku 1939 roku obejmuje kierownictwo techniczne Fabryki Grzejników "Gródek" na Pomorzu. W 1945 roku wraca na Politechnikę Warszawską,
uczestniczy w odbudowie Wydziału Elektrycznego pracując początkowo jako adiunkt, następnie jako wykładowca, a od 1950 roku jako zastępca profesora. Na Oddziale Prądów Silnych prowadzi pierwsze wykłady z Grzejnictwa Elektrycznego, organizuje dydaktyczno-naukowe laboratorium z tego obszaru, które w roku 1951 przekształcone zostaje w Katedrę Grzejnictwa Elektrycznego. Zostaje jej pierwszym kierownikiem. Oprócz wykładów na Wydziale Elektrycznym, wykłada elektrotechnikę na Wydziale Chemii, a w latach 1953-55 na Wydziale Mechanicznym Wieczorowej Szkoły Inżynierskiej w Radomiu. Tradycja prowadzenia elektrotechniki na Wydziale Chemii przez elektrotermików utrzymała się do dnia dzisiejszego.
Pisze dwa pierwsze podręczniki z zakresu grzejnictwa elektrycznego, wydane w 1946 i 1947. W 1951 praca doktorska autorstwa Tadeusza Schwartza z zakresu elektrotermii zostaje pierwszą obronioną pracą z tej dziedziny w Polsce. Rada Wydziału nadała mu stopień naukowy doktora z odznaczeniem, co było w tamtych czasach ewenementem. Promotorem rozprawy był prof. Stanisław Kończykowski, kierownik Katedry Urządzeń Elektrycznych. W 1955 roku otrzymał tytuł profesora nadzwyczajnego i zrezygnował z wykładów w Radomiu poświęcając się tylko pracy w Politechnice i w placówkach związanych z elektrotermią. Cztery lata później zostaje profesorem zwyczajnym. Opinię do wniosku o nadanie tytułu przygotowali profesorowie Kończykowski, Skowroński oraz dziekan Tadeusz Cholewicki. W 1962 roku Katedra Grzejnictwa Elektrycznego przemianowana zostaje w Katedrę Elektrotermii. Wtedy profesor Schwartz opracował nowe programy studiów specjalności Elektrotermia, które posłużyły za podstawę do tworzenia podobnych specjalności na uczelniach czechosłowackich i w NRD.
W tym okresie zaczyna się też rozwijać współpraca międzynarodowa zarówno z uczelniami z tzw. krajów socjalistycznych jak i kapitalistycznych. Do Warszawy przyjeżdżają goście z całej Europy, zaczyna się rozwijać współpraca międzynarodowa. Częstym gościem jest profesor Pietermaat z Belgii, przyjeżdżają goście ze Szwecji i Francji, gdzie mieści się siedziba władz Międzynarodowej Unii Elektrotermii. Utrzymywane są także kontakty z naukowcami radzieckimi z WNIETO, który był wówczas największym instytutem elektrotermii na świecie i zatrudniał 1200 specjalistów.
Opracował wiele ekspertyz m.in. dla hut: Batory, Małapanew, Ostrowiec, Stalowa Wola, Warszawa. Razem, m.in. z profesorami Findeisenem, Skrzypkiem i Mazurem, uczestniczy w zespole opracowującym pierwsze w świecie urządzenie do optymalizacji pracy stalowniczych pieców łukowych. Od chwili utworzenia Komitetu Elektrotechniki PAN kieruje utworzoną w jego ramach Sekcją Elektrotermii. W latach 1964-1970 przewodniczył zespołowi redakcyjnemu Biuletynu PKEt "Elektrotermia", ukazującego się w Przeglądzie Elektrotechnicznym. Jest członkiem Rady Czasopism Elektrycznych SEP i członkiem oraz referentem działu "Elektrotermia" w "Polskim Słowniku Elektrotechnicznym". Był członkiem Rady Normalizacyjnej przy Polskim Komitecie Normalizacji, rzeczoznawcą w Centralnym Urzędzie Jakości i Miar, w Polskiej Izbie Handlu Zagranicznego, członkiem Rady Naukowej Instytutu Mechaniki Precyzyjnej oraz skarbnikiem i członkiem Prezydium Zarządu Głównego Polskiego Towarzystwa Elektrotechniki Teoretycznej i Stosowanej. W roku 1966 opublikował swoją ostatnią monografię pt. "Termokinetyka układów elektrotermicznych".
Pochowany na Cmentarzu Bródnowskim (kwatera 68E-6-28).

</doc>
<doc id="1184579" url="https://pl.wikipedia.org/wiki?curid=1184579" title="Sajmiri wiewiórcza">
Sajmiri wiewiórcza

Sajmiri wiewiórcza, sajmiri, trupia główka ("Saimiri sciureus") – gatunek ssaka naczelnego z rodziny płaksowatych (Cebidae). Zwana bywa „trupią główką” ze względu na rysunek pyska.
Zasięg występowania.
Sajmiri wiewiórcza występuje w regionie Gujany i północnej Brazylii, na północ od Amazonki od rzek Negro i Demini (stan Amazonas), na wschód do ujścia rzeki.
Taksonomia.
Gatunek po raz pierwszy naukowo opisał w 1758 roku szwedzki przyrodnik Karol Linneusz nadając mu nazwę "Simia sciurea". Jako miejsce typowe odłowu holotypu Linneusz wskazał błędnie Indie (), uściślone na Kartabo, w Gujanie.
Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) samic 25–34 cm, samców 25–37 cm, długość ogona samic 36–47 cm, samców 36–40 cm; masa ciała samic 550–1200 g, samców 550–1400 g. Kolor futra na grzbiecie przypomina brudną oliwkę, na brzuchu i piersi – biały. Małpa zmienia kolor w trakcie życia. W okresie dojrzałości i na starość grzbiet przybiera barwę jaskrawopomarańczową. Wszystkie kończyny mają domieszkę koloru rdzawego.
Tryb życia.
Przebywa najczęściej w dużych grupach w wysokich partiach drzew. Bezpieczne konary opuszcza rzadko, np. aby skorzystać z wodopoju. W gęstych gałęziach i trudno dostępnych pnączach szuka schronienia na noc, gdzie zwija się do snu w kłębek. Bardzo płochliwa – przy najdrobniejszym zaniepokojeniu całe stado, któremu przewodzi stary samiec, rzuca się do ucieczki. Jej celem jest ustronne, bezpieczne miejsce. Potrafi wykonywać niezwykle zgrabne i długie skoki. Zwierzę o wesołym usposobieniu.
Żywi się głównie owadami, drzewnymi żabami, pająkami oraz jajami ptasimi.
Rozmnażanie.
Okres godowy przypada na wrzesień-październik. Ciąża trwa 160–170 dni. Po urodzeniu młode przez cały czas przebywają z samicą trzymając się jej: najmłodsze – klatki piersiowej, a nieco starsze – grzbietu. Samiec nie uczestniczy w wychowie młodych.

</doc>
<doc id="1184580" url="https://pl.wikipedia.org/wiki?curid=1184580" title="Saimiri sciureus">
Saimiri sciureus



</doc>
<doc id="1184582" url="https://pl.wikipedia.org/wiki?curid=1184582" title="Białoruska Partia Narodowo-Socjalistyczna">
Białoruska Partia Narodowo-Socjalistyczna

Białoruska Partia Narodowo-Socjalistyczna (biał. Беларуская Нацыянал-Сацыялiстычная Партыя, BNSP) – białoruskie emigracyjne ugrupowanie polityczne o charakterze nacjonalistycznym istniejące w latach 1933-1943.
Ugrupowanie zostało założone w 1933 r. w Polsce. Na jego czele stanął Fabian Akińczyc, a wśród głównych działaczy byli Uładzisłau Kazłouski, Albin Stepowicz, Pawiał Arciszewski, Leon Witan-Dubiejkowski, Kanstanty Jużniewicz, Alojzy Piecukiewicz, Anton Sapko. Organem prasowym była gazeta „Новы шлях”, której redaktorem był U. Kazłouski. Ugrupowanie nie miało jednak – wbrew nazwie – charakteru faszystowskiego, lecz nacjonalistyczny. Nadzieje na odbudowę niepodległej Białorusi wiązało z hitlerowskimi Niemcami. Za głównych wrogów uważało bolszewików i Żydów, którzy narzucili Białorusinom i reszcie b. Rosji władzę komunistyczną. BNSP oprócz haseł odrodzenia narodowego, zjednoczenia wszystkich białoruskich ziem etnicznych oraz przekazania ziemi obszarniczej i kołchozowej dla białoruskich chłopów zapowiadała także upaństwowienie lasów i bogactw naturalnych oraz walkę o uwzględnienie białoruskich racji narodowych przez prawosławny i katolicki kler. Nie miała ona jednak prawie żadnego zaplecza społecznego. W 1937 r. polskie władze zakazały jej działalności. W tej sytuacji w 1938 r. część działaczy wraz z F. Akińczycem wyjechała do Niemiec, gdzie wkrótce powstało białoruskie biuro przy Ministerstwie Propagandy. W 1940 r. BNSP próbowało rozwinąć działalność w rejonie Wilna, które znalazło się na terytorium Litwy. Natychmiast po ataku wojsk niemieckich na ZSRR 22 czerwca 1941 r., U. Kazłouski wystąpił do władz III Rzeszy o zalegalizowanie jej istnienia, ale spotkał się ze sprzeciwem Alfreda Rosenberga. Działalność pół-jawnego ugrupowania ograniczyła się do wysłania na okupowane obszary białoruskie ok. 70 agitatorów, prowadzących antykomunistyczną i pro-niemiecką propagandę. W marcu 1943 r. został zabity F. Akińczyc, zaś w listopadzie tego roku U. Kazłouski. Doprowadziło to rozpadu BNSP.

</doc>
<doc id="1184590" url="https://pl.wikipedia.org/wiki?curid=1184590" title="Mistrzostwa Polski Seniorów w Lekkoatletyce 1976">
Mistrzostwa Polski Seniorów w Lekkoatletyce 1976

52. Mistrzostwa Polski Seniorów w Lekkoatletyce – zawody sportowe, które rozgrywane były w Bydgoszczy na stadionie WKS Zawisza w dniach 25–27 czerwca 1976 roku.
Zawody odbyły się trzy dni po memoriale Janusza Kusocińskiego rozegranym na tym samym stadionie. Stanowiły one ostatnia szansę na zdobycie nominacji do reprezentacji Polski na Letnie Igrzyska Olimpijskie 1976 w Montrealu. Podczas mistrzostw ustanowiono trzy rekordy Polski: Zenon Licznerski przebiegł 100 metrów w czasie 10,22, Jerzy Hewelt uzyskał 49,69 na 400 m przez płotki, a Ludwika Chewińska 19,58 m w pchnięciu kulą. Zawodniczki Gwardii Warszawa poprawiły również klubowy rekord Polski w sztafecie 4 × 100 metrów czasem 45,31. Marek Chludziński wynikiem 8,02 m ustanowił rekord Europy juniorów w skoku w dal.
Biegi przełajowe.
Mistrzostwa Polski w biegach przełajowych rozegrano 28 marca w Poznaniu (kobiety) i Koszalinie (mężczyźni). Seniorki rywalizowały na dystansach 2 kilometrów i 4 kilometrów, a seniorzy na 8 km i 14 km.
Półmaraton.
Półmaraton mężczyzn odbył się 11 kwietnia w Łodzi. Rywalizowano na dystansie 20 kilometrów.
Maraton.
Maratończycy (tylko mężczyźni) rywalizowali 11 maja w Dębnie. Zawody miały obsadę międzynarodową; zgłoszono ponad 140 zawodników, w tym 50 zagranicznych. W biegu triumfowali zawodnicy ze Związku Radzieckiego. Pierwsze miejsce zajął Leonid Mosiejew, który ustanowił rekord trasy czasem 2:12:19,8. Dwa kolejne miejsca zajęli również biegacze radzieccy: Aleksander Gocki (2:12:40,8) i Jurij Wielokorodnych (2:12:58,2). Najlepszy z Polaków Kazimierz Orzeł był czwarty i to on został mistrzem Polski. Uzyskany wynik zapewnił mu udział w igrzyskach olimpijskich w Montrealu.
Wieloboje.
Rywalizacja w wielobojach odbyła się w dniach 12 i 13 czerwca w Spale w ramach Memoriału Witolda Gerutto. W zawodach startowali również zawodnicy zagraniczni. Wśród kobiet w pięcioboju zwyciężyła Marie-Christine Debourse z Francji z wynikiem 4413 punktów, a najlepsza Polka Grażyna Niestój była trzecia (wyprzedziła ją także Petra Rumpf z NRD – 4360 p.). Wśród mężczyzn w dziesięcioboju drugie miejsce zajął Sepp Zeilbauer z Austrii (8032 p.).

</doc>
<doc id="1184592" url="https://pl.wikipedia.org/wiki?curid=1184592" title="Okulus">
Okulus



</doc>
<doc id="1184593" url="https://pl.wikipedia.org/wiki?curid=1184593" title="Rheinmetall">
Rheinmetall

Rheinmetall AG – niemiecka spółka akcyjna założona w 1889 z siedzibą w Düsseldorfie. Zajmuje się produkcją na potrzeby przemysłu obronnego i samochodowego w fabrykach w Düsseldorfie, Kassel i Unterlüß.
Założona w połowie kwietnia 1889 roku jako "Rheinische Mettallwaaren und Maschinenfabrik". Znacznie rozwinięta przez dr. Heinricha Erhardta, rozpoczęła produkcję sprzętu artyleryjskiego jego konstrukcji. Firma pod koniec I wojny światowej zatrudniała 48 tys. pracowników, w tym 9 tys. kobiet. Po wojnie produkowała cywilny sprzęt ciężki oraz maszyny biurowe.
W czasie II wojny światowej Rheinmetall produkował m.in. uniwersalne karabiny maszynowe MG 42 dla Wehrmachtu. Jego następca, karabin MG 3, jest do dziś używany przez Bundeswehrę. W 1936 r. połączyła się ze znaną firmą "Borsigwerke", tworząc "Rheinmetall-Borsig AG".
W latach 1940–1941 spółka wyprodukowała dla armii III Rzeszy 6 egzemplarzy ciężkich samobieżnych moździerzy oblężniczych 60-cm Karl Gerät 040. Pod koniec II wojny światowej miała 12 głównych zakładów i zatrudniała 85 tys. pracowników (w tym wielu wywiezionych na roboty przymusowe i więźniów, firmę obsługiwał m.in. stworzony na jej potrzeby obóz pracy przymusowej na Psim Polu). Produkowała również amunicję do wszystkich dział artyleryjskich.
W zakładach Rheinmetall zaprojektowano m.in. armatę gładkolufową M256, używaną w amerykańskich czołgach M1 Abrams. Obecnie produkuje armatę "Mk 20 Rh 202", armatę czołgową "Rh-120", "155 mm haubicę FH-70". Zatrudnia 15 tys. pracowników, a jej obroty przewyższają 2,3 mld euro rocznie.
Po II wojnie, na terenie NRD dawną fabrykę Rheinmetall w Sömmerdzie przekształcono w 1952 roku w "VEB Mechanik Büromaschinenwerk Rheinmetall Sömmerda" i produkowano tam maszyny do pisania i liczenia, silniki do motorowerów oraz kamery filmowe.
Na terenie RFN fabryka Rheinmetall w Düsseldorfie produkowała po II wojnie maszyny do pisania, amortyzatory, windy, maszyny garbarskie oraz urządzenia transportowe i załadunkowe.
Obecnie, po zjednoczeniu Niemiec i wielu przekształceniach własnościowych spółka działa jako Rheinmetall AG z siedzibą w Düsseldorfie – w dwóch sektorach: samochodowym i obronnym.

</doc>
<doc id="1184596" url="https://pl.wikipedia.org/wiki?curid=1184596" title="Nagada III">
Nagada III

Nagada III - kultura archeologiczna, rozwijająca się w starożytnym Egipcie od ok. 3200 do ok. 2700 p.n.e. W okresie tym wyróżniane są 4 podokresy:
Okres ten charakteryzowało przenoszenie osadnictwa z obszarów pustynnych w pobliże Nilu oraz ekspansja na północ. Rozwinął się również handel z państwami ościennymi - w największym zakresie z Palestyną. W okresie tym postępuje również zanik narzędzi i naczyń kamiennych zastępowanych przez narzędzia metalowe i naczynia gliniane.
Najważniejsze stanowiska archeologiczne znajdują się w Abusir el-Melek, Abydos, Buto, Elefantynie, Elkab, Heluan, Hierakonpolis, Minszar Abu Omar, Sakkarze, Tura oraz Tarchan.

</doc>
<doc id="1184601" url="https://pl.wikipedia.org/wiki?curid=1184601" title="Hierakonpolis">
Hierakonpolis



</doc>
<doc id="1184602" url="https://pl.wikipedia.org/wiki?curid=1184602" title="Fontina">
Fontina

Fontina lub fr. Fontine – rodzaj włoskiego sera, który jest produkowany z krowiego mleka. Ser ten jest zaliczany do serów podpuszczkowych, dojrzewających oraz półtwardych. Smak sera Fontina jest bardzo delikatny. Po dwumiesięcznym dojrzewaniu ser nadaje się do starcia na tarce. Ser Fontina jest wykorzystywany jako przyprawa do wielu różnych potraw.
Wytwarzany jest tradycyjnie w Dolinie Aosty; historia jego wyrobu sięga średniowiecza. Obecnie chroniony jest prawem Unii Europejskiej – w 1996 roku uzyskał status Chronionej Nazwy Pochodzenia (POD). Co ważne, nie należy mylić sera Fontina PDO z handlową nazwą sera Fontal, który z serem produkowanym w Dolinie Aosty nie ma nic wspólnego, poza podobną nazwą.

</doc>
<doc id="1184604" url="https://pl.wikipedia.org/wiki?curid=1184604" title="Margat">
Margat

Margat (arab. قلعة المرقب, "Kalat al-Markab") – XII-wieczny zamek w Syrii położony w odległości 2 km od brzegu morskiego przy dawnej drodze między Trypolisem i Latakią. Zbudowany po I wyprawie krzyżowej. Od 1170 roku własność Reynalda II Mazoir. Od 1186 roku zamek był własnością joannitów, którzy go rozbudowali. W 1188 roku zamek obronił się przed wojskami Saladyna. W zamku mieścił się szpital prowadzony przez joannitów. Pod zamkiem rozciągało się miasto połączone z zamkiem murami obronnymi. Na terenie zamieszkanego przez chrześcijan miasta powstał ufortyfikowany pałac biskupa. Po upadku Jerozolimy zamek Margat stał się główną siedzibą zakonu, aż do poddania warowni mameluckiemu sułtanowi Egiptu Kalawunowi, który obległ zamek w 1285 roku. W następstwie poddania twierdzy władze zakonu joannitów podjęły decyzję o przeniesieniu się do Akki. Zamek w późniejszym okresie aż do 1884 roku był stolicą miejscowego dystryktu. Jest to też miejscowość w dystrykcie Banijas muhafazy Tartus.

</doc>
<doc id="1184606" url="https://pl.wikipedia.org/wiki?curid=1184606" title="Australasian Championships 1924">
Australasian Championships 1924

The Australasian Chmapionships 1924 – tenisowy turniej znany jako wielkoszlemowy Australian Open, który rozegrano w 1924 roku w dniach 19–26 stycznia, na kortach "Warehouseman's Cricket Ground" w Melbourne.
Była to 17–ta edycja rozgrywek u mężczyzn, a 3–cia u kobiet.

</doc>
<doc id="1184610" url="https://pl.wikipedia.org/wiki?curid=1184610" title="Susk (przystanek kolejowy)">
Susk (przystanek kolejowy)

Susk – przystanek kolejowy w województwie mazowieckim.
W roku 2017 przystanek obsługiwał 0–99 pasażerów na dobę.
Połączenia.
Obecnie stacja w Susku obsługuje jeden pociąg regionalny Kolei Mazowieckich relacji Kutno – Gostynin – Płock – Susk – Sierpc (R31).

</doc>
<doc id="1184611" url="https://pl.wikipedia.org/wiki?curid=1184611" title="Eulipotyphla">
Eulipotyphla



</doc>
<doc id="1184612" url="https://pl.wikipedia.org/wiki?curid=1184612" title="Lipotyphla">
Lipotyphla



</doc>
<doc id="1184617" url="https://pl.wikipedia.org/wiki?curid=1184617" title="Adam Lazzara">
Adam Lazzara

Adam Burbank Lazzara (ur. 22 września 1981 w Sheffield) – amerykański wokalista, członek zespołu Taking Back Sunday.

</doc>
<doc id="1184618" url="https://pl.wikipedia.org/wiki?curid=1184618" title="Sts">
Sts



</doc>
<doc id="1184619" url="https://pl.wikipedia.org/wiki?curid=1184619" title="Stanisław Radomski">
Stanisław Radomski

Stanisław Radomski (ur. 21 września 1957 w Przasnyszu) – polski poeta.
Życiorys.
Debiutował w 1975 na łamach tygodnika "Barwy". Wiersze jego ukazały się w "Tygodniku Kulturalnym", "Walce Młodych", "Nowej Wsi", "Warmii i Mazurach", "Karuzeli", "Trybunie Mazowieckiej", "Tygodniku Ostrołęckim" i innych czasopismach. Wydał zbiory wierszy "Śnił mi się wiatr" (Ostrołęka 1982) i "Puste miejsce" (Ciechanów 1983).
Jest również współautorem wielu antologii i almanachów poezji, m.in. almanachów poetów przasnyskich "Wyrób własny" (Przasnysz 1983) i "Na receptę" (Przasnysz 2003) oraz laureatem kilkudziesięciu nagród w konkursach literackich w całym kraju. Jego wiersze prezentowane były w radiu i telewizji. Był członkiem Rady Krajowej Korespondencyjnego Klubu Młodych Pisarzy. Dzieciństwo i młodość spędził w Obrębie w powiecie przasnyskim, obecnie mieszka w Przasnyszu.
W 1982 wyróżniony odznaką "Zasłużony Działacz Kultury". W 2007 wspólnie z Krzysztofem Turowieckim otrzymał "Medal Stanisława Ostoja-Kotkowskiego" w kategorii "Twórca Uznany".

</doc>
<doc id="1184620" url="https://pl.wikipedia.org/wiki?curid=1184620" title="Gubernia wołyńska">
Gubernia wołyńska

Gubernia wołyńska ( 1792–1925, do 1796 roku namiestnictwo izasławskie) – południowo-zachodnia gubernia Imperium Rosyjskiego, utworzona po II rozbiorze z terytorium województwa wołyńskiego i zachodniego skrawka (z Żytomierzem) województwa kijowskiego Rzeczypospolitej.
Centrum administracyjnym był do 1795 Zasław, później do 1804 Nowogród Wołyński. Od 1804 Żytomierz. 
W latach 1819-1830 gubernia wołyńska pozostawała pod naczelnym zarządem administracyjnym wielkiego księcia Konstantego. Od 1832 weszła w skład Kraju Południowo-Zachodniego (generał-gubernatorstwo kijowskie).
Po traktacie ryskim zachodnia część guberni znalazła się w Polsce i utworzono z jej terenów województwo wołyńskie. Z pozostałej przy ZSRR części w 1923 utworzono 4 okręgi: korosteński, nowogrodzki, szepetowski i żytomierski.
Położenie.
Gubernia wołyńska znajdowała się na granicy z Galicją. Część południowa poprzecinana była wyniesieniami, których kulminacją była Góra Awratyńska w pobliżu Krzemieńca 1328 stóp (405 m) (najwyższy ówczesny punkt Rosji Europejskiej za wyłączeniem Uralu, Krymu i wschodnich Gór Archangielskich). Część północna guberni była terytorium płaskim, bagnisto-nizinnym, pokrytym torfowiskami i lasami, należała do Polesia Pińskiego.
Warunki naturalne.
Na północy znajdowały się gleby błotniste i piaszczyste, w części środkowej – gliniaste i kurzowe, miejscami kamieniste, na południu dobry czarnoziem.
Lasy zajmowały 2136 tys. dziesięcin (23337 km²) (32% obszaru), położone na północy, część południowa bezleśna.
Rzek stosunkowo dużo, wszystkie, za wyłączeniem Bugu i Teterewa wpadały do Prypeci, wiele z nich było spławnych. Statki poruszały się po Bugu, Styrze, Horyni.
Bogactwa mineralne: granit, kryształ górski, gliny ceramiczne, torf, rudy żelaza. Znaleziono ale nie wydobywano: grafit, węgiel kamienny, bursztyn.
Klimat umiarkowany, średnioroczna temperatura dla Żytomierza +7,6 °C.
Gospodarka.
Główny produkt rolny: żyto ozime: (średnio w latach 1900 — 1904: 32,7 mln pudów), pszenica ozima (średnio 16,8 mln pudów), jęczmień (średnio 7,2 mln pudów), owies (śr. 19,4 mln pudów), gryka (śr. 3,6 mln pudów), proso (śr. 2,3 mln pudów), groch (śr. 2 mln pudów), ziemniaki (śr. 53 mln pudów), buraki cukrowe (około 2 mln berkowców), tytoń i chmiel.
Sadownictwo rozwinęło się głównie na południu: brzoskwinie, morele i winogrona.
W okolicach lesistych chłopi zajmowali się pszczelnictwem (182 tys. pni, 35 tys. pudów miodu, wosku 4 tys. pudów). Hodowla rozwinęła się dzięki licznym pastwiskom i pokosom. W roku 1903 było 693 tys. koni (45 stadnin), bydła rogatego 4096 tys., owiec 829 tys., świń 680 tys. Wełna wykorzystywana częściowo na potrzeby Rosji, częściowo do Austrii.
Fabryki i zakłady oraz przemysł drobny produkowały towary wartości 33,5 mln rubli i zatrudniały 20 tys. robotników.
Oświata.
Szkół (1903): 3003 z 129 454 uczniami.
Demografia.
Według pierwszego spisu powszechnego Imperium Rosyjskiego z 1897 gubernię zamieszkiwało 2 989 482 osób,
Podział etniczny populacji przedstawiał się następująco:
Generał-gubernatorowie.
1794—1796 — Timofiej Tutołmin
Miasta.
Największe miasta guberni w 1897 roku na podstawie danych z carskiego spisu powszechnego oraz porównanie przynależności administracyjnej przed rozbiorami Polski oraz przynależności państwowej w międzywojniu i współcześnie:

</doc>
<doc id="1184621" url="https://pl.wikipedia.org/wiki?curid=1184621" title="Gubernia witebska">
Gubernia witebska

Gubernia witebska (ros. Витебская губерния) – jednostka administracyjna Imperium Rosyjskiego utworzona w 1802 na miejscu województwa witebskiego sprzed 1772. Odpowiada północno-wschodniej części dzisiejszego obwodu witebskiego Białorusi a także wschodniej części Łotwy (obejmuje m.in. Dyneburg, Rzeżycę i Lucyn) oraz niektórym rejonom Rosji (Newel i Siebież — obwodu pskowskiego, Wieliż — smoleńskiego).
Administracja i samorząd.
W 1904 roku gubernia liczyła 12 miast, 41 miasteczek, 19750 wsi;
Powiaty: 
Na terenie guberni, podobnie jak na innych terenach ziem zabranych, władze rosyjskie szczególnie długo opóźniały utworzenie samorządu terytorialnego, tzw. ziemstw. Wynikało to z obawy przed zdominowaniem ich przez miejscową ludność nierosyjską, szczególnie Polaków. Podczas gdy w innych częściach Imperium Rosyjskiego ziemstwa tworzone były już w drugiej połowie XIX wieku, w guberni witebskiej ich namiastka powstała dopiero 2 kwietnia 1903 roku. Członkowie ziemstw byli jednak wyznaczani przez administrację carską i mieli skrajnie ograniczone kompetencje. Samorząd w guberni uległ wzmocnieniu 14 marca 1911 roku, gdy ta została objęta ukazem carskim o wprowadzeniu ziemstw z 12 czerwca 1890 roku. Była to jednak jego zmodyfikowana wersja, gwarantująca dominującą pozycję Rosjan.
Obszar.
W początkach XX wieku: 38649,5 wiorst kwadratowych (według Brockhausa-Efrona) lub 39700 (według Pawlenkowa);
Ukształtowanie terenu.
Powierzchnia pofalowana, najwyżej położony pas terenu ciągnie się z guberni pskowskiej w stronę Newelu i Horodka (do 952 stóp wysokości), dalej wododziałem Dźwiny i Dniepru; część zachodnia (powiaty dźwiński, lucyński i rzeżycki) nizinna; wiele jezior (około 2500), bagien i lasów; gleba nieurodzajna, glinista i piaszczysta;
Rzeki.
Dźwina była w 1904 żeglowna na całej rozciągłości, podobnie jak jej dopływy Mieża, Kasplia, Ułła; Najważniejsze rzeki; Łuczessa, Uszacz, Usiana, Połoto i Dryssa;
Jeziora.
Z jezior najważniejsze: Łubań (112 w. kw.), Razno (75 w. kw.) и Oświejskie (49 w. kw.); bagna zajmują do 4000 w. kw.;
Klimat.
Na zachodzie łagodniejszy niż na wschodzie, Dźwina wolna od lodu przez 247 dni w roku.
Ludność.
1,669 mln 1904 lub 1,74 mln (przed 1910), z tego 237 (255) tys. w miastach.
Główne zajęcia ludności.
74% ludności chłopskiej (rolnictwo, sadownictwo, leśnictwo), 8% w przemyśle przetwórczym;
Przemysł.
Robotników w 1903 roku 39 tys. (kopacze na kolei, prace leśne, rybołówstwo); rzemieślników — 48 tys. (wyroby z drewna, szewcy i krawcy., plecenie sieci rybackich, sukiennictwo); fabryk i zakładów 1293 z 7 tys. robotników, produkcja warta 6,5 mln rubli rocznie (1 przędzalnia lnu, 2 gorzelnie, 126 garbarnie, 142 cegielnie, 424 młyny); handel mało rozwinięty i głównie miejscowy;
Rolnictwo.
Uprawiane było żyto, owies, jęczmień, kartofle; średnio w latach 1900—1904 zebrano 13,2 mln pudów żyta ozimego, 3,6 mln pudów jęczmienia, 7,2 mln pudów owsa i 20,2 mln pudów ziemniaków; rozwinięte lniarstwo; sadownictwo przemysłowe (jabłka, gruszki i śliwki); pasterstwo podupada; lasy zajmowały do 35% obszaru guberni, dużo drewna budowlanego (sosna, świerk), dużo przeróbki drewna, wzdłuż brzegów Dźwiny zachodniej — stocznie; na jeziorach rybactwo;
Oświata.
Według spisu z 1897 roku, w guberni umiejętność czytania i pisania posiadało 33% ludności powyżej 9 roku życia.
Szkoły: według Pawlenkowa 5 średnich, 9 specjalnych, 1281 niższych; według Brockhausa-Efrona razem 1667 z 61 tys. uczniów, w tym 349 szkół początkowych Ministerstwa Oświaty Ludowej, 246 szkół parafialnych, 659 szkół elementarnych, 5 średnich z 2248 uczniami, korpus kadecki, seminarium nauczycielskie, 5 seminariów duchownych, szkoła rolnicza i rzemieślnicza; 385 szkół żydowskich (z nich 23 skarbowe) z 7095 uczniami; umiejących czytać i pisać 24,5%;
Miasta.
Największe miasta guberni w 1897 roku na podstawie danych z carskiego spisu powszechnego oraz porównanie przynależności administracyjnej przed rozbiorami Polski oraz przynależności państwowej w międzywojniu i współcześnie:

</doc>
<doc id="1184622" url="https://pl.wikipedia.org/wiki?curid=1184622" title="Gubernia wileńska">
Gubernia wileńska

Gubernia wileńska (; biał. Віленская губерня; lit. Vilniaus gubernija) – jedna z guberni Imperium Rosyjskiego, utworzona w 1795 po III rozbiorze Polski. Razem z guberniami kowieńską, grodzieńską, mińską, mohylewską oraz witebską tworzyła Kraj Północno-Zachodni (teren b. Wielkiego Księstwa Litewskiego).
Historia.
Na początku dzieliła się na powiaty (ujezdy):
brasławski (później zwany nowoaleksandrowskim), wileński, wiłkomierski, zawilejski, kowieński, oszmiański, rosieński, telszewski, trocki, upicki (poniewieski), szawelski.
W czasie reform administracyjnych Pawła I ukazem z 12 września 1796 (wszedł w życie w 1797) połączono ją z gubernią słonimską w jedną gubernię litewską z siedzibą w Wilnie.
Za Aleksandra I gubernia litewska w 1801 podzielona została na wileńską (do 1840 nazywaną litewsko-wileńską) oraz grodzieńską (dawniej gubernia słonimska). Od 1819 roku gubernia wileńska pozostawała pod naczelnym zarządem administracyjnym wielkiego księcia Konstantego.
W 1843 część obszaru przeszła do nowo utworzonej guberni kowieńskiej. W wileńskiej powstały wtedy powiaty: wileński, oszmiański, święciański (powiat zawilejski) i trocki, a także przekazany z guberni grodzieńskiej lidzki oraz z mińskiej – powiat wilejski i dziśnieński.
Ludność.
Podział narodowy ludności guberni wileńskiej (części okupowanej) przeprowadzony przez okupacyjną administrację niemiecką w 1916:
Różnica w spisach rosyjskich i niemieckich dotyczącej liczby Polaków w guberni wileńskiej uwarunkowana była zaniżaniem, przez wszystkie rosyjskie spisy ludności, liczby Polaków mieszkających na ziemiach zabranych.
Generał-gubernatorzy wileńscy.
1912 – likwidacja urzędu generał-gubernatora wileńskiego
Miasta.
Lista miast guberni na podstawie danych z carskiego spisu powszechnego z 1897 roku oraz porównanie przynależności państwowej w międzywojniu i współcześnie:

</doc>
<doc id="1184623" url="https://pl.wikipedia.org/wiki?curid=1184623" title="Magistrat w Chełmie">
Magistrat w Chełmie

Magistrat w Chełmie – budynek siedziby władz w Chełmie, przy ulicy Lubelskiej 63.
Historia.
Budynek powstał w latach 1926-1927 z inicjatywy chełmskiego samorządu. Przeznaczeniem budynku była siedziba rady miejskiej i urzędów magistrackich. Część budynku planowano przeznaczyć na sklepy.
Część budynku przy ulicy Lubelskiej została rozbudowana w 1968 r. Obecnie jest to siedziba władz chełmskich.
Część budynku od ulicy Strażackiej została pierwotnie przeznaczona na Teatr Miejski, jednak problemy z wykończeniem budynku spowodowały, że władze miasta oddały go w ręce prywatne w formie dzierżawy. Począwszy od roku 1929 znajdowało się tu kino które w różnych okresach nosiło nazwy: "Wersal", "Ton" i "Tęcza". Obecnie znajduje się tu kino "Zorza".
W części narożnej budynku znajduje się Chełmski Ośrodek Informacji Turystycznej
Architektura.
Budynek został zaprojektowany w stylu neorenesansowym. Plan budynku opiera się na kształcie litery L. Część narożna zwieńczona jest dekoracyjnym szczytem na którym znajduje się okulus i płaskorzeźba z herbem miasta. Styl budynku nie jest już dzisiaj tak dobrze widoczny ze względu na liczne przebudowy, jednak nadal charakterystycznym elementem są attyki ze sterczynami.

</doc>
<doc id="1184624" url="https://pl.wikipedia.org/wiki?curid=1184624" title="The Box Set">
The Box Set

The Box Set – album kompilacyjny amerykańskiej grupy rockowej Kiss składający się z 5 płyt CD z materiałami archiwalnymi zespołu (wersje live, dema, odrzuty). Został wydany w czerwcu 1996 roku.
Utwory.
Dysk 1:1966 – 1975
Dysk 2: 1975 – 1977
Dysk 3: 1976 – 1982
Dysk 4: 1983 – 1989
Dysk 5: 1992 – 1999
Notowania.
Album – Billboard (Ameryka Północna)

</doc>
<doc id="1184633" url="https://pl.wikipedia.org/wiki?curid=1184633" title="Wilhelm Weistand">
Wilhelm Weistand

Wilhelm Piotr Weistand (ur. 8 września 1945 w Rokitnicy) – polski lekkoatleta, olimpijczyk.
Osiągnięcia.
Specjalizował się w biegu na 400 metrów przez płotki. Startował w nim na igrzyskach olimpijskich w 1968 w Meksyku, ale odpadł w przedbiegach. Rok później, na mistrzostwach Europy w 1969 w Atenach zajął 6. miejsce w finale na tym dystansie. Osiągnięciem międzynarodowym Weistanda jest także 2. miejsce w finale Pucharu Europy w 1967 w Kijowie.
Był mistrzem Polski ma 400 metrów przez płotki w 1968 oraz wicemistrzem na tym dystansie w 1966, 1967 i 1969 i w sztafecie 4 × 400 metrów w 1968. Zdobył również brązowe medale w sztafecie 4 × 400 metrów w 1965 i 1966 oraz w biegu na 110 metrów przez płotki w 1969. Trzykrotnie poprawiał rekord Polski na 400 metrów przez płotki doprowadzając go do wyniku 50,4 s. Jest to również jego rekord życiowy (przy pomiarze elektrycznym rekord życiowy Weistanda wynosi 50,71 s.). W latach 1967-1969 osiem razy startował w reprezentacji Polski w meczach międzypaństwowych, odnosząc trzy zwycięstwa indywidualne. Był zawodnikiem Karbu Bobrek (1962-1963), Śląska Wrocław (1965-1966) i Górnika Zabrze (1964 i 1967-1973).

</doc>
<doc id="1184646" url="https://pl.wikipedia.org/wiki?curid=1184646" title="The Purity of Perversion">
The Purity of Perversion

The Purity of Perversion – debiutancki album belgijskiej grupy deathmetalowej Aborted.

</doc>
<doc id="1184648" url="https://pl.wikipedia.org/wiki?curid=1184648" title="To Hell and Back/The Road to Hell">
To Hell and Back/The Road to Hell

To Hell and Back/The Road to Hell - minialbum fińskiego zespołu epic/powermetalowego Burning Point, wydany w 2004 roku przez wytwórnię Poison Arrow Records.

</doc>
<doc id="1184651" url="https://pl.wikipedia.org/wiki?curid=1184651" title="Artur Pontek">
Artur Pontek

Artur Pontek (ur. 10 maja 1975 w Warszawie) – polski aktor filmowy, telewizyjny, teatralny i dubbingowy, były aktor dziecięcy.
Życiorys.
Edukacja.
Jest absolwentem VII Liceum Ogólnokształcącego im. Juliusza Słowackiego w Warszawie.
Kariera.
Po raz pierwszy na ekranie pojawił się w filmie Janusza Rzeszewskiego "Misja specjalna" (1987). W dzieciństwie najbardziej zasłynął z ról Pająka ("Banda Rudego Pająka"), Arnolda ze szkoły przyszłości ("Pan Kleks w kosmosie"), Stasia ("Zmowa") oraz Misia Malinowskiego ("Mów mi Rockefeller"). Pracował również w radiu i występował w teatrze.
W latach 1997–2004 był aktorem Teatru im. Żeromskiego w Kielcach. Od 2005 jest aktorem Teatru Polskiego w Warszawie. W 2011 występuje gościnnie w zespole Teatru Dramatycznego im. Aleksandra Węgierki w Białymstoku.
Od 2008 gra jednego z policjantów - sierżanta Mariana Marczaka w popularnym serialu TVP1 "Ojciec Mateusz".
Od 11 września do 9 października 2015 brał udział w czwartej edycji programu "Dancing with the Stars. Taniec z gwiazdami," emitowanego w telewizji Polsat. Jego partnerką taneczną była Natalia Głębocka, z którą odpadł w piątym odcinku, zajmując 7. miejsce.
Życie prywatne.
Jest żonaty z Beatą Pontek, z którą ma dwoje dzieci: syna – Leona i córkę – Zoję.

</doc>
<doc id="1184653" url="https://pl.wikipedia.org/wiki?curid=1184653" title="Krajowy Sekretariat SOS dla Radia Maryja">
Krajowy Sekretariat SOS dla Radia Maryja



</doc>
<doc id="1184656" url="https://pl.wikipedia.org/wiki?curid=1184656" title="Bursztynowa Autostrada">
Bursztynowa Autostrada



</doc>
<doc id="1184657" url="https://pl.wikipedia.org/wiki?curid=1184657" title="Starfighter Pilot (singel Snow Patrol)">
Starfighter Pilot (singel Snow Patrol)

"Starfighter Pilot" to piosenka rockowej grupy Snow Patrol, pochodząca z jej debiutanckiego albumu, "Songs for Polarbears". 28 czerwca 1998 roku została wydana jako singel promujący tę płytę. Utwór uplasował się na odległym, #161 miejscu listy UK Singles Chart. Autorem tekstu był wokalista zespołu Gary Lightbody, a muzyki również Lightbody oraz dwaj inni członkowie grupy, Mark McClelland i Jonny Quinn.
Piosenka jest drugim utworem na płycie.
Dwa dodatkowe utwory, które znalazły się na wydaniu singla zostały wydane w 2006 roku na reedycji "Songs for Polarbears".

</doc>
<doc id="1184662" url="https://pl.wikipedia.org/wiki?curid=1184662" title="Jeepster Records">
Jeepster Records

Jeepster Records - brytyjska niezależna wytwórnia płytowa z główną siedzibą w Londynie.
W 2007 roku należeli do niej m.in. Kay Heath, Chris Dempsey, Jo D'Andrea, Stef D'Andrea i Sophie Line. W przeszłości albumy w Jeepster nagrywali m.in. Belle &amp; Sebastian, Isobel Campbell i Snow Patrol.

</doc>
<doc id="1184663" url="https://pl.wikipedia.org/wiki?curid=1184663" title="Burned Down the Enemy">
Burned Down the Enemy

Burned Down the Enemy - trzeci album fińskiego zespołu epic/powermetalowego Burning Point, wydany w Europie w styczniu 2006 przez wytwórnię Metal Heaven. Edycja japońska, zawierająca dwa utwory dodatkowe, została wydana w grudniu 2006 roku przez wytwórnię Soundholic. Nagranie przeprowadził Jukka Jokikokko w Hellgate Studios w Oulu. Mastering został wykonany w Finnvox Studios przez Minervę Pappi.

</doc>
<doc id="1184667" url="https://pl.wikipedia.org/wiki?curid=1184667" title="Martin Cikl">
Martin Cikl

Martin Cikl (ur. 17 sierpnia 1987 w Varnsdorfie) – czeski skoczek narciarski, reprezentant klubu Dukla Liberec. Olimpijczyk (2010), uczestnik mistrzostw świata juniorów (2004 i 2005) oraz zimowego olimpijskiego festiwalu młodzieży Europy (2003). Medalista mistrzostw kraju.
Trzykrotnie zdobył mistrzostwo Czech. W Pucharze Świata zadebiutował w konkursie drużynowym w Ruce w sezonie 2007/2008, w którym Czesi zajęli 9. miejsce. Pierwsze punkty PŚ zdobył 13 grudnia 2007 w Villach, a 9 dni później w Engelbergu był 14.
Najdłuższy skok jaki oddał to 154 metry w konkursie drużynowym w Vikersund w 2009.
W maju 2016 ogłosił zakończenie kariery.

</doc>
<doc id="1184668" url="https://pl.wikipedia.org/wiki?curid=1184668" title="Krzysztof Turowiecki">
Krzysztof Turowiecki

Krzysztof Włodzimierz Turowiecki (ur. 3 sierpnia 1957 w Przasnyszu) – poeta, animator kultury.
Życiorys.
Debiutował w prasie w 1977 r. Klub Literacki "Narew" w Ostrołęce wydał jego zbiór wierszy "Po żywą wodę" (1982), a Miejski Dom Kultury w Przasnyszu - tomik "Moje miasto" (2005). Wiersze K. Turowieckiego ukazały się w "Peryferyjnym Almanachu Literackim "Wyrób własny"" (Przasnysz 1983) oraz w "Almanachu Przasnyskich Poetów "Na receptę"" (Przasnysz 2003), którego był inspiratorem. 
Publikował w periodykach literackich "Nowa Okolica Poetów", "Poezja Dzisiaj", "Akcent", współpracował z "Gazetą Przasnyską" i "Tygodnikiem Ostrołęckim". Autor limeryków publikowanych na łamach Polskiej Strony Limerykowej (PSL). Wyróżniony w bolesławieckim konkursie limerykowym (2004). Laureat, zdobywca drugiej nagrody i srebrnego medalu "International Library Of Poetry" w międzynarodowym konkursie poetyckim "Who's who" (USA 2004).
Jeden z założycieli Naczelnego Organu Wesołej Komitywy Uzurpatorów Rzeczywistości (NOWKUR) w Przasnyszu. Inicjator i współorganizator (wraz z żoną Zofią i członkami NOWKUR) przasnyskich spotkań poetyckich "Stragany z Poezją" w Muzeum Historycznym. Redaktor naczelny witryny internetowej poświęconej sztuce Przasnysza i okolic . Projektodawca i mincerz mennicy przasnyskiej. Projektant monet okolicznościowych: Przaśnik, NOWKUR i Krossik. Współorganizator i jeden z jurorów Ogólnopolskiego Przasnyskiego Maratonu Limerykowego "Limeraton". Członek Zarządu Związku Literatów na Mazowszu (2009).
W 2007 wspólnie ze Stanisławem Radomskim otrzymał Medal Stanisława Ostoja-Kotkowskiego w kategorii "Twórca Uznany".

</doc>
<doc id="1184670" url="https://pl.wikipedia.org/wiki?curid=1184670" title="Vikværsk">
Vikværsk

Vikværsk (alternatywna nazwa "vikværskt") – dialekt języka norweskiego, używany głównie w regionach Oslofjorden, Østfold i Vestfold. Mówią nim także w niższych częściach Buskerud, Akershus i Telemarku.
Czasowniki.
Poniższe tabele przedstawiają różnice między dialektem vikværsk a językiem norweskim bokmål

</doc>
<doc id="1184671" url="https://pl.wikipedia.org/wiki?curid=1184671" title="Sześć stopni oddalenia">
Sześć stopni oddalenia

Sześć stopni oddalenia – termin używany do opisania hipotezy o następujących założeniach:
Przeprowadzone doświadczenia i eksperymenty, takie jak eksperyment „świat jest mały” Milgrama, empirycznie potwierdziły hipotezę, że członkowie jakiejkolwiek dużej społeczności mogą być powiązani poprzez sieci pośrednich znajomych.
Krytycy koncepcji sześciu stopni oddalenia argumentują, że eksperyment Milgrama nie wykazał istnienia połączenia między ludźmi, a „sześć stopni” jest miejską legendą powstałą w środowiskach akademickich.
Ciekawym przypadkiem zastosowania tej teorii jest Sześć stopni Kevina Bacona.

</doc>
<doc id="1184673" url="https://pl.wikipedia.org/wiki?curid=1184673" title="Ratusz w Bielsku-Białej">
Ratusz w Bielsku-Białej

Ratusz w Bielsku-Białej – neorenesansowy, zabytkowy ratusz położony przy Placu Ratuszowym w Bielsku-Białej, administracyjnie w granicach osiedla Biała Śródmieście i w obrębie ewidencyjnym Biała Miasto. Został zbudowany w latach 1895–1897 według projektu Emanuela Rosta juniora. Pierwotnie mieścił magistrat miasta Białej, Komunalną Kasę Oszczędności oraz kilkanaście innych bialskich instytucji, a także mieszkania urzędników. Od 1951 jest siedzibą Prezydenta Miasta, Rady Miejskiej oraz części wydziałów Urzędu Miejskiego w Bielsku-Białej.
Historia.
W latach 90. XIX w. austro-węgierskie władze Białej uznały, że zbudowany w 1827 budynek ratusza, usytuowany przy rynku (dziś plac Wojska Polskiego), jest niewystarczający dla dynamicznie rozwijającego się miasta. Zadecydowano o budowie nowego gmachu, znajdując sponsora w Komunalnej Kasie Oszczędności – miejscowym banku założonym w 1883.
W lutym 1894 dyrekcja KKO rozpisała konkurs architektoniczny na projekt budynku, który w założeniu miał być dwufunkcyjny – mieścić siedzibę banku oraz magistrat. Założenia konkursowe dokładnie określały wymagania, jakim nowoczesny gmach miał sprostać. Położono nacisk zarówno na funkcjonalność, jak i okazałość ratusza. Miała to być "municypalna budowla publiczna mająca jako znak rozpoznawczy wieżę z zegarem". O organizację konkursu zwrócono się do Austriackiego Związku Inżynierów i Architektów (niem. "Österreichischer Ingenieur- und Architektenverein"). W skład jury weszli trzej wiedeńscy architekci: Ludwig Wächtler, Franz von Neumann i Herman Helmer.
24 lipca 1894 jury dokonało wyboru projektu przeznaczonego do wykonania spośród ośmiu propozycji. Współcześnie znane są tylko dwie z nich: projekt pod hasłem "Honoris Causa" autorstwa Karla Korna oraz "Coalition 2" autorstwa Emanuela Rosta. Konkurs wygrał projekt Rosta i to on został przeznaczony do realizacji, ulegając jednocześnie szeregowi pokonkursowych poprawek i zmian. Propozycja Korna znalazła się na drugim miejscu, prawdopodobnie ze względu na zbyt wielkie rozmiary gmachu oraz brak, postulowanej w warunkach konkursu, wieży.
Prace budowlane rozpoczęto 1 września 1895, a zakończono 30 września 1897. Kierownikiem budowy został Ignatz Ungwer. Koszty budowy, początkowo szacowane na 200 000 koron austro-węgierskich, ostatecznie wyniosły 612 000 koron. Komunalna Kasa Oszczędności i władze miejskie, z burmistrzem Johannem Rosnerem na czele, wprowadziły się do nowego budynku 17 października 1897. Wkrótce stał się on również siedzibą policji i 20-osobowego oddziału straży miejskiej, dysponującej aresztem w suterenie. Jeden pokój zajmowało Towarzystwo Obywatelskie, obok którego znajdowało się, założone 3 grudnia 1904, muzeum miejskie. Ostatnia kondygnacja przeznaczona była na mieszkania urzędników. Na zachód od budynku założono w 1897 park miejski.
Na skutek braku miejsca w ciasnych strukturach urbanistycznych Białej gmach ratusza powstał na słabo zabudowanym terenie na południe od centrum miasta, w widłach rzek: Białej i Niwki, przy Feuerwehrplatz (pl. Straży Pożarnej). Usytuowanie budynku miało również aspekt ideowy. W jego sąsiedztwie znajdował się bowiem Dwór Lipnicki, d. siedziba starostów lipnickich, od których w XVIII w. mieszczanie bialscy byli uzależnieni. Okazała budowla wyraźnie dominowała nad dworem starostów, który kilka lat wcześniej, w 1893, został przekazany przez arcyksięcia Albrechta Fryderyka Habsburga siostrom zakonnym z przeznaczeniem na klasztor i szkołę. Gmach ratusza stał się przez to manifestacją samorządności, która w XIX w. przezwyciężyła system feudalny.
W 1951, wraz z połączeniem Bielska i Białej w jedno miasto, dotychczasowy ratusz bialski stał się siedzibą Prezydenta Miasta, Urzędu Miejskiego (obecnie część biur, w tym Biuro Obsługi Interesanta, znajduje się w budynkach przy pl. Ratuszowym 6 i 7) i Miejskiej Rady Narodowej w Bielsku-Białej.
W 1993 przystąpiono do prac konserwatorskich wieży zegarowej i dachu. Dwa lata wcześniej, w 1991, zastąpiono stary zegar na wieży nowym, elektronicznym, zaś dawny zabytkowy przekazano do muzeum. Główne prace przypadły jednak na lata 1996-1997 i objęły zarówno elewację, jak i wnętrza. Na stulecie istnienia ratuszowi przywrócony został pierwotny, wygląd, odtworzony, z XIX wieku, w dużej mierze na podstawie dawnych fotografii i rysunków projektowych Emanuela Rosta.
W kwietniu 2008 Narodowy Bank Polski wydał okolicznościową monetę z serii "32 historyczne miasta Polski" o nominale 2 zł, na rewersie, której znalazł się wizerunek bielskiego ratusza. W 2009 bielski ratusz został umieszczony na tzw. pocztówce przedstawiającej dane państwo podczas Eurowizji.
Architektura.
Ratusz jest jednym z najokazalszych gmachów publicznych Bielska-Białej.
Powierzchnia budynku wynosi 1278 m². Został zbudowany na rzucie wydłużonego prostokąta. Symetryczną bryłę akcentuje środkowy ryzalit westybulu i Sali Rady, zwieńczony osobnym, mansardowym dachem i mniejsze ryzality narożne (północno-wschodni przechodzi w wieżę). Od strony zachodniej budynek ma dwa krótkie skrzydła, nadające mu charakter założenia podkowiastego. W części południowej umieszczono kwadratową studnię z boczną klatką schodową.
Gmach ratusza ma trzy kondygnacje. Artykulacja ścian wyodrębnia dolną część – piwnic i parteru – w postaci rustykowanego cokołu z kamienną okładziną. Pierwsze piętro spełniało funkcję reprezentacyjnego piano nobile. Zostało ono wydobyte silnie cieniującymi, rytmicznymi przyczółkami nadokiennymi, kontrastującymi z drobną, płaską formułą ostatniej kondygnacji o płytkich podziałach z hermowych pilastrów i z ornamentalnymi płycinami międzyokiennymi.
Układ poszczególnych elewacji względem siebie jest wyraźnie zhierarchizowany. Najskromniejsza jest tylna, zachodnia część gmachu. W miarę dochodzenia do fasady artykulacja i ornamentacja gęstnieją, wskazując na ryzalit środkowy, mający najwięcej detali architektonicznych i treści ideowe.
Jest on komponowany według zasady trójdzielnej loggi arkadowej: trzech portali wejściowych i tradycyjnego balkonu obwieszczeniowego – niezbędnego elementu architektury ratuszowej, z XIX wieku, pozbawionego jednak swojej pierwotnej funkcji i będącego wyłącznie element dekoracyjny. W podziałach ścian zastosowano zdwojone pilastry jońskie i gęstą ornamentację z neorenesansowych motywów okuć, kartuszy, festonów kwiatowych i herbów miasta oplecionych symbolicznymi gałęziami palm i laurów, główek młodzieńca i dziewczyny w renesansowych strojach, umieszczonych między oknami pozorującymi porte-fenêtre i okulusami powyżej. Całość wieńczy szczyt z obeliskami w typie północnego neorenesansu. Pośrodku znajduje się kamienna rzeźba bogini Eirene z rogiem obfitości i małym Plutosem, bogiem bogactwa, u boku. Z kolei w najwyższym punkcie szczytu widnieje tarcza herbowa z motywem pszczoły, uznawanej za symbol pracowitości i zapobiegliwości. Symbolika ta ma związek z istnieniem w budynku Komunalnej Kasy Oszczędności, ale jest także gloryfikacją mieszczańskiej pracowitości, pokoju i dostatku, przedstawionych jako najważniejsze elementy ówczesnego porządku kulturowego i cywilizacyjnego. Układ kompozycyjny ryzalitu środkowego ma analogię w fasadzie wiedeńskiego Pałacu Sprawiedliwości, zbudowanego w 1883 według projektu Alexandra Wielemansa von Monteforte.
Kompozycja fasady ratusza oparta jest na zasadzie symetrii i osiowości, jednak pierwotny układ został zachwiany przez wprowadzenie wieży zegarowej, która była nieodłącznym elementem budowanych w XIX wieku ratuszów, pozbawionym jednak praktycznej funkcji. Jej znaczenie było czysto symboliczne – oznaczała suwerenność samorządu miejskiego i równość jego statusu z kościołami i zamkami
Wieża zegarowa jest naturalnym przedłużeniem północno-wschodniego ryzalitu. Ma 52 m wysokości, licząc od podłoża. Jest masywna, kwadratowa, przekryta cebulastym, wielobocznym hełmem z galeryjką i iglicą w otoczeniu czterech narożnych kopułek. Ma loggię widokową z narożnymi wykuszami. Na wieży umieszczony jest zegar komputerowy z kurantem, odtwarzającym co trzy godziny hejnał miejski. W ozdobnym obramieniu okna umieszczonego u nasady wieży widnieje data ukończenia budowy: 1897.
Architektura bialskiego ratusza wyraźnie nawiązuje do form wiedeńskiego pałacu miejskiego i powstającego, w ślad za nim „pałacu czynszowego”, czyli luksusowej kamienicy o cechach pałacowej rezydencji miejskiej. Emanuel Rost wprowadził jednak rzadko stosowane w Austrii motywy północne w postaci stromego dachu i ornamentów okuciowych i zawijanych kartuszy. W rezultacie ratusz, przy licznych podobieństwach do architektury wiedeńskiej, ma odrębne, bardziej północne elementy.
Wnętrza.
Westybul i klatka schodowa.
Westybul znajduje się na parterze ratusza. Wraz z Salą Rady jest wyodrębniony z bryły budynku tworząc środkowy ryzalit.
Ma sklepienia krzyżowo-kolebkowe, osadzone na ośmiu toskańskich, czarnych, granitowych kolumnach, ustawionych parami. Przestrzeń tworzy nastrój powagi i surowej prostoty. Westybul otwiera się na boki, prowadząc w stronę sal na parterze, mieszczących w przeszłości Komunalną Kasę Oszczędności.
Na osi zostało wyprowadzone tunelowe przedłużenie ciągu schodów, prowadzących do klatki schodowej. Klatka schodowa umieszczona jest w zachodniej części gmachu, w kwadratowej przestrzeni przekrytej sklepieniem zwierciadlanym z lunetami. Istnieją tam jeszcze ślady pierwotnego plafonu. Ściany mają monumentalną, neorenesansową artykulację trójarkadowymi jońskimi podziałami. Schody rozwidlają się w sposób pałacowy – w dwa lustrzane biegi z marmurową jednotralkową balustradą. Klatkę schodową, łączącą westybul z pierwszym piętrem, zamyka reprezentacyjny, trójarkadowy prześwit prowadzący na wprost do Sali Rady i innych pomieszczeń na pierwszej kondygnacji, od początku mieszczącej miejską administrację. W przestrzeni klatki schodowej dokonano wyraźnego rozdzielenia funkcji gmachu, odmiennych kiedyś na poszczególnych kondygnacjach. Surowa powaga westybulu przechodzi w dalszej części w lżejszą, stylizowaną formami jońsko-neorenesansowymi, o rozjaśnionej pastelowej kolorystyce marmurów balustrady. Na drugie piętro, niegdyś mieszkalne, prowadzi boczna, dwubiegowa klatka schodowa, osobno wyprowadzona z południowej części gmachu.
Podobny układ westybulu i klatki schodowej występuje m.in. w jednej z wiedeńskich kamienic przy Stadiongasse, zbudowanej w 1883 będącej jednym z wczesnych dzieł Otto Wagnera i w gmachu Uniwersytetu Wiedeńskiego projektu Heinricha von Ferstla z 1884.
Sala Rady.
Sala Rady znajduje się na pierwszym piętrze, w strefie piano nobile, i razem z parterowym westybulem jest wyodrębniona z bryły budynku, tworząc środkowy ryzalit. Przylega do niej balkon obwieszczeniowy. Zarówno centralne położenie Sali Rady, jak i jej kształt architektoniczny jest jednym z wyznaczników „ratuszowości” tego typu budynków, w XIX wieku. Od samego początku stanowi salę posiedzeń rady miejskiej.
Sala Rady o wysokości 8,6 m ma powierzchnię 160 m². Jest najbardziej dekoracyjnym elementem wnętrz bialskiego ratusza. Jej wnętrze przekryte jest sklepieniem zwierciadlanym z lunetami, które wypełnione było pierwotnie dekoracjami malarskimi, obecnie nieistniejącymi. Ściany wypełnia gęsta artykulacja architektoniczna, w którą wkomponowano elementy dekoracji malarskiej. Artykulacja ścian jest przeprowadzona pilastrami jońskimi na wysokich cokołach, wspierających rozbudowane belkowanie, mieszczące w strefie gzymsu ozdobne płyciny w kartuszowych ramach, a w ścianie wschodniej okulusy. W przestrzeń między pilastrami wpisują się edykuły przypominające kompozycję epitafijną. Pośrodku nich znajdowała się pierwotnie galeria portretowa burmistrzów Białej, usunięta w 1945. Ściana wschodnia jest przepruta oknami typu porte-fenêtre. Przeciwległa ściana zachodnia mieści w dolnej części wejście, a w górnej – galerię dla publiczności.
Kierunek kompozycji Sali Rady wyznaczała ściana północna. Na jej środku znajdowała się niegdyś potężna edykuła wyznaczona przez jońskie kolumny, zamknięta półowalnym, przerwanym przyczółkiem mieszczącym w środku uszakowate obramienie, gdzie w latach 1897-1918 znajdowało się popiersie cesarza austriacko-węgierskiego, Franciszka Józefa I. W strefie belkowania z kolei widniał herb miasta w ozdobnym kartuszu.
Popiersie austro-węgierskiego cesarza i galeria portretowa burmistrzów stwarzały dwojakie odniesienia ideowe: lojalność wobec państwa i odwołania do lokalnego dziedzictwa.
Elementy kompozycji Sali Rady przypominają, z zachowaniem proporcji, architekturę powstałego w 1891 Muzeum Historii Naturalnej w Wiedniu.
Ratusz obecnie.
W ratuszu znajdują się biura Prezydenta Miasta i jego zastępców, a także Biuro Rady Miejskiej w Bielsku-Białej. Sala Rady pełni funkcję sali posiedzeń. Ponadto swoją siedzibę mają tu następujące wydziały Urzędu Miejskiego:
Administratorem budynku, jest Wydział Administracyjno-Gospodarczy UM.
Ratusz otwarty jest w godzinach pracy Urzędu Miejskiego, czyli od poniedziałku do środy w godz. 7.30 – 15.30, w czwartki w godz. 8.00 – 17.00 oraz w piątki w godz. 8.00 – 15.00. Wieża widokowa nie jest udostępniona dla turystów (wejście możliwe tylko za zgodą).

</doc>
<doc id="1184677" url="https://pl.wikipedia.org/wiki?curid=1184677" title="Ziemia bielska">
Ziemia bielska

Ziemia bielska – jednostka terytorialna wchodząca od 1413 roku w skład województwa trockiego i od 1513 roku włączona do nowo powstałego województwa podlaskiego. Głównym miastem ziemi był Brańsk i w tamtejszym kościele szlachta ziemi bielskiej odbywała sejmiki, na których wybierała 2 posłów na sejm. Także w Brańsku odbywały się sądy grodzkie i sądy ziemskie. Okazjonalnie, na przykład z powodu zarazy, sejmiki odbywały się w Bielsku, Surażu (1653) lub Tykocinie.
Z dzieła Zygmunta Glogera pt: „Dawna ziemia bielska i jej cząstkowa szlachta” wynika że: „Ziemia ta wzięła swoje miano od miasta Bielska, które jednak było bez znaczenia, bo wszelkie sądy i sejmiki odbywały się w Brańsku, Tykocinie lub Goniądzu, a archiwa znajdowały się w tych trzech miastach i w Surażu”.
Terytorium.
Ziemia bielska składała się z 3 powiatów: brańskiego, tykocińskiego i suraskiego
Ziemia bielska powstała z połączenia trzech odrębnych terytoriów. Pierwsze z nich to obszar podległy grodom w Bielsku i Surażu, które wcześniej wchodziły w skład ziemi drohickiej i dzieliły jej los co do przynależności państwowej w XIII i XIV w. Drugie terytorium to część dawnej kasztelanii święckiej, która została oderwana od Mazowsza przez Litwinów w połowie XIV w. Granica pomiędzy tymi dwoma terytoriami w przybliżeniu biegła wzdłuż rzek: Nurca, Mieni i Lizy. Ostatnie z terytoriów – powiat goniądzki – był częścią składową ziemi wiskiej, należącej do Mazowsza. Gdy książęta mazowieccy oddali ziemię wiską Krzyżakom, ci w tajnym układzie odstąpili jej część, czyli powiat goniądzki księciu litewskiemu Witoldowi. Powiat ten najbardziej odróżniał się od pozostałych części ziemi bielskiej. Został nieco później skolonizowany. Także, odmiennie niż reszta ziemi bielskiej, należał do diecezji wileńskiej. W XV w. działał tu również odrębny sąd ziemski z siedzibą w Goniądzu, jednak zwierzchnictwo administracyjne nad powiatem sprawowali starostowie bielscy.
Wcześniejsze podziały ziemi bielskiej miały pośredni wpływ na rozwój sieci parafialnej na tym obszarze. Widać wyraźnie, że większość kościołów została ufundowana na obszarach dawnej kasztelanii święckiej. Tam bowiem najintensywniej rozwinęło się osadnictwo drobnoszlacheckie.
Urbanizacja.
Ziemia bielska zachowała najwięcej dóbr królewskich i była z trzech ziem podlaskich największą, bo stanowiła północną połowę Podlasia z miastami i miasteczkami: Bielsk, Narew, Orla, Kleszczele, Boćki, Brańsk, Suraż, Białystok, Tykocin, Knyszyn, Goniądz, Jasionówka, Rajgród i Augustowo.
Starostwa.
W skład Ziemi bielskiej wschodziły starostwa: augustowskie, bielskie, brańskie, goniądzkie, kleszczelskie, narewskie, rajgrodzkie, suraskie i tykocińskie. Starostwa knyszyńskie i tykocińskie nad rzeką Biebrzą, Narwią i Supraślą, były największymi spośród wyodrębnionych organizmów terytorialnych na Podlasiu.
Księgi grodzkie i ziemskie.
W Mińsku przechowywane są księgi grodzkie bielskie z lat 1563–1694, księgi grodzkie brańskie 1541-1750, księgi grodzkie goniądzkie, księgi grodzkie drohickie z lat 1560–1784, a ponadto księgi ziemskie bielskie i suraskie, a także księga sadu kapturowego ziemi bielskiej z okresu 1673–76 i akta komisji cywilno-wojskowej ziemi drohickiej z lat 1791-92.

</doc>
<doc id="1184678" url="https://pl.wikipedia.org/wiki?curid=1184678" title="Jonathan Howson">
Jonathan Howson

Jonathan Mark "Jonny" Howson (ur. 21 maja 1988 roku w Leeds) – angielski piłkarz występujący najczęściej na pozycji środkowego pomocnika. Obecnie gra w Norwich City.
Kariera klubowa.
Jonathan Howson zawodową karierę rozpoczynał w klubie z rodzinnego miasta – Leeds United, w którym trenował już od dziewiątego roku życia. Był jednym z najlepszych, a zarazem najskuteczniejszych piłkarzy rezerw "Pawi", co zaowocowało możliwością gry w pierwszym zespole. Po raz pierwszy powołanie do meczowej kadry Jonny dostał w sierpniu 2006 roku na spotkanie z Chester City w ramach Curling Cup, jednak pełne 90 minut przesiedział wówczas na ławce rezerwowych. 18 września tego samego roku Howson podpisał trzyletni kontrakt z drużyną z "The Whites", a już 20 września zadebiutował w pojedynku przeciwko drużynie Barnet.
U nowego trenera Leeds – Dennisa Wise'a Howson po raz pierwszy zagrał w zremisowanym 0:0 meczu z Hull City, w którym został wybrany najlepszym zawodnikiem. Swoją pierwszą bramkę dla Leeds angielski zawodnik zdobył 3 lutego 2007 roku w spotkaniu z Norwich City. Przed rozpoczęciem sezonu 2007/2008 Howson podpisał z Leeds nowy, trzyletni kontrakt. W pojedynku przeciwko Swansea City Anglik po faulu Ferriego Bodde doznał kontuzji, która wykluczyła go z gry w sześciu kolejnych meczach. Jonny powrócił na spotkanie z Tranmere Rovers, kiedy szkoleniowcem "Pawi" był już Gary McAllister.
7 kwietnia 2008 roku Howson został nominowany do nagrody dla najlepszego młodego zawodnika sezonu. 15 kwietnia w pojedynku z Huddersfield Town po raz pierwszy założył opaskę kapitańską swojego zespołu. Rolę kapitana pełnił także w następnym meczu przeciwko Brighton &amp; Hove Albion. Anglik jest obecnie najmłodszym obok Billy'ego Bremnera piłkarzem w historii Leeds, który dostąpił tego zaszczytu. 16 maja w rewanżowym spotkaniu z Carlisle United w barażach o awans do Championship Howson zdobył dwie bramki, które zadecydowały o zwycięstwie Leeds 2:0 i awansie do finałowego pojedynku, które "Pawie" jednak przegrały.
W sezonie 2009/2010 Howson razem ze swoim zespołem awansował do Championship, a sam był podstawowym zawodnikiem drużyny prowadzonej przez nowego trenera Simona Graysona. Za 2 miliony funtów przeszedł do Norwich City.

</doc>
<doc id="1184680" url="https://pl.wikipedia.org/wiki?curid=1184680" title="Blood Red Sandman">
Blood Red Sandman

Blood Red Sandman – drugi singiel albumu The Monsterican Dream fińskiego zespołu Lordi. Teledysk do utworu jest jedynym teledyskiem albumu.
Wersja brytyjska.
W 2005 roku promo-singel „Blood Red Sandman” promował składankę „The Monster Show”.
Teledysk.
Akcja rozgrywa się w starym drewnianym domu, który odwiedza trzech młodych ludzi zapewne nie słyszą oni piosenki „Blood Red Sandman”. Kiedy chłopak zaczyna kręcić spotkanie na starej kamerze zauważa Kalmę, którego nie widzą jego przyjaciółki. Nagle chłopak zostaje duszony, lecz nikt nie widzi przez kogo prócz kamery. W moment później również niewidoczny Amen zaciąga jedną z dziewczyn do pomieszczenia z którego już nie wraca. Gdy ostatnia dziewczyna zostaje sama zespół pojawia się z jej plecami, zaczyna grać i oplatają dziewczynę łańcuchami. Pod koniec dziewczyna odłącza magnetofon i zespół znika a dalej leżąca stara kamera pokazuje jak nagle Mr. Lordi rzuca się na dziewczynę i ją porywa do „potwornego snu”.

</doc>
<doc id="1184684" url="https://pl.wikipedia.org/wiki?curid=1184684" title="Ratusz w Chorzowie">
Ratusz w Chorzowie

Ratusz w Chorzowie – ratusz wybudowany w latach 1874–1876, przebudowany w latach 1927–1929 przy Rynku w Chorzowie-Centrum, wpisany do rejestru zabytków nieruchomych województwa śląskiego.
Historia.
Obiekt został wybudowany na potrzeby założonego w 1868 roku miasta Królewska Huta (Königshütte) w latach 1874–1876 za kwotę 200 tys. marek według projektu miejscowego budowniczego Bennona Groetschela, który został ukończony w 1873 roku. Znajdowały się w nim biura urzędowe i Królewski Urząd Stanu Cywilnego.
W latach 1927–1929 budynek został poddany przebudowie i rozbudowie, zgodnie z projektem Karola Schayera i Witolda Eysymontta. Powstało wówczas nowe skrzydło przy obecnej ul. Jagiellońskiej oraz dobudowano wieżę, zmieniono wygląd wnętrz i elewacji zewnętrznej. 
Budynek stanowi obecnie siedzibę prezydenta Chorzowa i Urzędu Miasta Chorzów.
Architektura.
Budynek pierwotnie wzniesiony w stylu historycznym z elementami neorenesansowymi i manierystycznymi. Na drugim piętrze była sala obrad dla radnych o charakterze reprezentacyjnym, którą poddano gruntownej renowacji w latach 1927–1929 . Ściany licowano zielonym marmurem, wykonano nowy strop kasetonowy, wstawiono nowe siedziska i stół prezydialny. W otwory okienne osadzono trzy prostokątne witraże o wymiarach 640 na 215 cm z alegoriami hutnictwa, handlu i przemysłu oraz górnictwa. Jako przykład stylistyki "art déco" witraże te należą do światowego dziedzictwa kulturalnego.
W końcu 1929 r., magistrat Królewskiej Huty ogłosił konkurs na wykonanie witraży do reprezentacyjnej sali posiedzeń, na który wpłynęło sześć projektów plastycznych: Jana Piaseckiego, Ludwika Konarzewskiego, Jana Wałacha oraz trzy projekty Zofii Leśniakówny. Pierwotnie wybrano projekt Leśniakówny, ale na wniosek projektanta budynku, inżyniera Schayera, przy aprobacie pierwszego prezydenta Chorzowa, Wincentego Spaltensteina, wytypowano projekt Piaseckiego. Witraże: "Górnictwo", "Handel i Przemysł" oraz "Hutnictwo" wykonał Krakowski Zakład Witrażów S. G. Żeleński.

</doc>
<doc id="1184685" url="https://pl.wikipedia.org/wiki?curid=1184685" title="Liège (stacja metra)">
Liège (stacja metra)

Liège – stacja linii nr 13 metra w Paryżu. Stacja znajduje się w 8. dzielnicy Paryża. Została otwarta 26 lutego 1911.

</doc>
<doc id="1184687" url="https://pl.wikipedia.org/wiki?curid=1184687" title="Kuwana">
Kuwana

 – miasto w Japonii, w prefekturze Mie, w środkowej części wyspy Honsiu, na południowy zachód od Nagoi.
Położenie.
Miasto leży w północnej części prefektury Mie u ujścia trzech rzek: Ibi, Nagara i Kiso.
Sąsiaduje z miastami:
Historia.
Miasto zostało powstało 1 kwietnia 1937.
W 2004 roku do miasta przyłączono miasteczka Tado i Nagashima.

</doc>
<doc id="1184689" url="https://pl.wikipedia.org/wiki?curid=1184689" title="Varenne">
Varenne

Varenne – stacja linii nr 13 metra w Paryżu. Stacja znajduje się w 7. dzielnicy Paryża. Została otwarta 9 listopada 1976.

</doc>
<doc id="1184690" url="https://pl.wikipedia.org/wiki?curid=1184690" title="Saint-François-Xavier">
Saint-François-Xavier

Saint-François-Xavier – stacja linii nr 13 metra w Paryżu. Stacja znajduje się w 7. dzielnicy Paryża. Została otwarta 9 listopada 1976.

</doc>
<doc id="1184691" url="https://pl.wikipedia.org/wiki?curid=1184691" title="Polska Korporacja Akademicka Związek Akademików Gdańskich Wisła">
Polska Korporacja Akademicka Związek Akademików Gdańskich Wisła

Polska Korporacja Akademicka "Związek Akademików Gdańskich Wisła" – Korporacja akademicka powstała w Gdańsku 24 maja 1913 r. jako pierwsza organizacja zrzeszająca polskich studentów w Szkole Technicznej (późniejsza Politechnika Gdańska). Początkowo znana jako Związek Akademików Gdańskich, w grudniu 1918 zmieniono nazwę na Związek Akademików Gdańskich "Wisła", zaś 29 czerwca 1921 przekształcona w Polską Korporację Akademicką "ZAG Wisła". Była najstarszą polską korporacją w Gdańsku.
Historia.
Początki.
Korporacja powstała na bazie zrzeszających się Polaków studiujących na Królewskiej Wyższej Szkole Technicznej w Gdańsku. W 1913 powstał Związek Akademików Gdańskich, do którego nazwy, aby jeszcze podkreślić związek z ojczyzną dodano po wojnie, w 1918, człon „Wisła”. ZAG stawiał sobie za cel wychowanie studiujących na politechnice Polaków w duchu narodowym, prowadzenie działalności kulturalnej oraz oświatowej wśród miejscowej Polonii i Kaszubów. Początkowo związek był zwykłym stowarzyszeniem zrzeszającym wszystkich Polaków. Statut z 1919 odzwierciedlał „ustrój i ideologię przedwojennego ZAG”, ale przy tym nosił już wszystkie charakterystyczne cechy statutów korporacyjnych. Wreszcie 28 czerwca 1921 roku oficjalnie Związek Akademików Gdańskich Wisła przekształcił się w pełnoprawną korporację, pierwszą z polskim żywiołem w Gdańsku.
Dwudziestolecie międzywojenne.
W okresie międzywojennym ZAG Wisła była jednym z ważniejszych stowarzyszeń działających na rzecz polskości Gdańska i jego polskich mieszkańców. Jako największa, licząca stale kilkudziesięciu zaangażowanych naukowo i społecznie studentów polska korporacja akademicka w mieście była animatorem i pomysłodawcą wielu wydarzeń społecznych integrujących polską mniejszość w Gdańsku.
Działalność Wisły, jak i pozostałych polskich korporacji w Gdańsku była utrudniona licznymi konfrontacjami z niemieckimi corpsami. Główna oś sporu między studentami polskimi i niemieckimi opierała się na tablicach informacyjnych w gmachu głównym PG. Tablice polskich korporacji były regularnie niszczone, usuwane i kradzione pomimo licznych skarg, protestów i interwencji polskich władz. Dochodziło również do licznych incydentów począwszy od obraźliwych gestów po akty wandalizmu i napady. Mimo tych przeciwności Wisła prowadziła aktywną działalność na rzecz polskiej młodzieży. Szczególne znaczenie miało wspieranie nowych studentów z Kaszub, dbając aby nie wstępowali w organizacje niemieckie i tym samym zapobiegając ich germanizacji. Istotnym aspektem działalności było podkreślanie polskości Gdańska i Kaszub poprzez edukację i liczne wycieczki krajoznawcze.
Aktywność ta łączyła się z podstawowymi ideami Wisły gdzie wartości narodowe, miłość do ojczyzny i przywiązanie do wiary Chrześcijańskiej były podstawą formacji dobrego Polaka i studenta. Poprzez pracę u podstaw Wisła miała na celu wychowanie i wykształcenie elit koniecznych do budowania silnej i bogatej Polski. Równie ważnym aspektem był więzy przyjaźci łączące akademików budowane przez wspólną naukę, pracę i zabawę czego kumulacją były okolicznościowe fidułki i rocznicowe komersze z których największe odbywały się w prestiżowym hotelu Danziger Hof.
Wisła aktywnie uczestniczyła w różnych organizacjach zrzeszających korporacje i studentów. Z jej inicjatywy powstała Gdańska Bratnia Pomoc, współtworzyła „Towarzystwo Pomocy Naukowej” wspierające polskich studentów zarówno logistycznie, jak i naukowo, współpracowała też z Macierzą Szkolną. Na polu wewnątrzkorporacyjnym wraz z Hellanią, Gedanią i Rosevią współtworzyła od 1924 Gdańskie Koło Międzykorporacyjne, a także była członkiem Związku Polskich Korporacji Akademickich, której zjazdy Rady Naczelnej dwukrotnie(1927, 1937) organizowała.. Była aktywna też międzynarodowo, za sprawą prezesa Adama Doboszyńskiego reprezentowała polskich studentów na Międzynarodowej Konferencji Studentów CIE (Confédération Internationale des Étudiants).
W 1924 roku utworzony został Związek Filistrów ZAG Wisła który zrzeszał założycieli i pierwszych filistrów którzy obronili dyplomy w 1921 r., przyjęto również do Związku grono zasłużonych działaczy Polonii Gdańskiej oraz ponad 100-osobowe koło Karlsruheńczyków – polskich absolwentów uczelni technicznej w Karlsruhe.
Współczesność.
W III RP korporacja wznowiła działalność dzięki wielkiej ofiarności ostatnich żyjących filistrów i kartelowej Aquilonii 29 czerwca 2006. Obecnie korporacja zrzesza studentów wszystkich uczelni wyższych w Gdańsku jednak dalej jest szczególnie związana ze swoją alma mater Politechniką Gdańską. Symboliczna jedność z politechniką wyraziła się w komerszu 100-lecia założenia ZAG Wisły który odbył się 28 czerwca 2013 na dziedzińcu gmachu głównego politechniki. W tym samym miejscu gdzie poprzednie pokolenia wiślaków, na czele z założycielami, spędzali przerwy między zajęciami. Korporanci są obecni przy różnych ważnych dla uczelni i społeczności lokalnej wydarzeniach, stojąc na straży tradycji i wspierając swoimi siłami różne inicjatywy społeczne. Na korporacyjnej kwaterze odbywają się spotkania integrujące studentów oraz prelekcje prowadzone przez członków i zaproszonych gości zarówno z zakresu nauk społeczno-politycznych jak i zagadnień technicznych. Obok działalności zewnętrznej trwa życie wewnętrzne korporacji poprzez spotkania organizacyjne, wzajemną pomoc i samokształcenie, wspólne wyjazdy, sport i świętowanie fidułek i komerszy. Wszystko w celu pogłębiania przyjaźni i rozwoju osobistego przez wspólną pracę dla Polski.
Insygnia i Odznaki.
Do symboli ZAG wisły należą charakterystyczne dla każdej korporacji atrybuty: banda, cyrkiel, dekiel, dewiza i herb.
a)pole (górne lewe) okręt (żaglowiec gdański) z emblematami technicznymi (koło zębate, trójkąt, cyrkiel) i napis „ZAG Wisła” na tle białym.
b)pole(górne prawe) orzeł polski na tle amarantowym
c)pole (dolne lewe) dwa skrzyżowane pistolety na tle amarantowym z datą założenia Związku 29 VI 1913
d)pole (dolne lewe) biało-amarantowe barwy korporacji.
Pomiędzy nimi na środku znajduje się jeszcze jedna mała tarcza z cyrklem i dewizą korporacyjną OMNIA PRO PATRIA.
Kartele.
Korporacja związana jest braterskimi kartelami z:

</doc>
<doc id="1184695" url="https://pl.wikipedia.org/wiki?curid=1184695" title="ZAG Wisła">
ZAG Wisła



</doc>
<doc id="1184699" url="https://pl.wikipedia.org/wiki?curid=1184699" title="Spitting Games">
Spitting Games

"Spitting Games" to piosenka rockowej grupy Snow Patrol, pochodząca z jej trzeciego albumu, "Final Straw". Została ona wykorzystana w grach "MVP Baseball 2004" oraz "Club Football 2005". Utwór pojawił się także w dwóch odcinkach serialu "Torchwood" pt. "Everything Changes" i "Greeks Bearing Gifts".
Reedycja.
Reedycja "Spitting Games" ukazała się 12 lipca 2004 roku, po tym, gdy piosenka wskoczyła to czołowej 40 zestawień, rozsławiając tym samym zespół. Ostatecznie, najwyższą pozycją jaką osiągnął utwór było miejsce #23.

</doc>
<doc id="1184700" url="https://pl.wikipedia.org/wiki?curid=1184700" title="Poecilia wingei">
Poecilia wingei



</doc>
<doc id="1184702" url="https://pl.wikipedia.org/wiki?curid=1184702" title="Antonio Ramallets">
Antonio Ramallets

Antonio Ramallets Simón (ur. 4 czerwca 1924 w Barcelonie, zm. 30 lipca 2013 w Medionie) – hiszpański piłkarz i trener. Grał na pozycji bramkarza. Dużo czasu spędził w FC Barcelona. W latach 50. i 60. XX wieku był najlepszym bramkarzem Primera División. W swojej karierze wystąpił w reprezentacji Katalonii i Hiszpanii. Trenował Real Valladolid, Real Saragossa i Real Murcia. W 1950 roku z reprezentacją Hiszpanii wystąpił w mistrzostwach świata. Zdobył tam wraz z nią 4. miejsce.
Kariera.
FC Barcelona.
Ramallets przeszedł do Barcelony w 1946 roku. Zaraz potem został wypożyczony do Realu Valladolid. Gdy powrócił z niego został zmiennikiem Velasci. Jego debiut w Primera División miał miejsce 28 listopada 1948 roku w wygranym przez jego klub 2:1 meczu FC Barcelona-Sevilla FC. W sezonie 1948/49 Antonio został już pierwszym bramkarzem swojego klubu. W Barcelonie grał jeszcze w latach 50. z tak dobrymi piłkarzami jak Joan Segarra, Marià Gonzalvo, Ladislao Kubala, Sandor Kocsis, Evaristo, Luis Suárez i Zoltán Czibor. W barwach swojego klubu rozegrał łącznie 538 meczów w tym 288 w Primera División. Jego ostatni mecz w tym klubie miał miejsce 6 marca 1962 roku w wygranym przez Barcę 5:1 meczu z Hamburger SV.
Kariera międzynarodowa.
Od roku 1950 do 1962 Antonio rozegrał 35 meczów w reprezentacji Hiszpanii. Jego debiut w barwach swojego kraju miał miejsce 29 czerwca 1950 roku na mundialu. Tym turniejem dorobił się swojego przydomku "Maracański kot". Antonio rozegrał także 7 meczów w reprezentacji Katalonii.

</doc>
<doc id="1184711" url="https://pl.wikipedia.org/wiki?curid=1184711" title="Dead Calm">
Dead Calm



</doc>
<doc id="1184712" url="https://pl.wikipedia.org/wiki?curid=1184712" title="Zespół Sjögrena-Larssona">
Zespół Sjögrena-Larssona

Zespół Sjögrena-Larssona (zespół Ruda, Sjögren-Larsson syndrome, Rud's syndrome) – rzadka choroba genetyczna z grupy rybiej łuski, spowodowana mutacją w genie "ALDH3A2" kodującym białko dehydrogenazy kwasów tłuszczowych. Została opisana przez Karla Sjögrena i Tage Larssona. 
Epidemiologia.
Zespół Sjögrena i Larssona jest rzadką chorobą, ale w Szwecji w badaniu z 1981 roku wykazano, że na 58 pacjentów należących do 41 rodzin, 45 urodziło się w ograniczonym obszarze na północy kraju (Västerbotten); częstość choroby wynosi tam 8,3:100 000, a heterozygoty względem genu choroby stanowią 2% populacji.

</doc>
<doc id="1184714" url="https://pl.wikipedia.org/wiki?curid=1184714" title="Drew Gooden">
Drew Gooden

Andrew Melvin „Drew” Gooden III (ur. 24 września 1981 w Oakland) – amerykański koszykarz, występujący na pozycji silnego skrzydłowego.
Życiorys.
Gooden występował na uczelni Kansas. W sezonie 2001-2002 średnio notował niecałe 20 punktów i 11,4 zbiórek. Został wybrany z numerem 4 w drafcie w roku 2002 przez drużynę Memphis Grizzlies. Oprócz Goodena zostali wybrani m.in. Yao Ming, Amar’e Stoudemire i Carlos Boozer. W swoim debiutanckim sezonie występował w dwóch drużynach. Najpierw 51 razy reprezentował Memphis Grizzlies, następnie rozegrał 19 spotkań jako gracz Orlando Magic. Właśnie w barwach tej drużyny w spotkaniu przeciwko Milwaukee Bucks zdobył 26 punktów. W sezonie 2003-2004 z rozegranych 79 spotkań wybiegał w pierwszej piątce 17 razy. Średnio zdobywał 11,6 punktów i miał 6,5 zbiórek. W przerwie między sezonami został sprzedany do zespołu Cleveland Cavaliers. Został na stałe graczem pierwszego składu. Rozegrał wszystkie 82 spotkania w regular season, z czego 80 jako podstawowy silny skrzydłowy. Średnio zdobywał najwięcej punktów w swojej karierze - ponad 14, miał też najwyższą średnią zbiórek, 9.2. Podczas dwóch kolejnych sezonów opuścił tylko 3 mecze swojej drużyny. Jednak gdy grał, zawsze wychodził w pierwszej piątce. W obecnym sezonie Gooden zmienił klub. 21.02.2008 przeszedł na zasadzie wymiany do Chicago Bulls.
13 lutego 2010, razem z Joshem Howardem, Jamesem Singletonem i Quintonem Rossem, został wymieniony do Washington Wizards, w zamian za Carona Butlera, DeShawna Stevensona i Brendana Haywooda.
16 lipca 2013 Bucks użyli na Goodenie opcji amnestii kontraktu.
26 lutego 2014 Gooden podpisał 10 dniowy kontrakt z Washington Wizards, a po jego wygaśnięciu, 8 marca, kolejny. 18 marca 2014 podpisał kontrakt z Wizards na pozostałą część sezonu 2013/14.

</doc>
<doc id="1184722" url="https://pl.wikipedia.org/wiki?curid=1184722" title="Sulejówek (przystanek kolejowy)">
Sulejówek (przystanek kolejowy)

Sulejówek – przystanek osobowy Polskich Kolei Państwowych obsługiwany przez Koleje Mazowieckie oraz Warszawską Szybką Kolej Miejską. Przystanek znajduje się przy ul. Dworcowej i ul. Kombatantów w Sulejówku w województwie mazowieckim.
Pasażerowie.
W roku 2017 wymiana pasażerska wyniosła 1,2 mln osób (3,3 tys. dziennie).
W roku 2018 przystanek obsługiwał 2,6 tys. pasażerów na dobę (łącznie 949 tys. osób).
W roku 2019 wymiana pasażerska wyniosła 1,0-1,5 tys. osób dziennie.
W roku 2020 wymiana pasażerska wyniosła 300-500 osób dziennie.
W roku 2021 wymiana pasażerska wyniosła 475 tys. osób (1,3 tys. dziennie).
Historia.
Przystanek Sulejówek został uruchomiony w 1910 roku dla potrzeb wojskowych oraz dla wygody letników.
Przystanek posiadał budynek stacyjny mieszczący kasy biletowe i poczekalnię, połączony z wiatą (typowy dla stacji z lat 30., kiedy przystanek był po raz pierwszy modernizowany i otwarty w roku 1937 przez ówczesnego wicepremiera – ministra Eugeniusza Kwiatkowskiego), który zlokalizowany był na peronie wyspowym. Na przełomie XX i XXI wieku przystanek był modernizowany w związku z przystosowaniem linii E20 do dużych prędkości. Peron wyspowy zastąpiono dwoma peronami bocznymi, a kasę biletową przeniesiono do pomieszczenia zastępczego.
Przystanek w dużej części obsługiwany przez pociągi dla niepełnosprawnych. W wypadku pociągów Kolei Mazowieckich jest to znaczna część kursów (składy po modernizacji). W wypadku SKM wszystkie kursy są obsługiwane przez składy przystosowane do potrzeb osób niepełnosprawnych.
Opis przystanku.
Perony.
Przystanek składa się z dwóch wysokich peronów bocznych o długości 200 m. Każdy peron posiada jedną krawędź peronową.
Na peronie znajdują się: dwie blaszane wiaty przystankowe, tablica z nazwą przystanku, ławki, kwietniki, latarnie oświetleniowe.
Na peronie znajdują się: dwie blaszane wiaty przystankowe.
Na przystanku znajdują się semafory świetlne samoczynnej blokady liniowej.
Kasa biletowa.
Kasa biletowa znajdowała się przy peronie pierwszym. Mieściła się w małym blaszanym baraku do 2020-2021 roku. 
Przejście przez tory.
Na przystanku znajduje się przejście podziemne, łączące perony. Przejście wybudowano podczas modernizacji przystanku na przełomie XX i XXI wieku. Jest przystosowane dla potrzeb osób niepełnosprawnych, a wejścia znajdują się przy ulicy Dworcowej (na wysokości ul. Żeromskiego) po jednej stronie torów i przy ulicy Kombatantów (na wysokości ul. Ogińskiego) po drugiej stronie torów. 

</doc>
<doc id="1184723" url="https://pl.wikipedia.org/wiki?curid=1184723" title="Herb Polskiej Cerkwi">
Herb Polskiej Cerkwi



</doc>
<doc id="1184725" url="https://pl.wikipedia.org/wiki?curid=1184725" title="Prosiaczkowo">
Prosiaczkowo

Prosiaczkowo (ang. "Pig City", 2002-2004) – kanadyjski serial animowany, którego akcja dzieje się w mieście Świń. Serial był emitowany w Polsce na kanale Fox Kids. Głównym bohaterem serialu jest Mikey – piętnastoletnia, wiejska świnia, która przyjeżdża do Prosiaczkowa, i wprowadza się do swoich zamożnych krewnych – do ciotki Yardley i wuja Portera, by zdobyć wykształcenie. W mieście poznaje nowych przyjaciół, a są nimi:
Wersja polska.
Opracowanie na zlecenie Fox Kids – IZ-Text Katowice
W polskiej wersji wystąpili:

</doc>
<doc id="1184727" url="https://pl.wikipedia.org/wiki?curid=1184727" title="Mnożnik Lagrange'a">
Mnożnik Lagrange'a



</doc>
<doc id="1184728" url="https://pl.wikipedia.org/wiki?curid=1184728" title="Choroba Stargardta">
Choroba Stargardta

Choroba Stargardta (ang. Stargardt’s disease, STGD) lub dno żółto-plamiste (łac. "fundus flavimaculatus") – dwie formy jednej choroby genetycznej narządu wzroku, spowodowanej mutacją w genie "ABCA4", rzadziej "CNGB3" albo "ELOVL4". Schorzenie dziedziczone jest w sposób autosomalny recesywny. Choroba ta jest najczęstszą młodzieńczą dystrofią plamki.
Chorobę jako pierwszy opisał berliński okulista Karl Stargardt w 1909 roku.

</doc>
<doc id="1184729" url="https://pl.wikipedia.org/wiki?curid=1184729" title="Al-Ittihad Dżidda">
Al-Ittihad Dżidda



</doc>
<doc id="1184731" url="https://pl.wikipedia.org/wiki?curid=1184731" title="Dno żółto-plamiste">
Dno żółto-plamiste



</doc>
<doc id="1184733" url="https://pl.wikipedia.org/wiki?curid=1184733" title="Stara szkoła rapu">
Stara szkoła rapu

Stara szkoła rapu – album zespołu hiphopowego Wzgórze Ya-Pa 3. Wydawnictwo ukazało się w 2002 roku nakładem wytwórni muzycznych R.R.X. i Blend Records.
Lista utworów.
Źródło.

</doc>
<doc id="1184734" url="https://pl.wikipedia.org/wiki?curid=1184734" title="Korzeń w akwarystyce">
Korzeń w akwarystyce

Korzeń w akwarystyce – spreparowane korzenie roślin drzewiastych stosowane jako dekoracja w akwariach. Do ich walorów ozdobnych należy oryginalny kształt i często kolor. Planując ich wykorzystanie należy wziąć pod uwagę ich zatapialność, wielkość i ciężar, wpływ na właściwości wody, w tym barwę.

</doc>
<doc id="1184737" url="https://pl.wikipedia.org/wiki?curid=1184737" title="Mienia (przystanek kolejowy)">
Mienia (przystanek kolejowy)

Mienia – przystanek kolejowy w Mieni, w gminie Cegłów, w powiecie mińskim, w województwie mazowieckim, na linii kolejowej nr 2.
W roku 2017 przystanek obsługiwał 100–149 pasażerów na dobę.
Na zachodnim krańcu przystanku znajduje się Mienia PBSZ (posterunek bocznicowy szlakowy), dla 23 Bazy Lotniczej.
Połączenia bezpośrednie.
Na przystanku zatrzymują się wyłącznie pociągi osobowe.

</doc>
<doc id="1184740" url="https://pl.wikipedia.org/wiki?curid=1184740" title="Karl-Heinz Schnellinger">
Karl-Heinz Schnellinger

Karl-Heinz Schnellinger (ur. 31 marca 1939 w Düren), były niemiecki piłkarz, środkowy obrońca. Srebrny medalista MŚ 1966 i brązowy MŚ 1970.
Zaczynał w amatorskim SG Düren 99. W 1958 został zawodnikiem 1. FC Köln, w Kolonii spędził 5 sezonów i w 1962 został mistrzem kraju. W 1963 wyjechał do Włoch, grał w Mantovie i Romie, by ostatecznie w 1965 zostać piłkarzem Milanu. W mediolańskim klubie spędził 9 lat, w tym czasie był mistrzem Włoch (1968), triumfował w Pucharze Europy (1969) oraz - dwukrotnie - Pucharze Zdobywców Pucharów (1968, 1973). Karierę kończył w Tennis Borussii Berlin (1975).
W reprezentacji RFN debiutował 2 kwietnia 1958 w meczu z Czechosłowacją. Do 1971 rozegrał w kadrze 47 spotkań i strzelił jedną bramkę. Podczas czterech turniejów finałowych mistrzostw świata (1958, 1962, 1966, 1970) wystąpił w 17 spotkaniach i zdobył wyrównującego gola w 90 minucie półfinałowego meczu MŚ 70, ostatecznie po dogrywce przegranego przez RFN z Włochami 3:4.

</doc>
<doc id="1184742" url="https://pl.wikipedia.org/wiki?curid=1184742" title="Karl Heinz Schnellinger">
Karl Heinz Schnellinger



</doc>
<doc id="1184743" url="https://pl.wikipedia.org/wiki?curid=1184743" title="Annie Hall">
Annie Hall

Annie Hall – amerykańska komedia romantyczna z 1977 w reżyserii Woody’ego Allena. 
Fabuła.
Akcja filmu rozgrywa się w Nowym Jorku i Los Angeles. Allen gra postać Alvy'ego Singera, komika z obsesją śmierci, który poznaje lekkomyślną, ale tryskającą energią tytułową bohaterkę (w tej roli Diane Keaton). Film opowiada losy ich związku na przestrzeni lat, przeplatane fantastycznymi retrospekcjami z ich przeszłości. (bohaterowie są w stanie widzieć nawzajem swoje przeszłe życie). Dowiadujemy się z nich, że Alvy dorastał na Brooklynie, gdzie jak utrzymuje, mieszkał z rodzicami pod Roller Coasterem na wyspie Coney.
Po latach przeplatanych wieloma rozejściami i pojednaniami bohaterowie uświadamiają sobie, że różnią się od siebie diametralnie, co prowadzi do ostatecznego zerwania związku. Annie przenosi się do Hollywood, gdzie wiąże się z producentem płytowym (w tej roli Paul Simon). Alvy ostatecznie uświadamia sobie, że jednak dalej kocha Annie. Po nieudanej próbie nakłonienia jej do powrotu do Nowego Jorku zrezygnowany wraca do Nowego Jorku, gdzie tworzy sztukę opisującą ich związek. Film kończy się spotkaniem bohaterów jako dobrych przyjaciół i przemyśleniami Alvy'ego na temat miłości i związków. Bohater stwierdza, że miłość to coś, czego wszyscy potrzebują, pomimo złożoności i bólu, do którego często prowadzi.
Obsada.
i inni
Produkcja.
Zdjęcia do filmu kręcono przez 16 tygodni. Początkowo miał nosić tytuł "Anhedonia", co było nawiązaniem do psychologicznego terminu na niezdolność do odczuwania przyjemności.
Nagrody.
Film stanowił punkt zwrotny w karierze Woody’ego Allena. Zdobył szereg różnych nagród filmowych, w tym cztery Oscary w 1977; za najlepszą reżyserię dla Allena, razem z Marshallem Brickmanem za najlepszy scenariusz, dla Diane Keaton za najlepszą aktorkę pierwszoplanową i dla Charlesa H. Joffe’a za najlepszy film; nominowany w kategorii najlepszego aktora pierwszoplanowego dla Allena, pięć nagród BAFTA i jeden Złoty Glob.

</doc>
<doc id="1184744" url="https://pl.wikipedia.org/wiki?curid=1184744" title="Mienia PBSZ">
Mienia PBSZ



</doc>
<doc id="1184746" url="https://pl.wikipedia.org/wiki?curid=1184746" title="Demo gry">
Demo gry



</doc>
<doc id="1184747" url="https://pl.wikipedia.org/wiki?curid=1184747" title="Run (singel Snow Patrol)">
Run (singel Snow Patrol)

Run – piosenka rockowej grupy Snow Patrol, pochodząca z jej trzeciego albumu, "Final Straw". Przyniosła ona pierwszy duży sukces zespołowi, kiedy uplasowała się w Wielkiej Brytanii na piątym miejscu.
Utwór został umieszczony na albumie "Top Gear: The Ultimate Driving Experience". Został także wykorzystany w filmach "The Chumscrubber" i "The Guardian" oraz w innym obrazie, będącym adaptacją książki "Wide Sargasso Sea". Piosenkę można było usłyszeć również w wielu serialach i programach telewizyjnych, m.in. "", "Wołanie o pomoc", "Dowody zbrodni", "Jerycho" i "Pogoda na miłość". Utwór ten doczekał się coveru w wykonaniu brytyjskiej wokalistki Leony Lewis.
Lista utworów.
10”.
Liczba kopii ograniczona do 500.
Promo CD.
Wydanie dostępne w Wielkiej Brytanii.
Promo CD.
Wydanie dostępne w Stanach Zjednoczonych.

</doc>
<doc id="1184748" url="https://pl.wikipedia.org/wiki?curid=1184748" title="Jan VIII (antypapież)">
Jan VIII (antypapież)

Jan VIII – antypapież w styczniu 844.
Życiorys.
Jan był diakonem, popularnym wśród ludu rzymskiego, który ogłosił go papieżem po śmierci Grzegorza IV. Nie został on jednak zaakceptowany przez rzymską arystokrację i wyższe duchowieństwo, którzy doprowadzili do wyboru Sergiusza II. Wybór Jana wywołał gwałtowny opór arystokracji i tylko osobista interwencja Sergiusza II uratowała mu życie. Po tych wydarzeniach Jan został umieszczony w klasztorze.

</doc>
<doc id="1184750" url="https://pl.wikipedia.org/wiki?curid=1184750" title="Drzwi z Hildesheim">
Drzwi z Hildesheim



</doc>
<doc id="1184753" url="https://pl.wikipedia.org/wiki?curid=1184753" title="Cegłów (przystanek kolejowy)">
Cegłów (przystanek kolejowy)

Cegłów – przystanek kolejowy w mieście Cegłów, w powiecie mińskim, w województwie mazowieckim, na linii kolejowej nr 2.
W roku 2018 stacja obsługiwała 1000–1500 pasażerów na dobę.

</doc>
<doc id="1184755" url="https://pl.wikipedia.org/wiki?curid=1184755" title="Grodziszcze Mazowieckie">
Grodziszcze Mazowieckie

Grodziszcze Mazowieckie – przystanek kolejowy w Grodzisku, w gminie Mrozy, w powiecie mińskim, w województwie mazowieckim, na linii kolejowej nr 2.
W roku 2017 przystanek obsługiwał 300–499 pasażerów na dobę.
Połączenia bezpośrednie.
Na przystanku zatrzymują się wyłącznie pociągi osobowe.

</doc>
<doc id="1184757" url="https://pl.wikipedia.org/wiki?curid=1184757" title="Skrzynia (mebel)">
Skrzynia (mebel)

Skrzynia – mebel służący do przechowywania przedmiotów. Na przestrzeni dziejów występował w wielu odmianach. Podobnym w kształcie i funkcji meblem jest kufer.
Historia.
Skrzynia jest meblem od najdawniejszych czasów towarzyszącym człowiekowi. W starożytnym Egipcie czy Grecji przybierała formę architektoniczną z płaskim lub dwuspadowym wiekiem.
W średniowieczu oprócz prostych konstrukcji stojakowych wykształciła się konstrukcja płycinowa, która była zdecydowanie lżejsza i pozwalała na zastosowanie bardziej urozmaiconego zdobnictwa.
W czasach nowożytnych skrzynia dała początek wielu odmianom mebli skrzyniowych, takim jak: bufet, kredens, szafa, komoda.
Apogeum rozwoju skrzynia przeżywała w renesansie. We Włoszech powstawały wówczas przepięknie zdobione snycerką, stiukiem i inkrustacją skrzynie posagowe ("cassone") i podnosiste ("cassapanca").
W wiekach późniejszych skrzynia została wyparta z salonów przez różne odmiany komody i podobnych mebli. Funkcję skrzyni podróżnej przejęły kufry, sepety, walizki. Do czasów XX wieku skrzynia przetrwała dzięki sztuce ludowej, tam pełniła funkcję skrzyni posagowej, malowanej w charakterystyczne dla danego regionu wzory.
Charakterystyka.
Skrzynia należy do mebli skrzyniowych. Występuje w takich odmianach konstrukcyjnych:
Materiały użyte do wyrobu skrzyni zależą od aktualnie panującego stylu, dotyczy to również rodzajów połączeń i rozwiązań technologicznych.
Przykładowe rodzaje zdobień:

</doc>
<doc id="1184758" url="https://pl.wikipedia.org/wiki?curid=1184758" title="Potworne pomidory">
Potworne pomidory

Potworne pomidory (ang. "Attack of the Killer Tomatoes", 1990-1991) – amerykański serial animowany, emitowany w Polsce na kanałach TV4 i Fox Kids (w zapowiedziach występował również pod nazwą Atak Morderczych Pomidorów).
Serial składa się z dwóch serii – I seria – 13 odcinków (odcinki 1-13) i II seria – 8 odcinków (odcinki 14-21).
Fabuła.
Szalony naukowiec – dr Putrid T. Gangreen – tworzy groźne pomidory. Pośród nich znalazł się jednak mały, niezdarny pomidorek o imieniu F.T., który wraz z dziesięcioletnim Chadem Finletterem i szesnastoletnią Tarą Boumdeay oraz grupą zadaniową niekształtnych pomidorów-weteranów, próbuje stawić czoło dr Gangreenowi i stworzonym przez niego potworom.

</doc>
<doc id="1184759" url="https://pl.wikipedia.org/wiki?curid=1184759" title="Rc.local">
Rc.local

rc.local – jeden ze skryptów startowych w systemach uniksopodobnych, takich jak Linux, FreeBSD, OpenBSD itp. Najczęściej występuje on w katalogu codice_1, bądź codice_2. Podczas uruchamiania systemu operacyjnego skrypt codice_3 jest wywoływany jako ostatni.
Podejście do skryptów uruchomieniowych różni się między poszczególnymi odmianami systemów, dlatego codice_3 ze względu na swoją prostotę zyskał uniwersalny wymiar. Administratorzy często używają tego skryptu do wykonania drobnych poleceń organizacyjnych już po uruchomieniu kluczowych programów usługowych serwera. 
W nowszych systemach (m.in. takich które używają systemu Systemd) widoczne jest odchodzenie od użycia skryptu codice_3. Dla wstecznej kompatybilności, istnieje możliwość przywrócenia uwzględniania skrypt podczas bootowania systemu.
Przykłady.
Komunikat wywołania rc.local w Ubuntu Linux.
 * Running local boot scripts (/etc/rc.local) [ OK ]
Zwyczajowo podczas instalacji systemu tworzony codice_3 jest pusty, bądź zawiera komentarze:

</doc>
<doc id="1184762" url="https://pl.wikipedia.org/wiki?curid=1184762" title="Valeriana dioica">
Valeriana dioica



</doc>
<doc id="1184763" url="https://pl.wikipedia.org/wiki?curid=1184763" title="Scott Caan">
Scott Caan

Scott Andrew Caan (ur. 23 sierpnia 1976 w Los Angeles) – amerykański aktor i reżyser filmowy, raper.
Życiorys.
Wczesne lata.
Urodził się w Los Angeles, w stanie Kalifornia jako syn modelki/aktorki Sheili Ryan i aktora Jamesa Caana. Jego dziadkowie ze strony ojca byli Żydami imigrującymi z Niemiec. Rok po jego narodzeniu jego rodzice rozwiedli się; ma czworo przyrodniego rodzeństwa z innych małżeństw jego ojca – jedną starszą przyrodnią siostrę Tarę oraz trzech przyrodnich braci: Alexandra Jamesa (ur. 10 kwietnia 1991), Jacoba Nicholasa (ur. 24 września 1998) i Jamesa Arthura (ur. 6 listopada 1995). W 1978 przeszedł operację nerki.
Jego wychowaniem zajął się ojciec. Na początku 90. dryfował od szkoły do szkoły, uczęszczał do Beverly Hills High School przed ukończeniem ukończeniem Excelsior High School. 
Pomimo jego bezustannej miłości do baseballu, jako nastolatek pod pseudonim Mad Skillz wraz ze swoim przyjacielem hip-hopowym producentem The Alchemistem stworzył duet raperski Whooliganz, który w 1993 nagrał singel „Put Your Handz Up” i rok później wydał debiutancki album „Make Way for the W”. Współpracował także z Cypress Hill i House of Pain. Ukończył szkołę aktorską Playhouse West w Los Angeles.
Kariera.
Swoją ekranową karierę rozpoczął w wieku dziewiętnastu lat od występu w komedii "Aaron Gillespie gwiazdor powalony" ("Aaron Gillespie Will Make You a Star", 1995) i dramacie "Chłopiec zwany „Nienawiść”" ("A Boy Called Hate", 1995) u boku ojca i Elliotta Goulda. 
W dramacie sci-fi "Donikąd" ("Nowhere", 1997) z Debi Mazar, Jordan Ladd, Christina Applegate, Meną Suvari, Denise Richards, Beverly D’Angelo, Heather Graham, Traci Lords, Shannen Doherty, Rose McGowan, Ryanem Phillippe i Johnem Ritterem, trzeciej części trylogii o dorastającej młodzieży, był jednym z grupy nastolatków próbujących wykorzystać swoje życie do granic możliwości. 
We wrześniu 1998 został aresztowany po ataku w barze Zachodniego Hollywood. 
Pojawił się potem jako zarozumiały agent rządowy ścigający prawnika z kasetą wideo z zarejestrowaną zbrodnią polityczną w dreszczowcu Tony’ego Scotta "Wróg publiczny" ("Enemy of the State", 1998). W filmie sensacyjnym "60 sekund" ("Gone in Sixty Seconds", 2000) wystąpił w roli złodzieja szybkiego samochodu o imieniu Tumbler. 
W westernie "Bandyci" ("American Outlaws", 2001) wcielił się w postać bandyty Cole Youngera. 
Znalazł się w obsadzie kasowych komedii kryminalnych Stevena Soderbergha – ' ("Ocean’s Eleven", 2001), ' ("Ocean’s Twelve", 2004) i "Ocean’s Thirteen" (2007). 
Zagrał w filmie krótkometrażowym "Life Makes Sense If You’re Famous" (2002). 
W latach 2010–2020 występował w serialu "Hawaii Five-0".
Za swój debiut reżyserski dramatu "Dallas 362" (2003) został uhonorowany nagrodą na festiwalu filmowym w Las Vegas.

</doc>
<doc id="1184764" url="https://pl.wikipedia.org/wiki?curid=1184764" title="Telekamery 2008">
Telekamery 2008

Telekamery 2008 – jedenaste wręczenie nagrody Telekamery Tele Tygodnia za rok 2007 dla postaci telewizyjnych. Gościem zagranicznym była Melanie Griffith, ale z powodu śmierci teścia nie zjawiła się na gali, a zastąpiła ją menadżerka Rosemary Hygate. Nagrody przyznano w 10 kategoriach. Spośród zwycięzców widzowie wybrali najlepszego zdobywcę Super Telekamery; zwyciężył Paweł Małaszyński (zwycięzca w kategorii Aktor). Gala odbyła się 4 lutego 2008.
Zwycięzcy.
Informacje.
Wręczała: Krystyna Czubówna
Ogółem w tej kategorii oddano 371 656 głosów.
Publicystyka.
Wręczała: Ewa Drzyzga
Ogółem w tej kategorii oddano 377 285 głosów.
Komentator sportowy.
Wręczał: Bohdan Tomaszewski
Ogółem w tej kategorii oddano 371 157 głosów.
Rozrywka.
Wręczał: Jerzy Kryszak
Ogółem w tej kategorii oddano 451 706 głosów.
Serial obyczajowy.
Wręczała: Małgorzata Foremniak
Ogółem w tej kategorii oddano 413 013 głosów.
Serial kryminalny i sensacyjny.
Wręczał: Michał Fajbusiewicz
Ogółem w tej kategorii oddano 378 362 głosów.
Serial komediowy.
Wręczał: Krzysztof Kowalewski
Ogółem w tej kategorii oddano 389 355 głosów. Przed rokiem serial zajął II miejsce na Telekamerach 2007
Muzyka.
Wręczali: Ewa Bem i Dariusz Maciborek
Ogółem w tej kategorii oddano 389 768 głosów.
Aktorka.
Wręczał: Zbigniew Zamachowski
Ogółem w tej kategorii oddano 413 455 głosów.
Aktor.
Wręczała: Gabriela Kownacka
Ogółem w tej kategorii oddano 382 501 głosów.
Oglądalność.
Gala Telekamer Tele Tygodnia 2008 była drugim najpopularniejszym programem w dniach 04-10.02.2008 ustępując jedynie "M jak miłość".
W czasie transmisji gali Telekamer TVP2 była pierwszą stacją pod względem oglądalności (TVN - 2,27 mln osób, Polsat - 2,08 mln, a TVP1 – 1,61 mln). Ceremonia wręczenia nagród miała mniejszą oglądalność od dwóch poprzednich lat.

</doc>
<doc id="1184765" url="https://pl.wikipedia.org/wiki?curid=1184765" title="Hałda Skalny">
Hałda Skalny

Skalny – hałda odpadów pokopalnianych w Łaziskach Górnych przy KWK Bolesław Śmiały. Hałda ma wysokość względną 92 m (bezwzględną – 389 m n.p.m.) i zajmuje powierzchnię 30 ha. Wagę zgromadzonego w niej materiału skalnego szacuje się na 17 mln ton. Jest jedną z największych w Europie.
Na hałdzie znajdują się przede wszystkim skały ilaste (mułowce i iłowce), czasem piaskowce. Z minerałów ilastych najczęstsze to kaolinit i mika. Kopalnia działa od końca XVIII wieku, a pogórnicze odpady na „Skalnym” gromadzono przez 86 lat, od 1912 do 1998 roku.
Przez wiele lat w hałdzie następował samozapłon materiałów – wydzielały się wtedy m.in.: tlenek węgla, dwutlenek siarki i tlenki azotu. Obecnie hałda jest wygaszona. Do wygaszenia hałdy zastosowano nowatorską metodę z wykorzystaniem popiołów z pobliskiej elektrowni.
Ze szczytu hałdy rozciąga się rozległa panorama – widać z niej m.in. Tychy, Katowice, Elektrownię Halemba, Elektrownię Rybnik, a z dalej położonych miejsc i obiektów szczyty Beskidu Śląskiego i Elektrownię Jaworzno.
Hałda Skalny znajduje się na terenie należącym do kopalni KWK Bolesław Śmiały. Wejście na jej szczyt jest oficjalnie zabronione. 

</doc>
<doc id="1184773" url="https://pl.wikipedia.org/wiki?curid=1184773" title="Illuminandi">
Illuminandi

Illuminandi - polska grupa muzyczna wykonująca gothic metal o chrześcijańskim przesłaniu.
Zespół powstał w 1998 roku w Dębicy. Muzyka Illuminandi to płynne połączenie muzyki metalowej z wiolonczelą i skrzypcami. W roku 2005 zespół stał się głównym tematem jednej z odsłon programu telewizyjnego "Raj", emitowanego przez TVP. Zespół brał udział w wielu festiwalach w Europie.

</doc>
<doc id="1184778" url="https://pl.wikipedia.org/wiki?curid=1184778" title="15 Pułk Artylerii Lekkiej">
15 Pułk Artylerii Lekkiej



</doc>
<doc id="1184780" url="https://pl.wikipedia.org/wiki?curid=1184780" title="Synagoga w Siedlcach">
Synagoga w Siedlcach

Synagoga w Siedlcach – nieistniejąca synagoga znajdująca się w Siedlcach przy ówczesnej ul. Warszawskiej (dzisiejsza ul. Józefa Piłsudskiego).
Synagoga została zbudowana w latach 1856–1859, na miejscu pierwszej drewnianej synagogi, która spłonęła w 1851. Kolejny pożar miał miejsce w 1870, w wyniku którego zniszczeniu uległ dach i aron ha-kodesz. Ostatecznie odbudowę synagogi dokończono w 1876.
Podczas II wojny światowej, w nocy z 24 na 25 grudnia 1939, hitlerowcy spalili synagogę. W pożarze zginął ratujący zwoje Tory Pincze Stacha z ul. Floriańskiej 7, któremu okupanci nie pozwolili na opuszczenie budynku. Po zakończeniu wojny nie została odbudowana.
Obecnie w tym miejscu znajduje się łącznik pomiędzy budynkiem Starostwa Powiatowego przy ul. Józefa Piłsudskiego 38 a siedzibą Banku Gospodarki Żywnościowej przy ul. Berka Joselewicza 3.

</doc>
<doc id="1184785" url="https://pl.wikipedia.org/wiki?curid=1184785" title="Rzut">
Rzut



</doc>
<doc id="1184788" url="https://pl.wikipedia.org/wiki?curid=1184788" title="Gyula Lóránt">
Gyula Lóránt

Gyula Lóránt (ur. 6 lutego 1923 w Kőszeg, zm. 31 maja 1981 w Salonikach) – węgierski piłkarz, pomocnik, obrońca i trener piłkarski. Srebrny medalista MŚ 54. Członek Złotej jedenastki.
Najlepszy okres kariery spędził w Vasasie Budapeszt (1947-1950) i Honvédzie (1951-1956). Z Honvédem trzykrotnie był mistrzem Węgier. W reprezentacji Węgier zagrał 37 razy. Debiutował w 1949, ostatni raz zagrał w 1955. Podczas MŚ 54 wystąpił w pięciu spotkaniach Węgrów. Wcześniej, w 1952 wraz z kolegami został złotym medalistą igrzysk w Helsinkach.
Po zakończeniu kariery sportowej pracował jako trener. Prowadził szereg klubów w Bundeslidze - 1. FC Kaiserslautern, 1. FC Köln, Eintracht Frankfurt czy Bayern Monachium. Zmarł w Grecji, podczas meczu PAOK FC, którego był trenerem, a w 1976 poprowadził do tytułu mistrza kraju.

</doc>
<doc id="1184789" url="https://pl.wikipedia.org/wiki?curid=1184789" title="Fiksacja funkcjonalna">
Fiksacja funkcjonalna

Fiksacja funkcjonalna () – w psychologii oznacza brak umiejętności użycia danego obiektu (przedmiotu) w nietypowy, niestandardowy sposób, inny od pierwotnego przeznaczenia. Wpływa negatywnie na zdolność rozwiązywania problemów, radzenia sobie w sytuacjach nowych i nietypowych, ogranicza twórczość. 
Twórcą terminu był Karl Duncker, który w 1945 r. badał wpływ dawnych doświadczeń na ograniczenia w rozwiązywaniu aktualnych problemów.

</doc>
<doc id="1184790" url="https://pl.wikipedia.org/wiki?curid=1184790" title="9 Pułk Artylerii Lekkiej">
9 Pułk Artylerii Lekkiej



</doc>
<doc id="1184792" url="https://pl.wikipedia.org/wiki?curid=1184792" title="Pełzando">
Pełzando

Pełzando (ang. "Creepy Crawlers") – amerykańsko-francuski serial animowany emitowany w latach 1994-1996.
Fabuła.
Nastolatek Chris Carter przypadkowo, za sprawą nieudanego eksperymentu z magicznym śluzem, powołuje do życia Pełzando – grupę śluzowatych, lepkich, pełzających wojowników, a każdy z nich ma wyjątkową moc:
Przyjaciółką (a nawet dziewczyną) Chrisa jest Samantha „Sammy” Reynolds.
Pewnego dnia szalony czarownik Profesor Googengrime kradnie formułę magicznego gloopa, miesza ją z trującymi chemikaliami i tworzy własną armię przerażających stworów – Crime Grimes (Spooky Goopy, Shockaroach, 2-Ugly, Bat out of Smell, Grumble Bee, Squirminator, Bugzilla, Ice Scream). Jego plan to zniszczenie Pełzanda i ich nastoletniego stwórcy oraz zmonopolizowanie produkcji magicznego śluzu dla własnych korzyści.
Wersja polska.
Serial był emitowany w Polsce na kanałach Fox Kids i TV4.
Opracowanie: Master Film
Wystąpili:

</doc>
<doc id="1184803" url="https://pl.wikipedia.org/wiki?curid=1184803" title="Firat Arslan">
Firat Arslan

Firat Arslan (ur. 28 września 1970 we Friedbergu) – niemiecki bokser pochodzenia tureckiego, były zawodowy mistrz świata organizacji WBA w kategorii junior ciężkiej (do 200 funtów).
Kariera zawodowa.
Pierwszy zawodowy pojedynek stoczył w styczniu 1997. Po wygraniu pierwszych 13 walk poniósł dwie porażki na punkty z Collice Mutizwą i Rudigerem Mayem. W sierpniu 2003 zremisował z niepokonanym Wadimem Tokariewem. Arslan doznał pęknięcia górnej szczęki w czwartej i dolnej szczęki w ostatniej, dwunastej rundzie. W następnym pojedynku, cztery miesiące później, doznał trzeciej porażki (z Czechem Lubosem Sudą).
28 października 2006 w pojedynku eliminacyjnym WBA wygrał przez techniczny nokaut w piątej rundzie z Rosjaninem Grigorijem Drozdem i został oficjalnym pretendentem do walki o pas mistrzowski tej organizacji. 16 czerwca 2007 wywalczył tytuł tymczasowego mistrza świata WBA, pokonując niejednogłośną decyzją na punkty kolejnego Rosjanina, Walerego Brudowa. 24 listopada pokonał jednogłośną decyzją na punkty Virgila Hilla, odbierając mu pas mistrzowski i stał się ostatecznie regularnym mistrzem świata organizacji WBA.
W pierwszej obronie mistrzowskiego pasa, 3 maja 2008, Arslan pokonał zdecydowanie na punkty Amerykanina Darnella Wilsona. 27 września tego samego roku stracił swój tytuł, przegrywając przez techniczny nokaut w dziesiątej rundzie z pięściarzem z Panamy, Guillermo Jonesem. Arslan nie był liczony, a walka została przerwana przez sędziego z powodu bardzo mocnych rozcięć skóry na twarzy Niemca. 15 lipca 2011 wywalczył pas IBF International pokonując przez techniczny nokaut w piątej rundzie Lubosa Sudę skutecznie rewanżując się za porażkę sprzed ośmiu lat 
3 listopada 2012, Arslan zmierzył się z Marco Huckiem, a stawką tego pojedynku był tytuł mistrza świata organizacji WBO w wadze junior ciężkiej, należący do Hucka. Mimo iż Arslan posiadał zdecydowaną przewagę i dominował w ringu, przegrał jednogłośnie na punkty. Decyzja ta została przyjęta przez publiczność gwizdami.
16 sierpnia 2014 w Erfurcie, reprezentant Niemiec zmierzył się z mistrzem świata federacji IBF Yoanem Pablo Hernandezem. Przegrał niejednogłośnie na punkty. Sędziowie punktowali 113:115, 115:113 i 116:113 dla Kubańczyka.
6 marca 2021 w Goppingen znokautował w trzeciej rundzie 43 letniego Wenezuelczyka Gusmyra Perdomo (26-10, 17 KO).

</doc>
<doc id="1184804" url="https://pl.wikipedia.org/wiki?curid=1184804" title="Kongo Brazzaville">
Kongo Brazzaville



</doc>
<doc id="1184808" url="https://pl.wikipedia.org/wiki?curid=1184808" title="Would You Love a Monsterman?">
Would You Love a Monsterman?

Would You Love a Monsterman? – singel promujący pierwszy studyjny album fińskiego zespołu hardrockowego Lordi – "Get Heavy". Zawierał dwie wersje piosenki "Would You Love a Monsterman?" oraz alternatywną wersję "Biomechanic Man" różniącą się od tej na albumie.
Pięciuset najszybszych nabywców singla w Finlandii otrzymywało dodatkowo komiks autorstwa Mr. Lordiego, natomiast w każdym niemieckim wydaniu singla znajdowała się jedna z pięciu kart kolekcjonerskich z wizerunkami członków Lordi.
Teledysk.
Akcja wideoklipu rozgrywa się w ciemnym lesie, gdzie samotnie pewna dziewczynka bawi się swoją lalką. W pewnym momencie spod ziemi wyłania się pięciu muzyków Lordi grających utwór "Would You Love a Monsterman?", masywne łańcuchy same zawieszają na drzewach logo zespołu, a nad lasem rozpętuje się burza. Dziewczynka podchodzi do Mr. Lordiego, wręczając mu swoją lalkę. Ten natomiast powoduje zapalenie się lalki a na końcu opętuje dziecko.
Nowa wersja.
W 2006 roku utwór został nagrany ponownie i wydany na singlu promocyjnym oraz na rozszerzonej edycji płyty "".
Teledysk.
Pierwszą sceną teledysku jest wydobywająca się z otoczonego wydrążonymi dyniami radia zapowiedź spikera mówiącego o heavymetalowej audycji z okazji Halloween. Z momentem rozpoczęcia się piosenki, do prosektorium, w którym znajduje się radio, wchodzi dwóch lekarzy wioząc ze sobą zmumifikowane zwłoki człowieka. Z zamiarem przeprowadzenia sekcji przygotowują potrzebne narzędzia, podczas gdy ich asystentka widzi w lustrze oprócz swojego odbicia upiorną zjawę (Awa). Chwilę później mumia (Amen) powstaje z łóżka i zabija jednego z lekarzy. Kiedy zza parawanu wyłania się kolejny potwór(Kita), drugi lekarz i asystentka próbują uciec z pomieszczenia. Za drzwiami spotykają jednak następnego zombie (OX), który z łatwością zabija drugiego z lekarzy. Asystentka zostaje uwięziona w prosektorium ze wszystkimi potworami. Mimo że dziewczyna próbuje się bronić, Mr. Lordi opętuje ją.

</doc>
<doc id="1184810" url="https://pl.wikipedia.org/wiki?curid=1184810" title="Maluku">
Maluku

 
Maluku – miasto w Demokratycznej Republice Konga koło Kinszasy. Leży nad rzeką Kongo.

</doc>
<doc id="1184811" url="https://pl.wikipedia.org/wiki?curid=1184811" title="Kii">
Kii



</doc>
<doc id="1184823" url="https://pl.wikipedia.org/wiki?curid=1184823" title="Bóbr I">
Bóbr I

Bóbr I – polski herb szlachecki.
Opis herbu.
Na tarczy dwudzielnej w słup, obramowanej srebrem, obitej złotymi gwoździami, w polu I błękitnym na gałęzi pnia bóbr w lewo, w II czerwonym nad krzakiem kwitnącej melisy ośmioramienna gwiazda złota. W klejnocie trzy pióra strusie.
Historia herbu.
Nadany w 1839 roku Antoniemu Bobrowskiemu przez Mikołaja I
Herbowni.
Bobrowski

</doc>
<doc id="1184825" url="https://pl.wikipedia.org/wiki?curid=1184825" title="Michael Rohde (szachista)">
Michael Rohde (szachista)

Michael Rohde (ur. 26 sierpnia 1959) – amerykański szachista, arcymistrz od 1988 roku.
Kariera szachowa.
Na przełomie lat 80. i 90. należał do szerokiej czołówki amerykańskich szachistów. Do jego sukcesów w turniejach międzynarodowych należą m.in. I m. w Nowym Jorku (1979), dz. I m. w San Francisco (wspólnie z Ututem Adianto), I m. na Long Island (1988) oraz dwukrotne dz. I m. w turniejach "U.S. Open Chess Championship" (1991, Los Angeles, wspólnie z Władimirem Akopianem) oraz 2007, Cherry Hill, wspólnie z m.in. Borisem Gulko, Siergiejem Kudrinem i Aleksandrem Szabałowem).
Najwyższy ranking w karierze osiągnął 1 stycznia 1993, z wynikiem 2595 punktów dzielił wówczas 55-60. miejsce na światowej liście FIDE, jednocześnie dzieląc 6-7. miejsce wśród amerykańskich szachistów.

</doc>
<doc id="1184827" url="https://pl.wikipedia.org/wiki?curid=1184827" title="Clwyd">
Clwyd

Clwyd – hrabstwo ceremonialne i dawne hrabstwo administracyjne (1974-1996) w północnej Walii.
W jego skład wchodziło sześć dystryktów:

</doc>
<doc id="1184831" url="https://pl.wikipedia.org/wiki?curid=1184831" title="LSD">
LSD



</doc>
<doc id="1184833" url="https://pl.wikipedia.org/wiki?curid=1184833" title="Bóbr II">
Bóbr II

Bóbr II – polski herb szlachecki.
Blazonowanie.
Na tarczy dwudzielnej w słup, obramowanej srebrem, obitej złotymi gwoździami, w polu I błękitnym na gałęzi pnia bóbr w lewo, w II czerwonym strzała zakończona czarnym orlim ogonem. W klejnocie trzy pióra strusie.
Najwcześniejsze wzmianki.
Nadany 21 maja 1842 Szymonowi Bobrowskiemu.
Herbowni.
Bobrowski

</doc>
<doc id="1184837" url="https://pl.wikipedia.org/wiki?curid=1184837" title="Michael Rohde">
Michael Rohde



</doc>
<doc id="1184841" url="https://pl.wikipedia.org/wiki?curid=1184841" title="Jul">
Jul

Jul () – święto zimowe, kojarzone z przesileniem zimowym, obchodzone w północnej Europie od czasów starożytnych. Po przyjęciu chrześcijaństwa, święto znane było pod nazwą „Boże Narodzenie”, stanowiąc połączenie tradycji i symboliki Jul z nałożoną na całość historią narodzin Jezusa z Nazaretu. Tradycje Jul obejmują przystrajanie jodły, kładzenie w palenisku odpowiednio przygotowanej kłody drewna, wieszanie w domostwach jemioły i ostrokrzewu, dawanie prezentów oraz ogólnie rozumiane świętowanie.
W czasach przedchrześcijańskich germańskie plemiona pogańskie świętowały Jul od późnego grudnia do wczesnego stycznia, ustalając czas świętowania wg kalendarza księżycowego. Podczas procesu chrystianizacji, po przyjęciu kalendarza juliańskiego czas rozpoczęcia święta Jul ustalono na 25 grudnia, by odpowiadało ono świętu obchodzonemu przez chrześcijan, zwanemu Bożym Narodzeniem. Z tych powodów, terminy „Jul” i „Boże Narodzenie” często używane są zamiennie, szczególnie w kolędach, np. "Jul, jul, strålande jul".
W Danii, Norwegii i Szwecji na określenie święta używa się powszechnie słowa "jul", również w środowiskach chrześcijańskich. W niektórych kulturach kulminacyjnym punktem obchodu świąt jest dzień 24 grudnia – wtedy to dzieci otrzymują prezenty, przynoszone przez postać przypominającą Świętego Mikołaja, który w Danii nosi nazwę „julemanden”, w Norwegii „julenissen”, a w Szwecji „jultomten”. W Finlandii święto nazywa się „joulu”, w Estonii „jõulud”, a w Islandii i na Wyspach Owczych „jól”.
Jul jest wydarzeniem ważnym dla germańskich neopogan. Wyznawcy religii Wicca i szereg środowisk świeckich obchodzą święto jako dzień przesilenia zimowego, przypadającego na półkuli północnej 21 lub 22 grudnia, a na półkuli południowej – 20 lub 21 czerwca.
Etymologia.
Jednym z powszechnie wymienianych przodków nazwy „Jul” jest słowo „hjól” pochodzące z języka staronordyjskiego. Słowo to oznacza „koło”, identyfikując chwilę, gdy koło roku znajduje się w najniższym położeniu, gotowe do ponownego wzniesienia się.
Ta teoria jednak wydaje się opierać bardziej na podobieństwie słów „jul” i „hjul” (wymawianego we współczesnych językach skandynawskich z niemym „h”) niż na związku między pokrewnymi słowami czy źródłami historycznymi. Językoznawcy sugerują, że słowo „Jól” przedostało się do języków germańskich z języka praindoeuropejskiego i zostało zapożyczone do języka staroangielskiego z języka staronordyjskiego. Możliwy jest również bezpośredni wywód tego słowa z języka pragermańskiego. Biorąc pod uwagę oryginalną staroangielską wersje słowa – „Geohhol” – możliwe jest połączenie wyrazu z łacińskim „jocus”, lecz połączenie to nie jest jednoznaczne.
W skandynawskich językach germańskich słowo „Jul” oznacza zarówno „Jul”, jak i „Boże Narodzenie”. Czasami określa się nim również inne święta obchodzone w grudniu, jak na przykład „jødisk jul” czy „judisk jul” („Żydowski Jul” dla oznaczenia święta Chanuki). Słowo „jul” zostało również zapożyczone przez sąsiednie języki, przede wszystkim przez język fiński i estoński (przy czym należy zauważyć, że języki te nie wywodzą się z języków germańskich), gdzie odpowiednio przybrało formy „joulu” i „jõul” i oznacza „Boże Narodzenie” we współczesnym tego słowa znaczeniu. W języku staroangielskim słowo „geóla” pierwotnie odnosiło się do miesiąca grudnia; starożytny kalendarz anglosaski zawierał dwa „przypływy” po 60 dni każdy (z czego jeden, „Litha Tide”, odpowiadał czerwcowi i lipcowi, a drugi, a „Giuli Tide” grudniowi i styczniowi, pozostałe miesiące roku były ustalane na podstawie faz księżyca i miały po 29 dni). Nowy Rok zaczynał się w połowie zimowego „przypływu”, w czasie znanym jako „Wilfmonath”. Dwanaście dni, wstawionych między dwie połówki – miesiące, „monaths” – przerodziło się w dwanaście dni okresu Bożego Narodzenia. Definicja Bożego Narodzenia w języku angielskim zawęziła się później do samego dnia świątecznego, szczególnie po przyjęciu kalendarza pochodzenia łacińskiego, dzięki Normanom.
Starożytny Jul.
Święto Jul obchodzone podczas przesilenia zimowego pojawiło się przed przyjęciem chrześcijaństwa. Przed tym okresem nazwa święta oznaczała ucztę wydawaną dla uczczenia zimowej nocy 12 stycznia, jak to opisuje norweski historyk Olaf Bø. Mimo że w sagach islandzkich odwołania do Jul są częste, niewiele wiadomo na temat obchodzenia tego dnia w Islandii. Na pewno wiadomo jednak, że był to czas ucztowania. Według Adama z Bremy, szwedzcy królowie co dziewięć lat składali w świątyni w Uppsali ofiarę z niewolnika, jako część święta Jul. Święto pełne tańca praktykowano w Islandii przez całe średniowiecze, lecz jego egzystencja nie była mile widziana po nadejściu ery reformacji. Echo zwyczaju rytualnego uboju knura odnaleźć można współcześnie między innymi w tradycji podawania świątecznej szynki oraz w słowach śpiewanej do dziś piętnastowiecznej „Kolędy o głowie dzika” (ang. "The Boar’s Head Carol").
Według średniowiecznego anglosaskiego uczonego, Bedy Czcigodnego, misjonarze chrześcijańscy, wysyłani do nawracania germańskich ludów północnej Europy mieli za zadanie otoczyć istniejące obrzędy pogańskie symboliką chrześcijańską, by pozwalając lokalnym plemionom na zachowanie części swojej tradycji, ułatwić jej przyjęcie chrześcijaństwa. W ten sposób Boże Narodzenie powstało z połączenia historii o narodzinach Jezusa z Nazaretu – centralnej postaci chrześcijaństwa – z istniejącymi w północnej Europie tradycjami Jul. W podobny sposób doszło do powstania współczesnych wersji Wielkanocy, Halloween czy Dnia Wszystkich Świętych – w tych przypadkach również schrystianizowano zwyczaje pogan.
Bractwa rzemieślnicze IX wieku, które w średniowieczu przekształciły się w gildie, potępiane były przez kler za „zaklinanie” podczas składania przysiąg o wzajemnej pomocy w nadchodzących przeciwnościach losu oraz w prowadzeniu interesów. Okazjami do ich składania były coroczne bankiety, odbywające się 26 grudnia.
Współczesne tradycje Jul.
Wiele symboli i motywów utożsamianych ze współcześnie obchodzonym Bożym Narodzeniem wywodzi się z tradycyjnych pogańskich obrządków północnoeuropejskiego święta Jul. Palenie tradycyjnej kłody drewna, strojenie choinki, serwowanie szynki, wieszanie gałęzi ostrokrzewu, jemioły itd. to uwarunkowane historycznie praktyki wywodzące się od Jul. Po rozpoczęciu procesu chrystianizacji plemion germańskich misjonarze uznali, że rozpowszechnianie wiary będzie łatwiejsze, gdy poddane zostaną reinterpretacji tradycyjne pogańskie obrzędy, takie jak Jul, oraz gdy pozostawi się te obrzędy w większości niezmienione. O wiele trudniejsza byłaby konfrontacja nowych wierzeń z istniejącymi i wyplenianie dotychczasowych zwyczajów. Skandynawska tradycja zabijania w czasie Bożego Narodzenia knura, która w wersji współczesnej przeistoczyła się w podawanie na stół świątecznej szynki, wydaje się tego istotnym dowodem. Tradycja najprawdopodobniej wyrosła ze zwyczaju składania w ofierze bogu Freyrowi podczas święta Jul knura. Halloween, czy część zwyczajów wielkanocnych, również zostały włączone do współczesnego repertuaru zwyczajów jako pochodne świąt pogan północnej Europy.
Anglosaski historyk Beda Czcigodny w swym dziele "Historia ecclesiastica gentis Anglorum" cytuje list Papieża Grzegorza I skierowany do Mellita, który w owym czasie podróżował do Anglii, by prowadzić działalność misyjną między anglosaskimi poganami. Papież Grzegorz sugerował, że nawracanie będzie szło sprawniej, jeśli pozwoli się poganom na zachowanie zewnętrznych oznak tradycji i praktyk, kierując je za to do Boga chrześcijan, nie zaś do pogańskich „diabłów”: "„na koniec – skoro poczynimy im pewne ustępstwa, tym łatwiej zgodzą się na wewnętrzne pocieszenie dzięki łasce Pana.”"
Finlandia.
W przededniu fińskiego święta „Joulu” dzieci odwiedza „Joulupukki” – postać podobna do Świętego Mikołaja. Imię tej postaci w wolnym tłumaczeniu to „Koza Jul”, co najprawdopodobniej wywodzi się ze starofińskiej tradycji, gdzie ubrani w kozie skóry ludzie zwani „nuuttipukki” krążyli od domostwa do domostwa po zakończeniu święta Joulu, dojadając pozostawione po święcie jedzenie. Warsztat Joulupukki nie znajduje się na biegunie północnym, ani na Grenlandii, lecz w miejscowości leżącej w fińskiej prowincji Laponia – Korvatunturi. Joulupukki nie dostaje się do domów przez komin, lecz puka do drzwi wejściowych w trakcie Wigilii, która w Finlandii nazywa się „Jouluaatto”. Pierwsze jego słowa po wejściu to najczęściej „"Onkos täällä kilttejä lapsia?"” („Czy tu są jakieś grzeczne dzieci?”). Prezenty rozdaje się, po czym są one natychmiast otwierane. Odwiedzający najczęściej ubrany jest w czerwone ciepłe odzienie, często podpiera się też drewnianą laską. Odwiedza domostwa jadąc saniami ciągnionymi przez zaprzęg reniferów. Jest żonaty z Joulumuori (Matką Jul). Typowe potrawy serwowane podczas wieczerzy święta Jul to szynka, zapiekanki z warzyw o jadalnych korzeniach, sałatka z buraków, pierniki i placki śliwkowe w kształcie gwiazd. Inne tradycje o korzeniach niechrześcijańskich to przystrajanie choinki czy wizyty w saunie.
Norwegia.
Głównym wydarzeniem święta „Jul” dla Norwegów jest dzień „Julaften”, który przypada 24 grudnia. Wtedy odbywa się główna uczta święta, rozdawane są też prezenty. Prawie wszystkie browary Norwegii produkują na tę okazję piwo o nazwie „juleøl”, jak też napój gazowany zwany „julebrus”. Tradycyjne dania serwowane są też podczas „Julebord” – spotkań współpracowników, organizowanych na początku grudnia, podczas których wspólnie ucztuje się i spożywa napoje alkoholowe. Na przyjęcie w domu jego gospodyni powinna upiec co najmniej siedem rodzajów tradycyjnych ciasteczek – „julekaker”. Istnieje również tradycja o nazwie „Julebukk” lub „Nyttårsbukk”, w myśl której dzieci odwiedzają sąsiednie domy, w których dostają słodycze, orzechy i mandarynki. Dzieci mogą przebierać się i krążyć między domami każdego dnia między „Julaften” a Sylwestrem. Dorośli również przebierają się wieczorem i w myśl tradycji o nazwie „Drammebukk” odwiedzają sąsiadów, tak jak robią to ich dzieci, lecz zamiast cukierków otrzymując napoje.
Dania.
W Danii „Jul” obchodzony jest 24 grudnia pod nazwą „Juleaftensdag”. Całą rodzina zbiera się przy obiedzie, podczas którego serwuje się pieczoną wieprzowinę, kaczkę, lub gęś – z ziemniakami, czerwoną kapustą i sosem. Na deser podaje się pudding ryżowy – w jednej porcji zwykle chowa się migdał. Osoba, która znajdzie w swojej porcji ów migdał, otrzymuje mały podarunek. Po zakończeniu posiłku, rodzina zbiera się naokoło choinki („Juletræ”) i śpiewa kolędy. Po zakończeniu śpiewów dzieci rozdają wszystkim zebranym prezenty, które są otwierane od razu, po czym następuje poczęstunek złożony ze słodyczy, chrupek, rozmaitych orzechów, mandarynek, czasami też tradycyjnego „gløgg” – grzanego wina z przyprawami, migdałami i rodzynkami, podawanego w małych filiżankach.
Szwecja.
Podobnie jak w innych krajach północnej Europy, prezenty w dzień „julafton” (Wigilię, 24 grudnia – dzień ten uważany jest za główny dzień święta „Jul”) przynosi Jultomten. Wielu Szwedów ogląda w ten dzień składankę filmów Walta Disneya, „Kalle Anka och hans vänner” („Kaczor Donald i przyjaciele”). Prawie wszystkie szwedzkie rodziny świętują przy szwedzkim stole, na którego środku miejsce zajmuje zwykle pieczona szynka – „julskinka”. Na stole zwykle stoi też piwo, „julmust” (bezalkoholowa alternatywa piwa) lub mocniejszy alkohol. Serwowane dania różnią się w zależności od rejonu Szwecji. W tygodniach poprzedzających Boże Narodzenie firmy najczęściej zapraszają swoich pracowników na tradycyjny obiad świąteczny („julbord”), a mieszkańcy Szwecji odwiedzają restauracje, zapraszając innych na podobne obiady. Szwedzi często piją przy takich okazjach grzane wino („glögg”), podobnie jak pozostali Skandynawowie. Po spożyciu posiłku rozdaje się prezenty – robi to Jultomten lub jeden z członków rodziny, wyciągając je zwykle z worka lub spod choinki, gdzie podarunki spoczywały przez cały dzień lub nawet wcześniej. W dawnych czasach zamiast Jultomtena prezenty rozdawał „julbock” – postać przypominająca kozła, która w czasach współczesnych stanowi dekorację święta, mającą od 10 centymetrów wielkości do rozmiarów przedstawionych na zdjęciu. Następnego ranka część Szwedów idzie na tradycyjną mszę – „julotta”.
Ameryka, Australia i inne miejsca emigracji Skandynawów.
Ważnymi datami są:
Szetlandy.
Na należących do Szkocji Szetlandach za początek święta nazywanego tam "Yules" uważa się dzień 18 grudnia. Święto kończy się 18 stycznia, a główne uroczystości odbywają się 31 grudnia. Reszta Szkocji przyjęła nazywać obchody wigilii Nowego Roku „Hogmanay” (co jest również nazwą noworocznych prezentów).
Neopoganie.
Odłamy neopogańskie o różnych korzeniach różnią się pod względem święta Jul, mimo tej samej nazwy. Niektóre grupy świętują w sposób zbliżony do tego, w jaki – według ich wierzeń – świętowały starożytne plemiona germańskich pogan. Inne grupy czerpią sposoby obchodzenia Jul z rozmaitych, niezwiązanych ze sobą nawzajem, źródeł, gdzie kultura germańska jest tylko jednym z wielu elementów składowych.
Neopogaństwo germańskie.
Wśród germańskich grup neopogańskich święto Jul obchodzone jest w grupach dzielących się posiłkiem i obdarowujących upominkami. Istnieją próby rekonstrukcji ocalałych fragmentów opisu obchodów święta w przeszłości, z których każda wprowadza nowe elementy. Wskazuje się jednak na fakt, że nie są to próby rekonstrukcji dawnych sposobów świętowania, gdyż „rekonstruowane” tradycje nigdy całkowicie nie wymarły. Współczesne formy obchodzenia święta tylko usuwają z równania elementy narzucone podczas chrystianizacji ludów Skandynawii.
Grupy, takie jak amerykańska Asatru Folk Assembly praktykują Jul jako święto rozpoczynające się w dniu przesilenia zimowego i trwające 12 dni.
Wicca.
Wiele odłamów wywodzących się z Wicca skłania się ku źródłom wspominającym święta obchodzone w okresie przesilenia zimowego, konstruując z nich święto podobne w swej naturze do Jul. Do określenia święta używają tej samej nazwy, lecz nie stanowi ono rekonstrukcji świąt obchodzonych przez germańskich pogan. W wierzeniach Wicca znalazły się takie elementy jak wianki, tradycyjnie palone kłody, dekorowanie drzewek, dekorowanie domostw jemiołą, ostrokrzewem czy bluszczem, obdarowywanie prezentami, a nawet kolędowanie – wszystkie te elementy uznawane są za święte. Niektóre grupy upamiętniają w ten sposób powrót słońca pod postacią Freya. W większości tradycji wywodzących się z religii Wicca święto pochodzące od Jul obchodzi się również jako czas ponownych narodzin Wielkiego Bóstwa, przychodzącego pod postacią nowego słońca, rodzącego się przy przesileniu.

</doc>
<doc id="1184842" url="https://pl.wikipedia.org/wiki?curid=1184842" title="Zespół Smith-Magenis">
Zespół Smith-Magenis

Zespół Smith-Magenis (ang. Smith-Magenis syndrome, SMS) – zespół wad wrodzonych, spowodowany delecją prążka 17p11.2. Objawia się postępującym opóźnieniem umysłowym, narastającymi zaburzeniami behawioralnymi (autoagresja), somatycznymi (bezsenność), a także wadami wrodzonymi kośćca, układu sercowo-naczyniowego, mózgowia (wentrikulomegalia), neuropatią obwodową i drobnymi cechami dysmorficznymi twarzy. Zespół opisały w 1986 roku Ann C. M. Smith, konsultantka genetyczna z National Institutes of Health, i R. Ellen Magenis, pediatra, genetyczka kliniczna i cytogenetyczka z Oregon Health Sciences University.
Objawy i przebieg.
Na obraz kliniczny zespołu składają się:
Różnicowanie.
Diagnostyka różnicowa zespołu Smith-Magenis obejmuje:

</doc>
<doc id="1184843" url="https://pl.wikipedia.org/wiki?curid=1184843" title="Dno (film)">
Dno (film)

 
Dno – polski film krótkometrażowy w reżyserii Krzysztofa Gradowskiego z 1976 roku.
Opis.
Film przedstawia futurystyczną wizję głębin morskich z wyniszczoną fauną i florą na skutek prowadzonej przez człowieka rabunkowej eksploatacji

</doc>
<doc id="1184846" url="https://pl.wikipedia.org/wiki?curid=1184846" title="Allen County War Memorial Coliseum">
Allen County War Memorial Coliseum

Allen County War Memorial Coliseum – hala rozrywkowo-sportowa w USA w mieście Fort Wayne, w stanie Indiana.
Historia.
Hala powstała w 1952 roku. Koszt budowy wyniósł 2 647 390 USD. W 1989 roku hala została rozbudowana. Koszt wyniósł 26 mln USD. W 2002 roku hala ponownie zostaje rozbudowana, i odnowiona. koszt wyniósł 35 milionów USD.

</doc>
<doc id="1184853" url="https://pl.wikipedia.org/wiki?curid=1184853" title="Lista gwiazd w gwiazdozbiorze Krzyża Południa">
Lista gwiazd w gwiazdozbiorze Krzyża Południa

Zestawienie to zawiera gwiazdy do jasności 6,5 w gwiazdozbiorze Krzyża Południa. Dodatkowo uwzględniono w nim inne interesujące obiekty gwiazdowe.

</doc>
<doc id="1184854" url="https://pl.wikipedia.org/wiki?curid=1184854" title="Bismarck Civic Center">
Bismarck Civic Center

Bismarck Civic Center – wielofunkcyjna hala w USA w mieście Bismarck, w stanie Dakota Północna.

</doc>
<doc id="1184856" url="https://pl.wikipedia.org/wiki?curid=1184856" title="Bożydar (herb szlachecki)">
Bożydar (herb szlachecki)

Bożydar – polski herb szlachecki.
Opis herbu.
Na tarczy dwudzielnej w polu I błękitnym nad dwoma złotymi krokwiami, połączonymi na kształt litery W dwie szpady skrzyżowane, pomiędzy rękojeściami i po bokach po lilii srebrnej, w II czerwonym wspięty lew złoty w koronie złotej, z mieczem w prawej łapie, lewą oparty na okrągłej tarczy stalowej.Klejnot – skrzydło sępie czarne, przeszyte strzałą.Labry – z prawej czerwone, z lewej błękitne, podbite złotem.
Najwcześniejsze wzmianki.
Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza. Zapisuje on informacje o herbie wśród 71 najstarszych polskich herbów szlacheckich we fragmencie: "Boszazdarz quatuor lilia alba, unum videlicet in summitate, aliud in base siue fundamento, tercium in sinistra, quartum ab [d]extra partibus clipei depicta et in eorum centro siue medio crux alba, a radice superioris lilii ad verticem inferioris et transversalter a medio dextri lilii in medium sinistri ducta et protensa; in galea quatuor alba lilia sirie cruce, similiter quadrangulariter formata et depicta; lusce autem galeam ad utrumque latus tegunt, colore flaueo, rubeo et glauco permixte. Insigne est per Wladislaum tercium, Polonie et Ungarie regem, in Buda Anno dni. MCCCCXLII viro spectabili Georgio Schwarcz, ciui et consuli civitatis Cracouiensis, et sue posteritati donatum. ".
Herbowni.
Nadany w 1847 roku Antoniemu Gautierowi

</doc>
<doc id="1184858" url="https://pl.wikipedia.org/wiki?curid=1184858" title="Czepca">
Czepca

Czepca (ros. "Чепца", udm "Чупчи́") — rzeka w europejskiej części Rosji. Przepływa przez terytorium Udmurcji i obwodu kirowskiego; główny lewy dopływ Wiatki o długości 501 km, z dorzeczem o powierzchni 20 400 км².
Swój bieg rozpoczyna na Wyżynie Wierchniekamskiej na północy Udmurcji, a do Wiatki uchodzi w pobliżu miasta Kirowo-Czepieck w obwodzie kirowskim. Nad jej brzegami położone są (kolejno od źródeł do ujścia): wieś Debiosy, posiółek Baleziny oraz miasta Głazow i Kirowo-Czepieck.
Dla Czepcy charakterystyczne są nagłe zmiany kierunku biegu (z północy na południowy zachód, a następnie na południowy wschód) i to, że jako rzeka typowo nizinna płynie szeroką doliną o łagodnych stokach. W niektórych miejscach dolina ma 1–5 km szerokości.
W Czepcy żyje wiele gatunków ryb: leszcze, płocie, liny, sumy, szczupaki, okonie i inne.
Pochodzenie nazwy.
Nazwa "Czepca" pojawia się w staroruskich latopisach z końca XII wieku. W "Opowieści o kraju Wiatskim" rzeka występuje we współczesnej formie zapisu. Zygmunt Herberstein w swoich "Zapiskach o Moskowii" nazywa Czepcę po swojemu Reczycą — najwyraźniej za nazwę rzeki wziął jej rosyjskie określenie.
Ludowa tradycja wiąże pochodzenie nazwy Czepca z carycą Katarzyną II Wielką, która jakoby przeprawiała się kiedyś przez tę rzekę i upuściła do wody swój czepiec.
Paweł Nikołajewicz Łupow uważał, że nazwę "Czepca" przynieśli z sobą pierwsi przesiedleńcy z Rusi, tak jak stało się z nazwą jednej z rzek wpadających do jeziora Woże (koło dawnego "Księstwa Biełozierskiego").
Nazwa Czepca nie wywodzi się ani z udmurckiego, ani żadnego innego języka ugrofińskiego. Najbardziej prawdopodobne wydaje się wywiedzenie jej ze staroruskiego, od prasłowiańskiego rdzenia "cep-" ("cepati-", "cepiti-") odnoszącego się do czynności rozszczepiania, rozłamywania, co z czasem przyjęło zmiękczoną formę "czep-" i ostatecznie "Czepca" przez dodanie końcówki "-ca" (dla porównania Bystrzyca, Wierzyca itd). Nazwa niewątpliwie wiąże się z tym, że w odległej przeszłości ujście rzeki było "rozszczepione", co do dziś widać po śladach dawnego starorzecza. Udmurcka nazwa "Чупчи" została zapożyczona z rosyjskiego.

</doc>
<doc id="1184859" url="https://pl.wikipedia.org/wiki?curid=1184859" title="Jan I de Bourbon-La Marche">
Jan I de Bourbon-La Marche

Jan de Bourbon-La Marche, (ur. 1344, zm. 11 czerwca 1393 w Vendôme) – drugi syn Jakuba I, hrabiego La Marche, i jego żony – Joanny de Châtillon.
Jako młody człowiek trafił do niewoli po bitwie pod Poitiers, ale został wypuszczony. W 1362, po śmierci ojca i kilka dni później starszego brata Piotr II na skutek ran odniesionych przez nich w bitwie pod Brignais, Jan odziedziczył hrabstwo La Marche. 28 września 1364 poślubił Katarzynę de Vendôme, hrabinę Vendôme (zm. 1412) – córkę hrabiego Jana VI. Z Katarzyną miał 7 dzieci:
Życie.
Jan wziął aktywny udział w wojnie stuletniej i został mianowany gubernatorem Limousin po tym, jak odbił te ziemie z rąk Anglików. W 1366 Jan dołączył do Bertranda du Guesclin w jego kampanii kastylijskiej. W 1374 jego zięć - Bouchard VII, hrabia Vendôme zmarł i Jan został hrabią Vendôme i Castres, na podstawie praw swojej żony. W 1382 dołączył do kampanii flandryjskiej króla Karola VI Szalonego, który był jego kuzynem. Brał w kulminacyjnej bitwie pod Roosebeke, a w 1392 walczył jeszcze w Bretanii.

</doc>
<doc id="1184861" url="https://pl.wikipedia.org/wiki?curid=1184861" title="Cegielnia (jezioro)">
Cegielnia (jezioro)



</doc>
<doc id="1184862" url="https://pl.wikipedia.org/wiki?curid=1184862" title="Alpha Crucis">
Alpha Crucis



</doc>
<doc id="1184864" url="https://pl.wikipedia.org/wiki?curid=1184864" title="Beta Crucis">
Beta Crucis



</doc>
<doc id="1184865" url="https://pl.wikipedia.org/wiki?curid=1184865" title="Mario Gomez">
Mario Gomez



</doc>
<doc id="1184867" url="https://pl.wikipedia.org/wiki?curid=1184867" title="Zespół Millera-Diekera">
Zespół Millera-Diekera

Zespół Millera i Diekera (ang. Miller-Dieker syndrome) – zespół wad wrodzonych spowodowany delecją prążka 13.3 krótkiego ramienia 17 chromosomu. Zespół przebiega z gładkomózgowiem ("lissencephalia"), mikrocefalią, wadami układu sercowo-naczyniowego, nerek, przewodu pokarmowego, opóźnieniem umysłowym i cechami dysmorficznymi twarzy (hipoplazja jej środkowej części, krótki i zadarty nos, mikrognacja). Zespół opisali niezależnie od siebie J.Q. Miller oraz H. Dieker i wsp..

</doc>
<doc id="1184868" url="https://pl.wikipedia.org/wiki?curid=1184868" title="Geoekonomia">
Geoekonomia

Geoekonomia – dyscyplina zajmująca się polityką oraz strategią, jaką należy się posłużyć aby wzmocnić konkurencyjność kraju. Termin ten wprowadził w końcu lat 80. XX w. amerykański ekonomista Edward Luttwak, według którego po zakończeniu zimnej wojny, siły militarne państwa przestały być głównym czynnikiem determinującym klasyfikację ważności na scenie międzynarodowej. Według Luttwaka siła militarna zostaje zastąpiona przez zdolności i siłę ekonomiczną.
Francuski ekonomista, Pascal Larot przedstawia z kolei taką definicję:
Zgodnie z ideą geoekonomii każdy kraj powinien być pojmowany jako państwo-system, który rywalizuje z innymi państwami-systemami, a w scenerii globalnej jest determinowany poprzez istnienie obiektywnych reguł, pochodzących prosto z mechanizmów ekonomicznych, ale także reguł subiektywnych pochodzących ze specyficznych umów podpisywanych między różnymi państwami w zakresie handlu towarami, które powinny być respektowane pod karą represji lub sankcji ze strony innych państw, które działają w całym systemie.
Geoekonomia jest pochodną turbokapitalizmu, gdyż państwa skoncentrowane na efektywności gospodarczej nie będą wspierały globalnego wolnego rynku lecz będą starały się bronić własnego interesu oraz wzmacniać swoją pozycję właśnie za pomocą silnej gospodarki.

</doc>
<doc id="1184869" url="https://pl.wikipedia.org/wiki?curid=1184869" title="Dno (obwód pskowski)">
Dno (obwód pskowski)

Dno (ros. Дно) – miasto w obwodzie pskowskim, w Rosji, położone 113 kilometrów na wschód od stolicy obwodu - Pskowa.
Miasto zostało założone w 1897 r. jako węzeł kolejowy, natomiast prawa miejskie otrzymało dopiero w 1925 roku.

</doc>
<doc id="1184871" url="https://pl.wikipedia.org/wiki?curid=1184871" title="Soho House">
Soho House

Soho House – budynek w Handsworth w Birmingham, dom Matthew Boultona, miejsce spotkań Lunar Society, obecnie muzeum.
Dom jest położony w odległości ok. 2 mil od centrum miasta, w pobliżu Soho Road, przy Soho Avenue. Od 1766 był siedzibą Matthew Boultona, z której zarządzał swoimi okolicznymi dobrami, w tym przede wszystkim Soho Manufactory i Soho Mint.
Od 1995 jest tu muzeum upamiętniające życie Boultona i Lunar Society. Jest ono zarządzane przez Birmingham Museums Trust. Stanowi część Birmingham Museum and Art Gallery, wstęp jest płatny. Soho House jest wpisany na listed buildings, tzn. budynków o szczególnym znaczeniu historycznym w Wielkiej Brytanii.

</doc>
<doc id="1184874" url="https://pl.wikipedia.org/wiki?curid=1184874" title="Gyula Lorant">
Gyula Lorant



</doc>
<doc id="1184876" url="https://pl.wikipedia.org/wiki?curid=1184876" title="Klaus Pätau">
Klaus Pätau

Klaus Pätau (ur. 30 września 1908 w Gelsenkirchen, zm. 30 listopada 1975 w Madison) – amerykański genetyk niemieckiego pochodzenia, który w 1960 roku wyjaśnił podłoże cytogenetyczne trisomii 13 chromosomu. Zespół wad wrodzonych spowodowanych tą aberracją chromosomową jest często określany jako zespół Pataua.
Studiował na Uniwersytecie Fryderyka Wilhelma w Berlinie, tytuł doktora medycyny otrzymał w 1936 roku. Od 1948 roku mieszkał w Stanach Zjednoczonych, pracował w Department of Genetics na University of Wisconsin-Madison, tak jak jego żona, fińska cytogenetyczka Eeva Therman (1916-2004).

</doc>
<doc id="1184877" url="https://pl.wikipedia.org/wiki?curid=1184877" title="Aleksander Zinowiew">
Aleksander Zinowiew



</doc>
<doc id="1184878" url="https://pl.wikipedia.org/wiki?curid=1184878" title="Little Christmas">
Little Christmas

Little Christmas, irl. Nollaig Bheag (dosł. „Małe Boże Narodzenie”) – jedno ze zwyczajowych irlandzkich określeń obchodzonego 6 stycznia święta Trzech Króli, które tradycyjnie kończy w Irlandii dwunastodniowy okres świąt Bożego Narodzenia. W dniu tym rozbiera się choinkę i składa się wszelkie dekoracje świąteczne do przechowania na następny rok. Zgodnie z przesądem, rozpoczęcie ściągania ozdób bożonarodzeniowych wcześniej ma przynosić pecha. 6 stycznia kończą się również w Irlandii na ogół ferie świąteczne dla szkół podstawowych i średnich.
Nazwa "Little Christmas" może wiązać się z faktem, iż do czasu przyjęcia kalendarza gregoriańskiego (1752) Boże Narodzenie obchodzono według starego stylu w dzień obecnie wypadający 6 stycznia.
Women’s Christmas.
Święto przypadające 6 stycznia określane jest również często w Irlandii mianem Women’s Christmas lub po irlandzku Nollaig na mBan (dosł. „Boże Narodzenie Kobiet”) albo Lá Cinn an Dá Lá Dhéag (dosł. „Noc kończąca dwanaście dni Bożego Narodzenia”). Zgodnie z tradycją (wciąż popularną w hrabstwie Cork, choć mniej znaną w innych rejonach) mężczyźni przejmują od swoich żon na ten jeden dzień obowiązki domowe, dając im okazję do odpoczynku. Kobiety zaś spotykają się we własnym gronie w domach prywatnych albo w pubach i restauracjach. 
Podczas wspólnych spotkań tradycyjnie podaje się wino, piwo, ciasta i herbatę, zamiast zwyczajowych w dzień Bożego Narodzenia potraw mięsnych i whiskey. Legenda głosi, że w noc poprzedzającą Trzech Króli woda miała zmieniać się w wino, wodorosty w jedwab, a piasek w złoto.
Choć zwyczaj obchodzenia "Nollaig na mBan" jest pochodzenia wiejskiego, w ostatnich latach odradza się w miastach Irlandii oraz w społecznościach emigracji irlandzkiej w Wielkiej Brytanii, USA, Australii czy Nowej Zelandii.

</doc>
<doc id="1184885" url="https://pl.wikipedia.org/wiki?curid=1184885" title="Nollaig Bheag">
Nollaig Bheag



</doc>
<doc id="1184886" url="https://pl.wikipedia.org/wiki?curid=1184886" title="Młodzieżowy Puchar Włoch w piłce nożnej">
Młodzieżowy Puchar Włoch w piłce nożnej

Młodzieżowy Puchar Włoch (wł. "Coppa Italia Primavera") – turniej piłkarski dla włoskich zespołów młodzieżowych do lat 20 występujących w rozgrywkach Primavera. Pierwsza edycja turnieju odbyła się w sezonie 1972/1973.
Mecze rozgrywane są systemem mecz i rewanż, łącznie z finałem.

</doc>
<doc id="1184887" url="https://pl.wikipedia.org/wiki?curid=1184887" title="Women's Christmas">
Women's Christmas



</doc>
<doc id="1184888" url="https://pl.wikipedia.org/wiki?curid=1184888" title="Nollaig na mBan">
Nollaig na mBan



</doc>
<doc id="1184889" url="https://pl.wikipedia.org/wiki?curid=1184889" title="Aleksander Bronikowski">
Aleksander Bronikowski



</doc>
<doc id="1184890" url="https://pl.wikipedia.org/wiki?curid=1184890" title="Lá Cinn an Dá Lá Dhéag">
Lá Cinn an Dá Lá Dhéag



</doc>
<doc id="1184893" url="https://pl.wikipedia.org/wiki?curid=1184893" title="M6 Fargo">
M6 Fargo

M6 Fargo (ang. pełna nazwa 37 mm Gun Motor Carriage M6) – amerykański kołowy niszczyciel czołgów z okresu II wojny światowej.

</doc>
<doc id="1184894" url="https://pl.wikipedia.org/wiki?curid=1184894" title="Jak oni śpiewają (III edycja)">
Jak oni śpiewają (III edycja)



</doc>
<doc id="1184901" url="https://pl.wikipedia.org/wiki?curid=1184901" title="Ludwik I de Bourbon-Vendôme">
Ludwik I de Bourbon-Vendôme

Ludwik de Bourbon-Vendôme (ur. 1376, zm. 21 grudnia 1446 w Tours) – drugi syn Jana I, hrabiego La Marche, i jego żony – Katarzyny de Vendôme. Hrabia Vendôme w latach 1393-1446. Jego starszym bratem był Jakub II, hrabia La Marche.
Wspierał Ludwika, księcia Orleanu i w zamian otrzymał ważne stanowiska na dworze królewskim – w 1408 został mianowany Wielkim Szambelanem Francji, a w 1413 – Wielkim Zarządcą Dworu Francji. Jako członek frakcji Armaniaków, był wielkim nieprzyjacielem frakcji Burgundczyków Jana bez Trwogi i dwukrotnie został przez nich uwięziony (w 1407 i 1412). 
W 1414 poślubił Blankę de Roucy (zm. 1421), córkę Hugona II, hrabiego Roucy. Już rok później dostał się do niewoli Anglików po bitwie pod Azincourt i przebywał tam przez długi czas. W 1424 poślubił w Rennes, Joannę (Jeanne) de Laval (zm. 1468), córkę Gwidona XII, hrabiego Laval. Ich dziećmi byli:
Miał także nieślubnego syna, którego matką była Angielka – Sybil Boston. Syn urodził się podczas niewoli Ludwika:
W 1425 delfin Karol Walezjusz, mianował Ludwika hrabią Chartres. Ludwik wierny delfinowi popierał i przyłączył się do Joanny d’Arc. Razem walczyli w 1429 pod Orleanem, potem Ludwik dowodził oblężeniem Jargeau i asystował w czasie koronacji delfina w Reims. Był również obecny przy podpisywaniu pokoju w Arras (1435).

</doc>
<doc id="1184904" url="https://pl.wikipedia.org/wiki?curid=1184904" title="Dobaczewski">
Dobaczewski



</doc>
<doc id="1184905" url="https://pl.wikipedia.org/wiki?curid=1184905" title="Agnieszka Romaszewska-Guzy">
Agnieszka Romaszewska-Guzy

Agnieszka Maria Romaszewska-Guzy (ur. 15 stycznia 1962 w Warszawie) – polska dziennikarka prasowa i telewizyjna, dyrektorka Biełsat TV, od 2011 wiceprezeska Stowarzyszenia Dziennikarzy Polskich.
Życiorys.
Jest córką Zofii i Zbigniewa Romaszewskich.
Po wprowadzeniu stanu wojennego została internowana na pięć miesięcy. Do 1989 współpracowała z ruchem opozycyjnym, uczestniczyła m.in. w Ruchu Wolność i Pokój. W 1987 ukończyła studia na Wydziale Historycznym Uniwersytetu Warszawskiego. Była rzeczniczką Ogólnopolskiego Komitetu Założycielskiego Niezależnego Zrzeszenia Studentów, a potem członkinią Krajowej Komisji Rewizyjnej NZS. Jej mąż Jarosław Guzy był pierwszym przewodniczącym NZS.
Podczas stypendium doktoranckiego w Stanach Zjednoczonych była stażystką w „The Washington Times”, „The Washington Post” i w tygodniku „The New Republic”. Od 1991 pracowała w „Życiu Warszawy”. W 1992 została zatrudniona w Telewizji Polskiej, była szefem reporterów i zastępcą szefa Wiadomości TVP. Później zajmowała w TVP stanowiska reporterki krajowej, wydawczyni "Wiadomości", a także m.in. wydawała katolicki magazyn informacyjny "Czasy".
W 1999 powróciła do redakcji "Wiadomości", relacjonowała wydarzenia na Bałkanach. Nakręciła sześć reportaży i filmów dokumentalnych, m.in. "W cieniu KGB", "Misjonarze", "Towarzysze i przyjaciele", "Cudza ojczyzna". W 2002 została zwolniona z TVP w związku z redukcją etatów, przywrócono ją decyzją zarządu w 2004. Do 2005 była reporterką międzynarodową (m.in. na Białorusi i Ukrainie). Za swoją działalność dziennikarską została przez władze białoruskie wydalona z Białorusi z wieloletnim zakazem wjazdu do kraju.
Od 1998 do 2004 zasiadała w zarządzie głównym Stowarzyszenia Dziennikarzy Polskich. Działa w Stowarzyszeniu Centrum Edukacji Obywatelskiej Polska-Białoruś. W 2006 powołana na stanowisko zastępczyni dyrektora TV Polonia ds. programowych, w 2007 została dyrektorką TV Polonia. Opracowała koncepcję stworzenia kanału tematycznego TVP, poświęconego tematyce białoruskiej. W 2007 została dyrektorką Biełsat TV. W marcu 2009 odwołana z tych funkcji przez p.o. prezesa TVP Piotra Farfała m.in. za publiczne podważanie decyzji zarządu TVP. Decyzja p.o. prezesa TVP o usunięciu Agnieszki Romaszewskiej-Guzy z kierownictwa „Biełsat TV” przez wielu obserwatorów została nazwana „prezentem dla Łukaszenki”. Pod naciskiem opinii społecznej oraz polskiego Ministerstwa Spraw Zagranicznych, który jest najważniejszym donatorem „Biełsat TV”, po tygodniu została przywrócona na funkcję dyrektora „Biełsat TV”.
W 2010 została p.o. dyrektora oddziału TVP w Białymstoku.
Wiceprezeska Stowarzyszenia Dziennikarzy Polskich w kadencji 2011–2014 i ponownie w kadencji 2014–2017.
Odznaczenia.
W 2007 odznaczona przez prezydenta Lecha Kaczyńskiego Krzyżem Kawalerskim Orderu Odrodzenia Polski. W 2017 odznaczona przez prezydenta Andrzeja Dudę Krzyżem Wolności i Solidarności.
W 2019 wyróżniona .

</doc>
<doc id="1184906" url="https://pl.wikipedia.org/wiki?curid=1184906" title="Agnieszka Romaszewska">
Agnieszka Romaszewska



</doc>
<doc id="1184911" url="https://pl.wikipedia.org/wiki?curid=1184911" title="2007 VK184">
2007 VK184

2007 VK184 – planetoida z grupy Apollo należąca do obiektów NEA.
Odkrycie.
2007 VK184 Została odkryta 12 listopada 2007 roku w programie Catalina Sky Survey; nazwa planetoidy jest oznaczeniem tymczasowym. Po jej odkryciu planetoida otrzymała 1 stopień w skali Torino.
Szacunki zagrożenia uderzeniem w Ziemię.
Na podstawie pierwszych 95 obserwacji obiektu, wykonanych w ciągu 35 dni, prawdopodobieństwo, że planetoida uderzy w Ziemię w czerwcu 2048 szacowano na ok. 0,032%.
Prawdopodobnie w dniu 6 stycznia 2008 NASA zaktualizowała dane odnośnie do oceny prawdopodobieństwa uderzenia w Ziemię. 7 stycznia 2008 szacowane ono było (na podstawie 99 obserwacji prowadzonych w okresie 52 dni) na 0,038% (czyli 1 do 2630).
Kolejne szacunki, uwzględniające 101 obserwacji do 11 stycznia 2008 (okres 60 dni), prawdopodobieństwo uderzenia określały na 0,055% (1 do 1820). Z powodu braku późniejszych obserwacji, według stanu z listopada 2013 roku, ocena ta była nadal aktualna.

</doc>
<doc id="1184913" url="https://pl.wikipedia.org/wiki?curid=1184913" title="Depresja sezonowa">
Depresja sezonowa



</doc>
<doc id="1184916" url="https://pl.wikipedia.org/wiki?curid=1184916" title="CD San Fernando">
CD San Fernando

Club Deportivo San Fernando – hiszpański klub piłkarski z siedzibą w mieście San Fernando, działający w latach 1943–2009.

</doc>
<doc id="1184920" url="https://pl.wikipedia.org/wiki?curid=1184920" title="GeForce 6600">
GeForce 6600



</doc>
<doc id="1184921" url="https://pl.wikipedia.org/wiki?curid=1184921" title="Sigvard Parling">
Sigvard Parling

Sigvard "Sigge" Emanuel Parling (ur. 26 marca 1930 w Valbo, zm. 17 września 2016) – szwedzki piłkarz, pomocnik. Srebrny medalista MŚ 1958. Długoletni zawodnik Djurgårdens IF.
Piłkarzem Djurgårdens był w latach 1949-1960 i zdobył dwa tytuły mistrza kraju (1955, 1959). Później grał w IK Sirius i Gefle IF, karierę zakończył w 1965. W reprezentacji Szwecji w latach 1954-1960 zagrał 38 razy. Podczas MŚ 58 wystąpił we wszystkich sześciu meczach Szwedów w turnieju.

</doc>
<doc id="1184922" url="https://pl.wikipedia.org/wiki?curid=1184922" title="GeForce 6200">
GeForce 6200



</doc>
<doc id="1184923" url="https://pl.wikipedia.org/wiki?curid=1184923" title="GeForce 6500">
GeForce 6500



</doc>
<doc id="1184924" url="https://pl.wikipedia.org/wiki?curid=1184924" title="GeForce 6610">
GeForce 6610



</doc>
<doc id="1184925" url="https://pl.wikipedia.org/wiki?curid=1184925" title="GeForce 6800">
GeForce 6800



</doc>
<doc id="1184926" url="https://pl.wikipedia.org/wiki?curid=1184926" title="GeForce 6800 Ultra">
GeForce 6800 Ultra



</doc>
<doc id="1184927" url="https://pl.wikipedia.org/wiki?curid=1184927" title="Erythroxylaceae">
Erythroxylaceae



</doc>
<doc id="1184928" url="https://pl.wikipedia.org/wiki?curid=1184928" title="GeForce 7100">
GeForce 7100



</doc>
<doc id="1184930" url="https://pl.wikipedia.org/wiki?curid=1184930" title="GeForce 7300">
GeForce 7300



</doc>
<doc id="1184931" url="https://pl.wikipedia.org/wiki?curid=1184931" title="GeForce 7600">
GeForce 7600



</doc>
<doc id="1184932" url="https://pl.wikipedia.org/wiki?curid=1184932" title="GeForce 7900">
GeForce 7900



</doc>
<doc id="1184934" url="https://pl.wikipedia.org/wiki?curid=1184934" title="GeForce 8300">
GeForce 8300



</doc>
<doc id="1184935" url="https://pl.wikipedia.org/wiki?curid=1184935" title="GeForce 8400">
GeForce 8400



</doc>
<doc id="1184936" url="https://pl.wikipedia.org/wiki?curid=1184936" title="GeForce 8500">
GeForce 8500



</doc>
<doc id="1184937" url="https://pl.wikipedia.org/wiki?curid=1184937" title="GeForce 8600">
GeForce 8600



</doc>
<doc id="1184938" url="https://pl.wikipedia.org/wiki?curid=1184938" title="GeForce 8800">
GeForce 8800



</doc>
<doc id="1184939" url="https://pl.wikipedia.org/wiki?curid=1184939" title="GeForce 8800 Ultra">
GeForce 8800 Ultra



</doc>
<doc id="1184942" url="https://pl.wikipedia.org/wiki?curid=1184942" title="Windows Live Local">
Windows Live Local



</doc>
<doc id="1184944" url="https://pl.wikipedia.org/wiki?curid=1184944" title="Punica">
Punica



</doc>
<doc id="1184951" url="https://pl.wikipedia.org/wiki?curid=1184951" title="Test Bertranda">
Test Bertranda

Test Bertranda - badanie wykonywane w celu wykrycia różnic w powierzchniach prawej i lewej strony tułowia.
Polega ono na złączeniu dłoni i opuszczeniu barków, a następnie wykonaniu pełnego skłonu w przód, prowadząc palce rąk między stopy. Następnie badany wykonuje powolny wyprost tułowia, unosząc najpierw odcinek lędźwiowy, potem piersiowy, szyjny i na końcu głowę. Badający, obserwując kształt kręgosłupa w płaszczyźnie czołowej oraz obrys prawej i lewej strony grzbietu, może dojrzeć wyrostki kolczyste grzbietu, a także wykryć garb żebrowy lub wał mięśniowy.

</doc>
<doc id="1184953" url="https://pl.wikipedia.org/wiki?curid=1184953" title="Bicaz (rzeka)">
Bicaz (rzeka)

Bicaz – rzeka w północnej Rumunii o długości 35 km. W mieście Bicaz uchodzi do rzeki Bystrzycy. W górnym odcinku rzeki Bicaz znajduje się jeden z przełomów w Karpatach – Przełom Bicaz.

</doc>
<doc id="1184955" url="https://pl.wikipedia.org/wiki?curid=1184955" title="Henna">
Henna

Henna () – barwnik roślinny produkowany z liści i pędów rośliny zwanej lawsonią bezbronną ("Lawsonia inermis" L.). 
Historia henny.
Henna służy do malowania skóry od bardzo dawna. Wśród wykopalisk dawnego Egiptu znajdowano dowody farbowania henną mumii dostojników. Starożytni Egipcjanie henną malowali mumiom włosy, dłonie, stopy i paznokcie oraz płótna, w które były one zawinięte. W tym celu rozdrobnione liście mieszano z mleczkiem wapiennym, co w efekcie dawało kolor czerwony; poprzez dodatek substancji zawierających garbniki uzyskiwano kolor ciemnobrązowy lub czerwonożółty. Henna wymieniona jest też w biblijnej "Pieśni nad Pieśniami" (1,14). W czasach biblijnych henną malowały paznokcie i farbowały włosy kobiety, zwyczaj ten jednak nie był tolerowany w judaizmie. W "Księdze Powtórzonego Prawa" (21,11-12) są wersety, które w "Biblii Tysiąclecia" tak przetłumaczono: „"a ujrzysz między jeńcami kobietę o pięknym wyglądzie i pokochasz ją – możesz ją sobie wziąć za żonę i wprowadzić do swego domu. Ona ogoli swą głowę, obetnie paznokcie i zdejmie z siebie odzież branki"”. 

</doc>
<doc id="1184956" url="https://pl.wikipedia.org/wiki?curid=1184956" title="Sandur">
Sandur

Sandur (duń. "Sand") – wieś i niewielki ośrodek administracyjny (siedziba gminy) na Wyspach Owczych, na wyspie Sandoy (gmina Sands).
W styczniu 2015 r. wieś liczyła 527 mieszkańców. Ośrodek turystyczny.
Demografia.
Według danych Urzędu Statystycznego ze stycznia 2015 r. Sandur jest 21. co do wielkości miejscowością Wysp Owczych.

</doc>
<doc id="1184957" url="https://pl.wikipedia.org/wiki?curid=1184957" title="Lawsonia intermis">
Lawsonia intermis



</doc>
<doc id="1184959" url="https://pl.wikipedia.org/wiki?curid=1184959" title="Test ścienny Degi">
Test ścienny Degi

Test ścienny Degi – badanie mające na celu wykrycie ograniczenia ruchomości w obrębie stawów ramiennych. Badanemu poleca się przyjęcie pozycji siadu ugiętego tyłem (plecy przywierają do ściany), a następnie podniesienie ramion w górę. Jeśli nie jest on w stanie dotknąć płaszczyzny ściany, to kąt zawarty między ramionami i ścianą określa stopień przykurczu. 
Test jest ważny w diagnostyce skoliozy, ponieważ przykurcz w stawie ramiennym, podobnie jak stawu biodrowego i mięśni kulszowo-goleniowych należy do najczęstszych przykurczów rzutujących na kształt kręgosłupa.

</doc>
<doc id="1184961" url="https://pl.wikipedia.org/wiki?curid=1184961" title="Jarosław Guzy">
Jarosław Guzy

Jarosław Guzy (ur. 31 grudnia 1955 w Krakowie) – polski działacz NZS, polityk, przedsiębiorca.
Życiorys.
W latach 1975–1981 studiował socjologię oraz od 1980 do 1981 historię na Uniwersytecie Jagiellońskim. Współpracował z ze Studenckim Komitetem Solidarności (SKS). Od 1980 w Niezależnym Zrzeszeniu Studentów. Był członkiem Komisji Uczelnianej NZS UW, od 1981 Ogólnopolskiego Komitetu Założycielskiego. W kwietniu 1981 na I Ogólnopolskim Zjeździe NZS w Krakowie wybrany został przewodniczącym Krajowej Komisji koordynacyjnej NZS.
W czasie stanu wojennego był przez rok internowany, przebywał w Białołęce, następnie w Darłówku.
Po wyjściu na wolność był wraz z żoną, Agnieszką Romaszewską, pod stałą obserwacją SB. W latach 1988–1991 przebywał w Stanach Zjednoczonych, studiował na Uniwersytecie Yale, odbył staż w Kongresie.
W 1992 doradca ministra obrony narodowej; członek Ruchu dla Rzeczypospolitej (1992–1993), W latach 1996–1999 prezes, od 1999 członek Rady Polskiego Klubu Atlantyckiego. Od 1996 członek Rady ds. Współpracy z Regionem Azji i Pacyfiku.
W latach 1993–1994 w GJW/Prasa i Film Partnership, od 1994 samodzielny przedsiębiorca w firmie Smart założonej wspólnie z Marcinem Bochenkiem – public &amp; government relations, od 2000 także w Smart Pictures sp. z o.o. W 1996 prezes Polskiej Federacji Niezależnych Przedsiębiorców. W następnych latach kolejno: doradca prezesa PZU do spraw inwestycji zagranicznych, zajmował się między innymi inwestycjami PZU na Litwie i Ukrainie, w latach 2003–2007 prezes, a potem członek zarządu spółki będącej własnością Miasta Stołecznego Warszawy – Wars Holding zajmującej się projektem rewitalizacyjnym Pragi. Potem członek zarządu spółki Warszawski Park Technologiczny. Obecnie zajmuje się promocją i wdrażaniem zaawansowanych technologii.
Członek Stowarzyszenia Wolnego Słowa.
Odznaczenia.
8 grudnia 2007 odznaczony przez prezydenta Lecha Kaczyńskiego Krzyżem Kawalerskim Orderu Odrodzenia Polski. 20 lutego 2017 odznaczony przez prezydenta Andrzeja Dudę Krzyżem Wolności i Solidarności.

</doc>
<doc id="1184963" url="https://pl.wikipedia.org/wiki?curid=1184963" title="Eagle Mountain (Minnesota)">
Eagle Mountain (Minnesota)

Eagle Mountain – góra w Stanach Zjednoczonych o wysokości 701 m n.p.m., najwyższa w stanie Minnesota. Na jej wierzchołek prowadzi pieszy szlak turystyczny.

</doc>
<doc id="1184964" url="https://pl.wikipedia.org/wiki?curid=1184964" title="Gmina Mahoning (hrabstwo Armstrong)">
Gmina Mahoning (hrabstwo Armstrong)

Mahoning (ang. "Mahoning Township") - gmina w USA, w stanie Pensylwania, w hrabstwie Armstrong. Według danych z 2000 roku gmina miała 1502 mieszkańców.

</doc>
<doc id="1184967" url="https://pl.wikipedia.org/wiki?curid=1184967" title="Kot savannah">
Kot savannah

Savannah – rasa kotów domowych powstała w wyniku skrzyżowania kota domowego ("Felis catus") z afrykańskim serwalem sawannowym ("Leptailurus serval"). Rasa uznana w pełni przez TICA (The International Cat Association). TICA jest na chwilę obecną jedyną, międzynarodową organizacją felinologiczną, która ustanowiła standard tej rasy i w pełni ją uznaje.
Wygląd.
Savannah to wysoki, szczupły kot, o niedużej w stosunku do reszty ciała, trójkątnej głowie, dużych i wysoko osadzonych uszach, których końce powinny być lekko zaokrąglone. Na ich tyłach można zaobserwować białe znaczenia zwane „ocelli”- ich widoczność zależy od umaszczenia i generacji. Oczy są średniej wielkości - ich górna krawędź powinna przypominać bumerang, a dolna migdał. Nos powinien być duży, a skóra na jego szczycie lekko zawinięta ku górze. Szyja jest długa i smukła. Tułów jest długi, szczupły i dobrze umięśniony. Nogi dłuższe niż przeciętnie, również umięśnione. Tylne kończyny są nieco dłuższe niż przednie. Ogon średniej długości, kończący się tuż nad poziomem gruntu. Okrywa włosowa krótka do średniej długości, lekko szorstka w dotyku, leżąca stosunkowo płasko przy ciele. 
Uznane odmiany kolorystyczne to:
- brown (black) spotted tabby - różne odcienie brązu z czarnym (brązowym) cętkowaniem,
- black silver spotted tabby- srebrny z czarnym cętkowaniem,
- black - czarny,
oraz 
- black smoke - czarny przypalany. 
Cętkowane znaczenia powinny być zawsze pełne i wyraźne, o kształcie okrągłym, owalnym lub podłużnym.
Charakter.
Savannah są rasą niezwykle inteligentną i przyjacielską. Koty te są bardzo lojalne wobec swoich właścicieli i mocno się do nich przywiązują. Często chcą towarzyszyć opiekunom we wszystkich czynnościach. Są rasą ciekawską, bardzo aktywną i wymagającą dużo uwagi ze strony opiekuna. Większość Savannah uwielbia aportować zabawki i bawić się wodą. Wcześniejsze generacje rasy - od F1 do F3, wymagają dużo doświadczenia w prowadzeniu, odpowiednio dużej przestrzeni i infrastruktury niezbędnej do zaspokojenia ich potrzeb życiowych. Zdarza się, że wspomniane wyżej generacje mogą nie tolerować obcych ludzi i zwierząt.
W zależności od generacji (stopnia spokrewnienia z serwalem) koty tej rasy mogą różnić się wyglądem, wielkością i charakterem. Hodowcy zwykle dzielą rasę na „wczesne” oraz „późne” generacje. Jako wczesne należy rozumieć pokolenia od F1 do F3, jako późne - od F4 do SBT. 
Pokrewieństwo z serwalem.
Savannah są oznaczane za pomocą dużej litery F (od ang. Filial) oraz liczby (np.: F1, F2, F4, F5). W ten sposób oznacza się pokolenie danego kota oraz stopień pokrewieństwa z serwalem. Tak więc, Savannah F1 będzie pierwszym pokoleniem po serwalu (serwal jako jeden z rodziców), F2 - dwa pokolenia po serwalu (serwal dziadek) i tak dalej. 
Dodatkowo stosuje się jeszcze oznaczenia literowe - A,B,C i SBT. Wykorzystuje się je do określania czy i gdzie pośród przodków danego kota Savannah wystąpiła inna rasa, tzw. „outcross” (kot domowy, ale nie Savannah). Zwykle, gdy krzyżuje się dwa odrębne gatunki (tutaj kot domowy i serwal) pojawia się problem bezpłodności u samców. W związku z tym, hodowcy Savannah musieli łączyć samice Savannah z samcami innych ras, aż do obniżenia procentu genów serwala na tyle, aby uzyskać płodnego samca Savannah. Aktualnie TICA, w związku z podniesieniem puli genowej w obrębie rasy i płodnością samców od pokolenia F5, nie dopuszcza już outcrossów i innych połączeń niż serwal x Savannah i Savannah x Savannah). 
Wyżej wymienione litery oznaczają:
- A - jedno z rodziców jest kotem domowym, ale nie będącym Savannah,
- B - oboje rodziców to Savannah,
- C - oboje rodziców, oraz wszyscy dziadkowe to Savannah, 
- SBT - rodzice, dziadkowie oraz pradziadkowie to Savannah. Skrót SBT pochodzi od „Stud Book Tradition” i oznacza, że kot jest pełno rasowy, może brać pełnoprawny udział w wystawach TICA i otrzymywać tytuły.

</doc>
<doc id="1184968" url="https://pl.wikipedia.org/wiki?curid=1184968" title="Jezioro Lednickie">
Jezioro Lednickie



</doc>
<doc id="1184970" url="https://pl.wikipedia.org/wiki?curid=1184970" title="1 Wileński Pułk Artylerii Lekkiej">
1 Wileński Pułk Artylerii Lekkiej

1 (101) Wileński Pułk Artylerii Lekkiej im. gen. Bema (1 pal) – oddział artylerii lekkiej Wojska Polskiego we Francji.
Pułk był organiczną jednostką artylerii 1 Dywizji Grenadierów. Według numeracji francuskiej oddział nosił numer 101.
Formowanie i zmiany organizacyjne.
W początkowych dniach grudnia 1939 roku utworzono w obozie Coëtquidan dywizjon specjalny artylerii pod dowództwem mjr Kazimierza Skrzywana. W ramach tego dywizjonu przystąpiono do organizowania kadr i zawiązków 1 pułku artylerii lekkiej i 1 pułku artylerii ciężkiej dla rozpoczynającej formowanie 1 Dywizji Piechoty. 9 grudnia 1939 r. do dywizjonu dostarczono 10 armat 75 mm i 2 haubice 155 mm i przystąpiono do szkolenia artylerzystów. 30 grudnia ukazał się rozkaz dowódcy dywizji płk. dypl. Zygmunta Bohusza-Szyszko o formowaniu na bazie części dywizjonu specjalnego, 1 pułku artylerii lekkiej i 10 dywizyjnej baterii artylerii przeciwpancernej podporządkowanej pułkowi organizacyjnie. Miejscem formowania było miasteczko Baignon i najbliższa okolica. Jednak do formowania 10 baterii ppanc. przystąpiono z opóźnieniem dopiero w marcu 1940 roku. W tworzonym pułku oficerowie wywodzili się niemal w całości z Polski, większość podoficerów również, natomiast 30% szeregowych spośród ochotników przybyłych z kraju. Pozostali wywodzili się z poborowych z Polonii zamieszkałej we Francji i Belgii . Prowadzono szkolenie w miarę możliwości z pozyskiwanym sukcesywnie uzbrojeniem i wyposażeniem. W okresie od 27 marca do 2 kwietnia 1940 roku pułk odbył na poligonie dwa strzelania artyleryjskie. W okresie od 16-18 kwietnia 1940 roku pułk został przewieziony do strefy frontowej w Lotaryngii, rozmieszczono go w Ruppes. Podczas wizyty w dywizji Naczelnego Wodza gen. Władysław Sikorskiego 3 maja 1940 roku pułk otrzymał pełną nazwę "1 Wileński Pułk Artylerii Lekkiej im. gen. J. Bema", nazwa ta zostały zatwierdzone rozkazem NW z dnia 1 czerwca 1940 r. 15 maja pułk wraz z dywizją został przesunięty na zaplecze frontu francuskiej 4 Armii, zajmując rejon miejscowości Serres. W wyposażeniu pułku brakowało przyrządów optyczno-pomiarowych, broni plot, sprzętu łączności. Otrzymano amunicję i prowadzono strzelania i ćwiczenia, w tym manewrowe. 24 maja pułk wraz z resztą artylerii dywizyjnej pod dowództwem gen. R. Niemiry przeszedł do dyspozycji francuskiego XX Korpusu, na odcinku Sarre .
Działania bojowe.
26 maja 10 bateria artylerii ppanc. wraz z dywizyjną kompanią ppanc. została przesunięta na odcinek francuskiej 52 DP i podporządkowana jej dowództwu, organizowały zaporę ppanc. w II rzucie obrony tej dywizji. Artyleria dywizyjna została podzielona na dwa zgrupowania, w zgrupowaniu "O" znalazł się dywizjon III/1 pal, natomiast w zgrupowaniu "B" pod dowództwem płk Brzeszczyńskiego dywizjon I/1 pal i dowództwo pułku. Dywizjon II/1 pal wszedł w skład zgrupowania francuskiej artylerii płk Bourgeois. Zgrupowania zajęły stanowiska ogniowe w nocy 27/28 maja 1940 roku w rejonach: zgrupowanie "O" w Diffenbach les Hellimer, zgrupowanie "B" we Fremestroff, a II/1 pal w Lelling, od nocy 5/6 czerwca przesunięty do rejonu Sarralbe . Od 31 maja 1940 roku pułk przystąpił do walki uczestnicząc w trzydniowym pojedynku artyleryjskim w rejonie Bois-de-Vitz. Dodatkowo dywizjony II i III ostrzeliwały piechotę niemiecką z wozami pancernymi na pozycji Puttelange. W wyniku skutecznego i silnego ognia nieprzyjaciel zmuszony był opuścić miasto St. Avold. 2 czerwca NW gen Sikorski wizytował I/1 pal na stanowiskach ogniowych. Od 4 do 10 czerwca z tych samych stanowisk ogniowych pułk prowadził ostrzał wykrytych celów na liniach i zapleczu niemieckim. Od 11 do 13 czerwca pułk prowadził intensywny pojedynek artyleryjski z przygotowującą się do natarcia artylerią niemiecką. Pułk był intensywnie atakowany przez lotnictwo nieprzyjaciela w rejonie stanowisk ogniowych tracąc w dniach 13 i 14 czerwca 15 poległych, 40 rannych żołnierzy i 242 konie . 14 czerwca wojska niemieckie przy niezwykle silnym wsparciu ogniowym artylerii i lotnictwa przystąpiły do natarcia. W pojedynkach ogniowych i ogniu kontrbateryjnym prowadzonym przez wrogą artylerię zostały ostrzelane jednocześnie wszystkie baterie pułku, tracąc do godziny 8.00, 4 haubice. Po uzyskaniu powodzenia wojska niemieckie rozpoczęły likwidację obrony francuskich wojsk fortecznych i 52 DP. Drugorzutowa Polska 1 DGren. zajęła pozycje obronne i w godzinach popołudniowych przyjęła uderzenie i odpieranie niemieckiego natarcia. W nocy 14/15 artyleria dywizyjna powróciła w podporządkowanie macierzystej dywizji zmieniając stanowiska ogniowe. Równocześnie od 15 czerwca pułk prowadził działania opóźniające zmieniając stanowiska ogniowe. Walcząca w polskim zgrupowaniu ppanc. mjr Kosiora 10 bateria art. ppanc na odcinku francuskiej 52 DP nie powiadomiona o odwrocie została w większości unicestwiona 16 czerwca w nocy. Resztki jej z dwoma działami 47 mm dołączyły do pułku tego samego dnia. W rejonie miasteczka Dieuze 16 czerwca III dywizjon oraz 2 i 6 baterie wspierały w walce oddziały wydzielone dywizji z 1 i 2 pułku grenadierów . W dniach 17 i 18 czerwca dywizja organizowała obronę na linii kanału Marna-Ren w rejonie miejscowości Lagarde. Do wsparcia 2 pułku grenadierów przydzielono I dywizjon i jako dowództwo zgrupowania sztab 1 pal, natomiast 3 pułk grenadierów wspierał III dywizjon. Dowódca pułku płk Brzeszczyński zajął stanowisko dowódczo-obserwacyjne w Xousse. Pułk prowadził w dniu 17 czerwca ognie nękające i ognie zaporowe na podchodzące oddziały niemieckie. Jedynie udzielił silnego wsparcia dla polskiego kontrataku 3 pułku grenadierów i batalionu 1 pułku grenadierów likwidujących uchwycony przyczółek przez nieprzyjaciela na kanale. 18 czerwca od godz. 6.00 pułk prowadził pojedynek artyleryjski z niemieckimi bateriami tracąc w jego wyniku jako zniszczone centralę telefoniczną i strzelniczą. Nieprzyjaciel uchwycił przyczółki na odcinkach obu pierwszorzutowych pułków grenadierów, spychając broniącą się dywizję z linii kanału. I dywizjon prowadził ogień na wprost do niemieckich czołgów. Nocą 18/19 czerwca 1 pal wspierał ogniem bezpośrednim osłaniający odwrót 1 DGren. francuski 49 pułk piechoty, ze stanowisk ogniowych w rejonie wsi Pettonville. 1 Dywizja Grenadierów obsadziła odcinek obrony Baccarat-Merveiller, z przedpola dotarł w dniu 20 czerwca cały 1 pal. Tego dnia pułk włączył się do walk prowadząc ogień na podchodzące oddziały nieprzyjaciela. Nocą 20/21 czerwca dywizja prowadząc walki odwrotowe zajęła rubież Raon l'Ètape. Rano o godz. 8.00 dowódca dywizji polecił nadać sygnał "4444", na który nastąpiło zniszczenie uzbrojenia i rozproszenie żołnierzy pułku . Za udział w kampanii odznaczonych zostało Krzyżem Złotym VM (IV Kl.) 3 oficerów, Krzyżem Srebrnym VM (V Kl.) 13 żołnierzy, Krzyżem Walecznych 133 żołnierzy, ZKZ z M 1 żołnierz, SKZ z M 8 żołnierzy, BKZ z M ok. 30 żołnierzy. 
Organizacja i obsada personalna pułku.
Organizacja i obsada personalna pułku
pluton łączności
10 bateria artylerii przeciwpancernej

</doc>
<doc id="1184972" url="https://pl.wikipedia.org/wiki?curid=1184972" title="Nadbarwia bezbronna">
Nadbarwia bezbronna



</doc>
<doc id="1184974" url="https://pl.wikipedia.org/wiki?curid=1184974" title="2007 WD5">
2007 WD5

2007 WD5 – planetoida z grupy Apollo należąca do obiektów NEO.
Odkrycie.
2007 WD5 Została odkryta 20 listopada 2007 roku w programie Catalina Sky Survey przez Andre Boattiniego za pomocą 1,5 m teleskopu na Mt. Lemmon. Nazwa planetoidy jest oznaczeniem tyczasowym.
Prawdopodobieństwo uderzenia w Marsa.
W czasie odkrycia prawdopodobieństwo uderzenia w Marsa oceniano na 1:350. 21 grudnia możliwość uderzenia przez planetoidę 2007 WD5 w powierzchnię Marsa wzrosła do 1:75. Obiekt zbliżał się w kierunku Czerwonej Planety z prędkością 13 km/s. Ewentualne uderzenie było porównywane do Katastrofy tunguskiej, której siłę ocenia się na wybuch bomby atomowej o mocy 15 megaton trotylu. Siła wybuchu pozwala na powstanie krateru o średnicy ok. 800 m. 28 grudnia prawdopodobieństwo zderzenia planetoidy z Marsem określono na 1:25. Zawężono też trajektorię asteroidy w pobliżu planety do elipsy o długości 400.000 km i szerokości 600 km. Według szacunków z 2 stycznia prawdopodobieństwo zderzenia oceniono na 1:28.
19 dni przed odkryciem 1 listopada obiekt przeleciał obok Ziemi w odległości 7,5 mln km (0,0477 j.a. Według obliczeń z 21 grudnia 2007 planetoida 2007 WD5 minie Marsa w odległości 50 000 km. Jeśli jednak obiekt uderzyłby w Marsa miejsce uderzenia znajdzie się w pasie o szerokości 600 km w pobliżu równika planety. Sonda Opportunity znajduje się blisko krawędzi tego obszaru. Siłę ewentualnego uderzenia przewidywanego na 30 stycznia 2008 o godz. 10:55 UT oceniano się na 3 megatony trotylu. Takie zderzenie może przydarzyć się na Marsie raz na 1000 lat. Dokładniejsze pomiary trajektorii 2007 WD5 w okresie pierwszych szacunków zderzenia planetoidy z Marsem były utrudnione ze względu na obecność Księżyca w pobliżu trajektorii planetoidy. Obiekt stał się dobrze widoczny dla teleskopów na początku stycznia.
Dane z 8 stycznia 2008 dotyczące orbity oraz możliwego uderzenia w Marsa z obserwatorium Calar Alto w Hiszpanii sprawiły, że prawdopodobieństwo uderzenia w Marsa spadło do 2,5% (1 do 40). Ustalono, że asteroida przeleci prawdopodobnie w odległości 30000km od Marsa. Jest to odległość maksymalna.
Kolejne uaktualnienia orbity (9 stycznia 2008) – tym razem z czterech różnych obserwatoriów zmniejszyły prawdopodobieństwo uderzenia w Marsa aż do 0,01% (czyli 1 do 10000). Wykluczono także ewentualne zderzenie z Ziemią lub Marsem przez kolejne 100 lat. Ostatecznie nie doszło do uderzenia obiektu w tarczę Marsa.

</doc>
<doc id="1184977" url="https://pl.wikipedia.org/wiki?curid=1184977" title="Taryfa malejąca">
Taryfa malejąca

Taryfa malejąca – taryfa oferty prepaid w telefonii komórkowej, w której ceny rozmów oraz wysyłania wiadomości SMS i MMS tanieją proporcjonalnie do wartości doładowania. W Polsce taryfą taką jest Nowe Orange Go.

</doc>
<doc id="1184981" url="https://pl.wikipedia.org/wiki?curid=1184981" title="1 Pomorski Pułk Artylerii Ciężkiej">
1 Pomorski Pułk Artylerii Ciężkiej

1 (201) Pomorski Pułk Artylerii Ciężkiej (1 pac) – oddział artylerii ciężkiej Wojska Polskiego we Francji.
Pułk został sformowany według etatu francuskiego, jako jednostka organicznej artylerii 1 Dywizji Grenadierów. Według numeracji francuskiej oddział nosił nazwę – 201 Pułk Artylerii Ciężkiej.
Formowanie i zmiany organizacyjne.
W początkowych dniach grudnia 1939 roku utworzono w obozie Coëtquidan dywizjon specjalny artylerii pod dowództwem mjr Kazimierza Skrzywana. W ramach tego dywizjonu przystąpiono do organizowania kadr i zawiązków 1 pułku artylerii lekkiej i 1 pułku artylerii ciężkiej dla rozpoczynającej formowanie 1 Dywizji Piechoty. 9 grudnia 1939 r. do dywizjonu dostarczono 10 armat 75 mm i 2 haubice 155 mm i przystąpiono do szkolenia artylerzystów. 30 grudnia ukazał się rozkaz dowódcy dywizji płk. dypl. Zygmunta Bohusza-Szyszko o formowaniu na bazie części dywizjonu specjalnego, 1 pułku artylerii ciężkiej.Rejonem formowania pułku było miasteczko Augan i okolica . W tworzonym pułku oficerowie wywodzili się niemal w całości z Polski, większość podoficerów również, natomiast 30% szeregowych spośród ochotników przybyłych z kraju. Pozostali wywodzili się z poborowych z Polonii zamieszkałej we Francji i Belgii . W okresie od 16-18 kwietnia 1940 roku pułk został przewieziony do strefy frontowej w Lotaryngii rozmieszczono go w Rainville. Podczas wizyty w dywizji Naczelnego Wodza gen. Władysław Sikorskiego 3 maja 1940 roku pułk otrzymał pełną nazwę "201 Pomorski Pułk Artylerii Ciężkiej", nazwa ta zostały zatwierdzone rozkazem NW z dnia 1 czerwca 1940 r. 15 maja pułk wraz z dywizją został przesunięty na zaplecze frontu francuskiej 4 Armii, zajmując rejon miejscowości Remereville-Hoeville. W wyposażeniu pułku brakowało przyrządów optyczno-pomiarowych, broni plot, sprzętu łączności. Otrzymano amunicję i prowadzono strzelania i ćwiczenia, w tym manewrowe. 24 maja pułk wraz z resztą artylerii dywizyjnej pod dowództwem gen. R. Niemiry przeszedł do dyspozycji francuskiego XX Korpusu, na odcinku Sarre .
Działania bojowe.
Artyleria dywizyjna została podzielona na dwa zgrupowania, w zgrupowaniu "O" pod dowództwem ppłk Onacewicza znalazł się dywizjon I/201 pac i dowództwo pułku, natomiast w zgrupowaniu "B" dywizjon II/201 pac. Zgrupowania zajęły stanowiska ogniowe w nocy 27/28 maja 1940 roku w rejonach: zgrupowanie "O" w Diffenbach les Hellimer, zgrupowanie "B" we Fremestroff, a od 7 czerwca II/201 pac przesunięto do rejonu St. Jean-Rohrbach. Od 31 maja 1940 roku pułk przystąpił do walki uczestnicząc w trzydniowym pojedynku artyleryjskim w rejonie Bois-de-Vitz. Dodatkowo dywizjon I ostrzeliwał piechotę niemiecką z wozami pancernymi na pozycji Puttelange. W wyniku skutecznego i silnego ognia nieprzyjaciel zmuszony był opuścić miasto St. Avold. Na wyróżnienie sprzymierzeńców francuskich zasłużył pułk prowadząc ogień obserwowany w odróżnieniu od ciężkiej artylerii francuskiej. Od 4 do 10 czerwca z tych samych stanowisk ogniowych pułk prowadził ostrzał wykrytych celów na liniach i zapleczu niemieckim. Od 11 do 13 czerwca pułk prowadził intensywny pojedynek artyleryjski z przygotowującą się do natarcia artylerią niemiecką. Dywizjony ciężkie wraz z francuską artylerią dalekosiężną prowadziły ześrodkowania i nawały ogniowe na wykryte stanowiska artylerii wroga. Pułk był intensywnie atakowany przez wrogie lotnictwo tracąc poległych 50 żołnierzy i 300 koni. 14 czerwca wojska niemieckie przy niezwykle silnym wsparciu ogniowym artylerii i lotnictwa przystąpiły do natarcia. W pojedynkach ogniowych i ogniu kontrbateryjnym prowadzonym przez wrogą artylerię zostały ostrzelane jednocześnie wszystkie baterie pułku, tracąc do godziny 8.00, 4 haubice. Po uzyskaniu powodzenia wojska niemieckie rozpoczęły likwidację obrony francuskich wojsk fortecznych i 52 DP. Drugorzutowa Polska 1 DGren. zajęła pozycje obronne i w godzinach popołudniowych przyjęła uderzenie i odpieranie niemieckiego natarcia. W nocy 14/15 artyleria dywizyjna powróciła w podporządkowanie macierzystej dywizji zmieniając stanowiska ogniowe. Równocześnie od 15 czerwca pułk prowadził działania opóźniające zmieniając stanowiska ogniowe. W dniach 17 i 18 czerwca dywizja organizowała obronę na linii kanału Marna-Ren w rejonie miejscowości Lagarde. Do wsparcia 2 pułku grenadierów przydzielono II dywizjon, natomiast 3 pułk grenadierów wspierał I dywizjon i jako dowództwo zgrupowania sztab 201 pac. Ponadto ppłk A. Onacewicz dowodził dwoma francuskimi dywizjonami armat 105 mm. Dowódca pułku zajął stanowisko dowódczo-obserwacyjne w Leintrey. Pułk prowadził w dniu 17 czerwca ognie nękające i ognie zaporowe na podchodzące oddziały niemieckie. Jedynie udzielił silnego wsparcia dla polskiego kontrataku 3 pułku grenadierów i batalionu 1 pułku grenadierów likwidującego uchwycony przyczółek na kanale. 18 czerwca od godz. 6.00 pułk prowadził pojedynek artyleryjski z niemieckimi bateriami tracąc dwie haubice i przodki w II dywizjonie. Nocą 18/19 czerwca pułk wycofał się z piechotą dywizji na pozycję opóźniającą, dokonując reorganizacji i uporządkowania II dywizjonu. 1 Dywizja Grenadierów obsadziła odcinek obrony Baccarat-Merveiller, z przedpola dotarł w dniu 20 czerwca I dywizjon z dowództwem pułku. Tego dnia pułk włączył się do walk prowadząc ogień na podchodzące oddziały nieprzyjaciela. Nocą 20/21 czerwca dywizja prowadząc walki odwrotowe zajęła rubież Raon l'Ètape. Rano o godz. 8.00 dowódca dywizji polecił nadać sygnał "4444", na który nastąpiło zniszczenie uzbrojenia i rozproszenie żołnierzy pułku . Za udział w kampanii odznaczonych zostało Krzyżem Srebrnym VM V Kl. 9 żołnierzy, Krzyżem Walecznych 114 żołnierzy, ZKZ z M 2 żołnierzy, SKZ z M - 5 żołnierzy, BKZ z M ok. 30 żołnierzy. 
Organizacja i obsada personalna pułku.
Organizacja i obsada personalna pułku

</doc>
<doc id="1184984" url="https://pl.wikipedia.org/wiki?curid=1184984" title="Norfolk Coast (album)">
Norfolk Coast (album)

Norfolk Coast – piętnasty studyjny album zespołu The Stranglers, wydany 16 lutego 2004 roku, nakładem wydawnictwa Roadrunner Records. Producentami płyty byli Mark Wallis i David Ruffy. Album zajął 70. miejsce na brytyjskiej liście sprzedaży UK Albums Chart.

</doc>
<doc id="1184986" url="https://pl.wikipedia.org/wiki?curid=1184986" title="Test Thomasa">
Test Thomasa

Test Thomasa – badanie wykrywające przykurcz zginaczy stawu biodrowego.
Badany leży na wznak, a badający zgina kończynę dolną, tak że kolano kieruje się do klatki piersiowej. Jeżeli udo kończyny leżącej uniesie się, to istnieje przykurcz biodra. Kąt, jaki tworzy oś uda z powierzchnią, na której leży badany, określa wielkość przykurczu.
Przykurcz zginaczy stawu biodrowego należy do najczęstszych w skoliozie i wywierających największy wpływ na krzywizny kręgosłupa. Powoduje zwiększenie przodopochylenia miednicy i lordozy lędźwiowej oraz ugięcie kończyn dolnych w stawach kolanowych.
Do zróżnicowania dodatniego testu Thomasa służy test Jandy.

</doc>
<doc id="1184988" url="https://pl.wikipedia.org/wiki?curid=1184988" title="Archanioł Rafał z Tobiaszem">
Archanioł Rafał z Tobiaszem

Archanioł Rafał z Tobiaszem – zespół dwóch rzeźb wykonany przez Wita Stwosza. Obecnie znajduje się w zbiorach sztuki średniowiecznej Niemieckiego Muzeum Narodowego (niem. "Germanisches Nationalmuseum") w Norymberdze.
Dzieje.
Fundatorem rzeźb był Rafaello Torrigiani – kupiec z Florencji, zamieszkały na terenie parafii Santo Spirito, przy której jego rodzina miała własną kaplicę. Ponadto działało tam Bractwo św. Rafała, skupione wokół ołtarza z obrazem swego patrona namalowanym przez Neri di Bicci, zastąpionym później obrazem Francesco Botticiniego (znajdującym się dziś w Akademii Florenckiej). Oba obrazy przedstawiały Archanioła Rafała prowadzącego młodego Tobiasza. Zastanawiające jest, co zainspirowało kupca, aby zlecić Stwoszowi dwie figurki, które prawdopodobnie pełniły rolę figur wotywnych. 
Z XVIII-wiecznego przekazu wiadomo było o "figurze prowadzonej przez anioła", pod którą widniała tarcza z herbem i datą 1516 oraz inicjały R.T.
Późniejsze dzieje tych figur były nieznane. Co więcej, do lat 30. ubiegłego stulecia figury znajdowały się osobno, postać archanioła zdobiła filar dominikańskiego kościoła św. Jakuba w Norymberdze, zaś figura młodego Tobiasza, którą uznawano wcześniej za jednego z Trzech Króli, znajdowała się w norymberskim muzeum. 
Opis i analiza.
Wit Stwosz wykonał figury w 1516 roku. Są to dwie pełnoplastyczne rzeźby, wykonane z drewna lipowego. Archanioł Rafał ukazany jest w antycznej sukni z rękawami typu "tunica manicata", ma wyciągniętą prawą dłoń, w której niegdyś miał swój atrybut – puszkę z leczniczą żółcią rybią. Tobiasz, który kroczy obok Rafała, sugestywnie ujmując swojego przewodnika pod ramię, odziany jest w wytworny książęcy strój. Na twarzach obydwóch, emanujących młodością, Stwosz delikatnie zaznaczył uśmiech. 
Typ ikonograficzny Rafała z Tobiaszem nawiązuje do Księgi Tobiasza, która opowiada o pewnej rodzinie izraelskiej: Tobiaszu ojcu i jego żonie Annie oraz ich synu, także Tobiaszu. Pewnego dnia ojciec posłał syna do Raga w Medii po dług, który miał odebrać po 10 latach od Raguela. Napomniał syna, żeby znalazł kogoś do towarzystwa w tej drodze. Tobiasz napotkał Archanioła Rafała, który pod ludzką postacią jako Azariasz zaoferował swoje wsparcie. Po drodze zatrzymali się nad rzeką, podróżnik kazał mu zabić rybę i wyciągnąć z niej żółć, serce i wątrobę. Azariasz wyznał młodemu Tobiaszowi, że jest mu przeznaczona Sara – córka dłużnika jego ojca. Ostrzegł go jednak, że Sara miała już 7 mężów i wszyscy umierali w pierwszą noc spędzoną z Sarą, gdyż atakował ich demon Asmodeusz. Wędrujący przekazał mu radę, jak pozbyć się demona. Przeprowadził go szczęśliwie wśród różnych przygód aż do Persji, gdzie mieszkał krewny rodziny, który od ojca – imiennika syna – pożyczył niegdyś znaczną sumę pieniędzy. Archanioł nie tylko doprowadził Tobiasza do celu podróży, ale też nakłonił krewnego by oddał dług, a Tobiaszowi własną córkę Sarę za żonę, którą uwolnił również od złych mocy.
Po szczęśliwym zakończeniu podróży i ślubie Tobiasza z Sarą Rafał wyjawił młodzieńcowi i jego ojcu, kim jest: "Ja jestem Rafał, jeden z siedmiu aniołów, którzy stoją w pogotowiu i wchodzą przed majestat Pański" (Tb 12,15).
Wit Stwosz trafnie uchwycił moment tej podróży, zaś powszechny w Italii temat przełożył na swój język artystyczny, dodając postaciom draperie o silnej wymowie plastycznej, o wirujących na wietrze fałdach. Obie postacie zachowały charakterystyczną dla Stwosza reprezentacyjność, podkreśloną nie tylko przez wytworny strój, ale również szlachetną postawę. Od strony stylistycznej artysta jest wierny gotykowi, choć w tej rzeźbie można dostrzec echa renesansu, którego początków można szukać w krakowskim okresie, podczas rzeźbienia tumby Piotra z Bnina.

</doc>
<doc id="1184992" url="https://pl.wikipedia.org/wiki?curid=1184992" title="Neosho (rzeka)">
Neosho (rzeka)

Neosho – rzeka w środkowej części USA, w stanach Kansas oraz Oklahoma o długości 745 km, a także powierzchni dorzecza 29 870 km². Rzeka Nesho meandruje na całej swej długości. 
Źródła rzeki znajdują się na południe od miasta Topeka, a uchodzi do rzeki Arkansas. 

</doc>
<doc id="1184993" url="https://pl.wikipedia.org/wiki?curid=1184993" title="2 Warszawski Pułk Artylerii Lekkiej">
2 Warszawski Pułk Artylerii Lekkiej

2 Warszawski Pułk Artylerii Lekkiej (2 pal) – oddział artylerii lekkiej Wojska Polskiego we Francji.
Pułk był formowany od 2 lutego 1940 w miejscowości Thenezay, w gminie Parthenay. Oddział był organiczną jednostką artylerii 2 Dywizji Strzelców Pieszych, w ramach której odbył kampanię francuską 1940.
Formowanie i organizacja pułku.
31 stycznia 1940 roku rozkazem dowódcy 2 Dywizji Piechoty z Dywizyjnego Ośrodka Artylerii rozpoczęto formowanie 2 pułku artylerii lekkiej. Miejscem formowania pułku była miejscowość Thenezay w rejonie Parthenay. Od 6 lutego rozpoczęto tworzenie również 10 baterii artylerii przeciwpancernej podporządkowanej organizacyjnie pułkowi &gt;. W tworzonym pułku oficerowie wywodzili się niemal w całości z Polski, większość podoficerów również, natomiast 25% szeregowych spośród ochotników przybyłych z kraju. Pozostali wywodzili się z poborowych z Polonii zamieszkałej we Francji i Belgii. 18 lutego 1940 na stacji kolejowej La Ferierre odebrane zostały 75 mm armaty wz. 1897, przodki i jaszcze. „"Działa miały wybite na lufach roczniki 1914, a jedno najmłodsze, które przypadło 4 baterii, było z roku 1916. Lufy nadżarte rdzą. Jaszcze amunicyjne po załadowaniu pocisku z reguły nie zamykały się. Dziury w przodkach były zaklejone tekturą i zamalowane zieloną i żółtą farbą. Ciągników ani koni lub innego środka pociągowego, który by przewiózł armaty do Thenezay, nie było. (...) Rozochoceni kanonierzy na wyścigi pchali skompletowane działony. (...) Po przybyciu na kwatery odbył się chrzest armat. Działon pierwszy otrzymał dla swej armaty (...) imię „Danusia”, dla działonu drugiego przypadła „Łucja”, dla działonu trzeciego „Wita”, a dla działonu czwartego „Maria”. (...) Po paru dniach armaty błyszczały czystością, a wymalowane czerwoną farbą na tarczach osłonowych imiona prezentowały się świetnie i dodawały uroku."”. 27 lutego w Thenezay 2 pułk artylerii lekkiej wizytował Naczelny Wódz gen. Władysław Sikorski. 20 marca z uwagi na nieodpowiednie warunki zakwaterowania I dywizjon został przeniesiony do miejscowości Villeneuve-les- Mousses-Chau la Foret. Dalsze dostawy armat odbywało się bateriami od 22 marca do końca kwietnia 1940 roku. Na przełomie marca i kwietnia zaczęło do pułku docierać uzbrojenie strzeleckie i wyposażenie, ale bez koni, co uniemożliwiło szkolenie jezdnych i zgrywanie zaprzęgów. Z uwagi na brak sprzętu łączności w tym kabla, szkolenie żołnierzy łącznościowców pułku prowadzone było w Coëtquidan w okresie od 1 kwietnia do 12 maja. Pod koniec marca do pułku przybyły nowe samochody dla baterii ogniowych. W dniu 7 maja pułk otrzymał fabrycznie nowe samochody dla kolumn amunicyjnych. Natomiast konie pociągowe dla pułku zaczęły nadchodzić od 18 maja 1940 roku. Pułk odbył strzelania bojowe 19, 21 i 23 maja. W okresie 25-27 maja pułk załadowano na transport kolejowy na stacji Airvault i przegrupowano do strefy frontowej. W dniach 27-29 2 pal osiągnął rejon Colombey-les-Belles. Przed odejściem pułku do strefy frontowej pułk otrzymał pełną nazwę "2 Warszawski Pułk Artylerii Lekkiej". Po przewiezieniu do strefy frontowej w miejsce pułków 1 Dywizji Grenadierów, pułk przystąpił do intensywnych ćwiczeń, w tym do zgrywania zaprzęgów i działań manewrowych. 2 Warszawski pal nie otrzymał etatowej broni strzeleckiej w strefie frontowej posiadał na uzbrojeniu oprócz 36 armat, jedynie: 22 ckm, 29 rkm, 265 kb, 41 kbk, 7 granatników i 171 rewolwerów na stan 1891 żołnierzy. Więc, co 3 żołnierz posiadał broń strzelecką. W rejonie Colombey-les-Belles pułk wraz z macierzystą 2 Dywizją Strzelców Pieszych przebywał do 10 czerwca. 
Działania bojowe.
W tym dniu pułk został załadowany na transport kolejowy i przetransportowany w rejon Chatenois, Meroux, Challonvillars, Salbert. Nocą 11/12 czerwca pułk wykonał marsz w rejon Belfortu i od dnia 12 czerwca wszedł w ramach 2 DSP w skład francuskiej 8 Armii, został przydzielony do XLV . 2 Dywizja Strzelców Pieszych miała zadanie bronić doliny Belfortu. II dywizjon wspierał od 13 czerwca 6 pułk strzelców pieszych na odcinku podległemu dowódcy obrony północnego sektora Belfort. Gros 2 pal wspierał organizowaną obronę odcinka południowego. Dowództwo 2 pal zajęło stanowisko w miejscowości Raynans, I dywizjon zajął stanowiska w rejonie St. Julien, III dywizjon Baviliers. 16 czerwca lotnictwo niemieckie bombardowało punkty obserwacyjne 2 i 3 baterii, stanowiska ogniowe 3 baterii, zaprzęgi 1 baterii. II dywizjon miał zbombardowane działa i kolumnę zaopatrzenia, nie uniknął bombardowania również III dywizjon w marszu i na postoju w lesie. Tego dnia pod bombami znalazła się 10 bateria artylerii przeciwpancernej. Nocą 16/17 czerwca 1940 roku pułk podjął wraz z całą dywizją marsz w kierunku Besancon. 18 czerwca dywizja zajęła dwa odcinki obrony na wzgórzach Clos du Doubs. Na odcinku południowym 4 psp wspierało zgrupowanie artylerii ppłk K. Redera dowódcy 2 pal z I i III dywizjonem. Na odcinku północnym 6 psp wsparty był zgrupowaniem ppłk E. Maliszewskiego z II dywizjonem. Z uwagi na odłączenie od dywizji części pododdziałów przeciwpancernych po jednej baterii z każdego dywizjonu przeznaczono do obrony ppanc. Od 13.30 I dywizjon włączył się do walk obronnych o miasto Maiche, wycofując pod naporem nieprzyjaciela punkt obserwacyjny z miejscowości. 19 czerwca ogniem na wprost 7 bateria broniła miejscowości Damprichard, 5 bateria broniła St. Hippolyte. W tym dniu każda z baterii pułku wystrzelała ok. 700 granatów. Ostatnie salwy w kierunku wrogich pozycji w Damprichard wykonał I dywizjon. Dowództwo 2 pal wraz z pozostałościami I i III dywizjonu przekroczyli granicę ze Szwajcarią przez przejście graniczne Goumois pomiędzy północą, a godz. 2 dnia 20 czerwca. II dywizjon przejście graniczne w Bremoncourt pomiędzy 23.00 19 czerwca, a 1.30 20 czerwca 1940 roku . Pułk po zdaniu broni i amunicji został internowany na terenie Szwajcarii. Granicę szwajcarską przekroczyło 1674 żołnierzy, którzy posiadali 33 armaty 75 mm, 3 armaty ppanc 47 mm, 1 armata 39 mm oraz 23 ckm, 30 rkm, 614 kb i 43 kbk, 8 garłaczy i 192 rewolwery i pistolety. Więcej broni strzeleckiej niż pułk otrzymał, gdyż część podniesiono jako porzuconej przez żołnierzy francuskich . Poległo, zaginęło i dostało się do niewoli 217 żołnierzy. Za udział w kampanii odznaczonych zostało Krzyżem Srebrnym VM kl V 3 żołnierzy, Krzyżem Walecznych 90 żołnierzy, Croix de Guerre 35 żołnierzy. 
Organizacja i obsada personalna.
Dowództwo
I dywizjon
II dywizjon
III dywizjon
10 bateria przeciwpancerna
Pułk liczył:
Na uzbrojeniu posiadał:
ponadto posiadał 1725 konie
Internowanie w Szwajcarii.
Po 20 czerwca 1940 granicę francusko-szwajcarską przekroczyło 1674 żołnierzy pułku. Posiadali oni 33 armaty 75 mm, 3 działka 47 mm, 1 działko 39 mm, 23 ckm i broń osobistą. Początkowo Szwajcarzy, podobnie jak i Francuzi, traktowali 2 pułk artylerii lekkiej jako część francuskiego 45 Korpusu. W związku z tym, że Francja zawarła z Niemcami rozejm, a Polska w dalszym ciągu pozostawała w stanie wojny z tym krajem, w terminie późniejszym formalnie wyłączono Polaków z armii francuskiej. W pierwszych miesiącach internowania rejonem zakwaterowania pułku były miejscowości Pfaffnau i Melchnau w kantonie berneńskim. Od wiosny 1941 władze szwajcarskie zrezygnowały z komasowania internowanych w wielkich obozach. Na terytorium Szwajcarii zorganizowano osiem zgrupowań obozów. Żołnierze byli w większości kierowani do prac na rzecz gospodarki szwajcarskiej. Początkowo pracowali przy budowie umocnień polowych dla armii szwajcarskiej, a później dróg o znaczeniu wojskowym. Brali też udział w pracach rolnych. Realizując decyzję Naczelnego Wodza z 17 sierpnia 1944 przystąpiono do tajnej ewakuacji ze Szwajcarii m.in. żołnierzy pułku. Mimo trudności do 1 maja 1945 udało się wyewakuować około 400 oficerów i żołnierzy 2 pal. Do jednostek polskich w Wielkiej Brytanii trafiło w tym czasie ponad 200 oficerów i żołnierzy, a do Włoch około 50. Po kapitulacji Niemiec władze szwajcarskie przekazały żołnierzy polskich, zgodnie z prawem międzynarodowym, dowódcom polskim. Wyraziły też zgodę i umożliwiły natychmiastowy ich przewóz transportami kolejowymi na terytorium Francji, gdzie byli demobilizowani. Pozostali zdemobilizowali się całkowicie. Z pozostałych żołnierzy 2 pal po zakończeniu działań wojennych, 350 powróciło do Francji, część wyemigrowała do różnych krajów świata, duża grupa pod koniec 1945 roku powróciła do kraju, a kilkudziesięciu osiedliło się w Szwajcarii.
W Szwajcarii, Stefan Hatt do melodii „"daleka jest droga do Tipperary"” (ang. "It’s a Long Way to Tipperary") napisał marsz pułku zaczynający się od słów:

</doc>
<doc id="1184997" url="https://pl.wikipedia.org/wiki?curid=1184997" title="Strendur">
Strendur

Strendur (duń. "Strænder") – wieś na Wyspach Owczych, na wyspie Eysturoy. Liczy obecnie (I 2015 r.) 766 mieszkańców. Ośrodek turystyczny.
Demografia.
Według danych Urzędu Statystycznego (I 2015 r.) jest piętnastą co do wielkości miejscowością Wysp Owczych.
Transport.
Od 21 grudnia 2020 miejscowość posiada połączenia tunelem Eysturoy z największą i najludniejszą wyspą Streymoy oraz z miejscowością Rókin leżącą na tej samej wyspie, oddzieloną fiordem Skálafjørður.

</doc>
<doc id="1185000" url="https://pl.wikipedia.org/wiki?curid=1185000" title="Parma Football Club">
Parma Football Club



</doc>
<doc id="1185003" url="https://pl.wikipedia.org/wiki?curid=1185003" title="Hvalba">
Hvalba

Hvalba (duń. "Kvalbø") – miasto na Wyspach Owczych, na wyspie Suðuroy. Liczyło 654 mieszkańców (2007). Obecnie (I 2015 r.) posiada 638 mieszkańców.
Krótki opis.
Ośrodek turystyczny. W mieście istnieje stowarzyszenie piłkarskie pod nazwą "Royn".
Demografia.
Według danych Urzędu Statystycznego (I 2015 r.) jest osiemnastą co do wielkości miejscowością Wysp Owczych.

</doc>
<doc id="1185004" url="https://pl.wikipedia.org/wiki?curid=1185004" title="Coup de Grace">
Coup de Grace

Coup de Grace – czternasty studyjny album zespołu The Stranglers, wydany 26 października 1998 roku, nakładem wytwórni Eagle Records. Producentem płyty był David M. Allen.
Muzycy.
oraz

</doc>
<doc id="1185005" url="https://pl.wikipedia.org/wiki?curid=1185005" title="Singapur (ujednoznacznienie)">
Singapur (ujednoznacznienie)



</doc>
<doc id="1185008" url="https://pl.wikipedia.org/wiki?curid=1185008" title="Skála">
Skála

Skála (wym. , do 2011 "Skáli", duń. "Skåle") – miejscowość na Wyspach Owczych, archipelagu położonym na Morzu Norweskim, będącym częścią Oceanu Atlantyckiego. Wyspy te są terytorium zależnym Królestwa Danii, cieszącym się szeroką autonomią. Zamieszkują ją obecnie (I 2015 r.) 672 osoby. Administracyjnie leży w gminie Runavíkar kommuna, będącej częścią regionu Eysturoy.
Geografia.
Położenie.
Miejscowość leży nad największym fiordem Wysp Owczych – Skálafjørður, mierzącym około 14 km długości. Skála znajduje się na jego zachodnim brzegu. Na południe od miejscowości znajduje się osada Innan Glyvur, która pomimo tego, że leży najbliżej Skála, znajduje się już w innej gminie – Sjóvar kommuna. Na północy znajduje się zaś miejscowość Skálabotnur. Od zachodu do Skála przylegają trzy góry a są to: Kambur (593 m n.p.m.), Slættafelli (552 m n.p.m.) oraz Borgarfelli (541 m n.p.m.). Przez miejscowość przepływa jedna, niewielka rzeczka.
Klimat.
Klimat w Skála nie odbiega od klimatu całych Wysp Owczych, które leżą w strefie klimatu umiarkowanego chłodnego w odmianie morskiej. Oznacza to, że występują tam dość częste i obfite opady. Temperatura latem jest dość niska, jak na te szerokości geograficzne, zimy natomiast są łagodne. Klimat jest dodatkowo ocieplany przez prąd morski płynący od strony Ameryki. Jest to Golfsztrom, który w tamtym regionie przeobraża się w Prąd Norweski.
Informacje ogólne.
Populacja.
Miejscowość Skála zamieszkiwało 642 mieszkańców (I 2009 r.). 15,9% ludności stanowią osoby w wieku do dziewiątego roku życia, jest więc to społeczeństwo młode. Drugą, co do wielkości grupą są osoby w przedziale wiekowym 30-39 lat (14,9%). Kobiety stanowią mniejszość w Skála. Ich stosunek do mężczyzn wynosi 306:336. Większość mieszkańców stanowią Farerowie, czyli rdzenna ludność Wysp Owczych, potomkowie wikingów, przybyłych na te ziemie w Średniowieczu.
Według danych Urzędu Statystycznego (I 2015 r.) jest siedemnastą co do wielkości miejscowością Wysp Owczych.
Transport.
Do miejscowości Skála nie dopływa prom, nie ląduje tam też helikopter. Jedyną możliwością dotarcia tam jest więc transport kołowy. Prócz prywatnych samochodów, można skorzystać z transportu publicznego, jaki oferuje sieć autobusowa Bygdaleiðir. Dociera tam linia nr 480, która przystanki ma jeszcze w Strendur oraz Skálabotnur. Ostatnia z tych dwu miejscowości jest węzłem przesiadkowym, z którego, można skorzystać z trzech innych linii:
Ze Strendur zaś można się dostać linią nr 482 do Selatrað.
Sport.
Ośrodkiem sportowym w miejscowości jest klub sportowy Skála ÍF, który posiada sekcję piłkarską. Swą działalność rozpoczął on 15 maja 1965 w sekcji piłkarskiej. Zawodnicy tej drużyny długo grali w niższych ligach i dopiero w roku 2002 trafili do Formuladeildin. Utrzymali się tam jednak do sezonu 2008, kiedy spadli do drugiej ligi. Drużyna posiada też sekcję żeńską, która została mistrzami archipelagu w roku 1990 i 1992. Prezesem klubu jest obecnie Hans Jákup Andreasen.
Historia.
Miejscowość Skála powstała na przełomie XIV i XV wieku, jednak nie zachowało się wiele informacji na jej temat w źródłach. Odnotowane zostały dopiero wydarzenia współczesne. W XVI wieku w miejscowości istniał kościół, jednak nie dotrwał on do dzisiejszych czasów. Współczesny kościół powstał w 1. połowie XX wieku, a otwarto go w roku 1940.
W XX wieku powstała tam największa stocznia na Wyspach Owczych, która wyprodukowała większość obecnej floty na archipelagu. Obecnie, nie ma już tak wielkiego zapotrzebowania na nowe statki, toteż stocznia zajmuje się głównie naprawami starych jednostek. Przybywają tam też jednostki spoza archipelagu, szczególnie z Rosji. W roku 1994 do portu zawitał murmański statek "Vasily Adonkin". Firma, która była właścicielem jednostki zbankrutowała i porzuciła statek razem z ośmioma członkami załogi. Nie mieli oni pieniędzy na powrót, toteż musieli pozostać na Wyspach Owczych przez dwa następne lata by powrócić do domu. "Vasily Adonkin" został sprzedany w roku 1998 w celu złomowania w Hiszpanii.
Od połowy lat 70. XX wieku w Skála odbywa się festiwal. Podczas niego można zakosztować farerskiej kuchni, a także obejrzeć mecz piłki nożnej, a także wyścigi łodzi wiosłowych - narodowy sport Wysp Owczych. Festiwal ma miejsce zawsze w ostatni weekend maja.

</doc>
<doc id="1185011" url="https://pl.wikipedia.org/wiki?curid=1185011" title="2 Modliński Pułk Artylerii Ciężkiej">
2 Modliński Pułk Artylerii Ciężkiej

2(202) Modliński Pułk Artylerii Ciężkiej (2 pac) – oddział artylerii ciężkiej Wojska Polskiego we Francji.
Pułk został sformowany w Thenezay, w składzie 2 Dywizji Strzelców Pieszych.
Formowanie i zmiany organizacyjne.
31 stycznia 1940 roku rozkazem dowódcy 2 Dywizji Piechoty z Dywizyjnego Ośrodka Artylerii rozpoczęto formowanie 2 pułku artylerii ciężkiej. Miejscem formowania pułku była miejscowość Thenezay w rejonie Parthenay. Następnie zmieniono miejsce formowania pułku na miejscowość La Ferreirę . W tworzonym pułku oficerowie wywodzili się niemal w całości z Polski, większość podoficerów również, natomiast 30% szeregowych spośród ochotników przybyłych z kraju. Pozostali wywodzili się z poborowych z Polonii zamieszkałej we Francji i Belgii . Od 23 maja pułk przegrupowano do strefy frontowej, w miejsce pułków 1 Dywizji Grenadierów. Przed odejściem pułku do strefy frontowej pułk otrzymał pełną nazwę "202 Modliński Pułk Artylerii Ciężkiej". Po przewiezieniu do strefy frontowej pułk przystąpił do intensywnych ćwiczeń, w tym do zgrywania zaprzęgów i działań manewrowych.
Walki pułku.
W celu wzmocnienia francuskiej 8 Armii, dowództwo francuskie zdecydowało się włączyć 2 DSP w skład 45 Korpusu Piechoty, dowodzonego przez gen. Mariusa Daille'a.
Pierwsze rozkazy dowódcy korpusu dotyczące 2 DSP i jej artylerii wydane zostały 12 czerwca 1940. Zadanie dotyczyło pozostawienia artylerii dywizyjnej w odwodzie. 16 czerwca w godzinach wieczornych 45 Korpus Armijny znajdował się w trudnym położeniu taktycznym. II dywizjon pułku został zbombardowany w godzinach popołudniowych w lesie w okolicach Urccery. Jego dowódca gen. Daille nakazał przesunięcie 2 DSP w nocy z 16 na 17 czerwca dwiema kolumnami w kierunku południowym na Besançon. I dywizjon i dowództwo 202 pac maszerowali w kolumnie 6 pułku strzelców pieszych, a II dywizjon w kolumnie 4 pułku strzelców pieszych, z zadaniem wsparcia tych pułków. Pierwszy kontakt z nieprzyjacielem nastąpił około 13:30 w rejonie Maiche. Nieprzyjaciel nacierał z kierunku Frambouhans. Oddziały piechoty wsparte artylerią nie pozwoliły na wdarcie się wroga do Maiche. Nocą z 18 na 19 czerwca pułk przegrupował się na nowe stanowiska. 19 czerwca o 7:30, II dac wsparł ogniem kontratak III/4 psp. Czołgi przeciwnika zbliżające się z kierunku Charguemont zostały powstrzymane. Na odcinku północnym w rejonie St. Hippolyte, walkę z nieprzyjacielem rozpoczęto około 11:30. Dywizjony ześrodkowały ogień na ugrupowaniu przeciwnika. Pułk prowadził ognie zaporowe na rozwijające się do natarcia piechotę i czołgi niemieckie. Niektóre lufy dział nie wracały do pierwotnego położenia po strzale. Kanonierzy dopychali je gołymi rękami, a rozgrzane lufy wracały do właściwego położenia. Do późnych godzin wieczornych trwała walka ogniowa. Przerwał ją brak amunicji. Do końca dnia prowadził ogień II dywizjon do celów w rejonie miejscowości Damprichard. Dalsze uzupełnienie było niemożliwe. 5 bateria oddała ostatnie salwy na rejon Trevillers po godz. 20.00 . Rozkaz dowódcy dywizji nakazał opuszczenie stanowisk i przejście do Szwajcarii. Baterie pułku w nocy z 19 na 20 czerwca przekroczyły granicę Szwajcarii. Pułk po zdaniu broni i amunicji został internowany na terenie Szwajcarii. 
W uznaniu zasług bojowych pułku żołnierze otrzymali 33 Krzyże Walecznych i 5 Croix de Guerre.
Skład i obsada personalna.
Dowództwo
I dywizjon
II dywizjon
Pułk liczył 1609 żołnierzy, w tym 49 oficerów, 221 podoficerów i 1339 szeregowych oraz 1132 konie.
Podstawowym uzbrojeniem jednostki były dwadzieścia cztery 155 mm haubice wz. 1917 o zaprzęgu konnym.

</doc>
<doc id="1185013" url="https://pl.wikipedia.org/wiki?curid=1185013" title="MDMA">
MDMA



</doc>
<doc id="1185014" url="https://pl.wikipedia.org/wiki?curid=1185014" title="Isaac Osbourne">
Isaac Osbourne

Isaac Osbourne (ur. 22 czerwca 1986 w Birmingham) – Anglik, gracz Aberdeen.
Jest wychowankiem swojego obecnego klubu, Coventry. W sezonie 2002/2003 mając 16 lat zadebiutował w pierwszym zespole. W 2006 roku został wypożyczony do grającego w League One Crewe Alexandra.
Jego bratem jest Isaiah Osbourne, były gracz Aston Villi.

</doc>
<doc id="1185015" url="https://pl.wikipedia.org/wiki?curid=1185015" title="The Settlers V">
The Settlers V



</doc>
<doc id="1185016" url="https://pl.wikipedia.org/wiki?curid=1185016" title="GHB">
GHB



</doc>
<doc id="1185017" url="https://pl.wikipedia.org/wiki?curid=1185017" title="Skopun">
Skopun

Skopun − miasto na Wyspach Owczych, na wyspie Sandoy. Liczy obecnie (I 2015 r.) 448 mieszkańców. Ośrodek turystyczny.
Demografia.
Według danych Urzędu Statystycznego (I 2015 r.) jest 24. co do wielkości miejscowością Wysp Owczych.

</doc>
<doc id="1185018" url="https://pl.wikipedia.org/wiki?curid=1185018" title="Ludger Keitlinghaus">
Ludger Keitlinghaus

Ludger Keitlinghaus (ur. 24 lipca 1965) – niemiecki szachista, arcymistrz od 1998 roku.
Kariera szachowa.
Kilkukrotnie w swojej karierze wystąpił w finałach indywidualnych mistrzostw Niemiec, najlepszy wynik notując w roku 1989 w Bad Neuenahr, gdzie zajął VI miejsce. W kolejnych latach indywidualne sukcesy odniósł m.in. w Münsterze (1990, II m. za Jurijem Piskowem), Pradze (1991, turniej "Bohemians", I m.), Stribnej Skalice (1993, dz. I m. wspólnie z Milošem Možným), Budapeszcie (1996, turnieje "First Saturday" FS03 GM, I m. oraz FS04 GM, dz. I m. wspólnie z Péterem Lukácsem), Reykjavíku (1997, dz. I m. wspólnie z Jörgiem Hicklem i Jonny Hectorem), Feldbach (1997, dz. I m. wspólnie z Duško Pavasovičem), Recklinghausen (1997, III m. za Klausem Bischoffem i Jensem-Uwe Maiwaldem), Bad Wörishofen (1997, dz. II m. za Wiktorem Kuprejczykiem, wspólnie m.in. z Romualdem Mainką, Rustemem Dautowem, Wjaczesławem Ejnhornem, Christianem Gabrielem i Anthony Milesem), Lázně Bohdanču (1997, II m. za Vlastimilem Jansą), Dortmundzie (1998, turniej otwarty, dz. I m. wspólnie z Dirkiem Poldaufem) oraz w Niederbronn-les-Bains (2003, I m.).
Najwyższy ranking w karierze osiągnął 1 lipca 1997 r., z wynikiem 2525 punktów dzielił wówczas 19-22. miejsce wśród niemieckich szachistów.

</doc>
<doc id="1185021" url="https://pl.wikipedia.org/wiki?curid=1185021" title="Andrzej Rodan">
Andrzej Rodan

Andrzej Rodan (ur. 14 stycznia 1945 w Łodzi) – polski pisarz, publicysta, filozof, z wykształcenia historyk kultury.
Życiorys.
Jest absolwentem Wydziału Filozoficzno-Historycznego Uniwersytetu Łódzkiego (1968). Jako student był muzykiem jazzowym (trąbka, fortepian), leaderem zespołów dixielandowych ("Old Jazz Stompers"). Napisał pracę magisterską na temat historii jazzu w Polsce w latach 1918–1939. Doktorant Katedry Historii Kultury Instytutu Historycznego UŁ.
Był m.in. dyrektorem i kierownikiem artystycznym Estrady Łódzkiej (1975–1981), wieloletnim prezesem Stowarzyszenia Muzyki Estradowej (1968–1980), organizatorem Polskich Targów Estradowych (1974–1978), redaktorem naczelnym kwartalnika „Rock-Estrada” (1982–1984), kierownikiem redakcji Agencji Wydawniczej „Varsovia” (1984–1987), kierownikiem artystycznym Agencji Wydawniczej „Sawapress” (1987–1990), redaktorem naczelnym miesięcznika „Sensacje” (1990–1993), redaktorem naczelnym miesięcznika „Ty i Amor”, sekretarzem generalnym zarządu głównego Polskiego Towarzystwa Literatury Sensacyjnej i Rozrywkowej (1987–1990), zastępcą redaktora naczelnego tygodnika „Fakty i Mity”. Był publicystą tygodnika "Faktycznie", w którym pisał stałe felietony pt. "Świat według Rodana". . Pisarz w ostatnich latach skoncentrował się na pisaniu „Historii głupoty w Polsce”, której trzy tomy ukazały w latach 2014-2019. W maju 2019 r. ukazała się książka Bohdana Gadomskiego, publicysty tygodnika “Angora”, pt. „Andrzej z piekła Rodan – portret pisarza”. Jest to biografia pisarza, dalszy ciąg pierwszej opublikowanej 10 lat wcześniej pt. „Andrzej Rodan – pisarz zakazany”.
Rodzina.
Syn pisarza Paweł Jóźwiak-Rodan nakręcił film-etiudę szkolną o swoich rozwiedzionych rodzicach "Mama, tata, Bóg i Szatan" (2008) oraz etiudę dokumentalną "Agnieszki tu nie ma" (2011) o swojej siostrze przyrodniej. Jest to historia córki z pierwszego związku Andrzeja Rodana, z którą nie miał kontaktu od 29 lat. Żona pisarza: Bogumiła Pawłowska-Rodan, wokalistka, aktorka.

</doc>
<doc id="1185022" url="https://pl.wikipedia.org/wiki?curid=1185022" title="Polygala">
Polygala



</doc>
<doc id="1185026" url="https://pl.wikipedia.org/wiki?curid=1185026" title="Miss Black America">
Miss Black America

Miss Black America – szósty album studyjny niemieckiego muzyka Aleca Empire, wydany przez Digital Hardcore Recordings w 1999 roku.

</doc>
<doc id="1185028" url="https://pl.wikipedia.org/wiki?curid=1185028" title="3,4-metylenodioksyamfetamina">
3,4-metylenodioksyamfetamina



</doc>
<doc id="1185031" url="https://pl.wikipedia.org/wiki?curid=1185031" title="Giedroyciowie herbu Hippocentaurus">
Giedroyciowie herbu Hippocentaurus

Giedrojciowie herbu własnego, również Giedroyciowie – polski ród książęcy, pochodzenia wielkolitewskiego.
Etymologia nazwiska.
Jedna z etymologii nazwiska rodu Giedrojciów oparta jest na legendzie (patrz sekcja: Tytuł książęcy). Według niej Giedrojciowie mają wywodzić swoje nazwisko od legendarnego Giedrusa (brata wielkiego księcia litewskiego Trojdena).
Nazwisko Giedrojciów ma charakter odmiejscowy. Pochodzi ono od miejscowości Gedrojcie (dziś Giedrojcie), wokół której znajduje się kilka innych miejscowości o podobnej nazwie. Ich nazwą pierwotną była „Kgedrojt” skąd wziął się przymiotnik „Kgedroitski”, z czasem spolszczony na "Gedrojc".
Tytuł książęcy.
Legenda.
Według legendy podanej przez Kronikę Litewską, uzupełnioną przez Wojciecha Kojałowicza (ur. 1609) i Macieja Stryjkowskiego (ur. 1547) – Giedrojciowie mają pochodzić od mitycznego Dowsprunga, który przybył z Palemonem w X wieku na Litwę, gdzie stał się protoplastą dynastii z czasem panującej (patrz: Palemonowicze). Jego potomek, żyjący w XIII w., książę wielkolitewski Romont (Romund, Rowmund), miał pozostawić pięciu synów. Pierwszy z nich, Narimonta, przez syna Lizdejkę, miał być protoplastą Radziwiłłów, Ościkowiczów, Narbutów Dziewałtowskich, Komajewskich itd. Drugi zaś, Dowmont ma być protoplastą Siesickich i Świrskich. Holszana natomiast, protoplastą Holszańskich i Dubrowickich, a Giedrus protoplastą Giedrojciów. Piątym synem był Trojden – ostatni wielki książę wielkolitewski z tej dynastii, którego potomstwo wygasło na dzieciach. 
Z nich Giedrus miał założyć wspomnianą wcześniej miejscowość Giedrojcie i przezwać się księciem (kniaziem) Giedroitskim. Jego syn, Ginwił, był ojcem Hurdy, Binojny i Bubety. Hurda pozostawił syna Dowmonta, ten zaś Wojtkasa i Pietrasa, z których pierwszy miał być ojcem Bartłomieja, a dziadem kniazia Mateusza Bartłomiejewicza Gedrojca (marszałka hospodarskiego, zmarłego w 1563 roku). Od Giedrusa mają pochodzić jeszcze Ginwiłowie, Jamontowiczowie, Jurahowie, a także wiele innych rodzin.
Badania.
Od II połowy XVI w. część Giedrojciów zaczęła używać przydomku „Dowmont” na pamiątkę swojego rzekomego przodka, co jednak niewiele ma wspólnego z prawdą. Według polskiego historyka, Józefa Wolffa, Giedrojciowie pochodzą od udzielnych książąt litewskich, a konkretniej od dynastii poprzedzającą dynastię Giedyminowiczów.
Historia.
Pierwsza współczesna wzmianka o tym rodzie pochodzi z 1399 roku, kiedy to wielki książę Witold sądził sprawę tzw. „kniaziów Gedroitskich” z ówczesnym biskupem wileńskim, Jakubem Plichtą. W 1413 roku podczas unii horodelskiej doszło do przyjęcia przez polskie rodziny szlacheckie bojarów wielkolitewskich wyznania katolickiego (tzw. adopcja herbowa). Jednym z ważniejszych dowodów tamtego wydarzenia jest istniejący do dziś dokument, do którego przyczepione są pieczęcie z wizerunkami herbów szlacheckich.
Do rodu Porajów adoptowany został wówczas niejaki Bylimin, wraz z jego bliżej nieznanym potomstwem. Wywodził się on z książąt Giedrojciów, który jako jeden z nielicznych rodów kniaziowskich wydał z siebie gałąź bojarską, podczas gdy pień nadał zachował kniaziostwo (sami Giedrojciowie). Analogiczną sytuację możemy zaobserwować w przypadku Sunigajła, wywodzącego się od książąt Świrskich.

</doc>
<doc id="1185032" url="https://pl.wikipedia.org/wiki?curid=1185032" title="Introspekcja filmowa">
Introspekcja filmowa

Introspekcja filmowa – typ subiektywnej narracji filmowej zorientowany na ukazanie myśli i uczuć danej postaci oraz zaprezentowanie jej indywidualnego punktu widzenia. Marek Hendrykowski nazywa introspekcję „oglądem wewnętrznym” i stawia ją w opozycji do ekstraspekcji, tj. „oglądu zewnętrznego” nastawionego na zaprezentowanie obiektywnie widocznej rzeczywistości świata przedstawionego.
Zabiegi introspektywne mogą służyć zaprezentowaniu osobowości bohaterów za pomocą retrospekcji lub scen rozgrywających się w wyobraźni (jak np. w filmach "Hiroszima, moja miłość" oraz "Osiem i pół"). Brak tego typu zabiegów może zaś służyć ograniczeniu wiedzy odbiorcy na temat odczuć bohaterów, co jest charakterystyczne dla niektórych gatunków filmowych – w kryminałach tok myślenia detektywa rozwiązującego zagadkę zazwyczaj nie będzie bezpośrednio ujawniany widzowi (jak np. w filmie "Wielki sen").
Wśród klasycznych zabiegów operatorskich i montażowych sygnalizujących widzowi przejście do narracji introspektywnej wymienić można: najazd na twarz aktora, rozjaśnienie lub rozmycie obrazu, rozsynchronizowanie dźwięku i obrazu, zaniknięcie dźwięku lub brak obrazu, czy też głos wewnętrzny spoza kadru. Współcześnie jednak przejście do narracji subiektywnej nie jest często w ogóle akcentowane.

</doc>
<doc id="1185033" url="https://pl.wikipedia.org/wiki?curid=1185033" title="Kevin Thornton">
Kevin Thornton

Kevin Thornton (ur. 9 lipca 1986 w Drogheda) – Irlandczyk, gracz Northampton Town.
Jest wychowankiem Coventry. W sezonie 2005/2006 został włączony do kadry pierwszego zespołu.
Jest bratem Seana Thorntona, byłego gracza Sunderlandu.

</doc>
<doc id="1185039" url="https://pl.wikipedia.org/wiki?curid=1185039" title="Brandan Wright">
Brandan Wright

Brandan Keith Wright (ur. 5 października 1987 w Nashville) – amerykański koszykarz, występujący na pozycjach silnego skrzydłowego lub środkowego.
W 2006 wystąpił w meczu wschodzących gwiazd - Nike Hoop Summit oraz McDonald’s All-American.
Wright grał w college'u dla Uniwersytetu Północnej Karoliny. Grał tam przez jeden sezon i notował średnio 14,7 punktu, 6,2 zbiórki, 1 przechwyt na mecz. Był liderem drużyny pod względem ilości zablokowanych rzutów (średnia 1,8). W pierwszych osiemnastu meczach sezonu notował double-double i był jednym z dwóch zawodników którym udało się dokonać tego przez ostatnie 20 lat. W sezonie 2002/03 Rashad McCants przez pierwsze 20 meczów jako „freshman” (student pierwszego roku) notował podwójną zdobycz. W plebiscycie na 2007 ACC Freshman of the Year, zdobył 49 na 99 możliwych głosów. Znalazł się też w ACC All-Freshman Team. Został także wyróżniony nagrodą MVP turnieju Konferencji ACC 2007. W 2007 roku Wright został wybrany z 8 numerem draftu przez Charlotte Bobcats. Został wymieniony do Golden State Warriors w zamian za Jasona Richardsona i Jermareo Davidsona.
9 grudnia 2011 podpisał kontrakt z Dallas Mavericks.
18 grudnia 2014, wraz z Jae Crowderem i Jameerem Nelsonem trafił w ramach wymiany do Boston Celtics w zamian za Rajona Rondo, Dwighta Powella i wybory w przyszłych draftach. 
9 stycznia 2015 Boston Celtics oddało go do Phoenix Suns w zamian za chroniony wybór pierwszej rundy draftu 2015. W lipcu 2015 roku został zawodnikiem Memphis Grizzlies. 10 lutego 2018 został zwolniony. 2 dni później podpisał umowę do kończa sezonu z Houston Rockets. 23 marca został zwolniony.

</doc>
<doc id="1185045" url="https://pl.wikipedia.org/wiki?curid=1185045" title="Pokerzysta">
Pokerzysta



</doc>
<doc id="1185047" url="https://pl.wikipedia.org/wiki?curid=1185047" title="Bodziec II">
Bodziec II

Bodziec – polski herb szlachecki z nobilitacji, nadany w Królestwie Kongresowym.
Opis herbu.
Na tarczy dwudzielnej w słup w polu I srebrnym róg czerwony jeleni i bawoli szary, w polu II czerwonym Temida w białej sukni i błękitnej todze.
W klejnocie rogi jak w polu I.
Najwcześniejsze wzmianki.
Nadany 24 stycznia 1843 Walentemu Rogalskiemu przez Mikołaja I.
Herbowni.
Herb ten był herbem własnym, toteż do jego używania uprawniony jest tylko jeden ród herbownych:
Rogalski.

</doc>
<doc id="1185050" url="https://pl.wikipedia.org/wiki?curid=1185050" title="Gmina Mahoning (hrabstwo Carbon)">
Gmina Mahoning (hrabstwo Carbon)

Mahoning (ang. "Mahoning Township") - gmina w USA, w stanie Pensylwania, w hrabstwie Carbon. Według danych z 2000 roku gmina miała 3978 mieszkańców.

</doc>
<doc id="1185053" url="https://pl.wikipedia.org/wiki?curid=1185053" title="Paul McNamee">
Paul McNamee

Paul McNamee (ur. 12 listopada 1954 w Melbourne) – australijski tenisista, czołowy deblista świata przełomu lat 70. i 80. XX wieku. Dwa razy wygrywał Wimbledon w deblu, jeden raz w mikście, dwukrotnie zdobywał również deblowe międzynarodowe mistrzostwo Australii. Znaną parę tworzył zwłaszcza ze swoim rodakiem Peterem McNamarą, a uzyskiwane wyniki pozwoliły mu awansować na pozycję lidera światowego rankingu tenisowej gry podwójnej. Dwukrotnie przyczynił się do zdobycia przez Australię Pucharu Davisa.
Kariera tenisowa.
McNamee rozpoczynał treningi tenisowe w Melbourne pod kierunkiem Johna P. Rayana, zdobywając miejsce w krajowej czołówce juniorskiej. W 1973 triumfował w juniorskiej edycji Australian Open. Od 1977 znajdował się w okolicach pierwszej setki rankingu Association of Tennis Professionals (ATP) w grze pojedynczej, by w 1979 awansować na miejsce 65.; jeszcze wyżej znalazł się w klasyfikacji cyklu Grand Prix. Rok później zanotował dalszy awans, co zawdzięczał takim wynikom jak wygrana w Palm Harbor (w finale ze Stanem Smithem), finał w Palermo (w finale z Guillermo Vilasem) czy ćwierćfinał Australian Open i 1/8 finału French Open. W Paryżu wyeliminował wówczas Johna McEnroe (w czterech setach, wszystkich kończonych tie-breakami!), by odpaść z Wojciechem Fibakiem.
Drugie i ostatnie turniejowe zwycięstwo w singlu McNamee odniósł w 1982, w ramach cyklu World Championship Tennis (WCT); w finale w Baltimore pokonał Argentyńczyka Vilasa. Był jeszcze w kolejnych latach czterokrotnie finalistą turniejów w grze pojedynczej, w 1983 w Brisbane i Houston (WCT), w 1986 w Nicei i St. Vincent. W maju 1986 został sklasyfikowany na 24. miejscu w rankingu światowym ATP. Ze startów singlowych McNamee w Wielkim Szlemie na uwagę zasługują Wimbledon 1982, kiedy doszedł do 1/8 finału, ulegając dopiero zmierzającemu po swój drugi tytuł w Londynie Connorsowi, oraz Australian Open w tym samym roku (turniej rozgrywano w terminie grudniowym). McNamee przed własną publicznością osiągnął swój najlepszy występ wielkoszlemowy w grze pojedynczej, dopiero w półfinale ulegając obrońcy tytułu Johanowi Kriekowi.
Miejsce w historii tenisa McNamee zapewnił sobie przede wszystkim jako specjalista gry podwójnej. W latach 1979–1984 wygrał łącznie 23 turnieje, z czego 14 w parze z młodszym o pół roku rodakiem Peterem McNamarą. W 1979 McNamee i McNamara wygrali pięć turniejów, w tym wielkoszlemowe mistrzostwa swojego kraju, pokonując w wyłącznie australijskim finale Cliffa Letchera i Paula Kronka. McNamee wygrał również pięć turniejów w kolejnym sezonie; wprawdzie w dwóch z tych triumfów miał za partnerów innych graczy, ale z McNamarą odniósł zwycięstwo najcenniejsze – na Wimbledonie. Australijczycy pokonali wówczas amerykańskich weteranów Boba Lutza i Stana Smitha 7:6, 6:3, 6:7, 6:4. W US Open McNamee i McNamara osiągnęli półfinał, a w Australian Open ponownie finał, tym razem jednak musieli w decydującym meczu uznać wyższość Marka Edmondsona i Kima Warwicka 5:7, 4:6. W podsumowującym sezon 1980 turnieju Masters Doubles (WCT), który odbył się już na początku kolejnego roku, Australijczycy odnieśli zwycięstwo, w finale pokonując amerykańskich mistrzów z kortów Rolanda Garrosa, słynnych zwłaszcza z potężnego serwisu Victora Amayę i Hanka Pfistera. Ponadto w 1981 McNamee i McNamara wygrali dwa turnieje, byli w finale międzynarodowych mistrzostw Niemiec w Hamburgu, półfinale Wimbledonu (gdzie wzięli na nich rewanż Lutz i Smith) oraz ćwierćfinałach mistrzostw Francji i mistrzostw Australii.
Wyniki z drugiej połowy 1980 i początku kolejnego sezonu pozwoliły Paulowi McNamee awansować na pozycję lidera światowego rankingu gry podwójnej; awans ten miał miejsce w czerwcu 1981. W 1982 para australijska potwierdziła przynależność do ścisłej czołówki, ponownie triumfując na trawiastych kortach Wimbledonu, tym razem w finale pokonując Johna McEnroe i Petera Fleminga 6:3, 6:2. Wygrali też dużą imprezę na kortach ziemnych w Monte Carlo, a McNamee z powodzeniem startował także z innymi partnerami, wygrywając Bournemouth w parze z Brytyjczykiem Busterem Mottramem oraz osiągając finał w Nicei z Węgrem Balázsem Taróczym.
W marcu 1983 gra z innymi partnerami stała się dla McNamee koniecznością, wobec poważnej kontuzji McNamary, która wyłączyła go z aktywności sportowej na około półtora roku. McNamee próbował w 1983 grać m.in. z amerykańskim mistrzem debla Brianem Gottfriedem, z którym wygrał na trawie londyńskiego "Queen’s Clubu" oraz doszedł do ćwierćfinału Wimbledonu. Z większym powodzeniem grał w parze z rodakami; w grudniu 1983 sięgnął po swój czwarty wielkoszlemowy tytuł, wygrywając Australian Open z Markiem Edmondsonem (w finale pokonali Steve’a Dentona i Sherwooda Stewarta 6:3, 7:6), a w Brisbane wygrał w parze z Patem Cashem. Z tym ostatnim grał regularnie w 1984, co przyniosło trzy wygrane turniejowe oraz finał Wimbledonu, przegrany w pięciu setach (2:6, 7:5, 2:6, 6:3, 3:6) do Johna McEnroe i Petera Fleminga.
McNamara powrócił do tenisa jesienią 1984, odnawiając także współpracę deblową z McNamee; nie przyniosło to już Australijczykom takich sukcesów, jakie odnosili przed kontuzją młodszego z partnerów, ale doszli do kilku finałów turniejowych oraz półfinału Wimbledonu (1985). McNamee grywał też z innymi zawodnikami, m.in. osiągając finał w Rotterdamie z Vitasem Gerulaitisem (1985), żadnego turnieju już jednak nie wygrał. Ze Szwajcarem Heinzem Günthardtem był w półfinale French Open 1986. Karierę zakończył w styczniu 1988, pół roku po McNamarze; przegrał wówczas w singlu w III rundzie (1/16 finału) Australian Open, przeniesionego już na termin styczniowy, ze swoim dawnym partnerem Patem Cashem. Z grą podwójną pożegnał się już wcześniej, we wrześniu 1987 po raz ostatni grając w Wielkim Szlemie (na US Open partnerował mu John Lloyd), a miesiąc później w Sydney po raz ostatni w cyklu Grand Prix (w Sydney miał za partnera rodaka Johna Frawleya). Zawodowe zarobki McNamee przekroczyły milion dolarów, przy czym należy pamiętać, że w czasach jego aktywności zarobki tenisistów były dużo niższe niż na początku XXI wieku, a dodatkowo większość sukcesów Australijczyka wiązała się z gorzej opłacanym deblem.
Piąty tytuł wielkoszlemowy McNamee zdobył w grze mieszanej. W 1985 partnerował na Wimbledonie Martinie Navrátilovej i w finale para ta okazała się lepsza od Australijczyków Johna Fitzgeralda i Elizabeth Smylie 7:5, 4:6, 6:2. Tym samym Paul McNamee ma swój udział w rekordowym osiągnięciu Navratilovej – 20 wimbledońskich tytułach w trzech tenisowych specjalnościach.
McNamee może też pochwalić się zdobyciem Pucharu Davisa. Występował w reprezentacji narodowej w latach 1980–1986, notując bilans 19 wygranych spotkań przy 11 porażkach, z czego 12 wygranych i 6 porażek w grze pojedynczej. W tym okresie Australia sięgała po Puchar Davisa dwukrotnie; w obu finałach rywalami graczy z Antypodów byli Szwedzi i w obu finałach McNamee wystąpił. W 1983 zdobył punkt deblowy, mając za partnera Marka Edmondsona – pokonali Andersa Järryda i Hansa Simonssona. Słabiej McNamee wypadł w finale w 1986, kiedy to w grze pojedynczej uległ zarówno Mikaelowi Pernforsowi, jak i Stefanowi Edbergowi; trofeum dla Australii uratował Pat Cash, który wygrał oba swoje single (w tym Pernforsa pokonując ze stanu 0:2 w setach) i w parze z Fitzgeraldem dołożył punkt deblowy. Niemniej jednak i w 1986 wkład McNamee w końcowy sukces reprezentacji australijskiej był niemały, zdobywał on bowiem punkty we wcześniejszych rundach, pokonując takich rywali jak Nowozelandczyk Chris Lewis czy Amerykanin Brad Gilbert.
McNamee był nieco niższy (ok. 178 cm) od swojego partnera McNamary (ok. 190); obaj praworęczni, dysponowali dobrymi serwisami i skutecznymi wolejami. McNamee u progu kariery grał bekhendem jednoręcznym, dopiero zimą 1979/1980 przestawił się w akademii słynnego Harry’ego Hopmana na uderzenie oburęczne. Australijczycy grali debla w nietypowy sposób: wybierając często niespodziewane rozwiązania akcji, zaskakiwali się nawzajem, zderzali się rakietami, zabierali sobie piłki; charakterystyczne dla nich było przyjmowanie tych nieporozumień z uśmiechem, bez wzajemnych pretensji. Po zakończeniu karier zawodniczych często uczestniczyli w rozgrywkach seniorskich, m.in. byli regularnie zapraszani do turnieju deblowego weteranów na Wimbledonie.
Paul McNamee pozostał po zakończeniu kariery związany z tenisem nie tylko jako uczestnik rozgrywek weteranów; w 1988 działał na rzecz ustanowienia turnieju o charakterze mikstowym – Pucharu Hopmana. Był dyrektorem tego turnieju, a następnie dyrektorem Australian Open; w 2006 przeszedł do kierowania Australian Open w golfie.
W 1987 McNamee był bohaterem festiwalu "Moomba" w Melbourne. Wybrany został „królem” imprezy, przez co dołączył do takich osobistości, jak włoski śpiewak operowy Tito Gobbi, rosyjski clown Oleg Popow, gubernator Australii Południowej Douglas Nicholls, aktor brytyjski Robert Morley czy ...Myszka Miki.

</doc>
<doc id="1185057" url="https://pl.wikipedia.org/wiki?curid=1185057" title="Spencer Hawes">
Spencer Hawes

Spencer Hawes (ur. 28 kwietnia 1988 w Seattle, w stanie Waszyngton) – amerykański koszykarz występujący na pozycji środkowego.
Hawes rozpoczynał karierę w szkole średniej Seattle Preparatory School. Razem z nią zdobył mistrzostwo stanu, i został wybrany MVP tej imprezy. W sezonie 2005/06 został wybrany do Associated Press All-American, McDonald’s All-American, Parade Magazine All-American oraz USA Today All-American. Wystąpił też w meczu wschodzących gwiazd - Nike Hoop Summit.
W 2007 Hawes został wybrany z 10 numerem draftu NBA do drużyny Sacramento Kings. Tam rozegrał 3 pierwsze sezony w NBA. 20 czerwca 2010 został wymieniony do Philadelphia 76ers razem z Andresem Nocionim za Samuela Dalemberta. W sezonie 2010/11 zagrał w 81 meczach, zdobywając średnio 7,2 punktu i 5,7 zbiórki na mecz. Rok później był skuteczniejszy. Rozgrywki 2011/12 zakończył ze zdobyczami 9,6 punktu i 7,3 zbiórki na mecz. Po sezonie podpisał nowy kontrakt z 76ers.
9 lipca 2014, jako wolny agent, podpisał kontrakt z Los Angeles Clippers.
W czerwcu 2015 roku w wyniku wymiany trafił do klubu Charlotte Hornets. 2 lutego 2017 został wymieniony do Milwaukee Bucks wraz ze Royem Hibbertem, w zamiana za Milesa Plumlee oraz zobowiązania gotówkowe. 1 września został zwolniony przez Bucks.
Reprezentacja USA.
Latem 2006 roku Spencer grał w Reprezentacji USA do lat 18. W finałowym meczu FIBA Americas zdobył 24 punkty i zaliczył 10 zbiórek.

</doc>
<doc id="1185058" url="https://pl.wikipedia.org/wiki?curid=1185058" title="Staphylea">
Staphylea



</doc>
<doc id="1185061" url="https://pl.wikipedia.org/wiki?curid=1185061" title="DOI (farmakologia)">
DOI (farmakologia)



</doc>
<doc id="1185062" url="https://pl.wikipedia.org/wiki?curid=1185062" title="Andrzej Marchwiński">
Andrzej Marchwiński

Andrzej Felicjan Marchwiński – (ur. 29 marca 1905 w Warszawie, zm. 29 czerwca 1946 w Chylicach k. Warszawy)
Syn Władysława (inż. technologa) i Łucji Lauber. Uczeń Gimnazjum Kulwiecia w Warszawie, maturę zdał w kuratorium w 1923 roku; w czasie wojny polsko-bolszewickiej wstąpił do Straży Obywatelskiej w Warszawie – instruktor i d-ca kompanii. W okresie gimnazjalnym działacz na terenie organizacji młodzieżowych: członek Komitetu Wykonawczego Rady Naczelnej "Ligi Młodzieży Polskiej".
Od 1923 roku student Wydz. Prawa i Nauk Politycznych Uniwersytetu Warszawskiego, który ukończył w 1927 roku. W 1930 roku został doktorem praw ekonomicznych UW (promotor prof. Eugeniusz Jarra). Ukończył Akademię Prawa Międzynarodowego w Hadze.
Działacz akademicki: dwukrotny prezes Zrzeszenia Akademickich Stowarzyszeń Ligi Narodów 1926-27; prokurator Sądu Koleżeńskiego Bratniej Pomocy Studentów Uniwersytetu Warszawskiego 1926/27. Od roku 1923/24 należy do P.K!A. Aquilonia, w której był dwukrotnym prezesem Korporacji i trzykrotnym "oldermanem" (wychowawcą młodych członków).
Działacz na terenie międzynarodowym.
Działacz narodowy: wiceprezes Związku Akademickiego Młodzież Wszechpolska i członek jej Rady Naczelnej; działacz Obozu Wielkiej Polski i Stronnictwa Narodowego.
Po ukończeniu studiów w latach 1927-32 pracował w Ministerstwie Spraw Zagranicznych (referendarz w Wydziale Traktatów i Organizacji Międzynarodowych), od 1934 roku kierownik Sekcji Eksportowej Związku Przemysłu Chemicznego R.P., od 1938 roku wicedyrektor Izby Przemysłowo-Handlowej.
Podczas okupacji działał w konspiracji, kierując Wydziałem Izb Przemysłowo-Handlowych w Komitecie Cywilnym (KC) Związku Jaszczurczego i Służbie Cywilnej Narodu (SCN) Narodowych Sił Zbrojnych oraz wchodził w skład Komitetu Ekonomicznego KC/SCN.
Równocześnie działał w Delegaturze Rządu na Kraj ps. „Mierzejewski”, wpierw jako zastępca, a następnie jako kierownik w Sekcji (Departamencie) Spraw Zagranicznych (kryptonim „Moc”), zastępca dyrektora Departamentu Skarbu Delegatury Rządu na Kraj.
Po wojnie pracował naukowo jako wykładowca SGH; czł. redakcji i publicysta „Wiadomości Gospodarczych”, dyrektor Zrzeszenia Eksporterów i Importerów, dyrektor odrodzonej Izby Przemysłowo-Handlowej.
Zmarł na gruźlicę 29 czerwca 1946 w Chylicach k. Warszawy, pochowany na cmentarzu w Chylicach/Konstancinie-Jeziornie.

</doc>
<doc id="1185063" url="https://pl.wikipedia.org/wiki?curid=1185063" title="Monogamista">
Monogamista



</doc>
<doc id="1185068" url="https://pl.wikipedia.org/wiki?curid=1185068" title="Pułapka płynności">
Pułapka płynności

Pułapka płynności – termin wprowadzony przez D. H. Robertsona opisujący sytuację, gdy wszyscy dążą do posiadania gotówki, a nikt nie kupuje papierów wartościowych (nieskończony popyt na pieniądz). 
Opis.
Pułapka płynności występuje przy tak niskiej stopie procentowej, przy której nie oczekuje się, że może się ona jeszcze obniżyć. Na ogół wtedy przewiduje się jej wzrost, a tym samym spadek rynkowych cen obligacji. To z kolei sprzyja utrzymywaniu zasobów pieniądza na jak najwyższym poziomie. Nie opłaca się przecież utrzymywać dochodów w postaci obligacji, gdyż przewiduje się straty z tytułu spadku ich wartości rynkowej. Sytuację tę charakteryzuje zanik wpływu banku centralnego na poziom popytu inwestycyjnego i konsumpcyjnego. Zwiększanie podaży pieniądza przez bank centralny nie powoduje obniżki stopy procentowej, a jedynie tezauryzację nadwyżki pieniądza przez podmioty gospodarcze. Jedynym sposobem na wzrost inwestycji i produkcji sektora prywatnego jest zwiększenie wydatków budżetowych, które bezpośrednio uruchamiają procesy mnożnikowe.
Pułapka płynności jest jedną z przyczyn asymetrii skutków polityki pieniężnej, tzn. skuteczność działań tejże polityki jest większa w przypadku działań restrykcyjnych niż gdy jest ona wykorzystywana do pobudzenia aktywności gospodarczej. Związane jest to z faktem, iż istnieje pewna „dolna granica” nominalnych stóp procentowych, podczas gdy nie ma „górnej granicy” dla jej wzrostu.

</doc>
<doc id="1185073" url="https://pl.wikipedia.org/wiki?curid=1185073" title="Zła jazda">
Zła jazda



</doc>
<doc id="1185076" url="https://pl.wikipedia.org/wiki?curid=1185076" title="Álvaro de Saavedra Cerón">
Álvaro de Saavedra Cerón

Álvaro de Saavedra Cerón (ur. ?, zm. 9 października 1529) – hiszpański żeglarz, podróżnik i odkrywca, szczególnie aktywny na obszarze południowego Pacyfiku.
Urodzony w Hiszpanii bratanek zdobywcy Meksyku Cortesa służył pod jego rozkazami w latach 1519-1521, by następnie objąć urząd wicegubernatora Veracruz. W 1527 r. Cortes wysłał go na czele ekspedycji ratunkowej, mającej odszukać i uwolnić załogi statków hiszpańskich, które rozbiły się w pobliżu Wysp Korzennych.
Ekspedycja została dobrze przygotowana. W nadmorskim miasteczku Zihuatanejo (na północ od Acapulco) zbudowano trzy statki – "Santiago", "Espíritu Santo" i "Florida", które 31 października 1527 r. wyruszyły na zachód. Po miesięcznej żegludze dwa statki zatonęły w silnym sztormie i Saavedrze została jedynie flagowa "Florida", którą 29 grudnia dotarł do wybrzeży Guam.
2 lutego 1528 r. wylądował na wyspie Mindanao na Filipinach, gdzie odbił z rąk krajowców grupkę żeglarzy hiszpańskich z jednej z poprzednich wypraw. Stamtąd skierował się na południe docierając wkrótce do wysp Halmahera i Tidore w archipelagu Moluków. Po uwolnieniu poszukiwanych załóg, próbował powrócić do wybrzeży Nowej Hiszpanii (Meksyku). Dotarł do północnych wybrzeży Nowej Gwinei, podążając wzdłuż nich przez dłuższy czas, a potem skierował się na północ poszukując strefy stałych wiatrów zachodnich. Dotarł do 14° szerokości geograficznej północnej, ale z braku pomyślnych wiatrów musiał zawrócić na Tidore. Przy drugiej próbie powrotu, rozpoczętej w maju 1529, również popłynął wzdłuż wybrzeży Nowej Gwinei, odbijając na północ. Podczas podróży odkryto Ponape w Karolinach i Enewetak w archipelagu Wysp Marshalla. "Florida" dotarła aż do 31° N, ale również nie znalazła strefy pomyślnych wiatrów.
W tym drugim nieudanym rejsie Saavedra zmarł 9 października 1529, okręt powrócił na Moluki, gdzie załoga została internowana przez Portugalczyków i była więziona na Halmaherze do 1533 r. Ostatecznie członkom załogi udało się powrócić do Hiszpanii w 1536 r. (przez Przylądek Dobrej Nadziei i Lizbonę).
Álvaro de Saavedra był wśród pierwszych Europejczyków, którzy przepłynęli przez Pacyfik w kierunku zachodnim od czasów podróży Magellana w 1519-21. Jednak dopiero w 1564-1565 r. baskijskiemu kapitanowi Miguelowi Lópezowi de Legazpi udało się pokonać Pacyfik w kierunku przeciwnym.

</doc>
<doc id="1185077" url="https://pl.wikipedia.org/wiki?curid=1185077" title="DOB">
DOB



</doc>
<doc id="1185079" url="https://pl.wikipedia.org/wiki?curid=1185079" title="Chrysochloris asiatica">
Chrysochloris asiatica



</doc>
<doc id="1185080" url="https://pl.wikipedia.org/wiki?curid=1185080" title="Peugeot 4007">
Peugeot 4007

Peugeot 4007 – samochód osobowy typu SUV klasy średniej produkowany przez francuską markę Peugeot w latach 2007 – 2012.
Opis modelu.
Odpowiednikiem w gamie modeli Citroëna był model C-Crosser, który wraz z 4007 montowany był przez Mitsubishi w fabryce znajdującej się w Okazaki.Oba modele oparte były na drugiej generacji Outlandera. Model 4007 jak i C-Crosser były pierwszymi produkowanymi w Japonii samochodami sprzedawanymi przez francuską markę.

</doc>
<doc id="1185096" url="https://pl.wikipedia.org/wiki?curid=1185096" title="Jerzy Daniel Kędzierski">
Jerzy Daniel Kędzierski

Jerzy Daniel Kędzierski (ur. 3 stycznia 1902 r. w Warszawie, zm. 29 maja 1981 tamże) – polski architekt, żołnierz.
Życiorys.
Syn Jana i Jadwigi Nowak. Uczeń Gimnazjum im. Jana Zamoyskiego w Warszawie, które ukończył w 1921 r.; członek Polskiej Organizacji Wojskowej (POW), uczestnik wojny polsko-bolszewickiej 1920 r. jako ochotnik w I baterii 8 dak.
W roku akademickim 1932/33 absolwent Wydziału Architektury Politechniki Warszawskiej – inż. architekt. Od roku 1924 należał do Polskiej Korporacji Akademickiej "Aquilonia", studenckiej organizacji ideowo-wychowawczej, do której należał także rodzony brat Tomasz (Orle Lwowskie, żołnierz wojny polsko-bolszewickiej ). W latach 1928–29 przeszkolony w Szkole Saperów Podchorążych Rezerwy w Modlinie; w 1936 r. awansowany do stopnia ppor. rezerwy.
Żołnierz kampanii wrześniowej 1939 r., dowódca plutonu i zastępca dowódcy kompanii saperów (nr 168) w Brześciu nad Bugiem; w czasie okupacji wykładowca Szkoły Podchorążych AK; por. AK ps. „Kalinowski” – dowódca 2 komp. „Supraśl” w batalionie im. W. Łukasińskiego. Bohater powstania warszawskiego: dowódca Reduty Ratusz i Pałacu Krasińskich, dwukrotnie ranny, odznaczony Krzyżem Virtuti Militari i dwukrotnie Krzyżem Walecznych, jeniec oflagu Murnau, gdzie został miejscowym prezesem SARP. Awansowany do stopnia kapitana.
Po wojnie udał się na Ziemie Odzyskane, gdzie kierował odbudową Szczecina. Następnie pracował w zawodzie architekt Warszawy, Łodzi i Starachowic. Był też w latach 1949–1953 więźniem politycznym Polski Ludowej. Zmarł w Warszawie, pochowany na Starych Powązkach w grobie rodzinnym (kwatera 237-3-16/17).

</doc>
<doc id="1185097" url="https://pl.wikipedia.org/wiki?curid=1185097" title="Żółtokret">
Żółtokret

Żółtokret ("Chlorotalpa") – rodzaj ssaka z podrodziny złotokretów (Chrysochlorinae) w obrębie rodziny złotokretowatych (Chrysochloridae).
Zasięg występowania.
Rodzaj obejmuje gatunki występujące w Afryce Południowej.
Morfologia.
Długość ciała samic 82–130 mm, samców 83–135 mm, długość tylnej stopy samic 9–13 mm, samców 9–16 mm; masa ciała samic 22–48 g, samców 22–54 g.
Systematyka.
Etymologia.
"Chlorotalpa": "khlōros" „zielony, zielono-żółty”; „kret”.
Podział systematyczny.
Do rodzaju należą następujące gatunki:
Opisano również gatunek wymarły z plejstocenu Południowej Afryki:

</doc>
<doc id="1185100" url="https://pl.wikipedia.org/wiki?curid=1185100" title="Synod w Seceminie">
Synod w Seceminie

Synod w Seceminie – synod kalwinistów 22 stycznia 1556 r., który zapoczątkował wyodrębnienie niezależnego unitariańskiego ruchu braci polskich.
Za czasów właściciela Secemina – Stanisława Szafrańca – miasto to stało się jednym z najważniejszych ośrodków kalwinizmu w Małopolsce i miejscem wielu ważnych synodów tego wyznania.
Szlachta małopolska podczas synodu planowała zwołanie ogólnonarodowego soboru, który miał stać się rodzajem sądu nad Kościołami pod przewodnictwem króla. Sędziami mieli być książęta i magnaci, a teolodzy protestanccy (wśród nich zaproszeni: Jan Kalwin, Filip Melanchton i Jan Łaski (młodszy)) oraz katoliccy mieli przedstawiać swoje poglądy. Projektodawcy soboru byli przekonani, że katolicy przegrają w obliczu przewagi ideowej protestantów, a król powoła polski protestancki Kościół państwowy.
Największym wydarzeniem synodu było wystąpienie Piotra z Goniądza (reprezentanta księcia Mikołaja Radziwiłła Czarnego), który po raz pierwszy w Polsce publicznie zakwestionował istnienie Trójcy Świętej, twierdząc, że Bogiem Najwyższym jest tylko Bóg Ojciec, a Jezus Chrystus otrzymał boskość od Ojca i dlatego nie jest jemu równy. Piotr głosił także pacyfizm chrześcijański (na znak swoich przekonań u boku miał drewniany miecz) oraz negował znaczenie chrztu nieświadomych dzieci. To nowatorskie wystąpienie spotkało się z potępieniem ze strony większości uczestników synodu. W następstwie tego spowodowano wygnanie Piotra z Małopolski oraz jego ekskomunikę podczas synodu w Pińczowie 1 maja 1556 r. Jednak te działania nie zahamowały działalności Piotra, który na Podlasiu utworzył pierwsze zbory braci polskich.

</doc>
<doc id="1185101" url="https://pl.wikipedia.org/wiki?curid=1185101" title="Objaw Trendelenburga">
Objaw Trendelenburga

Objaw Trendelenburga − opadanie miednicy po stronie przeciwnej podczas stania na jednej kończynie dolnej lub chodu (w fazie obciążenia kończyny), prezentuje niewydolność mięśni pośladkowych kończyny podporowej.
Objaw Trendelenburga występuje m.in. w zwichnięciu stawu biodrowego i w niewydolności mięśni odwodzicieli (w szczególności pośladkowego średniego i małego) – przyczyną tego może być porażenie nerwu pośladkowego górnego. Jeśli mięśnie te są niewydolne, to przy staniu na chorej kończynie dolnej miednica opada ku stronie zdrowej.
Następstwem objawu Trendelenburga najczęściej jest objaw Duchenne'a.

</doc>
<doc id="1185102" url="https://pl.wikipedia.org/wiki?curid=1185102" title="2007 TU24">
2007 TU24

2007 TU24 – planetoida z grupy Apollo należąca do obiektów NEO oraz PHA.
Odkrycie i oznaczenie.
2007 TU24 została odkryta 11 października 2007 w programie Catalina Sky Survey. Planetoida nie ma jeszcze nazwy własnej ani numeru, a jedynie oznaczenie prowizoryczne.
Orbita i własności fizyczne.
Planetoida okrąża Słońce w ciągu ok. 2 lat i 336 dni w średniej odległości 2,04 j.a. Ma około 450 metrów średnicy.
Zbliżenie do Ziemi.
29 stycznia 2008 roku obiekt ten minął naszą planetę w odległości zaledwie 1,4 odległości Księżyca od Ziemi (0,0038 j.a.). Obserwowana jasność planetoidy w dniach 29–30 stycznia 2008 osiągnęła 10,3, co oznacza, że pozostała ona niewidoczna gołym okiem. Po przelocie obok Ziemi obserwowana jasność szybko zmalała.

</doc>
<doc id="1185105" url="https://pl.wikipedia.org/wiki?curid=1185105" title="Andrzej Szujski">
Andrzej Szujski

Andrzej Szujski (ur. ? - zm. 29 grudnia 1543 r.) – jeden z największych przedstawicieli rodu Szujskich, przeciwnik ostatniej woli wielkoksiażęcej Wasyla III (1505-1533). 
Po śmierci ostatniego z wykonawców testamentu Wasyla III, stanął na czele stronnictwa Szujskich, tracąc wkrótce poparcie bojarów niechętnych panowania Szujskich.
Iwan IV Groźny będąc dzieckiem opisywał go jako "nieokiełznanego w złości i gniewie". Był obecny przy pewnym zdarzeniu, gdy Andrzej Szujski i jego stronnicy rzucili się na bojara F. S. Woroncowa, zaczęli go policzkować, porwali mu ubranie, "wynieśli z izby i chcieli zabić", "bojarów szturchali po grzbietach". Po pół roku któryś z pochlebców nakłonił wielkiego księcia, by kazał stracić Andrzeja Szujskiego.
29 grudnia 1543 roku późniejszy car Iwan IV Groźny nakazał aresztować okrutnika Andrzeja Szujskiego
za "krzywdy mu (Iwanowi) w dzieciństwie wyrządzone". Wykonawcy woli wielkoksiążęcej dobrze wyczuli intencje rozkazodawcy, gdyż Szujskiego zabili koło pałacu przy Kuriatnej Bramie i nie ponieśli za to żadnej kary. Nagi, przeleżał w bramie przez dwie godziny. "Od tego czasu zaczęli bojarzy odczuwać przed władcą strach i uległość."

</doc>
<doc id="1185108" url="https://pl.wikipedia.org/wiki?curid=1185108" title="Złotokret">
Złotokret

Złotokret ("Chrysochloris") – rodzaj ssaka z podrodziny złotokretów (Chrysochlorinae) w obrębie rodziny złotokretowatych (Chrysochloridae).
Zasięg występowania.
Rodzaj obejmuje gatunki występujące w Środkowej i Afryce Południowej.
Morfologia.
Długość ciała samic 94–114 mm, samców 100–123 mm, długość tylnej stopy samic 11–14 mm, samców 9–14 mm; masa ciała około 42 g. 
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe z pliocenu Południowej Afryki:

</doc>
<doc id="1185114" url="https://pl.wikipedia.org/wiki?curid=1185114" title="Złotoślepiec">
Złotoślepiec

Złotoślepiec ("Chrysospalax") – rodzaj ssaka z podrodziny złotokretów (Chrysochlorinae) w obrębie rodziny złotokretowatych (Chrysochloridae).
Występowanie.
Rodzaj obejmuje gatunki występujące w Afryce Południowej.
Morfologia.
Długość ciała samic 127–229 mm, samców 148–235 mm, długość tylnej stopy samic 13–27 mm, samców 14–28 mm; masa ciała samic 93–500 g, samców 108–470 g. 
Systematyka.
Podział systematyczny.
Do rodzaju należą następujące gatunki:

</doc>
<doc id="1185117" url="https://pl.wikipedia.org/wiki?curid=1185117" title="Eintracht Frankfurt nad Menem">
Eintracht Frankfurt nad Menem



</doc>
<doc id="1185119" url="https://pl.wikipedia.org/wiki?curid=1185119" title="Skrytokret">
Skrytokret

Skrytokret ("Cryptochloris") – rodzaj ssaka z podrodziny złotokretów (Chrysochlorinae) w obrębie rodziny złotokretowatych (Chrysochloridae).
Zasięg występowania.
Rodzaj obejmuje gatunki występujące w Afryce Południowej.
Morfologia.
Długość ciała 82–92 mm, długość tylnej stopy 10,3–12 mm; brak szczegółowych danych dotyczących masy ciała. 
Systematyka.
Etymologia.
"Cryptochloris": "kruptos" „ukryty”; rodzaj "Chrysochloris" (złotokret).
Podział systematyczny.
Do rodzaju należą następujące gatunki:

</doc>
<doc id="1185120" url="https://pl.wikipedia.org/wiki?curid=1185120" title="Objaw Duchenne’a">
Objaw Duchenne’a

Objaw Duchenne’a - następstwo objawu Trendelenburga.
W sytuacjach, które powodują wystąpienie objawu Trendelenburga utrzymanie równowagi wymaga kompensacyjnego przemieszczenia segmentów ciała tak, aby rzut środka ciężkości padał na płaszczyznę podparcia. Wyrazem tego jest pochylenie tułowia w stronę podporowej kończyny dolnej, które określa się jako dodatni objaw Duchenne’a.
Obustronne dodatni objaw Trendelenburga i objawu Duchenne’a powoduje chód kaczkowaty.

</doc>
<doc id="1185121" url="https://pl.wikipedia.org/wiki?curid=1185121" title="Sunnydale">
Sunnydale

Sunnydale − fikcyjne miasto w stanie Kalifornia w USA, miejsce akcji serialu "".
Lokalizacja.
Opierając się na słowach SMG, miasto leży na południe od Los Angeles, 15 km od Pacyfiku, gdzieś w pasie dolin Gór Nadbrzeżnych, jednak z odcinka "Beauty and the Beasts" wynikałoby, że leży raczej na północ od Los Angeles, w pobliżu San Francisco. Większość map użytych w serialu przedstawia Santa Barbarę, leżącą w zachodniej części Kalifornii, sam Joss Whedon zaś zdaje się sugerować, iż owo miasto jest właśnie Sunnydale. Jeśli chodzi o bliskość oceanu − prawdopodobnie Sunnydale znajduje się nad nim, gdyż jest tam port, i w samym serialu czasem widoczny jest ocean. Znajduje się tam też typowa dla Kalifornii pustynia.
Historia.
Demony mieszkały nad Piekielnymi Ustami na długo przed nastaniem tam ludzi. W starożytności użyto magicznej Kosy do zabicia ostatniego czystej krwi demona, jaki stąpał po ziemi. Kosę ukryto w pogańskiej świątyni w Sunnydale. Wiele wieków później na terenie Sunnydale żyli Indianie Navajo i Chumash. Oraz prawdopodobnie demony zgromadzone wokół Piekielnych Ust. Przed 1812 znajdowała się tam Hiszpańska Misja, nie jest jasne kiedy dokładnie ją założono. Została zniszczona podczas trzęsienia ziemi, odnaleziono ją ponownie po wielu latach − konkretniej zrobił to Xander w odcinku "Pangs".
Richard Wilkins przybył w okolice Sunnydale w XIX wieku, poszukując złota. Odkrył Sunnydale krótko po śmierci pogromczyni z plemienia Navajo. Zawarł pakt z demonami, iż pozwoli im tam mieszkać, żywić się, za obietnice stania się nieśmiertelnym demonem. Był burmistrzem niemal od początku istnienia miasta, prawdopodobnie później utrzymując, iż jest synem, a później wnukiem założyciela miasta. Ponownie wybrano go latach 1980-1990, już jako Richarda Wilkinsa III. Prawdopodobnie miasto jako takie powstało w roku 1899, wnioskując ze słów Wilkinsa z rozdania świadectw.
W latach 30. miało miejsce kolejne duże trzęsienie ziemi. Władca został wtedy uwięziony pomiędzy światami w Kingman Bluff. 
W latach 90. Sunnydale jest pozornie zupełnie zwyczajnym miastem, dość sprawnie prowadzonym, z dobrą policją, kilkoma szpitalami, szkołami i uniwersytetem. Nieliczni wiedzą o istnieniu nadnaturalnych zjawisk − część tylko się domyśla, albo nie dopuszcza do siebie myśli, iż te zjawiska są prawdziwe − czasem określa się to mianem „Syndromu Sunnydale”.
Sunnydale High School.
Sunnydale High School to szkoła średnia znajduje się w Sunnydale i jest jedną z kilku szkół w tym mieście. Budynek znajduje się tuż nad Piekielnymi Ustami − w starym budynku były one zlokalizowane pod biblioteką, zaś w nowym, oddanym do użytku w roku 2003, pod gabinetem dyrektora szkoły. Szkoła była dość dobrze wyposażona i rozplanowana, znajdowała się tam duża sala sportowa, basen, sauna, prawdopodobnie też i siłownie, boisko do footballu amerykańskiego i boisko do baseballa, aula, duża biblioteka, klasy − komputerowa, laboratorium do nauk ścisłych, społecznych. W szkole znajdowała się też stołówka z kuchnią, niedaleko zaś prawdopodobnie znajdował się las.
W rzeczywistości wykorzystany w serialu budynek szkoły to pierwotnie Torrance High School, w Torrance, LA. Lokalizację tą wykorzystano także w serialu "Beverly Hills, 90210". Drugą, odbudowaną wersję szkoły odgrywał Uniwersytet Kalifornijski w Northridge.
The Bronze.
The Bronze to fikcyjny klub w Sunnydale, jeden z kilku w tym mieście. Klub znajduje się „w gorszej części miasta”, jak określiła to Cordelia Chase w "Welcome to the Hellmouth". W rzeczywistości zdjęcia nakręcono w studiu w Santa Monica. Jest uznawany za najlepszy klub w mieście. Po zniszczeniach dokonanych przez Olafa Trolla w sezonie 5., klub częściowo przebudowano. Znajduje się tam scena, duży bar, parkiet taneczny, stoliki, kanapy oraz taras z miejscami siedzącymi. W klubie jest też stół bilardowy. Poza alkoholem w The Bronze serwowane jest cappuccino i gorąca czekolada oraz napoje gazowane.
Poza tym, iż jest on miejscem spotkań Scooby Gangu i występów zespołów, odbywają się tam niektóre szkolne imprezy; czasem jest miejscem walki ("Phases", "The Harvest"). W odcinku "The Wish" jest siedzibą wampirów.

</doc>
<doc id="1185125" url="https://pl.wikipedia.org/wiki?curid=1185125" title="Parafia Narodzenia Najświętszej Maryi Panny w Żuławkach">
Parafia Narodzenia Najświętszej Maryi Panny w Żuławkach

Parafia Narodzenia Najświętszej Maryi Panny w Żuławkach – parafia rzymskokatolicka w diecezji elbląskiej. Erygowana w 22 czerwca 1352 r. z inicjatywy wielkiego mistrza zakonu krzyżackiego Winricha von Kniprode. Do czasu likwidacji diecezji pomezańskiej w 1525 r., parafia w Żuławkach była siedzibą dekanatu.
Po zniszczeniu w 1788 r. pierwotnego kościoła w Żuławkach, w latach 1840–1841 zbudowano nową świątynię w stylu neogotyckim. Nowy kościół konsekrowano 3 października 1841 r. Posiada wieżę, nawę, płaski, drewniany strop oraz 3 ołtarze z XVII i XVIII wieku.
Na obszarze parafii leżą miejscowości: Żuławki, Bronowo, Broniewo, Drewnica, Dworkowo, Izbiska, Książęce Żuławy, Przemysław, Szkarpawa, Wiśniówka. Tereny parafii znajdują się w gminie Stegna, w powiecie nowodworskim, w województwie pomorskim.
W Bronowie znajduje się kaplica publiczna pw. Wniebowzięcia NMP, poświęcona 22 sierpnia 1992 r.

</doc>
<doc id="1185126" url="https://pl.wikipedia.org/wiki?curid=1185126" title="Złotokrecik">
Złotokrecik

Złotokrecik ("Amblysomus") – rodzaj ssaka z podrodziny złotokrecików (Amblysominae) w obrębie rodziny złotokretowatych (Chrysochloridae).
Występowanie.
Rodzaj obejmuje gatunki występujące w Afryce Południowej.
Morfologia.
Długość ciała samic 90–145 mm, samców 96–143 mm, długość tylnej stopy samic 10–18 mm, samców 11–20 mm; masa ciała samic 30–73 g, samców 30–98 g.
Systematyka.
Etymologia.
"Amblysomus": "amblus" „tępy, mętny”, od αμβλυνω "amblunō" „stępić”; σωμα "sōma", σωματος "sōmatos" „ciało”.
Podział systematyczny.
Do rodzaju należą następujące występujące współcześnie gatunki:
Opisano również gatunek wymarły z plejstocenu Południowej Afryki:

</doc>
<doc id="1185128" url="https://pl.wikipedia.org/wiki?curid=1185128" title="Cartoon Network Too">
Cartoon Network Too



</doc>
<doc id="1185130" url="https://pl.wikipedia.org/wiki?curid=1185130" title="Liberyny">
Liberyny

Liberyny (hormony uwalniające) – hormony, które uwalniają hormony tropowe przedniego płata przysadki mózgowej. Do liberyn należą m.in.:

</doc>
<doc id="1185131" url="https://pl.wikipedia.org/wiki?curid=1185131" title="Domostroj">
Domostroj

Domostroj – zabytek literatury staroruskiej z XVI w. będący zbiorem przepisów obyczajowo-prawnych, które miały za zadanie regulować życie rodziny bojarskiej oraz jej stosunek do władającego cara i religii. Ponownie opracowany przez doradcę Iwana IV Groźnego, Sylwestra.
Zawierał porady rodzinne, religijne, a nawet kulinarne. Zalecał bicie żon i synów. W przypadku tych drugich nie zalecał wspólnej zabawy, czy nawet przychylnego traktowania, ponieważ mogło to narazić na szwank ojcowski autorytet.

</doc>
<doc id="1185133" url="https://pl.wikipedia.org/wiki?curid=1185133" title="Odcisk (geologia)">
Odcisk (geologia)

Odcisk – typ skamieniałości, będący zachowanym w skale negatywem zewnętrznej powierzchni miękkich i twardych części ciała organizmów, twardych części skamieniałości lub ich ośródek.
Najczęściej w formie odcisków występują skamieniałości roślin, też często skorupki mięczaków, ramienionogów, kolonie graptolitów, rzadziej pancerzyki stawonogów i szkarłupni. W postaci odcisków spotykane są również niektóre ślady poruszania się zwierząt na powierzchni osadu np. tropy dinozaurów oraz przedstawicieli rodzaju "Homo" i ich przodków.

</doc>
<doc id="1185135" url="https://pl.wikipedia.org/wiki?curid=1185135" title="Huetia">
Huetia

Huetia – rodzaj ssaka z podrodziny złotokrecików (Amblysominae) w obrębie rodziny złotokretowatych (Chrysochloridae).
Zasięg występowania.
Rodzaj obejmuje gatunki występujące w zachodniej, środkowej i wschodniej Afryce.
Morfologia.
Długość ciała (bez ogona) 63–126 mm, długość tylnej stopy 9–10 mm; brak danych dotyczących masy ciała.
Systematyka.
Etymologia.
"Huetia": Joseph Huet (1827–1903), francuski teriolog.
Podział systematyczny.
Takson tradycyjnie umieszczany jako podrodzaj w obrębie "Calcochloris" jednak badania filogenetyczne oparte o cechy morfologiczne i dane molekularne wspierają odrębność rodzajową. Do rodzaju należą następujące gatunki:

</doc>
<doc id="1185137" url="https://pl.wikipedia.org/wiki?curid=1185137" title="Tłustokrecik">
Tłustokrecik

Tłustokrecik ("Neamblysomus") – rodzaj ssaka z podrodziny złotokrecików (Amblysominae) w obrębie rodziny złotokretowatych (Chrysochloridae).
Występowanie.
Rodzaj obejmuje gatunki występujące w północno-wschodniej Afryce Południowej.
Morfologia.
Długość ciała (bez ogona) samic 92–128 mm, samców 94–132 mm, długość tylnej stopy samic 9–17 mm, samców 12–18 mm; masa ciała samic 23–56 g, samców 21–70 g.
Systematyka.
Etymologia.
"Neamblysomus": gr. νεος "neos" „nowy”; rodzaj "Amblysomus" (złotokrecik).
Podział systematyczny.
Dawniej oba taksony zaliczane były do rodzaju "Amblysomus", do odrębnego rodzaju wyróżnione na podstawie różnic cytogenetycznych i w budowie czaszki. Do rodzaju należą następujące gatunki:

</doc>
<doc id="1185138" url="https://pl.wikipedia.org/wiki?curid=1185138" title="Test Patricka">
Test Patricka



</doc>
<doc id="1185139" url="https://pl.wikipedia.org/wiki?curid=1185139" title="Jan Kanty Jagła">
Jan Kanty Jagła

Jan Kanty Jagła (ur. 15 października 1939 w Krakowie, zm. 13 lutego 1998 w Nowym Targu) działacz społeczny, historyk, publicysta, przewodnik.
Droga zawodowa.
Urodził się 15 października 1939 r. w Krakowie. Po ukończeniu Szkoły Podstawowej nr 38 rozpoczął w roku 1954 – ze względu na trudne warunki materialne – pracę w elektrowni przy ul. Dajwór. Równocześnie uczył się w Liceum Ogólnokształcącym nr 2 dla Pracujących, które ukończył w 1959 r. Po zdaniu matury rozpoczął studia historyczne na Wydziale Filologiczno-Historycznym Wyższej Szkoły Pedagogicznej w Krakowie. Po ukończeniu uczelni zamieszkał w Nowym Targu. Tu rozpoczął pracę na stanowisku przewodniczącego Powiatowego Komitetu Kultury Fizycznej i Sportu.
Działalność społeczna na rzecz sportu i turystyki.
Od najmłodszych lat dał się poznać jako ofiarny i oddany działacz społeczny. Po październikowej „odwilży” w roku 1957 wstąpił do Związku Harcerstwa Polskiego, gdzie pełnił funkcję instruktora. Na studiach był aktywnym działaczem Zrzeszenia Studentów Polskich – kierował Komisją Turystyki i Sportu Rady Uczelnianej ZSP WSP.
Jedną z jego największych pasji była turystyka. W czasie studiów założył „Klub Włóczęgów”, urządzał niezliczone rajdy, wycieczki, kursy organizatorów turystyki. Od 1954 r. był członkiem PTTK, a od 1961 r. piastował funkcję wiceprezesa Oddziału Międzyuczelnianego PTTK w Krakowie. W 1962 r. został wybrany członkiem Komisji Młodzieżowej Zarządu Głównego PTTK, w której działał do 1972 r. W latach 1960-1964 był członkiem Wojewódzkiego Komitetu Kultury Fizycznej i Turystyki w Krakowie. Był także przewodnikiem beskidzkim oraz przodownikiem turystyki górskiej oraz pieszej.
Szczególnie sprzyjające warunki do rozwijania jego zamiłowań turystycznych zyskał po przyjeździe na Podhale. Tu dał się poznać jako inspirator i popularyzator turystyki, zwłaszcza wśród młodzieży. Od 1971 r. pracował jako inspektor w Wydziale Oświaty. W latach 1975-1983 był wizytatorem Kuratorium Oświaty i Wychowania w Nowym Sączu oraz metodykiem Oddziału Doskonalenia Nauczycieli, gdzie pracował do 1990 r. Równocześnie uczył historii w Liceum Ogólnokształcącym im. Seweryna Goszczyńskiego w Nowym Targu. Przez dwa lata był członkiem Komisji Młodzieżowej Polskiego Związku Hokeja na Lodzie, a przez trzy pełnił funkcję prezesa ds. wychowawczych Klubu Sportowego „Podhale” Nowy Targ. Był członkiem Komisji Sportu i Turystyki Zarządu Głównego ZNP, ratownikiem Grupy Podhalańskiej GOPR w Rabce. Przez osiem lat współorganizował Spływ Kajakowy na Dunajcu. Był społecznym opiekunem zabytków.
Działalność publicystyczna i literacka.
Jako korespondent współpracował z redakcjami „Tempa”, „Dziennika Polskiego”, „Gazety Krakowskiej”, „Tygodnika Podhalańskiego”, „Nowego Podhala” oraz Turystyczną Agencją Prasową. Był autorem i współautorem wielu przewodników metodycznych w zakresie nauczania historii. W roku 1994 współautorem wraz z Franciszkiem Janczym i Andrzejem Kudasikiem publikacji „Z dziejów Gimnazjum im. Seweryna Goszczyńskiego w Nowym Targu”.
Działalność społeczno-kulturalna.
Należał do orędowników zbliżenia narodów Polski i Słowacji. Tę ideę realizował, nadzorując szkolnictwo słowackie na Spiszu i Orawie oraz poprzez aktywną działalność w Euroregionie „Tatry”, gdzie aktywnie udzielał się w pracach komisji kultury. Angażował się również w różne inne imprezy o charakterze kulturalnym jak np. Konkurs Wiedzy o Uniwersytecie Jagiellońskim, Konkurs Recytatorsko-Gawędziarski im. Andrzeja Skupnia Florka w Białym Dunajcu, Sabałowe Bajania w Bukowinie Tatrzańskiej czy uroczystości obchodów 650-lecia Nowego Targu. Organizował też wystawy w Muzeum Podhalańskim PTTK w Nowym Targu. Pasjonowała go sztuka ludowa szczególnie rzeźby Chrystusa Frasobliwego, których posiadał bogatą kolekcję. Kolejną pasją był systematycznie uzupełniany księgozbiór.
Ordery i odznaczenia.
Został odznaczony Krzyżem Kawalerskim Orderu Odrodzenia Polski, Złotym i Srebrnym Krzyżem Zasługi, Złotą Odznaką ZSP, Złotą Odznaką PTTK, Medalem Komisji Edukacji Narodowej, odznaką „Zasłużony Działacz Kultury”, odznaką „Zasłużony Działacz Kultury Fizycznej”, odznaką „Zasłużony Działacz Turystyki”, Krzyżem „Za Zasługi dla ZHP” i wieloma innymi odznaczeniami.
Zmarł nagle 13 lutego 1998 r. w Nowym Targu. Został pochowany na cmentarzu w Olkuszu, rodzinnym mieście żony.

</doc>
<doc id="1185140" url="https://pl.wikipedia.org/wiki?curid=1185140" title="Parafia Podwyższenia Krzyża Świętego w Pruszczu Gdańskim">
Parafia Podwyższenia Krzyża Świętego w Pruszczu Gdańskim

Parafia pw. Podwyższenia Krzyża Świętego w Pruszczu Gdańskim znajduje się w dekanacie Pruszcz Gdański w archidiecezji gdańskiej. Została ustanowiona 10 listopada 1980 r. Jej proboszczem jest ks. prałat Stanisław Łada.
Kościół parafialny.
Świątynię wzniesiono około XIV w. w stylu gotyckim. Budynek kościoła jest murowany z cegły, trójnawowy z gwiaździstym sklepieniem. Zachowało się bogate wyposażenie kościoła z bogatym, rzeźbionym z drewna i polichromowanym wyposażeniem, m.in. renesansową amboną z 1578 r., galerią i barokowym prospektem organowym. Na osi głównego wejścia do kościoła znajduje się brama cmentarna wzniesiona w 1648. Po północnej stronie świątyni znajdziemy neogotycką kostnicę z drugiej połowy XIX w. Naprzeciwko kościoła stoi budynek dawnej plebanii wzniesionej w 1755 r., przed którą stoją dwa granitowe słupki w typie gdańskich przedproży z datą 1651.
Kościół parafialny pw. Podwyższenia Krzyża Św., bramą cmentarną oraz terenem przykościelnym wraz z kaplicą przedpogrzebową, murem kościelnym i starodrzewem jest wpisany do rejestru zabytków nieruchomych(wpis do rejestru nr 305 z 13 sierpnia 1962).

</doc>
<doc id="1185141" url="https://pl.wikipedia.org/wiki?curid=1185141" title="Endogeniczne racjonowanie kredytu">
Endogeniczne racjonowanie kredytu

Endogeniczne racjonowanie kredytu – działanie podejmowane przez banki w obliczu ryzyka niewypłacalności kredytobiorcy oraz asymetrii informacji, niezależne od czynników zewnętrznych, takich jak restrykcyjna polityka pieniężna. Kiedy bank stanie wobec nadmiernego popytu na kredyt, zareaguje nie podniesieniem stóp procentowych, lecz udzielaniem kredytu tylko niektórym klientom. Podniesienie stóp mogłoby mieć niekorzystny wpływ na rentowność banku, ponieważ:

</doc>
<doc id="1185142" url="https://pl.wikipedia.org/wiki?curid=1185142" title="Nana (muzyk)">
Nana (muzyk)

Nana Kwame Abrokwa (ur. 5 października 1968 w Akrze w Ghanie) to niemiecki raper i DJ, występujący pod pseudonimem Nana i Darkman. Szczyt jego kariery przypada na drugą połowę lat 90. XX wieku. Jego styl był charakteryzowany jako europejski rap, a teksty mówiły o relacjach z Bogiem, rodziną, a także o rasizmie i holocauście.
Życiorys.
Nana przyjechał do Hamburga wraz z matką i braćmi w wieku 10 lat. Na początku lat 90. zaczyna grać jako DJ w klubach hip-hopowych. Współprodukował i rapował również w kilku piosenkach z DJ-em Davidem Fascherem ("Here We Go", "Make The Crowd Go Wild"), pod pseudonimem MC Africa True.
W 1995 dołączył jako raper do projektu Darkness (Bülent Aris i Toni Cottura) reprezentującego eurodance. Ich piosenka "In My Dreams" stała się przebojem. Nanie nie odpowiadał do końca styl Darkness i grupa rozdzieliła się. Obecny pseudonim – Darkman – pochodzi właśnie z tego okresu.
W 1996 Aris i Cottura założyli wytwórnię Booya Music, do której jako pierwszy artysta dołączył Nana. Pierwszy singel "Darkman" doszedł do pierwszej dziesiątki oficjalnej niemieckiej listy przebojów. Następny utwór – "Lonely" – utrzymywał się na pierwszym miejscu przez kilka tygodni. Album "Nana" wydany w 1997 prezentuje amerykański styl rapu, a na płycie występuje wielu innych członków Booya (m.in. Jan van der Toorn i Alex Prince).
Drugi album – "Father" – został wydany w maju 1998 i zawierał wolniejsze utwory z bardziej osobistymi tekstami.
Pod koniec 1999, Nana wydał singel "I Wanna Fly", który został źle przyjęty, z powodu wzrostu znaczenia hip-hopu w języku niemieckim.
Na początku 2001 roku Nana wydał piosenkę w języku niemieckim "Du wirst sehen". Gest ten nie został doceniony przez międzynarodowych fanów. Singel nie przyjął się i prace nad dwujęzycznym albumem "Global Playa" zostały odwołane na życzenie wydawnictwa płytowego.
Po długiej przerwie, latem 2004, Nana wydał album "All Doors In Flight No. 7" we własnej wytwórni Darkman Records. Album sprzedawany był wyłącznie na stronie internetowej Nany.
Na początku sierpnia 2008 roku wydał podwójny album „12 Y.O.”.
Na swoim koncie ma także dwie role: filmową – „Fernes Land Pa-ish” oraz teatralną, w sztuce „Schattenboxer”. Ponadto przez wiele lat był gospodarzem programu w Radiu NRJ, pracował także w hamburskim oddziale Universal Music oraz wytwórni EMI Music Publishing Germany. Wciąż produkuje i nagrywa muzykę. W swoich tekstach porusza problem relacji człowieka z Bogiem, rodziny oraz takich kontrowersyjnych tematów, jak rasizm i Holocaust.

</doc>
<doc id="1185143" url="https://pl.wikipedia.org/wiki?curid=1185143" title="3 Pułk Artylerii Lekkiej (WP we Francji)">
3 Pułk Artylerii Lekkiej (WP we Francji)

3 Pułk Artylerii Lekkiej (3 pal) – oddział artylerii lekkiej Wojska Polskiego we Francji.
Pułk był formowany od kwietnia 1940 roku w Saint-Malo-de-Beignon, w pobliżu Coëtquidan, w składzie 3 Dywizji Piechoty. 20 czerwca 1940 pułk został rozwiązany. Do Wielkiej Brytanii zostało ewakuowanych 73 oficerów oraz 333 podoficerów i kanonierów. Przez cały okres istnienia jednostka nie otrzymała dział polowych .

</doc>
<doc id="1185146" url="https://pl.wikipedia.org/wiki?curid=1185146" title="Neil Sullivan">
Neil Sullivan

Neil Sullivan (ur. 24 lutego 1970 roku w Sutton) – szkocki piłkarz występujący na pozycji bramkarza. Obecnie gra w Doncaster Rovers.
Kariera klubowa.
Neil Sullivan zawodową karierę rozpoczynał w 1988 roku zespole Wimbledon FC. Miejsce w pierwszym składzie tej drużyny wywalczył sobie jednak dopiero w sezonie 1996/1997, kiedy to wystąpił w 36 spotkaniach. Dla Wimbledonu Szkot rozegrał łącznie 181 ligowych pojedynków. W międzyczasie był wypożyczony do Crystal Palace, w którym jednak tylko raz dostał szansę występu. W 2000 roku Sullivan przeniósł się do Tottenhamu Hotspur, dla którego rozegrał 80 meczów. W sezonie 2003/2004 szkocki zawodnik reprezentował barwy Chelsea, jednak przegrał tam rywalizację o miejsce w składzie z Carlo Cudicinim. W 2004 roku Sullivan trafił do Leeds United. W swoim pierwszym sezonie w tej drużynie został wybrany najlepszym piłkarzem sezonu popularnych "Pawi". Następnie Sullivan dwa razy był wypożyczany do Doncaster Rovers, najpierw w listopadzie 2006 roku, a później lutym 2007 roku. W maju 2007 roku Sullivan po raz trzeci trafił do drużyny "The Mighty Reds", jednak tym razem został do niej sprzedany na stałe.
Kariera reprezentacyjna.
W reprezentacji Szkocji Sullivan zadebiutował w 1997 roku. Następnie Craig Brown powołał go do kadry na Mistrzostwa Świata 1998. Na mundialu tym Szkoci zajęli ostatnie miejsce w swojej grupie i odpadli z turnieju. Na francuskich boiskach pierwszym bramkarzem reprezentacji Szkocji był Jim Leighton, który bronił w każdym z trzech pojedynków. Łącznie dla drużyny narodowej Sullivan rozegrał 28 spotkań, a ostatni występ zanotował w 2003 roku.

</doc>
<doc id="1185147" url="https://pl.wikipedia.org/wiki?curid=1185147" title="Parafia św. Stanisława w Tujsku">
Parafia św. Stanisława w Tujsku

Parafia św. Stanisława w Tujsku – parafia rzymskokatolicka w diecezji elbląskiej.
Erygowana jako parafia Cyganek – Tujsk 2 sierpnia 1972 roku przez biskupa diecezji gdańskiej Lecha Kaczmarka.
Parafia w Tujsku wiąże swoją historię z parafią w pobliskim Cyganku. Powstanie parafii oraz budowę gotyckiego kościoła w Cyganku datuje się na rok 1349. W XIX wieku parafia została zmniejszona – erygowano parafię Przemienienia Pańskiego w Nowym Dworze Gdańskim. Po II wojnie światowej do Tujska oraz Cyganka napłynęła ludność wyznania greckokatolickiego. Dotychczasowa świątynia rzymskokatolicka w Cyganku została przekazana grekokatolikom. W 1957 roku w byłej hali targowej w Tujsku zorganizowano kościół św. Stanisława. Parafię św. Stanisława w Cyganku – Tujsku erygowano 2 sierpnia 1972 roku, a w 1974 roku wydzielono samodzielną jednostkę duszpasterską dla rzymskich katolików w Tujsku. Ostatecznie 21 października 1989 roku biskup gdański Tadeusz Gocłowski erygował parafię św. Stanisława w Tujsku. W latach 1990–1997 wybudowano nowy kościół parafialny, poświęcony 5 maja 1997 roku. Budowę kościoła prowadził obecny proboszcz parafii ks. Zdzisław Berliński. Obok kościoła wybudowana została również Plebania i Kaplica. 
Miejscowości należące do parafii.
Tereny parafii znajdują się w województwie pomorskim, w powiecie nowodworskim, w gminie Stegna.
Grupy parafialne.
Żywy Różaniec, schola, Liturgiczna Służba Ołtarza, Akcja Katolicka

</doc>
<doc id="1185148" url="https://pl.wikipedia.org/wiki?curid=1185148" title="Ostrya">
Ostrya



</doc>
<doc id="1185149" url="https://pl.wikipedia.org/wiki?curid=1185149" title="3 Pułk Artylerii Ciężkiej (PSZ)">
3 Pułk Artylerii Ciężkiej (PSZ)

3 Pułk Artylerii Ciężkiej (3 pac) – oddział artylerii ciężkiej Wojska Polskiego we Francji.
Pułk organizowany był od kwietnia 1940 roku na poligonie Camp de Coëtquidan, jako organiczna jednostka 3 Dywizji Piechoty. W połowie czerwca, w związku z przechodzeniem 3 DP na struktury „dywizji lekkiej”, pułk został rozwiązany.

</doc>
<doc id="1185150" url="https://pl.wikipedia.org/wiki?curid=1185150" title="Władysław Słowański">
Władysław Słowański

Władysław Wawrzyniec Walenty Słowański (ur. 30 maja 1934 w Rybniku, zm. 9 października 1985 w Warszawie) – polski geolog, specjalista geologii czwartorzędu.
Życiorys.
Syn Tomasza Słoniny, prawnika. Maturę zdał w 1952 w Liceum Ogólnokształcącym im. ks. Józefa Poniatowskiego w Warszawie.
Studia odbywał na Wydziale Geologii Uniwersytetu Warszawskiego w latach 1952–1957. Pracę magisterską "Czwartorzęd i Neogen okolic Czarnego Dunajca" przygotował pod kierunkiem prof. Bronisława Halickiego.
Pracował w Instytucie Geologicznym w Warszawie. Wykonywał zdjęcie geologiczne okolic Płocka i Dobrzynia nad Wisłą dla . Brał udział w przygotowaniu . Prowadził też badania różnych problemów geologii czwartorzędu: osadów interglacjalnych Żoliborza, wczesnoholoceńskich osadów jeziornych okolic Brus na Pojezierzu Kaszubskim, tarasów Skrwy, osadów i morfogenezy rynny Wierzbicy pod Płockiem.
W latach 1962–1965 brał udział w Polskiej Ekspedycji Geologicznej w Mongolii, podczas której opracowywał trzeciorzęd i czwartorzęd zachodniej Mongolii. W trakcie prac odkrył dewon w Górach Caban-Szibetu. Za swoją pracę został wyróżniony honorową odznaką miasta Ułangom. W oparciu o materiały zebrane w Mongolii przygotował pod kierunkiem profesora Edwarda Rühle pracę doktorską "Kenozoik dorzecza Czono-Charajch-goł w Kotlinie Wielkich Jezior (zachodnia Mongolia)", opublikowaną w 1976. Doktorat uzyskał w 1973 w Instytucie Geologicznym w Warszawie.
Po powrocie z Mongolii opracował szereg arkuszy : arkusz Pisz w 1969, arkusz Kętrzyn w 1972 oraz arkusze Lidzbark Warmiński i Olsztyn w 1976. Prace te zaowocowały również wieloma publikacjami omawiającymi osady czwartorzędowe i ich podłoże z Pojezierza Mazurskiego. W. Słowański był też współautorem instrukcji do seryjnych map geologicznych Polski takich, jak "Mapa geologiczna Polski w skali 1:200 000" i "Szczegółowa mapa geologiczna Polski w skali 1:50 000". W sumie jego dorobek naukowy obejmuje 50 publikacji (w tym kilkanaście map) oraz ponad 70 opracowań archiwalnych.
W 1973 Słowański objął funkcję kierownika Pracowni Szczegółowych Zdjęć Geologicznych w Zakładzie Zdjęć Geologicznych Niżu Instytutu Geologicznego, a w 1974 został kierownikiem tego Zakładu. W 1978 został członkiem Komitetu Badań Czwartorzędu Polskiej Akademii Nauk. Objął także obowiązki głównego koordynatora ds. "Szczegółowej mapy geologicznej Polski w skali 1:50 000".
Został pochowany na nowym cmentarzu na Służewie przy ul. Wałbrzyskiej.
Odznaczenia.
Za swoje osiągnięcia został odznaczony Odznaką Honorową miasta Ułangom w Mongolii, Złotym Krzyżem Zasługi, Medalem 40-lecia Polski Ludowej, Złotą Odznaką "Zasłużony dla polskiej geologii", odznaką "Zasłużony Pracownik Instytutu Geologicznego", wyróżnieniem "Mistrz Techniki – Warszawa 1969" oraz srebrną odznaką "Za zasługi dla Warszawy" (1976).

</doc>
<doc id="1185151" url="https://pl.wikipedia.org/wiki?curid=1185151" title="Edward Zacher">
Edward Zacher

Edward Zacher (ur. 24 października 1903 w Jaworznie, zm. 13 lutego 1987 w Wadowicach) – doktor, polski duchowny katolicki, protonotariusz apostolski (infułat), kapłan archidiecezji krakowskiej.
Święcenia kapłańskie otrzymał 25 września 1927 z rąk arcybiskupa Adama Stefana Sapiehy. Następnie kontynuował studia w Rzymie, gdzie uzyskał tytuł doktora teologii dogmatycznej.
Praca duszpasterska.
W latach 1929–1932 katecheta w Zakopanem.
Wadowice – papieski katecheta.
W latach 1932–1939, 1945–1955 oraz 1957–1960 katecheta w Gimnazjum im. Marcina Wadowity w Wadowicach. Od 1933 nauczyciel religii Karola Wojtyły, późniejszego papieża Jana Pawła II. W okresie międzywojennym prefekt Sodalicji Mariańskiej.
Od 15 września 1940 do 3 maja 1945 wikariusz parafii Ofiarowania NMP w Wadowicach.
Od 6 marca 1963 administrator parafii Ofiarowania NMP w Wadowicach. Zastąpił na stanowisku proboszcza parafii zmarłego 23 lutego 1963 księdza prałata Leonarda Prochownika.
Od 8 września 1965 do 25 czerwca 1984 proboszcz parafii Ofiarowania NMP w Wadowicach.
W 1976 rozpoczął zewnętrzny remont kościoła. Usunięto stary zabrudzony tynk, uzupełniono ubytki. Ściany pomalowano na kolor piaskowy, a wypukłe elementy architektoniczne na biało.
17 października 1978 po powołaniu Karola kardynała Wojtyły na Stolicę Piotrową wpisał do księgi parafialnej ("Liber natorum") historyczne słowa: "„Dnia 16 października 1978 r. wybrany został najwyższym kapłanem i przyjął imię Jana Pawła II”". Zdarzenie to sfotografował, jeden z najbardziej cenionych fotoreporterów europejskich, Chris Niedenthal.
7 czerwca 1979 gościł w Wadowicach papieża Jana Pawła II – odwiedzającego po raz pierwszy, jako głowa Kościoła, swoje rodzinne miasto.
Współzałożyciel muzeum biograficznego papieża Jana Pawła II mieszczącego się w jego domu rodzinnym w Wadowicach. Muzeum zostało otwarte 18 maja 1984 w 64. rocznicę urodzin Jana Pawła II. Nosiło ono nazwę Dom Rodzinny Ojca Świętego Jana Pawła II w Wadowicach.
Pełnił również funkcję dziekana dekanatu Wadowice – Północ.

</doc>
<doc id="1185157" url="https://pl.wikipedia.org/wiki?curid=1185157" title="FSSPV">
FSSPV



</doc>
<doc id="1185158" url="https://pl.wikipedia.org/wiki?curid=1185158" title="Test Mennella">
Test Mennella

Test Mennella (ang. Mennell's test) – badanie, które wykonuje się, jeśli test Patricka da wynik dodatni, żeby stwierdzić, czy zmiany chorobowe występują w stawie biodrowym, czy w stawie krzyżowo-biodrowym.
Podczas testu badany leży na brzuchu. Jeśli badany jest lewy staw krzyżowo-biodrowy, badający fiksuje lewą ręką kość krzyżową pacjenta, a prawą ręką obejmuje wyprostowaną i leżącą lewą nogę oraz wykonuje przeprost w stawie biodrowym. O dodatnim objawie testu świadczy ból w okolicy stawu krzyżowo-biodrowego. Dodatni objaw testu Patricka, przy ujemnym testu Mennella świadczy o zaburzeniach w stawie biodrowym, a objawy dodatnie w obu testach – o zaburzeniach w obrębie stawu krzyżowo-biodrowego.

</doc>
<doc id="1185160" url="https://pl.wikipedia.org/wiki?curid=1185160" title="Carl Mainka">
Carl Mainka

Carl Mainka (ur. 31 stycznia 1874 w Opolu, zm. 25 grudnia 1943 w Raciborzu) – niemiecki geofizyk i sejsmolog, wykładowca uniwersytetów w Strasburgu i Getyndze. Budowniczy stacji sejsmicznej w Raciborzu, którą wyposażył w aparaturę własnej konstrukcji, oraz pierwszej w Europie sieci obserwatoriów sejsmicznych działającej na Górnym Śląsku.

</doc>
<doc id="1185161" url="https://pl.wikipedia.org/wiki?curid=1185161" title="Syndrom weimarski">
Syndrom weimarski

Syndrom Weimarski – pojęcie używane do określenia paraliżu i samodestrukcji systemu demokracji parlamentarnej. Cechują go m.in.:
Występowanie syndromu weimarskiego często zwiastuje upadek demokracji i ustanowienie reżimu autorytarnego lub totalitarnego.
Nazwa pochodzi od niemieckiej Republiki Weimarskiej (1918–1933), której końcowy okres istnienia stanowi klasyczny przykład rozkładu systemu pluralistycznego. Narastający kryzys gospodarczy, słabość i bezsilność partii demokratycznych oraz rosnące znaczenie partii totalitarnych (komunistów i narodowych socjalistów) doprowadziły w roku 1933 do „zagarnięcia władzy” przez Adolfa Hitlera. 

</doc>
<doc id="1185162" url="https://pl.wikipedia.org/wiki?curid=1185162" title="Wojciech Maksymilian Adamski">
Wojciech Maksymilian Adamski

Wojciech Maksymilian Adamski (ur. 21 listopada 1796 w Poznaniu, zm. 8 lutego 1841) – polski lekarz, botanik.
Urodził się w Poznaniu 21 listopada w rodzinie mieszczańskiej Konrada i Agaty z domu Cichowicz. W domu swojego stryja ks. Mikołaja proboszcza w Łubowie k. Gniezna pobierał początkowe nauki, a od 1811 uczęszczał do gimnazjum Marii Magdaleny w Poznaniu, gdzie w 1817 zdał maturę. W roku 1818 po ukończeniu szkoły rozpoczął studia w Poznaniu, gdzie początkowo studiował filozofię. Następnie w latach 1819–1923 studiował medycynę na Uniwersytecie w Wiedniu, po czym przeprowadził się do Wrocławia, gdzie od 1824 kontynuował studia medyczne, m.in. pod kierunkiem profesorów: Jana Evangelisty Purkyniego (fizjologię) i Ludolpha Christiana Treviranusa (botanika).
W roku 1825 uzyskał tytuł dr medycyny i chirurgii po przedstawieniu rozprawy „Dissertalio inauguralis sistens prodromum historiae rei herbariae in Polonia, a suis initiis usąue ad nostra tempera”. Od 1826 pracował jako lekarz w Kościanie w województwie wielkopolskim, gdzie prowadził rozległą praktykę lekarską. W 1826 z największym autorytetem lekarskim owych czasów, internistą Christophem Wilhelmem Hufelandem nawiązał w Berlinie osobisty kontakt. Przyjaźnił się również ze swoim kolegą szkolnym K. Marcinkowskim. W wolnym czasie wyjeżdżał na wycieczki botaniczne i zbierał rośliny do przyszłej pracy naukowej pt. „Flora Wielkiego Księstwa Poznańskiego”, którą pozostawił w rękopisie. Zdecydował się w 1828 na odcinkowe ogłaszanie zebranych materiałów w formie kalendarza florystycznego w polskiej edycji „Gazety Wielkiego Księstwa Poznańskiego” (od maja do września, nr 40-94, z przerwami). 174 gatunki objęły wymienione tam rośliny, zebrane głównie w okolicach Kościana, Gostynia, Poznania i Śremu. Opublikowane fragmenty pracy były zupełnie nieznane do 1896, kiedy to zostały ogłoszone w oddzielnej publikacji Bolesława Erzepkiego.
Adamskiego do przerwania praktyki lekarskiej i pracy naukowej zmusiła nieuleczalna choroba. Przewieziony został w 1838 do Zakładu Psychiatrycznego w Owińskach, gdzie zmarł 8 lutego 1841.
Był żonaty z Urszulą Przeszkodzińską i miał 3 synów: Władysława (ur. 1826) i Włodzimierza Wojciecha (ur. 1827) – zmarły jako dzieci oraz Kazimierza Stanisława (ur. 1829) .

</doc>
<doc id="1185165" url="https://pl.wikipedia.org/wiki?curid=1185165" title="Handsworth">
Handsworth



</doc>
<doc id="1185169" url="https://pl.wikipedia.org/wiki?curid=1185169" title="Acie Law">
Acie Law

Acie Law IV (ur. 25 stycznia 1985 w Dallas) – amerykański koszykarz, występujący na pozycji rozgrywającego, po zakończeniu kariery zawodniczej trener koszykarski.
NBA.
W 2007 Acie Law został wybrany z 11. numerem draftu NBA do drużyny Atlanta Hawks. W meczach przedsezonowych Law zdobył 35 punktów w 4 meczach, jednak grał na niskiej skuteczności z gry, 7 razy rzucał za trzy, jednak każdy rzut był niecelny. Swój debiut w sezonie zasadniczym NBA to mecz przeciwko Dallas Mavericks w którym zagrał przez 14 minut i zaliczył 8 punktów. Ten mecz przeszedł do historii, ponieważ Atlanta, która w zeszłym sezonie nie weszła do play-offs pokonała najlepsza drużynę sezonu.

</doc>
<doc id="1185172" url="https://pl.wikipedia.org/wiki?curid=1185172" title="4 Pułk Artylerii Ciężkiej (WP we Francji)">
4 Pułk Artylerii Ciężkiej (WP we Francji)

4 Pułk Artylerii Ciężkiej (4 pac) – oddział artylerii ciężkiej Wojska Polskiego we Francji.
Pułk był formowany od kwietnia 1940 roku, w rejonie Coëtquidan, w składzie 4 Dywizji Piechoty. Oficerowie pochodzili ze zgrupowania w Les Sables-d’Olonne oraz Ośrodka Wyszkolenia Artylerii w La Roche-sur-Yon. W połowie czerwca, w związku z przechodzeniem 4 DP na struktury „dywizji lekkiej” pułk został rozwiązany, a żołnierzy wcieleni do 4 pal.

</doc>
<doc id="1185173" url="https://pl.wikipedia.org/wiki?curid=1185173" title="Kraj koronny">
Kraj koronny

Kraj koronny (niem. "Kronland") – terytorium składowe Cesarstwa Austrii w latach 1849–1867 i austriackiej części Austro-Węgier w latach 1867–1918. Głową kraju koronnego był cesarz, w którego imieniu działał "Landeshauptmann" (starosta krajowy) albo "Statthalter" (namiestnik).
Oficjalna nazwa „kraj koronny” pojawiła się po reformach w 1849 r., jednak poszczególne obszary, które nazwano krajami koronnymi, stanowiły części składowe monarchii habsburskiej znacznie wcześniej. Kraje koronne były w zasadzie tylko okręgami centralnej administracji cesarskiej, pozbawionymi (z pewnymi wyjątkami) autonomii. Nie były natomiast częściami składowymi federacji (państwami składowymi Austro-Węgier były Cesarstwo Austrii i Królestwo Węgier). Nie były również okręgami narodowościowymi. Tym niemniej kraje koronne z reguły miały własną tożsamość, wynikającą z wielowiekowej historii. Większość z nich stanowi do dziś odrębne regiony kulturowe i historyczne.
Administracja kraju koronnego była dwutorowa – centralna, wykonywana przez namiestnictwo ("Statthalterei" / "Landeshauptmannschaft") i lokalna, wykonywana przez wydział krajowy ("Landesausschuss"; w Bukowinie i na Śląsku Prezydium Krajowe). Przedstawicielstwem ludności był sejm krajowy ("Landtag"). Zakres samorządu kraju koronnego był wąski i kompetencje organów samorządowych zdecydowanie ustępowały kompetencjom władzy centralnej.
Vorarlberg i Tyrol były zarządzane przez tego samego namiestnika, choć stanowiły odrębne kraje koronne. Podobnie Triest, Istria oraz Gorycja i Gradyska, które do celów administracyjnych łączono zazwyczaj w jeden kraj – Pobrzeże.

</doc>
<doc id="1185174" url="https://pl.wikipedia.org/wiki?curid=1185174" title="Ksenolityt">
Ksenolityt

Ksenolityt – skała, która powstała w wyniku asymilacji ksenolitów, przy czym zachowane zostały ich szczątki.

</doc>
<doc id="1185180" url="https://pl.wikipedia.org/wiki?curid=1185180" title="Objaw Derbolowsky’ego">
Objaw Derbolowsky’ego

Objaw Derbolowsky'ego – zablokowanie stawu krzyżowo-biodrowego oraz zaburzenie ruchu miednicy między kością krzyżową a biodrową.
Opis badania.
Badany leży tyłem. Badający obejmuje dalsze końce podudzi, wyczuwając kciukami kostki przyśrodkowe oraz ocenia na podstawie pozycji kciuka wzajemną wysokość i rotację kostek przyśrodkowych. Badanego prosi się o przyjęcie pozycji siedzącej, pomagając mu w tym ruchu lub pozwalając na podpieranie się rękami przy podnoszeniu. O objawie Derbolowsky'ego świadczy pozorne wydłużenie jednej nogi podczas podnoszenia (zaburzenia występują po stronie wydłużonej kończyny). W pozycji leżącej noga ta staje się pozornie krótsza lub długości obu kończyn wyrównują się.

</doc>
<doc id="1185181" url="https://pl.wikipedia.org/wiki?curid=1185181" title="Teoria interesów grupowych">
Teoria interesów grupowych

Teoria interesów grupowych "(interest group theory)" lub teoria podporządkowania interesom prywatnym "(capture theory)" ma swoje korzenie w marksowskiej tezie o podporządkowaniu instytucji społecznych interesom klasy kapitalistów. Rozwinięcie teorii nastąpiło w okresie powojennym przez szkołę wyboru publicznego (public choice school) zapoczątkowana przez prace Downsa (1957), Olsona (1965) oraz Buchanana i Tullocka (1962). Zgodnie z teorią interesów grupowych działania państwa są wypadkową interesów poszczególnych jednostek czy grup. Nazwa teorii ma podkreślać fakt, iż politycy, którzy powinni być promotorami dobra publicznego niejednokrotnie poddają się naciskom, stawiając je na dalszym planie.
Poszczególne grupy przyjmują zatem w tej teorii postać podmiotów społecznych, starających się poprzez swoje organizacje (np. związki zawodowe, partie polityczne itp.) zapewnić sobie korzystną z własnego punktu widzenia interwencję państwa.
Każda z tych grup może próbować wywierać wpływ na działania państwa w różnym zakresie:
Sposoby wpływania grup na władze państwowe.
Grupy mogą wpływać na władze państwowe na wiele sposobów, takich jak "sprzedawanie" głosów, osobiste związki z politykami, promowanie swoich celów w publicznych kampaniach, uciekanie się do korupcji, oferowanie politykom i urzędnikom państwowym lukratywnych posad po zakończeniu służby publicznej.
Teoria wyboru publicznego i nurt chicagowski.
Wyróżnionych zostało wiele teorii interesów grupowych. Za najważniejsze uważa się: teorię wyboru publicznego i nurt chicagowski. Teorie te nie wywodzą się jednak z nauk politycznych, ani z marksizmu. Ponadto, mimo wielu podobieństw do teorii interesów grupowych, posługują się one różną metodologią i innymi sposobami modelowania. Z tego względu należy je uznać, za zupełnie odrębne nurty we współczesnej ekonomii.

</doc>
<doc id="1185183" url="https://pl.wikipedia.org/wiki?curid=1185183" title="Model wzrostu Harroda-Domara">
Model wzrostu Harroda-Domara

Model wzrostu Harroda-Domara to model wzrostu gospodarczego stosowany w ekonomii rozwoju wyjaśniający wzrost tempa rozwoju gospodarczego zależny od poziomu oszczędności i produktywności kapitału. Sugeruje to, iż nie ma dla gospodarki naturalnych powodów do zrównoważonego wzrostu gospodarczego.
Model został opracowany przez ekonomistów Roya Harroda w 1939 roku i Evseya Domara w 1946 roku.
Model wzrostu Harroda-Domara jest prekursorem modelu wzrostu Solowa.
Model ten uzależnia stopę wzrostu dochodu narodowego od stopy oszczędzania i wielkości współczynnika kapitałowego (kapitałochłonności). Im wyższa jest stopa oszczędności, tym większe inwestycje, a zatem szybszy wzrost gospodarczy. Natomiast zwiększenie liczby zainwestowanych jednostek kapitału w celu wytworzenia dodatkowej jednostki dochodu narodowego powoduje spadek tempa wzrostu gospodarczego.
Przegląd.
Zgodnie z tym modelem, funkcjonują trzy koncepcje wzrostu:
Dowód matematyczny.
Niech Y reprezentuje stan wyjściowy, czyli dochód, K będzie równe poziomowi kapitału. S oznacza całkowite oszczędności (małe) s jest stopą oszczędności, I jest inwestycją. δ oznacza stawkę amortyzacji kapitału zakładowego. Model Harroda-Domara zakłada "a priori" następujące wyliczenia:
Uzyskanie wzrostu poziomu produkcji:
Alternatywnym (i być może prostszym) rozwiązaniem jest jak pokazuje, z kropek (na przykład, formula_8) oznaczający procentowy wzrost stawki.
Po pierwsze, założenia (1)-(3)sugerują, że produkcja i kapitał są związane liniowo (dla zaawansowanych czytelników z ekonomii proporcjonalność ta zakłada elastyczność kapitału produkcji równy jedności). Założenia te generują równe stopy wzrostu między dwoma zmiennymi. Oznacza to, że
Ponieważ produkt marginalny kapitału, c jest stałą, mamy
Następnie, z założenia (4) i (5), możemy znaleźć tempo wzrostu kapitału, jak
Sumując, stopa oszczędności razy krańcowa produktywność kapitału minus stawka amortyzacji jest równa tempu wzrostu produkcji. Zwiększenie stopy oszczędności, krańcowej produktywności kapitału, lub zmniejszenie amortyzacji zwiększy tempo wzrostu produkcji.
Są to wytyczne do osiągnięcia wzrostu gospodarczego w modelu Harroda-Domara.
Wnioski.
Chociaż model Harroda-Domara został pierwotnie stworzony w celu analizy cyklu koniunkturalnego, to później został dostosowany do wyjaśnienia wzrostu gospodarczego. Wzrost gospodarczy zależy od ilości pracy i kapitału. Więcej inwestycji prowadzi do akumulacji kapitału, który generuje wzrost gospodarczy. Model opisuje problemy krajów słabiej rozwiniętych gospodarczo. Kraje najsłabiej rozwinięte nie mają wystarczających dochodów, aby umożliwić średnie wysokie stopy oszczędności, a więc akumulacji kapitału poprzez inwestycje jest na bardzo niskim poziomie.
Model zakłada, że wzrost gospodarczy zależy od polityki na rzecz zwiększenia inwestycji, poprzez zwiększenie oszczędności, a przy użyciu tego typu inwestycji w bardziej efektywny sposób poprzez postęp technologiczny.
Model dochodzi do wniosku, że gospodarka nie znajduje pełnego zatrudnienia i stabilne naturalne stopy wzrostu są podobne do przekonań keynesistów.

</doc>
<doc id="1185186" url="https://pl.wikipedia.org/wiki?curid=1185186" title="4 Pułk Artylerii Lekkiej (WP we Francji)">
4 Pułk Artylerii Lekkiej (WP we Francji)

4 Pułk Artylerii Lekkiej (4 pal) – oddział artylerii lekkiej Wojska Polskiego we Francji.
Pułk był formowany od kwietnia 1940 roku Ośrodku Wyszkolenia Artylerii w La Roche-sur-Yon, a od maja w rejonie Parthenay, w składzie 4 Dywizji Piechoty. W połowie czerwca zlikwidowano 4 pac i stanowisko dowódcy artylerii dywizji. Wówczas dowodzenie 4 pal objął płk Odzierzyński, a dowódcami dywizjonów zostali dotychczasowi dowódcy pułków artylerii. Jednostka nie osiągnęła gotowości bojowej. W czerwcu 1940 roku jej kadry ewakuowane zostały do Wielkiej Brytanii.

</doc>
<doc id="1185190" url="https://pl.wikipedia.org/wiki?curid=1185190" title="Teoria naturalnej stagnacji">
Teoria naturalnej stagnacji

Teoria naturalnej stagnacji – opracowana na przełomie XIX i XX wieku przez Alvina H. Hansena i B. Higginsa, na podstawie obserwacji gospodarki Stanów Zjednoczonych. Koncepcja ta zmierza do wyjaśnienia przyczyn zahamowania wzrostu gospodarczego w krajach wysoko rozwiniętych. Teoretycy stawiają tezę, że kraje te osiągnęły poziom „dojrzałości gospodarczej” i wobec tego ich wzrost gospodarczy będzie wolniejszy niż dotychczas. Poza tym zidentyfikowali determinanty obniżenia tempa wzrostu gospodarczego.

</doc>
<doc id="1185191" url="https://pl.wikipedia.org/wiki?curid=1185191" title="Madonna z Dzieciątkiem (rzeźba Wita Stwosza)">
Madonna z Dzieciątkiem (rzeźba Wita Stwosza)

Madonna z Dzieciątkiem, w literaturze znana również pod nazwą "Madonna londyńska" – przykład małej rzeźby figuralnej z okresu późnego gotyku. Wykonana została przez Wita Stwosza, obecnie znajduje się w zbiorach Muzeum Wiktorii i Alberta w Londynie.
Madonna londyńska.
Niewielka (wysokość 35 cm.), pełnoplastyczna figura wykonana jest z drzewa bukszpanowego. Figura przedstawia Maryję trzymającą w rękach małego Jezusa, od strony ikonograficznej rzeźba reprezentuje znany już we wczesnym gotyku typ Madonny z Dzieciątkiem. Ukazana w pełnej elegancji Maryja zwraca się z uśmiechem do widza. Gest i mimikę Marii powtarza Dzieciątko o okrągłej główce i wysokim czole. Swobodna poza – lekki kontrapost oraz widoczna w górnej partii suknia o linearnym modelunku – jest skontrastowana połami płaszcza pełnym meandrycznych układów fałd. Płaszcz stanowi swojego rodzaju przestrzenną opokę, która jest kontrastem dla zwartego korpusu figury. Figura nie jest polichromowana, co było częstym zjawiskiem w rzeźbie późnego gotyku, szczególnie na terenach Górnej Nadrenii, Szwabii i Frankonii. W rzeźbie londyńskiej czytelna jest kontynuacja stylu charakterystycznego dla rzeźby Marii z kościoła św. Sebalda w Norymberdze (układ szat) oraz rysunków artysty, m.in. pochodzącego z berlińskiej kolekcji rysunków i grafik (niem. "Kupferstichkabinett") "Ofiarowania Świątyni" (twarz Marii). Dzieło to powstało przed rokiem 1513, kiedy to Stwosz zmienił styl draperii.
Wit Stwosz znany jest przede wszystkim z rzeźby monumentalnej, natomiast w jego "oeuvre" można znaleźć kilka przykładów małej rzeźby, którą stanowią niewielkie figury, przenośne ołtarze i inne przedmioty, wykonywane głównie z twardego drewna (np. z gruszy, orzechu, bukszpanu ), głównie na potrzeby powszechnej w wiekach średnich prywatnej dewocji.
O tym, że Stwosz trudnił się małą rzeźbą, mówią źródła, przede wszystkim testament artysty, oraz relacje o życiu Stwosza napisane przez Johanna Neudörfera. Dzieła drobnej rzeźby oraz sztychy (np. "Wskrzeszenie Łazarza") artysta sprzedawał na swoim straganie położonym przy norymberskim rynku, obok kościoła Najświętszej Panny Marii, ponadto dzieła swoje sprzedawał na rynkach w Nördlingen czy Frankfurcie nad Menem.
Madonna z Colmaru.
W zbiorach paryskiego Luwru znajduje się pochodząca z Colmaru na Alzacji, niemal bliźniacza figura Madonny z Dzieciątkiem. Zmieniona została poza Marii oraz sposób traktowania szat. Zasadniczy element kompozycji tworzą niemal parawanowo zasłaniające poły draperii o spływających promieniście fałdach, które potęgują amorficzną całość.
Pozostałe dzieła.
Oprócz figurek Madonny z Dzieciątkiem małą rzeźbę okresu norymberskiego reprezentują: znajdująca się w Museum of Art w Cleveland "Maria spod krzyża", "Dzieciątko Jezus" ze zbiorów berlińskich oraz nacechowany czystością bryły i daleko idącym uproszczeniem datowany na rok 1507 niewielki wizerunek św. Wita w kociołku (Norymberga, Niemieckie Muzeum Narodowe (niem. "Germanisches Nationalesmuseum")), który od strony treściowej nawiązuje do śmierci męczennika. Trójnożny baniasty kocioł został tu przedstawiony wyłącznie w celu identyfikacji świętego, który ma ręce złożone w geście modlitewnym, a na twarzy zgoła nie ma uczucia cierpienia.

</doc>
<doc id="1185197" url="https://pl.wikipedia.org/wiki?curid=1185197" title="Madonna londyńska">
Madonna londyńska



</doc>
<doc id="1185198" url="https://pl.wikipedia.org/wiki?curid=1185198" title="Test Lasègue'a">
Test Lasègue'a



</doc>
<doc id="1185199" url="https://pl.wikipedia.org/wiki?curid=1185199" title="Sun Yue (koszykarz)">
Sun Yue (koszykarz)

Sun Yue (chin. trad. 孫悅, chin. upr. 孙悦, pinyin "Sūn Yuè"; ur. 6 listopada 1985 w Hebei) – chiński koszykarz, były zawodnik Los Angeles Lakers, mistrz NBA z 2009, obecnie zawodnik Beijing Royal Fighters.
NBA.
w 2007 roku Sun został wybrany z 40. numerem draftu przez Los Angeles Lakers, jednak amerykańska drużyna nie podpisała od razu z nim kontraktu i odesłała go do Chin by ten dalej się szkolił, grając w klubie Beijing Aoshen. Kontrakt podpisano dopiero w sierpniu 2008 r., a zadebiutował w lidze w grudniu tego roku.
Reprezentacja Chin.
Sun reprezentował swój kraj podczas Mistrzostw Świata w Koszykówce w 2006, gdzie Chiny zajęły 15 miejsce.

</doc>
<doc id="1185201" url="https://pl.wikipedia.org/wiki?curid=1185201" title="Samak Sundaravej">
Samak Sundaravej

Samak Sundaravej (wym. "sa mak sun to:n vét"; ur. 13 czerwca 1935, zm. 24 listopada 2009) – tajski polityk, lider Partii Władzy Ludu ("Palang Prachachon") od 24 sierpnia 2007. Premier Tajlandii od 28 stycznia do 9 września 2008, usunięty z urzędu przez Sąd Konstytucyjny za naruszenie przepisów konstytucji.
Młodość i rodzina.
Samak urodził się w Bangkoku. Miał pięcioro rodzeństwa. Uczył się w St. Gabriel College oraz w Assumption Commercial College. Studiował na Uniwersytecie Thammasat oraz Uniwersytecie Chulalongkorn.
Samak Sundaravej był żonaty z Khunying Surat Sundaravej, doradcą finansowym. Miał dwoje dzieci.
Lider partii i premier.
30 maja 2007 nakazem Sądu Najwyższego partia byłego premiera Thaksina Shinawatry Thai Rak Thai, została rozwiązana i wykluczona z uczestnictwa w nadchodzących wyborach. 29 lipca 2007 część dawnych działaczy tej partii postanowiło ubiegać się o mandat parlamentarny pod szyldem nowej partii i w tym celu powołało do życia nowe ugrupowanie, Partia Władzy Ludu (PPP, "Palang Prachachan").
24 sierpnia 2007 Samak Sundaravej został wybrany liderem nowej partii. W wyborach parlamentarnych 23 grudnia 2007 partia "Palang Prachachan" odniosła zwycięstwo, zdobywając 228 miejsc w 480-osobowym parlamencie. Jego partia utworzyła koalicję z pięcioma mniejszymi ugrupowaniami. 28 stycznia 2008 parlament powołał go na stanowisko szefa rządu. 6 lutego 2008 zaprzysiężony został gabinet, w którym Sundarvej objął tekę ministra obrony.
18 czerwca 2008 opozycyjna Partia Demokratyczna wysunęła wotum nieufności wobec premiera i 7 ministrom. 27 czerwca 2008 parlament większością głosów zdołał odrzucić wotum nieufności.
8 lipca 2008 rząd Sundaraveja znalazł się ponownie w kryzysie po tym, jak Sąd Konstytucyjny orzekł, iż minister spraw zewnętrznych Noppadom Pattama, złamał konstytucję z powodu nieuzyskania zgody parlamentu przed podpisaniem porozumienia z Kambodżą. Pattama podpisał w czerwcu 2008 porozumienie, w którym poparł władze Kambodży we wpisaniu przygranicznej świątyni Preah Vihear na Listę światowego dziedzictwa UNESCO. Świątynia ta od lat pozostaje obiektem sporów między Tajlandią a Kambodżą, do której prawnie przynależy.
Kryzys polityczny 2008 i rezygnacja.
26 sierpnia 2008 na masową skalę rozpoczęły się w Bangkoku protesty uliczne, którym przewodził Sojusz Ludowy na rzecz Demokracji (PAD, "People's Alliance for Democracy"). Protestujący domagali się ustąpienia premiera Sundaraveja z urzędu. Otoczyli siedzibę rządu oraz zablokowali główne lotniska w kraju. 28 sierpnia 2008 Samak Sundaravej zobowiązał się do nieużywania siły wobec protestantów, a dwa później po spotkaniu z królem Bhumibolem Adulyadejem wykluczył możliwość swojej rezygnacji.
1 września 2008 w nocnych zamieszkach między grupami zwolenników i przeciwników rządu zginęła jedna osoba. 2 września 2008 rząd ogłosił stan wyjątkowy, który zakazywał publicznych zgromadzeń. Nie przerwało to jednak protestów. 4 września 2008 Sundaravej w odpowiedzi na protesty zaproponował zorganizowanie narodowego referendum na temat dymisji rządu i rozwiązania parlamentu.
9 września 2008 Sąd Konstytucyjny stwierdził złamanie przez Sundaraveja art. 267 konstytucji, który zabrania uzyskiwania przez premiera dodatkowych dochodów ze źródeł prywatnych. Samak Sundaravej przez siedem lat był zatrudniony i występował w kulinarnym "show" telewizyjnym "Tasting and Grumbling" w telewizji "Thailand ITV". Po objęciu urzędu premiera pracował w programie jeszcze przez dwa miesiące, co stanowiło naruszenie prawa. Sąd nakazał natychmiastową rezygnację premiera z zajmowanego urzędu, nie zabronił jednak objęcia tej funkcji ponownie w przyszłości. Tego samego dnia pełniącym obowiązki premiera został wicepremier Somchai Wongsawat.
11 września 2008 Partia Władzy Ludu (PPP) postanowiła przywrócić władzę swojego lidera. Propozycji tej sprzeciwili się jednak koalicjanci PPP oraz część jej własnych członków. 12 września 2008 parlament Tajlandii nie zdołał wybrać nowego szefa rządu z powodu bojkotu jego sesji i braku wymaganego kworum. Tego samego dnia Sundaravej w porozumieniu z partią PPP zrezygnował z ponownego ubiegania się o urząd premiera. 15 września 2008 Partia Władzy Ludu nowym kandydatem do stanowiska premiera mianowała Somchaia Wongsawata, który dwa dni później uzyskał akceptację parlamentu.
24 listopada 2009 Samak Sundaravej zmarł w szpitalu w Bangkoku. Przez rok zmagał się z nowotworem wątroby.

</doc>
<doc id="1185202" url="https://pl.wikipedia.org/wiki?curid=1185202" title="Teoria „startu” do samoczynnego wzrostu">
Teoria „startu” do samoczynnego wzrostu

Teoria „startu” do samoczynnego wzrostu (take-off) została opracowana przez Walta Rostowa. Wyszedł on z założenia, że determinantem rozwoju gospodarczego jest dynamika społeczeństwa, jego predyspozycje do dokonywania zmian technicznych i gospodarczych oraz polityka ekonomiczna państwa. Przyjmując kryterium stopnia technicznego wyposażenia produkcji, poziomu produkcji i konsumpcji oraz stopnia akumulacji wyróżnił 5 stadiów rozwoju państwa:

</doc>
<doc id="1185206" url="https://pl.wikipedia.org/wiki?curid=1185206" title="Błędne koło ubóstwa">
Błędne koło ubóstwa

 
Błędne koło ubóstwa – wysoki wzrost gospodarczy przy niskim poziomie PKB per capita determinuje wzrost rodności, te zaś obniżają poziom kapitału ludzkiego, co ogranicza w przyszłości stopę wzrostu gospodarczego i utrwala ubóstwo. Jest zagrożeniem w dużych krajach rozwijających się – Indie, Tajlandia itp. W krajach tych występuje wysoki PKB ogółem oraz duża liczba mieszkańców, co indukuje spadek PKB per capita.
Alternatywnie przez błędne koło ubóstwa rozumie się „zespół czynników lub
zdarzeń powodujących, że w braku zewnętrznych działań istnieje wysokie
prawdopodobieństwo utrzymywania się ubóstwa”.

</doc>
<doc id="1185207" url="https://pl.wikipedia.org/wiki?curid=1185207" title="ǅ">
ǅ



</doc>
<doc id="1185210" url="https://pl.wikipedia.org/wiki?curid=1185210" title="Podatkowa księga przychodów i rozchodów">
Podatkowa księga przychodów i rozchodów

Podatkowa księga przychodów i rozchodów – urządzenie księgowe służące do bieżącej ewidencji zaszłości (operacji gospodarczych) w uproszczonej formie, tzn. w systemie księgowości pojedynczej.
Zasady działania.
Księgę zakłada sam podatnik, według wzoru określonego w załączniku do rozporządzenia ministra finansów w sprawie prowadzenia rozchodów i przychodów ( z późniejszymi zmianami.). 
Prowadząc Księgę przychodów i rozchodów (KPiR) przedsiębiorca może wybrać metody rozliczania podatku dochodowego a zatem zasad dokonywania wpisu do KPiR. Rozróżnić można dwie metody: kasową (uproszczoną) i memoriałową.
W metodzie kasowej przychody ujmowane są w KPiR według daty sprzedaży. Koszty księgowane są w KPiR w dacie ich poniesienia, niezależnie czy dotyczą bieżącego roku czy przyszłego. Metoda ta nie wymaga dzielenia kosztów na pośrednie i bezpośrednie oraz przyporządkowywania do konkretnych przychodów.
Wyjątek stanowią m.in. koszty związane z:
Wyżej wymienione koszty księguje się zgodnie z faktyczną datą poniesienia. 
W metodzie memoriałowej przychody ujmowane są w KPiR według daty sprzedaży. Koszty księgowane są w KPiR w okresie, które dotyczą. Koszty te mogą przekraczać okres roku podatkowego (np. polisa ubezpieczeniowa), dlatego też należy je proporcjonalnie przyporządkować do każdego okresu podatkowego. W metodzie memoriałowej koszty musimy dzielić na:
Wyjątkiem od metody memoriałowej są m.in. koszty związane z:
Wyżej wymienione koszty ujmuje się w KPiR zgodnie z faktyczną data poniesienia.
Wybór metody ewidencjonowania kosztów uzyskania przychodów w KPiR pozostaje w gestii podatnika, ale zasady obowiązujące w ramach wybranej metody należy stosować konsekwentnie przez cały rok podatkowy. W trakcie roku podatkowego nie można zmieniać metody ewidencji kosztów. Przyjmuje się natomiast, że zmiany metody ewidencji kosztów - z memoriałowej na uproszczoną lub odwrotnie - można dokonać z początkiem nowego roku podatkowego.
Podatnik nie musi informować organu podatkowego o tym, według jakiej metody prowadzi podatkową księgę. Tym samym nie jest zobligowany do powiadomienia organu podatkowego, gdy zmieni metodę jej prowadzenia.
Księga przychodów i rozchodów w formie elektronicznej.
Przedsiębiorcy mają do wyboru możliwość prowadzenia KPiR w formie elektronicznej. Niesie ona ze sobą wiele korzyści ze względu na to, że przedsiębiorcy mają możliwość znacznej redukcji kosztów. To coraz popularniejsza forma prowadzenia KPiR.
Prowadząc KPiR elektronicznie, należy:

</doc>
<doc id="1185211" url="https://pl.wikipedia.org/wiki?curid=1185211" title="Próba Fukudy">
Próba Fukudy

Próba Fukudy – badanie określające prawidłowość posturologicznych odruchów karkowych.
Opis badania.
Mając zamknięte oczy i wyciągnięte przed siebie ręce, badany ma pokonać niewielką odległość idąc po wyznaczonej linii. Czynność tę powtarza trzykrotnie: trzymając głowę zwróconą wprost przed siebie, skręcając ją w lewą stronę, a następnie w prawo. W pierwszym przypadku obserwuje się odchylenie od linii prostej w lewą lub prawą stronę, w drugim – w prawą, a w trzecim – w lewą stronę. Odchylenie od linii o więcej niż 30 stopni świadczy o zaburzeniu systemu sterowania postawą związanym z asymetrycznym napięciem mięśni szyi.

</doc>
<doc id="1185215" url="https://pl.wikipedia.org/wiki?curid=1185215" title="Jarosław Godfreyow">
Jarosław Godfreyow

Jarosław Godfrejów - właśc. Jarosław Paweł Nowicki, pseud. art. Yarek Godfrey (ur. 8 kwietnia 1957 w Olsztynie - zm. 28 marca 2014 w Paryżu) - syn Andrzeja Nowickiego i Barbary Godfreyow. Polski artysta malarz tworzący w Vincennes pod Paryżem. Reprezentant realizmu magicznego w malarstwie i wielkoformatowych płócien portretów z motywami LGBT. Był żonaty z Veronique Delhomme, miał jednego syna - Maximiliana. Jego prace znajdują się m.in. w galeriach w USA (Cleveland, Nowy Jork), w Paryżu i Niemczech. 
Pochowany w Vincennes. Na cmentarzu komunalnym w Nowym Sączu przy ul. Rejtana znajduje się tablica pamiątkowa na rodzinnym pomniku (Sektor 12/2/17). 

</doc>
<doc id="1185218" url="https://pl.wikipedia.org/wiki?curid=1185218" title="Mażylis Parlamentu Republiki Kazachstanu">
Mażylis Parlamentu Republiki Kazachstanu

Mażylis (, ) – izba niższa parlamentu Republiki Kazachstanu. Składa się z 107 posłów, z których 98 wyłania się w wyborach powszechnych, pozostałych 9 wybiera Zgromadzenie narodu Kazachstanu. Kadencja Mażylisu trwa 5 lat.
Wyłączne kompetencje Mażylisu.
Do wyłącznej kompetencji Mażylisu, jak określa podp. 1 art. 56 konstytucji, należy przyjmowanie i rozpatrzenie projektów ustaw oraz zgodnie z ppkt. 3 art. 56 konstytucji, przygotowanie propozycji poprawek po zgłoszeniu weta przez prezydenta wobec ustawy przyjętej przez parlament. Zgodnie z pkt. 53 regulaminu, przewodniczący izby niższej kieruje taką ustawę do komitetu, w którym trwały nad nią prace, by z udziałem przedstawiciela głowy państwa została ona ponownie rozpatrzona z uwzględnieniem stanowiska prezydenta. Jest ona też przesłana do Wydziału Ustawodawczego Biura Mażylisu, a także do Senatu. W ciągu 10 dni kalendarzowych ustawa powinna być rozpatrzona przez odpowiedni komitet i wydział ustawodawczy, po czym przewodniczący izby niższej wprowadza ją pod głosowanie na plenarnym posiedzeniu. Ustawa uwzględniająca stanowisko komitetu, wydziału ustawodawczego i veto prezydenta, winna być przyjęta przez większość dwóch trzecich deputowanych Mażylisu, a następnie skierowana do rozpatrzenia, na wspólnym posiedzeniu obu izb, przez parlament. Przedstawiciel prezydenta winien być zawiadomiony najpóźniej trzy dni przed terminem głosowania nad tą ustawą.
Do wyłącznych prerogatyw izby niższej należy także, na wniosek prezydenta, wybór i usunięcie ze stanowisk całego składu osobowego Centralnej Komisji Wyborczej. Mażylis ogłasza również termin zwyczajnych i nadzwyczajnych wyborów głowy państwa (ppkt 4 art. 56 konstytucji). W jego kompetencji jest też delegowanie dwóch deputowanych izby do Kolegium Kwalifikacyjnego Sądownictwa (ppkt 5 art. 56 konstytucji). Izba niższa parlamentu wszczyna ponadto procedurę impeachmentu wobec prezydenta (ppkt 5 art. 56 konstytucji).
Tryb ustawodawczy i warunki prawne wniesienia projektu.
Sam tryb ustawodawczy i warunki prawne wniesienia projektu precyzuje regulamin izby niższej. Zgodnie z nim, projekt ustaw składa się w aparacie Mażylisu, gdzie zostaje zarejestrowany i przekazany kierownictwu izby niższej. Winien on zawierać, zgodnie z pkt. 27 Regulaminu Mażylisu, następujące załączniki:
Do projektu ustawy mogą być też dołączone niezależne ekspertyzy. Regulamin narzuca obowiązek, by projekt był przedstawiony w Języku] kazachskim i rosyjskim.
Po zarejestrowaniu projekt ustawy skierowany jest do Wydziału Ustawodawczego przy sekretariacie Mażylisu, a także do odpowiedniego komitetu izby niższej. Czas na zakończenie prac nad projektem nie może być krótszy, zgodnie z pkt. 28 Regulaminu niż 30 kalendarzowych dni. Projekt po zakończeniu nad nim pracy w określonym komitecie i skierowaniu go do Biura Mażylisu, powinien być dostarczony deputowanym nie później niż 10 dni przed posiedzeniem izby, na którym ma być on rozpatrywany. Ustawa zasadnicza, w określonych przypadkach otwiera możliwość przeprowadzenia przez izbę niższą wielu czytań projektów ustaw, ale nie mniej niż dwóch.
Głosowanie odbywa się kolejno nad każdym artykułem lub rozdziałem z wniesionymi do niego poprawkami, a następnie nad całością całego aktu prawnego. Zgodnie z pkt. 41 regulaminu, izba może jednak przyjąć uchwałę o tym aby od razu głosować nad całością projektu pod warunkiem, iż ani jeden z deputowanych nie zgłosi sprzeciwu. Jeśli w rezultacie Drugiego czytania projekt nie zostanie przyjęty, to wraca on do dopracowania. Zgodnie z ust. 4 art. 61 konstytucji, projekt ustawy zostaje przyjęty przez Mażylis większością głosów z ogólnej liczby deputowanych izby. W ciągu 10 dni dokument ten, podpisany przez przewodniczącego komitetu, w którym trwały prace nad nim i podpisami kierujących właściwymi oddziałami sekretariatu Mażylisu, z dołączoną uchwała izby w sprawie projektu winien być przekazany do Senatu (pkt 42 regulaminu).
Rola pozycji parlamentu w systemie politycznym Kazachstanu.
Pozycja ustrojowa parlamentu jest podrzędna, wręcz marginalna w systemie politycznym Kazachstanu. Jak ukazuje analiza historyczna, jest to stała, pogłębiająca się tendencja. W układzie dynamicznym, jakim jest polityczny system państwa, utrzymywanie takiego stanu prawnego zwykle prowadzi do kumulacji prerogatyw w innej gałęzi władzy, a w konsekwencji do pogłębiającej się dysfunkcjonalności całego układu. Z drugiej strony, fakt istnienia złożonych mechanizmów prawnych, określających wewnętrzny tryb pracy obu izb, może sprzyjać tworzeniu się w przyszłości nawyków kultury prawnej.

</doc>
<doc id="1185220" url="https://pl.wikipedia.org/wiki?curid=1185220" title="Denis Parsons Burkitt">
Denis Parsons Burkitt

Denis Parsons Burkitt (ur. 28 lutego 1911 w Enniskillen, zm. 23 marca 1993 w Gloucester) – brytyjski chirurg.
W czasie II wojny światowej rozpoczął pracę w Afryce gdzie kontynuował pracę aż do roku 1964. Znany jest z opisania po raz pierwszy chłoniaka nieziarniczego wywodzącego się z limfocytów B i występującego u dzieci i młodzieży w Afryce Równikowej. Chłoniak ten jest obecnie znany jako "chłoniak Burkitta".
Na podstawie własnych obserwacji wysunął hipotezę, że zwiększona ilość błonnika w diecie Afrykańczyków jest odpowiedzialna za ich mniejszą zapadalność na raka jelita grubego. Książka z 1979 roku w której opisał on swoje poglądy na to zagadnienie pt. "Don't Forget Fibre in your Diet" stała się światowym bestsellerem. Hipoteza ta nie znalazła potwierdzenia w świetle współczesnej wiedzy medycznej.

</doc>
<doc id="1185221" url="https://pl.wikipedia.org/wiki?curid=1185221" title="Jan Zarako-Zarakowski">
Jan Zarako-Zarakowski

Jan Zarako-Zarakowski herbu Dębicz (ur. 8 lutego 1857 na Wileńszczyźnie, zm. 2 stycznia 1930 w Warszawie) – generał lejtnant Armii Imperium Rosyjskiego i generał dywizji Wojska Polskiego.
Życiorys.
22 maja 1887, po ukończeniu Korpusu Kadetów i Szkoły Junkrów, rozpoczął służbę zawodową w piechocie armii rosyjskiej. Był oficerem Gwardii i słuchaczem Mikołajewskiej Akademii Inżynieryjnej w Petersburgu. W czasie wojny rosyjsko-japońskiej 1904-1905 dowodził 283 Pułkiem Piechoty 71 Dywizji Piechoty. W czerwcu 1905 odznaczył się i awansował na generała majora oraz dowódcę 2 brygady 71 Dywizji Piechoty. W styczniu 1907 objął dowództwo 2 brygady 8 Dywizji Piechoty w Warszawie. W marcu 1913 mianowany został generał lejtnantem i dowódcą 11 Syberyjskiej Dywizji Strzelców. Od 3 września 1914 do 30 lipca 1917 dowodził dywizją na froncie niemieckim, na terenach polskich. Następnie leczył się w szpitalu w Moskwie.
Z dniem 23 grudnia 1918 przyjęty został do Wojska Polskiego, z zatwierdzeniem posiadanego stopnia generała porucznika ze starszeństwem z 4 marca 1913, i przydzielony do Rezerwy Oficerskiej . Pozostawał w Stacji Zbornej Oficerów w Warszawie. Przydziału nie otrzymał ze względu na wiek i stan zdrowia. Przyjęty do Wojska Polskiego ze względu na przydział gaży na utrzymanie. Od 1921 w stanie spoczynku, osiadł w Warszawie.
26 października 1923 Prezydent RP zatwierdził go w stopniu generała dywizji .

</doc>
<doc id="1185222" url="https://pl.wikipedia.org/wiki?curid=1185222" title="Táibĕi">
Táibĕi



</doc>
<doc id="1185223" url="https://pl.wikipedia.org/wiki?curid=1185223" title="Amyloid">
Amyloid

Amyloid – szkodliwe, nieprawidłowe białko przypominające skrobię, powstające w organizmie w wyniku długiego przebiegu wyniszczających chorób, gromadzące się między naczyniami włosowatymi a tkankami niektórych narządów. Powoduje to ucisk i utrudnienie (lub uniemożliwienie) wymiany substancji między krwią i komórkami. Schorzenie to nazywane jest amyloidozą (skrobiawicą).
Chorobami wywołującymi tworzenie się amyloidów są m.in. gruźlica, kiła, reumatoidalne zapalenie stawów, przewlekłe zapalenie kości, choroba Creutzfeldta-Jakoba, choroba Parkinsona oraz choroba Alzheimera.

</doc>
<doc id="1185224" url="https://pl.wikipedia.org/wiki?curid=1185224" title="Sami Jauhojaervi">
Sami Jauhojaervi



</doc>
<doc id="1185227" url="https://pl.wikipedia.org/wiki?curid=1185227" title="Danshui He">
Danshui He

Danshui He () – rzeka w północnej części Tajwanu. Jej źródła znajdują się na górze Pintian Shan.
Uchodzi do wód Cieśniny Tajwańskiej. Ma długość 159 km, a powierzchnia jej dorzecza wynosi 2726 km² i obejmuje miasta Taoyuan oraz Tajpej i Nowe Tajpej.

</doc>
<doc id="1185231" url="https://pl.wikipedia.org/wiki?curid=1185231" title="Markus Sitticus von Hohenems">
Markus Sitticus von Hohenems

Markus Sitticus von Hohenems (ur. 19 sierpnia 1533 w Hohenems, zm. 15 lutego 1595 w Rzymie) − niemiecki kardynał. Siostrzeniec papieża Piusa IV i kuzyn Karola Boromeusza. Jego nazwisko jest niekiedy latynizowane jako Altemps.
Życiorys.
W młodości wstąpił do zakonu rycerskiego Santiago i uczestniczył w działaniach zbrojnych przeciw Turkom oraz w Toskanii. W tym okresie spłodził też nieślubnego syna Roberto, którego później legitymizował. Po wstąpieniu jego wuja na tron papieski został mianowany przez niego kardynałem na konsystorzu 26 lutego 1561. Był biskupem Cassano (1560-61) i Konstancji (1561-89) oraz gubernatorem wielu miast i terytoriów w Państwie Kościelnym (m.in. Capranica, 1565-88). Archiprezbiter bazyliki laterańskiej. Uczestniczył we wszystkich konklawe jakie odbyły się za jego kardynalatu, będąc jednym z liderów kardynałów nominowanych przez Piusa IV. Wybudował "Palazzo Altemps" w Rzymie. Zmarł w wieku 62 lat i został pochowany w rzymskim kościele Santa Maria in Trastevere.

</doc>
<doc id="1185234" url="https://pl.wikipedia.org/wiki?curid=1185234" title="Mark Sitticus von Hohenems">
Mark Sitticus von Hohenems



</doc>
<doc id="1185237" url="https://pl.wikipedia.org/wiki?curid=1185237" title="Fasola wielokwiatowa">
Fasola wielokwiatowa

Fasola wielokwiatowa ("Phaseolus coccineus" L.) – gatunek roślin jednorocznych należący do rodziny bobowatych. Pochodzi z Ameryki Środkowej, uprawiany jest w obu Amerykach, w Azji oraz w Europie.
Uprawa.
Roślina dość odporna na choroby i niesprzyjające warunki atmosferyczne. Popularna w uprawie. Najczęściej uprawianą odmianą wśród odmian warzywnych jest 'Piękny Jaś' o bardzo dużych białych nasionach. Rozmnażanie: wysiew w maju wprost do gruntu gniazdowo, po kilka nasion wokół podpory. Nasiona dojrzewają na przełomie września i października.

</doc>
<doc id="1185241" url="https://pl.wikipedia.org/wiki?curid=1185241" title="Atsumi (półwysep)">
Atsumi (półwysep)

 – nizinny półwysep leżący na japońskiej wyspie Honsiu, na południowy wschód od zatoki Ise. Znajduje się w prefekturze Aichi. Oddziela zatokę Mikawa od Oceanu Spokojnego. 

</doc>
<doc id="1185243" url="https://pl.wikipedia.org/wiki?curid=1185243" title="Andrés de Urdaneta">
Andrés de Urdaneta

Andrés de Urdaneta, także "Andrés Urdaneta", "André de Urdaneta" lub "Andrýs de Urdaneta" (ur. 30 listopada 1498 pod Guerniką w Kraju Basków, zm. 3 czerwca 1568 w Meksyku) – hiszpański ksiądz, żeglarz, badacz południowego Pacyfiku.
W roku 1525 wyruszył w morze jako uczestnik wyprawy Juana Sebastiána del Cano na Wyspy Korzenne. Podczas żeglugi śladami Magellana Urdaneta w niewielkiej łodzi spenetrował i skartował prawie jeszcze nieznaną Cieśninę Magellana, a od jesieni roku następnego rozpoczął planową eksplorację archipelagu Moluków i okolicznych szlaków żeglugowych. Przebywał w tym regionie przez następne siedem lat zbierając niezbędne informacje i prowadząc walki z Portugalczykami.
W roku 1534, a więc w cztery lata po zrzeczeniu się przez Hiszpanię na rzecz Portugalii Wysp Korzennych, udał się na pokładzie portugalskiego statku (zatrzymując się w Indiach i u Przylądka Dobrej Nadziei) do Europy, kończąc tym samym (w roku 1536) podróż dookoła świata rozpoczętą ponad dziesięć lat wcześniej. Władze portugalskie aresztowały Urdanetę i przetrzymywały go w Lizbonie przez siedem miesięcy zabierając mu wszystkie sporządzone w czasie wyprawy mapy i notatki. Jednakże obdarzony znakomitą pamięcią podróżnik, po przybyciu w lutym 1537 roku do stołecznego wówczas Valladolid, zdołał wszystko odtworzyć i zaprezentować radzie nadwornej króla Karola I, za co został sowicie wynagrodzony.
Uznawany powszechnie za największego w Hiszpanii znawcę obszaru Pacyfiku został w roku 1540 zwerbowany przez Pedra Alvarado, który planował wyprawę na Filipiny. Gdy ekspedycja dotarła do Meksyku, wybuchło tam właśnie groźne powstanie indiańskie znane jako „wojna Mixtonów”. Podczas walk Alvarado zginął, a plan wyprawy został tym samym zarzucony. Urdaneta pozostał w Meksyku pełniąc różne funkcje administracyjne, a w roku 1552 wstąpił do zakonu augustianów, gdzie w pięć lat później przyjął święcenia kapłańskie.
W roku 1559 z polecenia króla Filipa II miał wziąć udział w kolejnej wyprawie na Ocean Spokojny. Jako ksiądz nie mógł jednak sprawować dowództwa ekspedycji, w związku z czym mianowano go „Przywódcą Armady”, a tym samym głównym pilotem. Z jego polecenia dowódcą został jego przyjaciel, Bask Miguel López de Legazpi. Ekspedycja wyruszyła z Navidad na zachodnim wybrzeżu Meksyku w listopadzie roku 1564, by – po krótkim postoju na Guam – dotrzeć w lutym roku następnego na Cebu, gdzie została założona pierwsza stała osada hiszpańska na Filipinach.
1 czerwca 1565 Urdaneta, na pokładzie statku "„San Pedro”" dowodzonego przez wnuka Legazpiego (Felipe de Salcado), wyruszył na wschód celem odnalezienia drogi powrotnej do Meksyku. Stałe wiatry zachodnie oraz pomyślny prąd Kuro Siwo znaleźli dopiero na wysokości wyspy Hokkaido, skąd pożeglowali wprost ku wybrzeżom Kalifornii, którą osiągnęli na wysokości dzisiejszego miasta Santa Barbara. Stamtąd, trzymając się linii brzegowej, statek dotarł 18 września 1565 roku do Acapulco.
Urdaneta planował powrót na Filipiny, ale zimą zapadł na zdrowiu. Zmarł w mieście Meksyk w roku 1568. Był drugim żeglarzem, który pokonał Pacyfik z zachodu na wschód; kilka tygodni wcześniej zawinął do Acapulco inny statek tej samej ekspedycji, "„San Lucas”" dowodzony przez Alonza de Arellano. W związku z tym jednak, że tylko Urdaneta prowadził w czasie żeglugi dokładne zapiski nawigacyjne, jego droga była wykorzystywana w późniejszych latach przez hiszpańską Srebrną Armadę (tzw. "„Manila Galleon”"). Droga ta, używana przez flotę hiszpańską aż do roku 1815, wyraźnie skracała niebezpieczną i długą żeglugę wokół Przylądka Horn, łącząc Daleki Wschód z Hiszpanią poprzez Meksyk.

</doc>
<doc id="1185244" url="https://pl.wikipedia.org/wiki?curid=1185244" title="Paluzzo Paluzzi degli Albertoni">
Paluzzo Paluzzi degli Albertoni



</doc>
<doc id="1185245" url="https://pl.wikipedia.org/wiki?curid=1185245" title="Ratusz w Sanoku">
Ratusz w Sanoku



</doc>
<doc id="1185246" url="https://pl.wikipedia.org/wiki?curid=1185246" title="Stanko Barać">
Stanko Barać

Stanko Barać (ur. 8 sierpnia 1986 w Mostarze w Bośni i Hercegowinie) – chorwacki koszykarz, zawodnik klubu Saski Baskonia.
Europa.
Karierę profesjonalną rozpoczął w 2005 w chorwackim klubie Široki Prima pivo. Stanko podpisał 5-letni kontrakt z klubem ACB Tau Cerámica Vitoria, lecz do końca obecnego sezonu będzie reprezentował barwy Pamesy Walencja.
NBA.
Stanko został wybrany z 39 numerem draftu w 2007 przez drużynę Miami Heat, po czym został wymieniony do Indiana Pacers z którymi nie podpisał kontraktu i wrócił do Europy.
Reprezentacja.
Stanko reprezentował Chorwację w Mistrzostwach Europy w Koszykówce Mężczyzn do lat 20 w 2006 i notował średnio 11,2 punktu oraz 5,4 zbiórki na mecz. Stanko reprezentował także drużynę seniorską na Mistrzostwach Europy w 2007 roku, notował średnio 5,4 punktu oraz 4,1 zbiórki w 7 meczach.

</doc>
<doc id="1185247" url="https://pl.wikipedia.org/wiki?curid=1185247" title="Partia Mażylisu">
Partia Mażylisu



</doc>
<doc id="1185248" url="https://pl.wikipedia.org/wiki?curid=1185248" title="Hirsz Perec Chajes">
Hirsz Perec Chajes

Hirsz (Cvi) Perec Chajes (ur. 1876 w Brodach koło Lwowa, zm. 1927 w Wiedniu) – polski Żyd i austriacki rabin, naczelny rabin Triestu i Wiednia, stryjeczny brat Wiktora Chajesa
Pochodził z osiadłej w Polsce od XVI wieku rodziny żydowskich kapłanów i uczonych. Naukę rozpoczął we wczesnym dzieciństwie pod kierownictwem swojego stryja, rabina brodzkiego. W 1894 roku złożył egzamin maturalny w Brodach, po czym wyjechał studiować orientalistykę w Wiedniu. Zapisał się również na tamtejsze Seminarium Rabiniczne.
W 1899 roku napisał rozprawę doktorską na temat Ewangelii Świętego Marka, którą obronił w Berlinie. Próbował w niej udowodnić istnienie hebrajskojęzycznej wersji Ewangelii.
W 1900 roku został sekretarzem Instytutu Orientalistyki Uniwersytetu Wiedeńskiego.
Po powrocie do Galicji objął etat nauczyciela religii mojżeszowej w lwowskim gimnazjum.
W 1902 roku zaproponowano mu etat profesorski na Collegio Rabbinico we Florencji, który sprawował do 1911 roku.
W 1912 roku wybrany rabinem miasta Triestu. Sześć lat później jako pierwszy polski Żyd objął funkcję naczelnego rabina miasta Wiednia. Związał się wówczas z popularnym w Austrii ruchem syjonistycznym. Nauczał w żydowskim gimnazjum w Wiedniu (obecnie: im. Hirsza Pereca Chajesa).
Zaangażowany w syjonizm, pozostawał w latach 1921–25 prezesem Actions-Comite oraz członkiem kuratorium Uniwersytetu Hebrajskiego w Jerozolimie. Skonfliktowany ze środowiskiem ortodoksów ostatecznie nie objął katedry na tamtejszej uczelni.
Rodzinnie związany z Wiktorem Chajesem, wiceprezydentem Lwowa w latach 1930–39.

</doc>
<doc id="1185249" url="https://pl.wikipedia.org/wiki?curid=1185249" title="Schronisko „Kamieńczyk”">
Schronisko „Kamieńczyk”

Schronisko „Kamieńczyk” – prywatne schronisko turystyczne położone w Karkonoszach, obok wodospadu Kamieńczyka.
Historia.
Miejsce to od dawna było popularne wśród turystów. W latach 1848–1849 wybudowano tutaj drogę z Piechowic przełomem rzeki Kamiennej do huty „Józefina” i dalej na Halę Szrenicką. Pod koniec wieku w związku z rosnącą liczbą turystów wybudowano dojście ze Szklarskiej Poręby. Wiadomo, że już wówczas przy wodospadzie znajdowało się niewielkie schronisko, nazywane "Zackelfallbaude" ("Zackelfall" to niemiecka nazwa wodospadu). Rozbudowano je znacznie w latach 20. XX wieku – kierował nim wówczas Franz Adolph, człowiek zasłużony dla rozwoju sportów zimowych w Karkonoszach. To z jego inicjatywy w pobliżu powstał tor bobslejowy z wyciągiem, który mógł ciągnąć sanki wraz z pasażerem oraz skocznia narciarska na Owczych Skałach. Schronisko posiadało 20 pokoi z 35 łóżkami i uchodziło za dość komfortowe.
Po II wojnie światowej budynek przekazano Wojskom Ochrony Pogranicza i przez jakiś czas służył im jako strażnica. Gdy wyprowadził się z niego WOP, w drugiej połowie lat 50. otwarto w nim ośrodek wypoczynkowy „Kamieńczyk” Prokuratury Wojewódzkiej we Wrocławiu. Jego funkcjonowanie przerwał pożar, który wybuchł podczas remontu w 1984 roku. Całkowicie zrujnowany obiekt rok później przejęło małżeństwo Sieleckich, którzy postanowili ponownie zagospodarować go dla turystów. Początkowo funkcjonowała tu tylko niewielka budka, następnie bufet, aż wreszcie w 1995 roku stanęło nowe schronisko. W 1999 roku dobudowano obok szałas turystyczny. Duży ruch, zwłaszcza pasantów, związany jest z łatwym i krótkim dojściem ze Szklarskiej Poręby oraz usytuowaniem tuż obok uznanej atrakcji turystycznej, jaką jest Wodospad Kamieńczyka.
Dojście.
Dojście do schroniska szlakiem ze Szklarskiej Poręby na Halę Szrenicką, lub szlakiem , który obiega Szklarską Porębę, a później dalej szlakiem. Czas dojścia ze Szklarskiej Poręby Huta to około 0:25 h, natomiast z centrum około 1 h.

</doc>
<doc id="1185257" url="https://pl.wikipedia.org/wiki?curid=1185257" title="Bolesław Lutyk">
Bolesław Lutyk

Bolesław Lutyk (lit. Boleslovas Liutikas; ur. 1884 w Żeranach k. Szawli, zm. 1970 w Mendozie) – litewski działacz polonijny, poseł na Sejm w latach 1923–1927.
Życiorys.
Naukę rozpoczął w polskojęzycznym gimnazjum w Szawlach, a kontynuował w Moskwie i Omsku. W latach 1903–1905 studiował na UW, z którego został usunięty za działalność w ruchu socjalistycznym. W 1911 ukończył Politechnikę Lwowską, po czym praktykował jako inżynier w hutach guberni charkowskiej. 
W 1919 powrócił na Litwę, gdzie objął dozór nad rodzinnym gospodarstwem. W latach 1920–1924 przewodniczył Związkowi Producentów Rolnych Litwy. 
Zaangażowany w działalność na rzecz praw polskiej mniejszości sprawował mandat posła do Sejmu Republiki Litewskiej II i III kadencji (1923–1927) zasiadając w Kole Polskim. 
W 1944 w obliczu zbliżających się wojsk radzieckich wyjechał na Zachód, najpierw do Austrii, Włoch i Wielkiej Brytanii, by ostatecznie osiąść w Argentynie, gdzie zmarł i został pochowany. 

</doc>
<doc id="1185261" url="https://pl.wikipedia.org/wiki?curid=1185261" title="Powój trójbarwny">
Powój trójbarwny

Powój trójbarwny ("Convolvulus tricolor" L.) – gatunek rośliny z rodziny powojowatych. W Polsce jest uprawiany jako roślina ozdobna, z rzadka i przejściowo tylko dziczejąca (efemerofit).
Biologia i ekologia.
Roślina jednoroczna. Kwitnie od maja do sierpnia.
Zastosowanie.
Roślina ozdobna: jest uprawiany ze względu na swoje piękne kwiaty, głównie jako roślina okrywowa w ogródkach, na tarasach, balkonach. Preferuje stanowiska ciepłe i słoneczne. Gleba najlepiej z odczynem obojętnym. W glebie bardzo żyznej rośnie silniej, ale kwitnie słabiej. Wysiew do gruntu kwiecień-maj. Po wzejściu siewki przerywamy. Preferuje stanowiska słoneczne. Rośnie szybko i wcześnie zaczyna kwitnąć. Należy go obficie podlewać i 2-3 razy w ciągu roku posilić nawozami.

</doc>
<doc id="1185263" url="https://pl.wikipedia.org/wiki?curid=1185263" title="Parafia św. Wojciecha w Sztutowie">
Parafia św. Wojciecha w Sztutowie

Parafia św. Wojciecha w Sztutowie – parafia rzymskokatolicka w diecezji elbląskiej. Erygowana 1 sierpnia 1986 roku przez biskupa diecezji gdańskiej Tadeusza Gocłowskiego.
Świątynia w Sztutowie została wybudowana w stylu neogotyckim w latach 1860–1878 jako kościół baptystyczny. Na potrzeby kultu katolickiego został przejęty i poświęcony w 1947. 1 marca 1975 roku biskup gdański Lech Kaczmarek erygował samodzielny wikariat, wyłączając Sztutowo z parafii NSPJ w Stegnie.
Na obszarze parafii leżą miejscowości: Sztutowo, Sztutowska Kępa, Graniczna, Groszkowo, Grochowo Pierwsze, Grochowo Drugie, Grochowo Trzecie, Groszkowo Osada. Tereny parafii znajdują się w gminie Sztutowo, w powiecie nowodworskim, w województwie pomorskim.

</doc>
<doc id="1185264" url="https://pl.wikipedia.org/wiki?curid=1185264" title="Ҽ">
Ҽ

Ҽҽ – litera cyrylicy używana w języku abchaskim. Wyraża ona spółgłoskę zwarto-szczelinową /tʂ/. W alfabecie abchaskim znajduje się po Е i przed Ҿ.

</doc>
<doc id="1185265" url="https://pl.wikipedia.org/wiki?curid=1185265" title="Renaldas Seibutis">
Renaldas Seibutis

Renaldas Seibutis (ur. 25 grudnia 1985 w Możejkach) – litewski koszykarz, występujący na pozycji rzucającego obrońcy, obecnie zawodnik Žalgirisu Kowno.
Po jednym sezonie gry dla Olympiakosu został wypożyczony do greckiego klubu na jeden sezon Maroussi Ateny. W sezonie 2007/2008 po raz drugi w karierze gra w Olympiakosie (obowiązuje go trzyletni kontrakt).
W 2007 i 2008 roku reprezentował barwy Dallas Mavericks podczas letniej ligi NBA w Las Vegas.

</doc>
<doc id="1185271" url="https://pl.wikipedia.org/wiki?curid=1185271" title="Jurgis Šaulys">
Jurgis Šaulys

Jurgis Šaulys (ur. 5 maja 1879 w Bołszanach, zm. 18 października 1948 w Lugano) – litewski polityk i dyplomata, sygnatariusz Aktu Niepodległości Litwy (1918), litewski poseł w Warszawie (1939). 
Życiorys.
Pochodził z rolniczej rodziny osiadłej na terenie Żmudzi. Ukończył gimnazjum w Połądze, by później studiować w wileńskim seminarium. Po dwóch latach studiów przeniósł się na studia ekonomiczne na uniwersytet w Bernie, gdzie w 1912 uzyskał tytuł doktora filozofii. Po powrocie na Litwę pracował w Wileńskim Banku Ziemskim. 
Od wczesnej młodości angażował się w działalność polityczną, w 1902 został członkiem Litewskiej Partii Demokratycznej. Jako członek Taryby w latach 1917–1918 znalazł się wśród sygnatariuszy Aktu Niepodległości z 16 lutego 1918 roku. 
W tym samym roku rozpoczął karierę dyplomaty: został wysłannikiem młodego państwa litewskiego w Niemczech (na stanowisku posła w Berlinie), później posłował w Szwajcarii (1919), Rzymie (1921–1923) i Watykanie (1927–1931). W 1931 ponownie powołany na ambasadora w Niemczech, funkcję tę sprawował do 1938. 
Po nawiązaniu stosunków dyplomatycznych z Polską (wymuszonych przez polskie ultimatum wobec Litwy), Antanas Smetona mianował go (na miejsce Kazysa Škirpy) posłem Republiki Litewskiej w Warszawie, listy uwierzytelniające złożył prezydentowi Mościckiemu 11 stycznia 1939. 
Po wyjeździe z Warszawy we wrześniu 1939, ponownie objął obowiązki posła Litwy w Szwajcarii, które pełnił do 1946. 
Nie wrócił na Litwę sowiecką, zmarł na emigracji w Lugano. 
Był masonem, należał do lóż "Litwa" i "Lietuva".

</doc>
<doc id="1185272" url="https://pl.wikipedia.org/wiki?curid=1185272" title="Hrabstwo Carbon (Pensylwania)">
Hrabstwo Carbon (Pensylwania)

Carbon (ang. "Carbon County") – hrabstwo w USA, w stanie Pensylwania. W 2000 roku hrabstwo miało 58802 mieszkańców. Według danych z 2010 roku hrabstwo miało 65 249 mieszkańców.

</doc>
<doc id="1185276" url="https://pl.wikipedia.org/wiki?curid=1185276" title="Pergamon (państwo)">
Pergamon (państwo)

Pergamon, Królestwo Pergamońskie (też Pergameńskie) – państwo hellenistyczne w zachodniej części Azji Mniejszej ze stolicą w mieście Pergamon, istniejące w latach 283-133 p.n.e. i rządzone przez dynastię Attalidów. Od około 236 p.n.e. było królestwem rządzonym przez króla (basileusa).
Historia państwa.
Założycielem państwa był protoplasta rodu Attalidów Filetajros, który w 283 p.n.e. opanował Pergamon, odrywając jego terytorium od państwa Lizymacha. Panowanie Filetajrosa oraz jego siostrzeńca i następcy Eumenesa I to czas walki o utrwalenie niezależności, głównie przeciwko monarchii Seleukidów. Następny władca Attalos I prowadził liczne wojny z krajami sąsiednimi – z Galatami, Seleukidami, Macedonią, a podstawą jego polityki stała się współpraca polityczna i militarna z Rzymem. Za jego czasów ma również miejsce początek intensywnego rozwoju kulturalnego i naukowego Pergamonu (założenie Biblioteki Pergamońskiej, działalność fundacyjna w Pergamonie i Atenach). Za Eumenesa II Pergamon stał się największym państwem w Azji Mniejszej, przejmując większość posiadłości seleukidzkich, utraconych przez Syrię w wyniku pokoju w Apamei w 188 p.n.e. Polityka sojuszu z Rzymem i walki o osłabienie Seleucydów kontynuowana była także za czasów jego brata i następcy Attalosa II. Ostatnim władcą państwa pergamońskiego był Attalos III (zm. 133 p.n.e.), który w pozostawionym przez siebie testamencie oddał królestwo Pergamonu Rzymowi, nadając jednocześnie samemu miastu Pergamon i innym zależnym greckim miastom status wolnego polis. W rezultacie tego wybuchło powstanie Aristonikosa, które obok charakteru antyrzymskiego przybrało również cechy rewolucji socjalnej, walki biednych przeciwko bogatym. Po stłumieniu tego powstania Rzymianie organizują z części państwa pergameńskiego swoją nową prowincję Azję.
Przez większą część istnienia państwa podstawą jego polityki była współpraca z Rzymem. Pergamon (obok Rodos) był w okresie swojego istnienia najważniejszym sojusznikiem Rzymu w tym regionie, stanowiąc przeciwwagę dla wpływów seleukidzkich i macedońskich na terenach Azji Mniejszej.
Pergamon jako ośrodek kultury i nauki.
Państwo pergamońskie było również wielkim, ważnym hellenistycznym ośrodkiem kultury i nauki. Dwór w Pergamonie (podobnie jak dwory innych władców hellenistycznych w Aleksandrii i w Antiochii) przyciągał literatów, filozofów, architektów, rzeźbiarzy i malarzy oraz rzemieślników, stając się jednym z najważniejszych ośrodków nadających ton ówczesnej kulturze. Znajdowała się tutaj Biblioteka Pergamońska, druga co do wielkości i znaczenia (po Aleksandryjskiej) biblioteka w świecie greckim. Tutaj też rozwinęła się znacznie sztuka rzeźbiarska, znana nam ze słynnych rzymskich kopii rzeźb wotywnych Attalosa I („Umierający Gal”, „Gal zabijający żonę”) oraz równie słynnego Ołtarza Pergamońskiego. Działalność fundacyjna hellenistycznych władców Pergamonu nie ograniczała się jedynie do obszarów swojego państwa, ale zaznaczyła się również w Grecji właściwej, czego wyrazem były budowle postawione na ateńskim Akropolu i w Delfach.

</doc>
<doc id="1185278" url="https://pl.wikipedia.org/wiki?curid=1185278" title="Ibis grzywiasty">
Ibis grzywiasty

Ibis grzywiasty ("Geronticus eremita") – gatunek dużego ptaka z rodziny ibisów (Threskiornithidae), zamieszkujący głównie Maroko (nieliczne gniazdujące pary) i Turcję (reintrodukowany). Lęgnie się również obecnie na stromych skalistych wybrzeżach Atlantyku. Jeszcze w XVII w. występował w Europie, rozmnażał się w dolinie Dunaju, Austrii i Szwajcarii. Obecnie ptaki te są zagrożone wyginięciem. Nazwę zawdzięcza czubowi piór z tyłu głowy. Nie wyróżnia się podgatunków.
Środowisko.
Zamieszkuje tereny górzyste, półpustynne i stepowe.
Pożywienie.
Chrząszcze, mrówki, pająki, pomrowiki, skorki, skorpiony, stonogi i szarańcza.
Status i ochrona.
Międzynarodowa Unia Ochrony Przyrody (IUCN) od 1994 roku klasyfikowała ibisa grzywiastego jako gatunek krytycznie zagrożony (CR). W 2018 roku zmieniła status gatunku na zagrożony (EN), a powodem tej zmiany był wzrost liczebności populacji wskutek podjętych działań ochronnych i reprodukcyjnych, które zwiększyły sukces lęgowy, odkryto też nowe potencjalne kolonie tego ptaka. Mimo to liczebność populacji na wolności nadal jest niska – szacuje się ją na 200–249 dorosłych osobników.
Do dramatycznego spadku liczebności tych ptaków przyczyniły się polowania oraz chwytanie młodych, w celu umieszczenia ich w ogrodach zoologicznych. Dużo ibisów zginęło również wskutek zatrucia środkami owadobójczymi, stosowanymi w celu walki z szarańczą.
Ibis grzywiasty jest objęty Europejskim Programem Ochrony Zwierząt (EEP).
Ośrodek lęgowy ibisa grzywiastego istnieje od 1977 w tureckim mieście Birecik nad Eufratem. Obecnie (2008) żyje tam około 100 ptaków. Władze tureckie zdołały w ten sposób sztucznie odtworzyć populację tego ptaka, który z powodu szkodliwej działalności człowieka został w XX wieku całkowicie wytrzebiony. W Europie (Niemcy, Austria, Włochy) w ramach programu LIFE podjęto próbę reintrodukcji gatunku. Jedną z jego ostoi jest bawarski Zamek Burghausen. Program reprodukcyjny ibisa grzywiastego realizowany jest też w Maroku w regionie Sus-Massa.

</doc>
<doc id="1185279" url="https://pl.wikipedia.org/wiki?curid=1185279" title="Mauzoleum Trzech Pisarzy">
Mauzoleum Trzech Pisarzy

Mauzoleum Trzech Pisarzy – grobowiec znajdujący się na cmentarzu żydowskim przy ulicy Okopowej w Warszawie. 
Opis.
Został wykonany w 1924 roku przez rzeźbiarza Abrahama Ostrzegę.
W grobowcu zostali pochowani kolejno trzej pisarze żydowscy: Icchok Lejb Perec (zm. 1915), Jakub Dinezon (zm. 1919) i Szymon An-ski (zm. 1920). Mauzoleum ma kształt kaplicy zwieńczonej półkopułą – w której wnętrzu znajduje się wyobrażenie przepowiedni proroka Izajasza „o mającym nastąpić dniu pojednania”. Grobowca strzegą dwa uskrzydlone lwy.

</doc>
<doc id="1185280" url="https://pl.wikipedia.org/wiki?curid=1185280" title="Ośródka">
Ośródka

Ośródka – typ skamieniałości, będący formą naturalnego odlewu pustych przestrzeni po wytrawionych elementach twardych skamieniałości właściwych lub po częściach miękkich organizmów. Warunkiem powstawania ośródek jest wcześniejsza lityfikacja skały otaczającej skamieniałość. Puste przestrzenie wypełnione mogą być drobnoziarnistym osadem lub, wykrystalizowanymi w tych przestrzeniach, minerałami (np. kalcytem).
W zależności od rodzaju wypełnienia wyróżnia się:

</doc>
<doc id="1185281" url="https://pl.wikipedia.org/wiki?curid=1185281" title="Pergamon">
Pergamon



</doc>
<doc id="1185282" url="https://pl.wikipedia.org/wiki?curid=1185282" title="Państwo minimalne">
Państwo minimalne

Państwo minimalne – państwo ograniczające się do minimalnej interwencji, niezbędnej do prawidłowego funkcjonowania społeczeństwa obywatelskiego oraz zapewniające istnienie rynku. 
Do minimalnych zadań państwa należą: stanowienie prawa, ochrona przed przemocą, ochrona przed kradzieżą, ochrona przed oszustwem, zapewnienie egzekwowania prawa oraz zapewnienie egzekwowania swobodnie zawartych umów.
Każde z tych zadań należy traktować jako warunek konieczny do zapewnienia prawidłowego funkcjonowania rynku. Najważniejszymi z nich, w przypadku rozpatrywania gospodarki rynkowej są stanowienie i egzekwowanie prawa. Warunki te kwalifikują bowiem poszczególne formy działalności gospodarczej, respektują prawo własności oraz określają związki pomiędzy poszczególnymi podmiotami gospodarczymi, wpływają na podział dochodu, efektywność i rozwój gospodarki. Zapewnienie przez państwo egzekwowania prawa sprawia, że hasła te nie są jedynie abstrakcyjnymi pojęciami. Działalność wymiaru sprawiedliwości i organów ścigania ma na celu zapewnienie ochrony zarówno obywatelom jak i przedsiębiorstwom, tak by mogły one korzystać z przysługujących im praw. 
Wykonywanie nawet minimalnych zadań państwa wiąże się z ponoszeniem ogromnych kosztów, co sprawia, że konieczne stają się funkcje dodatkowe, zwane także pomocniczymi, do których należy na przykład opodatkowanie. Płacąc podatki obywatele partycypują bowiem w finansowaniu wydatków państwa. 

</doc>
<doc id="1185283" url="https://pl.wikipedia.org/wiki?curid=1185283" title="Irago (kanał)">
Irago (kanał)

 – cieśnina w Japonii, na południowym wybrzeżu wyspy Honsiu, łącząca zatokę Ise i zatokę Mikawa z Oceanem Spokojnym.
Yukio Mishima i wyspa Kami.
Wyspa Kami (Kami-shima) leżąca pośrodku kanału Irago posłużyła jako miejsce akcji powieści Yukio Mishimy, zatytułowanej "Shiosai" (Ballada o miłości, 1954). Tytuł książki w języku angielskim, odpowiadający oryginałowi: „The Sound of Waves”. Jest to opowieść o pierwszej miłości młodego rybaka i poławiaczki pereł, córki najbogatszego mężczyzny we wsi. Powieść została kilkakrotnie sfilmowana.

</doc>
<doc id="1185284" url="https://pl.wikipedia.org/wiki?curid=1185284" title="Meadville (Pensylwania)">
Meadville (Pensylwania)

Meadville – miasto w Stanach Zjednoczonych, w północno-zachodniej części stanu Pensylwania, w hrabstwie Crawford. Według danych z 2000 roku miasto miało 13 685 mieszkańców.
Urodziła się tutaj Sharon Stone, amerykańska aktorka.
Klimat.
Miasto leży w strefie klimatu kontynentalnego, z ciepłym latem, i równomiernie rozłożonymi opadami, należącego według klasyfikacji Köppena do strefy "Dfb". Średnia temperatura roczna wynosi 9,1 °C, a opady 1038,9 mm (w tym do 171 cm opadów śniegu). Średnia temperatura najcieplejszego miesiąca - lipca wynosi 21,4 °C, najzimniejszego - stycznia -4,0 °C. Najwyższa rekordowa zanotowana temperatura wyniosła 40,0 °C natomiast najniższa -30,6 °C. Miesiącem o najwyższych opadach jest lipiec ze średnią sumą opadów wynoszącą 116,8 mm a najniższe opady występują w lutym i wynoszą 43,2 mm.

</doc>
<doc id="1185286" url="https://pl.wikipedia.org/wiki?curid=1185286" title="Wydział Geologii Uniwersytetu Warszawskiego">
Wydział Geologii Uniwersytetu Warszawskiego

Wydział Geologii Uniwersytetu Warszawskiego – jeden z wydziałów Uniwersytetu Warszawskiego, utworzony w 1952.
Historia.
Za datę powstania studiów geologicznych na Uniwersytecie Warszawskim przyjmowane jest powołanie 15 listopada 1915 dwóch Zakładów: Mineralogicznego (kierownik prof. Stanisław Józef Thugutt) i Geologicznego (kierownik prof. Jan Lewiński). W 1919 przy Zakładzie Geologicznym utworzono Muzeum Geologii Polski.
W 1939, po zbombardowaniu, gmach tych Zakładów spłonął. W 1945 utworzono na Uniwersytecie Warszawskim trzy Zakłady: Geologii (kierownik prof. Jan Samsonowicz), Paleontologii (kierownik prof. Roman Kozłowski) oraz Mineralogii i Petrografii (kierownik prof. Antoni Łaszkiewicz, od 1951 prof. Maria Turnau-Morawska).
W październiku 1952 utworzono na Uniwersytecie Warszawskim Wydział Geologii, który miał posiadać 12 katedr. Początkowo otwarto 7 katedr: Geologii Ogólnej (kierownik prof. Edward Passendorfer), Geologii Czwartorzędu (kierownik prof. Stefan Zbigniew Różycki), Geologii Historycznej (kierownik prof. Jan Samsonowicz), Paleontologii (kierownik prof. Roman Kozłowski), Petrografii (kierownik prof. Kazimierz Smulikowski), Geofizyki (kierownik dr Tadeusz Olczak) oraz Ekonomii i Organizacji Poszukiwania Złóż (kierownik mgr inż. Władysław Bobrowski). Pierwszym dziekanem Wydziału został prof. Edward Passendorfer.
W 1954 Katedrę Geologii Czwartorzędu poszerzono o Geologię Techniczną. Powołano też Katedrę Mineralogii i Geochemii (kurator prof. Kazimierz Smulikowski). W 1957 utworzono Katedry Hydrogeologii (kierownik prof. Józef Gołąb) oraz Geologii Inżynierskiej (kierownik zast. prof. mgr Witold Cezariusz Kowalski). W latach 1954–1960 wybudowano nowy gmach Wydziału Geologii UW, do którego przeniesiono wszystkie katedry i pracownie naukowe wydziału.
W 1968 Wydział Geologii UW został zreorganizowany. Na miejsce katedr powołano trzy instytuty naukowe: Instytut Geochemii Mineralogii i Petrografii (dyrektor prof. Antoni Polański), Instytut Geologii Podstawowej (dyrektor prof. mgr Kazimierz Guzik) oraz Instytut Hydrogeologii i Geologii Inżynierskiej (dyrektor prof. Witold C. Kowalski).
W 1972 na Wydziale Geologii UW utworzono Studium Ochrony Środowiska i Zasobów Naturalnych (kierownik doc. dr hab. Barbara Grabowska-Olszewska), przekształcone w 1993 w samodzielną Katedrę Ochrony Środowiska i Zasobów Naturalnych (kierownik prof. Andrzej Drągowski).
Do 2013 wydział posiadał stację naukową w Bocheńcu, w której studenci odbywali praktyki terenowe. W 2015 otwarto w Korzecku koło Chęcin Europejskie Centrum Edukacji Geologicznej – ośrodek naukowo-badawczy wydziału.
Oferta dydaktyczna.
Studia I stopnia.
Od roku akademickiego 2015/16 Wydział Geologii oferuje studia dzienne:
Studia II stopnia.
Studia magisterskie trwają 4 semestry. Aplikując na studia magisterskie, można wybrać jedną ze specjalności:
Dyplom Wydziału Geologii mogą uzyskać również studenci studiów MISMaP (Międzywydziałowych Indywidualnych Studiów Matematyczno-Przyrodniczych), którzy wybrali geologię jako realizowany przez siebie kierunek.
Studia III stopnia.
Absolwentom studiów magisterskich (nie tylko geologicznych) Wydział Geologii umożliwia rozwój naukowy (prowadzenie badań naukowych) oraz rozwój umiejętności dydaktycznych na 4-letnich studiach doktoranckich (studiach trzeciego stopnia). 
Studia podyplomowe.
Dla osób z wykształceniem wyższym (licencjackim lub magisterskim) Wydział Geologii wraz z Wydziałem Zarządzania UW oferuje studia podyplomowe, wzbogacające wiedzę z zakresu geoturystyki. Kierunek "Geoturystyka" skierowany jest również do absolwentów kierunków innych niż geologiczne.
Władze.
W kadencji 2020–2024

</doc>
<doc id="1185288" url="https://pl.wikipedia.org/wiki?curid=1185288" title="Stanisław ze Skarbmierza">
Stanisław ze Skarbmierza



</doc>
<doc id="1185290" url="https://pl.wikipedia.org/wiki?curid=1185290" title="Alberto Di Chiara">
Alberto Di Chiara

Alberto Di Chiara (ur. 29 marca 1964 w Rzymie) – piłkarz włoski grający na pozycji lewego obrońcy lub pomocnika.
Kariera klubowa.
Di Chiara wychował się w zespole AS Roma. W jego barwach zadebiutował w sezonie 1980/1981, jednak zaliczył w nim tylko jeden mecz. Miał więc niewielki udział w wywalczeniu wicemistrzostwa Włoch i Pucharu Włoch. W sezonie 1981/1982 zagrał tylko trzykrotnie i latem został zawodnikiem drugoligowej Reggiany. Tam Di Chiara grał w podstawowym składzie, a w 1983 roku znów zmienił barwy klubowe i tym razem został piłkarzem US Lecce. W Lecce występował na boku pomocy. Udany był dla niego sezon 1984/1985, w którym strzelił 6 goli (najwięcej w karierze) i wywalczył awans z Serie B do Serie A. W Serie A Lecce spisało się słabo. Zdobyło zaledwie 16 punktów i zajęło ostatnią, 16. pozycję.
Po degradacji "giallorossich" do drugiej ligi Di Chiara przeszedł do zespołu Fiorentiny. W drużynie z Florencji spędził 5 sezonów i rozegrał ponad 130 spotkań, ale nie osiągnął żadnych sukcesów. W 1991 roku Alberto został obrońcą Parmy. Już w tym samym sezonie zdobył Puchar Włoch, a w 1993 roku zdobył Puchar Zdobywców Pucharów (wystąpił w wygranym 3:1 finale z Royal Antwerp FC. W 1993 roku natomiast zdobył Superpuchar Europy. W sezonie 1994/1995 Di Chiara osiągnął z Parmą kolejny sukces, tym razem zdobywając Puchar UEFA (zagrał w obu spotkaniach z Juventusem. Ostatnim sezonem Alberto w karierze był sezon 1996/1997, który zakończył w barwach AC Perugia.
Kariera reprezentacyjna.
W reprezentacji Włoch Di Chiara zadebiutował 31 maja 1992 roku w zremisowanym 0:0 towarzyskim spotkaniu z Portugalią. Łącznie w drużynie narodowej wystąpił w 7 meczach.

</doc>
<doc id="1185293" url="https://pl.wikipedia.org/wiki?curid=1185293" title="CBEA">
CBEA



</doc>
<doc id="1185294" url="https://pl.wikipedia.org/wiki?curid=1185294" title="Cell Broadband Engine Architecture">
Cell Broadband Engine Architecture



</doc>
<doc id="1185296" url="https://pl.wikipedia.org/wiki?curid=1185296" title="Andrzej Orzeszek">
Andrzej Orzeszek

Andrzej Jan Orzeszek (ur. 21 lutego 1967 w Zabrzu) – polski piłkarz (znany głównie z występów w Górniku Zabrze) i trener piłkarski.
Życiorys.
W sezonie 2007/2008 dwukrotnie (od 23 października 2007 do 31 października 2007 i od 18 grudnia 2007 do 24 marca 2008) prowadził beniaminka Orange Ekstraklasy – Zagłębie Sosnowiec. W rundzie jesiennej sezonu 2008/09 objął stanowisko trenera ZKS Stal Rzeszów, lecz z powodu słabych wyników osiąganych przez zespół, po 12 kolejkach podjęto decyzję o rozwiązaniu umowy za porozumieniem stron. Od marca 2009 trenował drużynę Hetmana Zamość. Kontrakt z Hetmanem rozwiązał na początku 2010 roku i podjął się pracę w III-ligowej Stali Poniatowa,z której został zwolniony 2 czerwca 2010 roku.
Również jego dwaj młodsi bracia związani są z piłką nożną: Krzysztof Orzeszek jest obecnie trenerem B-klasowego ŁKS Łagiewniki (Bytom), Dariusz Orzeszek jest sędzią piłkarskim zrzeszonym w Kolegium Sędziowskim Bytom.

</doc>
<doc id="1185297" url="https://pl.wikipedia.org/wiki?curid=1185297" title="Loża Prasowa">
Loża Prasowa



</doc>
<doc id="1185298" url="https://pl.wikipedia.org/wiki?curid=1185298" title="Arnold (Pensylwania)">
Arnold (Pensylwania)

Arnold – miasto w Stanach Zjednoczonych, w stanie Pensylwania, w hrabstwie Westmoreland. Według danych z 2000 roku miasto liczyło 5667 mieszkańców.

</doc>
<doc id="1185302" url="https://pl.wikipedia.org/wiki?curid=1185302" title="Zygmunt Dreszer">
Zygmunt Dreszer

Zygmunt Dreszer (ur. 27 czerwca 1888 w Mszczonowie, zm. 15 lipca 1947 w Jerozolimie) – polski polityk socjalistyczny i działacz kolonialny, poseł na Sejm w latach 1919–1921.
Życiorys.
Był synem Jana Augusta (1863–1931, adwokat, notariusz, działacz niepodległościowy) i Emilii z domu Rusch. Jego braćmi byli Gustaw (1889–1936), Rudolf (1891–1958, generał), Juliusz (1892–1937, oficer, adwokat). W 1900 wraz z rodziną przeniósł się do Częstochowy, gdzie jego ojciec założył prywatną kancelarię. W tym mieście bracia Dreszerowie uczęszczali do Gimnazjum Rządowego. W trakcie nauki w gimnazjum Zygmunt Dreszer zaangażował się w narodowy ruch robotniczy (był członkiem NZR). Maturę uzyskał w 1907, po czym przeniósł się na studia politechniczne do Lwowa, by po 1909 kontynuować jej w Liège. W 1914 uzyskał tam tytuł inżyniera chemii. W czasie studiów w Belgii był członkiem Drużyn Strzeleckich, prezese Zjednoczenia Młodzieży Polskiej Zagranicą i Organizacji Młodzieży Postępowo-Niepodległościowej. Podczas I wojny światowej był kurierem Polskiej Organizacji Wojskowej na trasie Kraków – Warszawa. Od czerwca do lipca 1915 był żołnierzem 1 pułku ułanów Legionów Polskich.
W styczniu 1919 wybrany w Zamościu do Sejmu Ustawodawczego z list PPS, mandat sprawował do grudnia 1921, po czym zrezygnował z działalności poselskiej. W czasie wojny polsko-bolszewickiej 1920 był podchorążym w 1 pułku szwoleżerów i szefem Oddziału II sztabu 2 Dywizji Jazdy, urlopowany w październiku 1920 jako poseł.
W maju 1926 na prośbę Ignacego Daszyńskiego koordynował akcję strajkową PPS w Warszawie. Pod koniec lat trzydziestych wraz z rodzeństwem (Gustawem i Rudolfem) związany z Ligą Morską i Kolonialną, był instruktorem tej organizacji.
W małżeństwie z Heleną Ferlińską miał syna Jerzego Jana (ur. 1917).

</doc>
<doc id="1185305" url="https://pl.wikipedia.org/wiki?curid=1185305" title="Przekrój radarowy (RCS)">
Przekrój radarowy (RCS)



</doc>
<doc id="1185307" url="https://pl.wikipedia.org/wiki?curid=1185307" title="Klauzula IV">
Klauzula IV

Klauzula IV – element programu politycznego Partii Pracy z Wielkiej Brytanii.
Zawiera podstawowe cele i wartości partii, które uległy zmianie na przestrzeni dziewięciu dekad. Formułuje ona podstawowe założenia polityki gospodarczej partii.
Powstanie Klauzuli IV.
Klauzula IV została napisana przez Sidneya Webba w 1917. Partia Pracy inkorporowała ją do swojego programu rok później.
Podstawowym założeniem Klauzuli IV była powszechna nacjonalizacja. W tamtych czasach była ona równoznaczna z modernizacją. Szczególnie popierano nacjonalizację kolei ze względu na nieustanne walki toczone przez rywalizujące firm zarządzające transportem kolejowym.
Idee Klauzuli IV zostały uwzględnione w Manifeście Partii Pracy z 1945 r. Postulowano w nim nacjonalizację kluczowych gałęzi przemysłu brytyjskiego. Publiczną własnością miały zostać objęte m.in.:
W Manifeście czytamy:
Ponadto Manifest postulował pełne wykorzystanie wszystkich czynników produkcji. Zatrudnienie miało być pełne, nawet za cenę państwowej ingerencji w największe brytyjskie firmy. Manifest z 1945 głosił, że "Cena za tak zwaną «wolność ekonomiczną» dla nielicznych jest za wysoka, jeśli jest okupiona bezczynnością i nieszczęściem milionów".
Klauzula IV w centrum debat publicznych.
Klauzula IV stała się nie tylko elementem programowym, ale także hasłem promocyjnym Partii Pracy wraz z procesem zmiany wizerunku partii, który zapoczątkował Tony Blair. W 1993 Blair skrytykował sformułowanie Klauzuli IV, gdyż według niego pomylono w niej cele ze środkami. Ideowo był on ciągle socjalistą, który jednak wierzył w wykorzystanie nowych środków do osiągnięcia tradycyjnych, socjalistycznych celów. Nie musiało więc odbywać się to za pomocą nacjonalizacji przemysłu. Stąd też postanowiono przeformułować klauzulę, w której uwzględniono stare idee. Fragment aktualnej wersji klauzuli IV brzmi następująco:
Zmiana Klauzuli IV zapoczątkowała gruntowne zmiany w Partii Pracy. Była początkiem zmiany jej wizerunku i udoskonaleniem podstawowych założeń programowych tak, aby możliwe było pozyskanie nowego elektoratu. Zniesienie dotychczasowej formy klauzuli dało też sygnał społeczeństwu, że Tony Blair poważnie myśli o zmodernizowaniu Partii Pracy. Wtedy też narodziła się idea Nowej Partii Pracy. Zerwano tym samym ze "starą" Partią Pracy, w której nacjonalizacja była jednym z podstawowych założeń i która nie była dostosowana do zmieniającego się społeczeństwa. Te i inne zmiany przyczyniły się do odzyskania popularności Partii Pracy i lawinowego zwycięstwa laburzystów w wyborach w 1997 roku.
"Moment Klauzuli IV".
Zmiana Klauzuli IV oznaczała przejście od "starej" do Nowej Partii Pracy. "Moment Klauzuli IV" stał się symbolem potrzeby zmiany fundamentów leżących u podstaw każdej partii politycznej.

</doc>
<doc id="1185309" url="https://pl.wikipedia.org/wiki?curid=1185309" title="Kontowanie">
Kontowanie

Kontowanie – prace związane z obsługą księgową konta:

</doc>
<doc id="1185311" url="https://pl.wikipedia.org/wiki?curid=1185311" title="Śmiertelna rodzinna bezsenność">
Śmiertelna rodzinna bezsenność



</doc>
<doc id="1185313" url="https://pl.wikipedia.org/wiki?curid=1185313" title="Parafia bł. Michała Kozala w Pruszczu Gdańskim">
Parafia bł. Michała Kozala w Pruszczu Gdańskim

Parafia bł. Michała Kozala i bł. ks. Jerzego Popiełuszki – rzymskokatolicka parafia znajdująca się w Pruszczu Gdańskim. Parafia należy do dekanacie Pruszcz Gdański w archidiecezji gdańskiej. 
Parafia została ustanowiona 7 grudnia 1987 roku w wyniku podziału parafii Matki Boskiej Nieustającej Pomocy. Niewielka świątynia należąca do parafii MBNP nie była bowiem w stanie pomieścić wszystkich wiernych. Od 1989 roku, po zatwierdzeniu przez władze państwowe granic działki parafialnej, wspólnota pruszczańska przygotowała się do budowy domu katechetycznego z plebanią, a następnie świątyni. W dniu 11 czerwca 1993 roku przystąpiono do budowy kościoła. Konsekracji świątyni pod wezwaniem bł. Michała Kozala w dniu 1 października 2000 roku dokonał ks. arcybiskup Tadeusz Gocłowski. 18 października 2014 roku w parafii odbyła się uroczystość wprowadzenia relikwii bł. ks. Jerzego Popiełuszki oraz ustanowienia go współpatronem parafii.

</doc>
<doc id="1185314" url="https://pl.wikipedia.org/wiki?curid=1185314" title="Chase Championships 1996">
Chase Championships 1996

Chase Championships 1996 – tenisowy turniej z cyklu Chase Championships, zamykający zawodowy sezon rozgrywek kobiecych, w 1996 roku został rozegrany w dniach 18 listopada - 24 listopada w Nowym Jorku.

</doc>
<doc id="1185318" url="https://pl.wikipedia.org/wiki?curid=1185318" title="Open Clip Art Library">
Open Clip Art Library



</doc>
<doc id="1185319" url="https://pl.wikipedia.org/wiki?curid=1185319" title="Koprofil">
Koprofil



</doc>
<doc id="1185320" url="https://pl.wikipedia.org/wiki?curid=1185320" title="Grosz biały goleniowski">
Grosz biały goleniowski

Biały grosz goleniowski – własna moneta Goleniowa, której przywilej emitowania miasto otrzymało w roku 1386.
Średniowieczne monety bite w XIV i XV wieku miały na rewersie dwa odwrócone do siebie półksiężyce z czterema gwiazdami. Symbol ten powstał najprawdopodobniej z połączenia herbu Leliwa z herbem Morgenstern przyniesionym przez niemieckich osadników. Na awersie monety umieszczano wyobrażenie gryfa.

</doc>
<doc id="1185323" url="https://pl.wikipedia.org/wiki?curid=1185323" title="Ehrlich">
Ehrlich

Osoby o nazwisku Ehrlich:
Inne:

</doc>
<doc id="1185325" url="https://pl.wikipedia.org/wiki?curid=1185325" title="Krzysztof Czabański">
Krzysztof Czabański

Krzysztof Czabański (ur. 4 października 1948 w Warszawie) – polski dziennikarz, publicysta i polityk. W 1992 prezes Polskiej Agencji Prasowej, w latach 1999–2000 prezes Polskiej Agencji Informacyjnej, w latach 2006–2009 prezes zarządu Polskiego Radia, poseł na Sejm VIII kadencji, w latach 2015–2016 sekretarz stanu w Ministerstwie Kultury i Dziedzictwa Narodowego, od 2016 przewodniczący Rady Mediów Narodowych.
Życiorys.
Jest absolwentem II Liceum Ogólnokształcącego im. Stefana Batorego w Warszawie. W 1971 ukończył studia w Instytucie Nauk Politycznych Uniwersytetu Warszawskiego.
W latach 1967–1981 pracował jako reporter w czasopismach RSW Prasa-Książka-Ruch: „Sztandarze Młodych”, „Zarzewiu”, „Dookoła świata”, „Literaturze” i „Kulturze”. Był członkiem Związku Młodzieży Socjalistycznej. W latach 1967–1980 należał do Polskiej Zjednoczonej Partii Robotniczej. W 1980 wstąpił do NSZZ „Solidarność”. W 1981 był redaktorem „Tygodnika Solidarność”, a po wprowadzeniu stanu wojennego publikował w prasie podziemnej: „Tygodniku Wojennym”, „Przeglądzie Wiadomości Agencyjnych”, „Vacacie”.
Od jesieni 1989 był kolejno zastępcą redaktora naczelnego „Tygodnika Solidarność”, redaktorem naczelnym „Expressu Wieczornego”, prezesem PAP (w 1992) i ponownie redaktorem naczelnym „EW” (do 1995). W latach 1998–2001 był przewodniczącym Komisji Likwidacyjnej RSW Prasa-Książka-Ruch i równolegle w latach 1999–2000 prezesem PAI.
W 1993 wraz z Jarosławem Kaczyńskim i Sławomirem Siwkiem został oskarżony o działanie na szkodę wspólnie zakładanej Fundacji Prasowej „Solidarność” poprzez domniemane nielegalne finansowanie z jej źródeł Porozumienia Centrum. Pierwszy proces zakończył się wyrokiem uniewinniającym, po skierowaniu sprawy do ponownego rozpoznania w 2000 postępowanie zostało prawomocnie umorzone.
Publikował artykuły, komentarze i felietony w „Tygodniku Solidarność”, „Życiu Warszawy”, „Życiu”, „Gazecie Wyborczej”, „Wprost” i „Rzeczpospolitej”. W latach 1990–1996 uczestniczył w licznych programach publicystycznych w TVP i Polskim Radiu. Był członkiem Stowarzyszenia Dziennikarzy Polskich w latach 1971–1990. Członkostwo w SDP ponownie uzyskał w 2010.
30 czerwca 2006 został wybrany na prezesa zarządu Polskiego Radia. Przeprowadził wówczas zwolnienia grupowe, w wyniku których zwolniono m.in. wieloletnich pracowników radia. Decyzje te niektórzy komentatorzy oceniali jako motywowane politycznie. Sam Krzysztof Czabański uzasadniał je koniecznością restrukturyzacji zatrudnienia. 10 stycznia 2009 został odwołany z zajmowanego w PR stanowiska. Od października 2007 do lipca 2009 zasiadał w radzie nadzorczej Telewizji Polskiej, a od 2007 do 2008 w radzie nadzorczej Polkomtela. Powrócił następnie do działalności publicystycznej m.in. w ramach współpracy z „Rzeczpospolitą”, „Uważam Rze”, „Niedzielą” i „W Sieci”.
W 2011 bez powodzenia kandydował z listy Prawa i Sprawiedliwości w wyborach do Sejmu w okręgu bielskim. W 2015 wystartował ponownie na posła jako lider listy wyborczej PiS w okręgu toruńskim. Został wybrany do Sejmu VIII kadencji liczbą 16 546 głosów. Następnie w grudniu tego samego roku powołano go na sekretarza stanu w Ministerstwie Kultury i Dziedzictwa Narodowego oraz pełnomocnika rządu ds. przygotowania reformy publicznej radiofonii i telewizji.
W lipcu 2016 został wybrany z rekomendacji PiS przez Sejm w skład Rady Mediów Narodowych, w związku w czym przestał pełnić funkcję w Ministerstwie Kultury i Dziedzictwa Narodowego. W sierpniu 2016 powołany na przewodniczącego RMN. W wyborach w 2019 nie uzyskał poselskiej reelekcji. W lipcu 2022 został ponownie powołany przez Sejm do Rady Mediów Narodowych, a w sierpniu 2022 kolejny raz został wybrany jej przewodniczącym.
W 2008 wyróżniony Nagrodą im. św. Grzegorza I Wielkiego, przyznawaną przez miesięcznik „Niezależna Gazeta Polska”. Został powołany w skład kapituły Nagrody im. Jacka Maziarskiego.
Publikacje.
Jest autorem książek reporterskich i publicystycznych takich jak:

</doc>
<doc id="1185326" url="https://pl.wikipedia.org/wiki?curid=1185326" title="Indeks Globalizacji 2007">
Indeks Globalizacji 2007



</doc>
<doc id="1185327" url="https://pl.wikipedia.org/wiki?curid=1185327" title="Paweł Kopocz">
Paweł Kopocz

Paweł Kopocz (ur. 9 czerwca 1898 w Starej Wsi, zm. 1 stycznia 1978 w Chorzowie) – śląski adwokat i działacz polityczny, poseł do Sejmu Śląskiego (1930) i na Sejm RP (1930–1935). 
Życiorys.
Po ukończeniu gimnazjum w Bytomiu studiował prawo i ekonomię na uczelniach we Wrocławiu i Poznaniu (tytuł magistra uzyskał w 1923). W latach 1917–1918 walczył w armii niemieckiej na frontach francuskim i tureckim. Uczestniczył w trzech powstaniach śląskich, kierował również akcją plebiscytową w powiecie Strzelce Opolskie. Po podziale Śląska w 1922 pracował jako sędzia grodzki w Katowicach. W 1926 otworzył własną kancelarię adwokacką. 
Politycznie związany z Polskim Stronnictwem Chrześcijańskiej Demokracji. Z jego ramienia sprawował mandat radnego w Katowicach i posła na II Sejm Śląski w 1930. W 1930 wybrano go do Sejmu w Warszawie, mandat posła sprawował do 1935. 
We wrześniu 1939 ewakuował się na Wschód wraz z administracją województwa śląskiego. Ruszył dalej przez Rumunię, Jugosławię, Włochy, do Francji i zameldował się w departamencie MSW rządu Rzeczypospolitej Polskiej na uchodźstwie. Od 1942 przebywał w Wielkiej Brytanii, mieszkając w Londynie. W 1953 wyleciał z żoną do Stanów Zjednoczonych. Do emerytury był kierownikiem, tłumaczem i przewodnikiem w ekumenicznej organizacji młodzieżowej YMCA na Florydzie. W 1965 zdecydował się na powrót do Polski, osiadł w Katowicach, a potem w Chorzowie. Po wycofaniu się z życia publicznego nie angażował się ani w sprawy zawodowe, ani społeczne. Poza rodziną regularnie kontaktował się tylko z generałem Jerzym Ziętkiem, wojewodą śląskim, od którego dostał wtedy Śląski Krzyż Powstańczy. Zmarł 1 stycznia w 1978, wraz z żoną spoczywa na cmentarzu w Chorzowie.
Ojciec Józefa (1931–2015), dziennikarza, prezentera telewizyjnego i konferansjera, związanego z katowickim ośrodkiem Telewizji Polskiej.

</doc>
<doc id="1185330" url="https://pl.wikipedia.org/wiki?curid=1185330" title="Zygmunt Brachmański">
Zygmunt Brachmański

Zygmunt Brachmański (ur. 1936 w Rydułtowach) – polski rzeźbiarz i medalier.
Życiorys.
W 1959 ukończył studia na wydziale rzeźby w krakowskiej Akademii Sztuk Pięknych. Jest wykonawcą pomników, jak również wystroju wnętrza kościołów (np. kościół parafii Podwyższenia Krzyża Świętego i Matki Bożej Częstochowskiej w Pszczynie). Jego dzieła to m.in. pomnik Wojciecha Korfantego w Katowicach, pomnik Harcerzy Września w Katowicach, statuetka Śląskiego Wawrzynu Literackiego, Laur Konrada – Ogólnopolskiego Festiwalu Sztuki Reżyserskiej „Interpretacje”, statuetka Ambasador Jazzu – Śląskiego Festiwalu Jazzowego, popiersie Krystyny Bochenek w Centrum Kultury Katowice oraz kilka pomników Jana Pawła II, np. pomnik papieża w Rybniku.
W roku 1994 otrzymał Nagrodę im. Karola Miarki, a w roku 2002 Nagrodę im. Wojciecha Korfantego nadaną przez Związek Górnośląski. 14 grudnia 2007 z rąk ministra kultury i dziedzictwa narodowego Bogdana Zdrojewskiego odebrał Brązowy Medal „Zasłużony Kulturze Gloria Artis”. W 2014 roku uhonorowany Śląską Nagrodą im. Juliusza Ligonia.

</doc>
<doc id="1185333" url="https://pl.wikipedia.org/wiki?curid=1185333" title="Subwencjonowanie płac">
Subwencjonowanie płac

Subwencjonowanie płac – jeden z instrumentów polityki zatrudnienia służący wywieraniu wpływu na siłę roboczą. Głównym celem subwencjonowania płac i zatrudnienia jest utrzymanie albo zwiększenie jego dotychczasowego poziomu w przedsiębiorstwach prywatnych. Działania takie mają miejsce w momencie pojawienia się silnej presji inflacyjnej, kiedy to możliwości tworzenia miejsc pracy za pomocą stymulowania popytu globalnego są ograniczone. Stosuje się wówczas selektywne oddziaływanie na zatrudnienie poprzez subwencjonowanie części kosztów płacowych przedsiębiorstw prywatnych.
Subwencje płacowe mogą przybierać następujące formy:
Wysokość subwencji uzależniona jest od:
Atutem stosowania tego typu rozwiązań w procesie pobudzania popytu jest to, iż nie powodują one napięć inflacyjnych. Narzędzie to sprawia, że siła robocza staje się tańsza dla pracodawcy.

</doc>
<doc id="1185335" url="https://pl.wikipedia.org/wiki?curid=1185335" title="Glenavon FC">
Glenavon FC



</doc>
<doc id="1185337" url="https://pl.wikipedia.org/wiki?curid=1185337" title="Wędrówka Pielgrzyma">
Wędrówka Pielgrzyma

Wędrówka Pielgrzyma (tytuł oryg. ) – najsłynniejsze dzieło Johna Bunyana, po raz pierwszy opublikowane w roku 1678. Jest to prawdopodobnie najsłynniejsza w historii literatury światowej alegoria, opisująca doświadczenia chrześcijańskiego życia przedstawionego w barwnej narracji pielgrzymki z Miasta Zagłady na Górę Syjon. Dzieło to należy do najbardziej znanych dzieł literatury angielskiej. W ciągu 10 lat od pierwszego wydania sprzedano ponad 100 000 egzemplarzy. Do tej pory ukazało się ponad 1500 wydań Wędrówki Pielgrzyma w tłumaczeniach na ponad 200 języków.
Tło powstania dzieła.
Po restauracji Stuartów, wydawane przez Karola II ustawy przeciwko purytanom zabraniały odbywania zgromadzeń religijnych poza Kościołem anglikańskim. John Bunyan, z przekonania baptysta, podobnie jak ponad 1800 innych kaznodziejów purytańskich, nie podporządkował się tym ustawom, skutkiem czego został wtrącony do więzienia okręgowego, w którym spędził w sumie 12 lat. W tym czasie zaczął pisać swoje najważniejsze dzieła, wśród nich Wędrówkę Pielgrzyma. Jedynymi księgami, jakie miał do dyspozycji w więzieniu, były Biblia oraz "Księga męczenników" Johna Foxe’a.
Książka składa się z dwóch części – z których pierwsza opisuje pielgrzymkę Chrześcijanina, zaś druga pielgrzymkę jego żony, Chrześcijanki wraz z dziećmi i służącą imieniem Miłosierna. Pierwotny tekst angielski jest narracją ciągłą, bez podziału na rozdziały i bez wyjaśnień.
Pierwsze wydanie z roku 1678 obejmowało jedynie część pierwszą, w rok później ukazało się wydanie drugie, rozszerzone, zawierające dodatkowe wyjaśnienia autora. Część druga została wydana po raz pierwszy w roku 1684. Do śmierci autora ukazało się jedenaście wydań części pierwszej.
Treść dzieła.
Część pierwsza.
Narrator przechodzi przez pustynię tego świata i wchodzi do pieczary (aluzja do uwięzienia autora), gdzie zapada w sen. We śnie widzi głównego bohatera imieniem Bezłaski, mieszkańca Miasta Zagłady. Bezłaski zaczyna czytać księgę (Biblię) i pod wpływem tej lektury budzi się w nim świadomość jego grzechu i przyszłej zagłady miasta (tego świata). Postanawia uciec przed przyszłym sądem ("uciekaj przed przyszłym gniewem" Mt 3:7), jednak nie wie dokąd. Spotyka Ewangelistę, który kieruje go do Ciasnej Bramy, do której drogę wskazywać ma jasne światło (ewangelia, która jest "pochodnią świecącą w ciemnym miejscu" 2 P 1:19). Bezłaski postanawia wyruszyć całą rodziną na pielgrzymkę, jednak żona i dzieci sprzeciwiają się temu. Z wielkim bólem zostawia rodzinę i wyrusza na pielgrzymkę samotnie. Odtąd Bezłaski nazywa się Chrześcijaninem.
Po drodze dołącza do niego sąsiad Chwiejny, jednak wkrótce grzęzną w Bagnie Rozterki. Chwiejny natychmiast porzuca pielgrzymkę i wraca najkrótszą drogą do domu. Chrześcijanin po jakimś czasie wydostaje się z bagna i idzie dalej.
W drodze do Ciasnej Bramy spotyka Mędrka, który nakłania go, by zboczył z drogi i udał się do wioski Moralność, gdzie znajdzie pomoc u pana Litera Zakonu i jego syna Usłużnisia (idea zbawienia przez dobre uczynki). Chrześcijanin zbacza z drogi, jednak wkrótce zatrzymuje się przed ziejącą ogniem górą (alegoria do przekleństw Starego Zakonu i Góry Synaj), gdzie spotyka go Ewangelista. Ewangelista obnaża fałszywe rozumowanie Mędrka i wyjaśnia pielgrzymowi, że zbaczając z drogi zgrzeszył i wzgardził wskazaniami Boga, jeśli jednak zawróci i uda się do Ciasnej Bramy, zostanie tam przyjęty. Chrześcijanin udaje się do Ciasnej Bramy, którą otwiera mu odźwierny Życzliwy (sam Jezus), a następnie kieruje na królewski trakt.
Chrześcijanin bardzo chce się pozbyć ciążącego mu brzemienia grzechów, jednak jedynym miejscem, w którym to może zrobić jest miejsce Wyswobodzenia – pod krzyżem. Po drodze zatrzymuje się w domu Tłumacza (Duch Święty), który przy pomocy obrazów wyjaśnia mu różne aspekty życia chrześcijańskiego.
Ostatnim i najsmutniejszym przykładem w domu Tłumacza jest człowiek w klatce, który nie potrafi już pokutować. Ilustracja ta jest aluzją do głośnego wówczas przypadku Francesco Spiry, który przeszedł na luteranizm, by po jakimś czasie, ze strachu przed prześladowaniami, powrócić do Kościoła rzymskiego.
Opuszczając dom Tłumacza Chrześcijanin idzie drogą obwarowaną po obu stronach Murem Zbawienia i po pewnym czasie dochodzi do wzniesienia, na którym obok otwartego grobu stoi Krzyż. Więzy brzemienia na plecach Chrześcijanina zrywają się i brzemię wpada do otwartego grobu.
Następnie podchodzą do niego trzej jaśniejący (aniołowie), pozdrawiają go słowami pokoju i dają nowe szaty, pergamin i odciskają na jego czole pieczęć (zapewnienie zbawienia), informując Chrześcijanina, że pergamin ten musi okazać przy Bramie Niebiańskiego Miasta. Jest to alegoryczne przedstawienie chrztu Chrześcijanina.
W dalszej drodze Chrześcijanin zatrzymuje się na Wzgórzu Trudów, gdzie zasypia w altance i gubi przez nieuwagę pergamin (zapewnienie zbawienia). Po nieudanych poszukiwaniach zguby idzie dalej i zatrzymuje się w pałacu Pięknym (lokalny zbór). Chrześcijanin spędza tam trzy dni i zostaje przyodziany w zbroję (Ef 6:11-18), która ma mu służyć w walce z Apolionem w Dolinie Poniżenia.
W drodze do Doliny Poniżenia spotyka księcia tego świata – Apoliona, który próbuje odwieść go od pielgrzymki. Chrześcijanin jednak odmawia i Apolion atakuje go. Walka ta trwa ponad pół dnia, aż w końcu Chrześcijanin zadaje Apolionowi cios obosiecznym mieczem (Heb 4:12). Po tym ciosie Apolion rozwija swe smocze skrzydła i odlatuje.
Po walce Chrześcijanin schodzi do Doliny Cienia Śmierci, gdzie zastaje go noc. W środku doliny, pośród okrzyków przerażenia i potępienia słyszy wołanie (prawdopodobnie Wiernego): "Choćbym też chodził w dolinie cienia śmierci, nie będę się bał złego, boś Ty ze mną" (Ps 23:4). Kiedy opuszcza dolinę, wschodzi słońce.
Tuż za Doliną Cienia Śmierci spotyka Wiernego, dawnego mieszkańca Miasta Zagłady, który towarzyszy mu w pielgrzymce. Następnie spotyka ich Ewangelista i przepowiada ucisk i śmierć jednego z nich w Mieście Próżności.
W Mieście Próżności odbywają się przez cały rok Targi Próżności, na którym największym powodzeniem cieszą się towary Rzymu. Ponieważ pielgrzymi nie zamierzają na tych targach niczego kupować twierdząc, że kupują tylko prawdę, zostają aresztowani za powodowanie zamieszanie i pogardę wobec targów. Odbywa się proces sądowy i ława przysięgłych po przewodnictwem Ślepego uznaje ich za winnych. Wierny zostaje skazany na karę śmierci przez spalenie na stosie, zaś Chrześcijanin zostaje wypuszczony wolno.
W dalszej drodze przyłącza się do niego Ufny, mieszkaniec Miasta Próżności, stając się wiernym towarzyszem Chrześcijanina aż do końca pielgrzymki.
Wkrótce zbaczają z królewskiego traktu i wybierają łatwiejszą drogę. Rozpętuje się burza, zmuszając ich do pozostania na noc na łące Manowce. Rankiem spotyka ich olbrzym Rozpacz, który zabiera ich do zamku Zwątpienia, a następnie wtrąca do lochów i nakłania do samobójstwa grożąc, że jeśli tego nie zrobią to ich sam zamorduje. Chrześcijanin przypomina sobie, że ma klucz zwany Obietnicą, którym otwiera wszystkie zamki Zamku Zwątpienia. Pielgrzymi uciekają z zamku tuż przed egzekucją.
Następnie pielgrzymi docierają do Gór Błogości, gdzie pasterze pokazują im niektóre cuda z Kraju Emanuela.
W dalszej drodze spotykają Ciemnotę z krainy Zarozumiałość, który żywi złudną nadzieję dostania się do Niebiańskiego Miasta dzięki własnym uczynkom sprawiedliwości. Różnice pomiędzy pielgrzymami a Ciemnotą są tak duże, że rozstają się i dalszą pielgrzymkę odbywają oddzielnie.
Chrześcijanin i Ufny przechodzą przez niebezpieczne Zaczarowane Tereny i docierają do Ziemi Poślubionej, gdzie przygotowują się do przeprawy przez rzekę do Niebiańskiego Grodu. Chrześcijanin przeżywa udręki i zwątpienia, jednak Ufny pomaga mu przejść przez rzekę. Po drugiej stronie witają ich jaśniejący i zostają przyjęci przez Emanuela.
Do Niebiańskiego Grodu dociera także Ciemnota, jednak nie zostaje tam przyjęty, lecz wyrzucony na zewnątrz.
Część druga.
Druga część "Wędrówki Pielgrzyma" opisuje pielgrzymkę żony Chrześcijanina – Chrześcijanki, ich synów oraz służącej imieniem Miłosierna. Przedstawia doświadczenia nie tyle pionierów wiary, co raczej rodziny pielgrzymów, w sposób bardziej typowy dla członków zborów. Pielgrzymom od pewnego momentu towarzyszy sługa Tłumacza – rycerz Wielkie Serce, pełniący rolę ich obrońcy, nauczyciela i przewodnika do Niebiańskiego Grodu. Pielgrzymka odbywa się w spokojniejszej atmosferze, bez tak dramatycznych konfliktów, będących udziałem Chrześcijanina w części pierwszej: nie wpadają w Bagno Rozterki, ani nie przeżywają tak dramatycznych doświadczeń przed krzyżem, a wielu przeciwników – olbrzymów zabija Wielkie Serce.

</doc>
<doc id="1185339" url="https://pl.wikipedia.org/wiki?curid=1185339" title="Gamma Crucis">
Gamma Crucis



</doc>
<doc id="1185341" url="https://pl.wikipedia.org/wiki?curid=1185341" title="Thug Misses">
Thug Misses

Thug Misses – debiutancki album amerykańskiej raperki Khia. Płytę wydano w 2002 roku w USA przez wytwórnię Artemis Records. Z tego wydawnictwa pochodzi wielki światowy hit My Neck, My Back (Lick It) oraz piosenki You my girl i The K-Wang. Pomimo że pozostałe single nie odniosły międzynarodowego sukcesu, The K-Wang doczekał się własnego tańca, który można zobaczyć w wielu filmikach na YouTube. Powodzenie pierwszego singla sprawiło, że album stał się platynowa płytą w USA (certyfikacja z września 2002 roku).
Single.
My Neck, My Back (Lick It).
My Neck, My Back (Lick It) został wydany w lecie of 2002. Utwór był ogromnym sukcesem, osiągnął status złotej płyty. Ponieważ w piosence występuje wiele wulgaryzmów, musiała zostać ocenzurowana dla potrzeb radia. Powstały 2 teledyski do My neck – dla potrzeb amerykańskiego i europejskiego rynku.
You My Girl.
You My Girl, piosenka dedykowana matce artystki. Nie powtórzyła sukcesu poprzedniczki. Kontrowersyjny teledysk nigdy nie został wyemitowany w MTV.
The K-Wang.
Nigdy nie powstał oficjalny teledysk, jednak piosenka była singlem radiowym, osiągnęła spory sukces w stacjach rap, szczególnie na Florydzie i w Teksasie. Na YouTube znajduje się wiele filmików ilustrujących taniec "The K-wang".

</doc>
<doc id="1185342" url="https://pl.wikipedia.org/wiki?curid=1185342" title="Parafia Najświętszego Serca Pana Jezusa w Stegnie">
Parafia Najświętszego Serca Pana Jezusa w Stegnie

Parafia Najświętszego Serca Pana Jezusa w Stegnie – parafia rzymskokatolicka w diecezji elbląskiej.
Historia.
Pierwsze dokumenty potwierdzające istnienie kościoła rzymskokatolickiego w Stegnie pochodzą z XIV wieku. Według źródeł z 1465 r. w Stegnie istniał kościół gotycki. W świątyni były prowadzone rokowania polsko – krzyżackie w ostatnich latach wojny trzynastoletniej w 1465 roku. Niestety nie zachowały się o nim żadne informacje.
W 1609 r. niemiecki proboszcz Georg Klein wybudował mały drewniany kościółek, który spłonął w 1676. Ocalała jedynie wieża, organy, wyposażenie ołtarza oraz dzwon z okresu wojny 13-letniej.
W miejscu starej świątyni 25 marca 1681 r. rozpoczęto prace nad budową nowej pod nadzorem Petera Willera – architekta, geodety, a także mechanika Miasta Gdańsk. Budowa barokowego kościoła, jak podają kroniki, była bardzo kosztowna (np. cieśla Peter Kamrath otrzymał: 2000 florenów, 8 beczek piwa, 15 beczek Krullingu i 6 świerków. Andreas Boshe za budowę wieży otrzymał 1150 florenów oraz drewno ze starej wieży, która ocalała). 29 listopada 1681 – w I Niedzielę Adwentu – kaznodzieja Martinus Kruger dokonał poświęcenia kościoła. 25 maja 1682 r. ukończono budowę chóru, zaś 15 czerwca 1683 rozbudowane zostały organy. Autorem wieży był Boshe, zaś hełmu, krzyża i chorągiewki – Daniel Madler.
Ostatecznie prace ukończono 17 listopada 1683 – rok ten widnieje na chorągiewce, co przez wielu badaczy jest błędnie interpretowane jako data budowy kościoła. Na nowej wieży umieszczono również dzwon z 1643, ocalały po pożarze, który do dziś w każde południe wybija godzinę 12-stą, a także dwa większe – w 1732 roku. W czasie II wojny światowej Niemcy wywieźli XVIII-wieczne dzwony. Dopiero w ostatnich latach dzięki współpracy prof. Januszajtisa z ks. Knapikiem jeden z nich powrócił do kościoła. Na ponad trzystuletnim dzwonie widnieje łacińska inskrypcja: "Domine, da pacem in diebus nostris" co oznacza: "Panie, daj pokój naszym czasom".
W okresie reformacji kościół w Stegnie przejęli ewangelicy, posiadając go aż do 1945 roku. W 1945 roku przejęli go katolicy; wtedy też został poświęcony. 12 czerwca 1946 roku przybył do Stegny pierwszy powojenny duszpasterz. W 1948 roku administrator apostolski diecezji gdańskiej ks. Andrzej Wronka erygował w Stegnie parafię, obejmującą swym zasięgiem niemal całą Mierzeję Wiślaną.
W 1948 roku parafię Najświętszego Serca Pana Jezusa w Stegnie tworzyły wsie: Stegna, Chorążówka, Grochowo, Głobice (Głobica), Rybakowo (Mikoszewo), Jantar, Popowo, Łąki Szlakowe (część Drewnicy), Rola, Sztutowo, Zachcianek, Kubły (Kobyla Kępa), Północna Wieś, Dublewo (Grochowo Trzecie), Kąty Rybackie, Szumienica i Nowy Świat.
Na tym obszarze w siedemdziesiątych i osiemdziesiątych powstało kilka nowych parafii:
Obecnie do parafii w Stegnie należą miejscowości: Stegna, Popowo, Rybina, Stegienka Zakład Rolny. Tereny parafii znajdują się w gminie Stegna, w powiecie nowodworskim, w województwie pomorskim.
1 sierpnia 1986 roku parafia w Stegnie stała się siedzibą dekanatu nadmorskiego, wyłączonego z dekanatu Nowy Dwór Gdański. 25 marca 1992 parafia w Stegnie została włączona do diecezji elbląskiej.
Grupy parafialne.
Żywy Różaniec, Liturgiczna Służba Ołtarza, duszpasterstwo trzeźwościowe

</doc>
<doc id="1185343" url="https://pl.wikipedia.org/wiki?curid=1185343" title="Wychowanie w starożytnej Grecji">
Wychowanie w starożytnej Grecji

W wychowaniu starożytnej Grecji wyróżnia się dwa bardzo odmienne od siebie rodzaje wychowań, ukształtowane przez największe i ówcześnie najpotężniejsze polis Spartę i Ateny.
Sparta.
Wychowanie spartańskie miało surowy charakter. Kosztem wykształcenia intelektualnego rozwijano wychowanie fizyczne, które miało na celu przygotowanie młodzieży do służby wojskowej.
Każdy Spartanin od urodzenia był podporządkowany bezdusznym prawom państwowym. O życiu człowieka od urodzenia decydowała geruzja (rada starszych). Geronci oglądali każde nowo narodzone dziecko, o ile było silne i dobrze zbudowane, rodzice mieli obowiązek je żywić i wychować. Jeśli zaś było niekształtne i zbyt chude Rada Starszych nakazywała porzucić je w tzw. Odłogach, miejscowości pełnej przepaści, położonej koło gór Tajget. W społeczeństwie panowało przekonanie, że dla państwa lepiej będzie, by dziecko nie żyło skoro natura od początku nie dała mu zdrowia i siły. Niemowlęta przyzwyczajano do znoszenia samotności i ciemności, oduczano kaprysów i kwileń.
Dzieckiem do 7. roku życia zajmowała się rodzina, potem zostawały oddane władzom, niezależnie od płci i zamożności, wychowanie wyglądało podobnie. Uczono ich żelaznej dyscypliny, a karą za przewinienia była chłosta. Przygotowania do służby w wojsku trwały do 20. roku życia, sama zaś służba zazwyczaj następne 10 lat. 
Po ukończeniu 7 lat dzieci zabierano od rodziców i nastawał początek nauki szkolnej. Dzieci dzielono na dwie grupy: paides od 7 do 14 lat i efebów od 14 do 20 lat. Po roku uczeń nazywał się rhogidas, a w następnych latach kolejno: prokomidzomenos, mikidzomenos, propais, pais (12-letni), melleiren, eiren. Uczniowie uczyli się życia we wspólnocie, ćwiczyli sprawność fizyczną i sztukę pisania. Ważną rolę odgrywał duch rywalizacji występujący w grupach, szlachetne współzawodnictwo w szkole (agonistyka), wybór naturalnych liderów, grupa chłopców (heteria).
Wychowanie dziewcząt.
Wychowywaniem dziewcząt zajmowało się państwo, wpajając im zalety potrzebne przyszłym matkom żołnierzy: miłość ojczyzny oraz hart fizyczny i moralny. 12-letnie dziewczynki wydawano za mąż za kandydata wybranego przez ojca. Mieszkanie w domu nie zwalniało ich od ćwiczeń fizycznych, uprawiały gimnastykę na równi z chłopcami. Przechodziły mini szkolenie w celu nauki obrony siebie, dziecka oraz obrony murów ojczystych. Ćwiczyły się w biegach, rzucie dyskiem, nawet w zapasach. Ze względu na uroczystości religijne czy państwowe, podobnie jak w Atenach, uczyły się śpiewu i tańca. Niewysportowana kobieta przynosiła wstyd mężowi. 
Podstawowym zadaniem kobiety było urodzenie zdrowego i silnego dziecka, najlepiej chłopca. W epoce hellenistycznej kobiety garnęły się do nauki, pojawiły się emancypantki, które walczyły o dostęp do studiów zastrzeżonych tylko dla mężczyzn.
Wychowanie chłopców.
Po ukończeniu 12 lat chłopcy (jako pais) zaczynali życie w obozie, w koszarach. Od tej pory całkowicie uzależniali się od państwa. Życie w koszarach nie było łatwe. Systematycznie pracowano nad wyrobieniem w chłopcach takich nawyków i cech charakteru, jak posłuszeństwo prawom i przełożonym, wytrzymałość, odporność na ból i głód. Chłopcy musieli spać na posłaniach z twardej trzciny, chodzić boso, znosić bez skargi głód, chłód i spiekotę, golono włosy, wprowadzano mundur, który ranił skórę. Co najmniej raz do roku poddawano ich chłostom. Tylko kilka razy w roku mogli wykąpać się i natrzeć ciało olejkami. Dla sprawdzenia odpowiedniego przygotowania i wytrzymałości młodego człowieka, poddawano go podwójnej próbie: pierwsza próbą była silna chłosta przed ołtarzem Artemidy Orthii, którą chłopiec powinien znieść bez jęku. Drugą próbę przechodzili młodzi ludzie tuż przed ukończeniem ćwiczeń, a więc przed przejściem do eirenów. Była to tzw. Kryteria, a młodzieńcy mieli spędzić cały rok wędrując po górach. Po zadowalającym odbyciu kryptei, młody Spartan był dopuszczony do udziału we wspólnych posiłkach mężczyzn (tzw. pheditie). Młodszymi uczniami zajmowali się nieco starsi, tzw. Ejrene (młodzieniec dojrzały), ich z kolei nadzorowali urzędnicy. Spartański wychowanek był zobowiązany do całkowitego posłuszeństwa wobec każdego dorosłego Spartanina. 
Za najważniejszy czynnik w wychowaniu uważano zdobycie sprawności fizycznej, poprzez ćwiczenia fizyczne i wojskowe. Ćwiczenia obejmowały gimnastykę, władanie bronią oraz zwroty w szeregu. Zaszczepiano też w młodzieży inne umiejętności, jak np. zręcznego kłamstwa i kradzieży. Uważano bowiem, że mogą one okazać się przydatne w walce z wrogiem. Oprócz nauki walki, zasad pisania i czytania, dziejów Sparty i jej praw, mitów o bogach i bohaterach chłopcy uczyli się także śpiewów chóralnych. Muzyka rozpalała ducha bojowego i pomagała żołnierzom w walce. Styl pieśni był prosty i surowy, tematy poważne i moralne. Pieśni te najczęściej sławiły poległych za Spartę, ganiły tchórzów lub były rodzajem obietnicy mówiącej o zachowaniu postawy godnej Spartiaty w przyszłości. Udział młodzieży w uroczystościach był obowiązkowy, ceniono to jako zaszczyt i wyróżnienie. U młodych spartan ceniono bystrą orientację, wymagano szybkich a krótkich i jasnych, często ciętych, odpowiedzi; stąd przysłowiowa lakoniczność wysławiania się. 
Młodzież miała wakacje letnie, a w ciągu roku szkolnego było także wiele dni wolnych od nauki np. 4-św. Posejdona, 6-św. Eumenesa, 7-ofiary i igrzyska publiczne, 10-św. Pytoklesa, 12-składanie ofiar ku czci Dionizosa, 19-procesja dla uczczenia muz, 26-św. Attlasa. Był jeszcze „dzień nauczyciela”, a piąty dzień każdego miesiąca był wolny od zajęć jako „dzień fundatora”. Przeznaczono ten dzień na rozrywki i zabawy.
Ideałem człowieka stał się małomówny, nieludzko wręcz sprawny żołnierz, ślepo wykonujący rozkazy przełożonych.
Ateny.
Ideałem wychowawczym było uformowanie człowieka wszechstronnie wykształconego oraz pięknego i dobrego. Tutaj oprócz sprawności fizycznej liczyła się wiedza, rozwój umysłowy, moralny i estetyczny czyli kalokagatia: 
Do siódmego roku życia dziecko spędzało czas na łonie rodziny. Niemowlę po odkarmieniu przez matkę przechodziło do rąk niańki. O życiu lub śmierci noworodka decydował ojciec. Jeśli zaś wyrzekał się swego potomka wyrzucano dziecko na śmietnik. Ojciec pochłonięty życiem publicznym nie interesował się dzieckiem. Ten czas dziecko spędzało na beztroskich i swobodnych zabawach. Nikt nie zawracał sobie głowy jego wychowaniem. Rodzice mieli większą dowolność, jeśli chodzi o wychowanie potomstwa niż w Sparcie. Ich obowiązkiem wobec państwa było wychowanie dziecka na człowieka wszechstronnie wykształconego, umiejącego współżyć z innymi obywatelami.
Wychowanie chłopców.
Chłopcy, którzy przekroczyli 7. rok życia, dostawali się pod opiekę niewolnika zwanego pedagogiem (paidos agogos). Ponadto synowie wolnych obywateli uczęszczali do szkół. W zajęciach lekcyjnych brało udział co najwyżej kilku uczniów, też od 7-14. roku życia uczęszczały one do szkół prywatnych gdzie do 14 lat uczyło ich dwóch nauczycieli: gramatystów (nauczyciel czytania i pisania) i kitarzystów/litarysta (nauczyciel muzyk).
Chłopiec po ukończeniu 7. roku życia przechodził pod nadzór zaufanego niewolnika tzw. pedagoga (pais- chłopiec, ago- prowadź). Pedagog odprowadzał i przyprowadzał chłopca do szkoły (nauka indywidualna), pilnował go, opiekował się nim, był z nim cały czas. Jeżeli chłopiec czegoś się nie nauczył bito niewolnika. Ojciec przekazywał niewolnikowi opiekę nad synem i kształcenie jego obyczajów, zwłaszcza zachowania się na ulicy i przy stole, miał pozwolenie korzystania z rózgi.
W szkole, tzw. grammatistes przez pierwsze 3 lata uczył alfabetu (najpierw uczył nazw liter, a potem pokazywał kształt). Nauczano również najprostszych działań rachunkowych, tabliczki mnożenia. W nauczaniu gramatysta trzymał się jedynie metody pamięciowej, bez zadawania sobie trudu rozwijania samodzielnego myślenia. Nie było prac domowych i wyznaczonych godzin szkolnych, uczeń przychodził i wychodził kiedy chciał, nauczanie odbywało się indywidualnie z każdym uczniem po kolei, nie było wakacji, kary cielesne były często stosowane, ale było to akceptowane przez wszystkich. Kiedy uczeń opanował umiejętność pisania i czytania (ok. 10. roku życia), przystępował do lektury autorów i tutaj główną i trwałą pozycją były eposy Homera oraz bajki Ezopa, w których była zawarta głęboka mądrość. W miarę wzbogacania się literatury, rozszerzał się program: czytano dzieła Hezjoda, z utworów Solona uczono się historii, geografii, zasad życia społecznego, polityki i etyki oraz mitologii, utwory Teognisa, uczono się hymnów ku czci bogów, które odśpiewywano z okazji uroczystości religijnych.
Ci, którzy czytali już poezję, zaczynali uczyć się muzyki u lutnisty. Tu uczyli się gry na lutni, śpiewu, deklamacji, wyrabiali poczucie rytmu i melodii.
Gdy chłopiec ukończył 12 lat zmieniał się kierunek jego wychowania. Przechodził pod "skrzydła" paidotribesa (nauczyciela wychowania fizycznego). Wykonywane pod jego kierunkiem ćwiczenia miały na celu przygotowanie młodego Ateńczyka do udziału w olimpiadzie oraz zapewnienie mu odpowiedniej sprawności fizycznej. Trenowano głównie dyscypliny olimpijskie takie jak: biegi, skoki, zapasy, rzut dyskiem oraz oszczepem. Zwycięzcy organizowanych co cztery lata igrzysk cieszyli się powszechnym szacunkiem, stawali się wręcz bohaterami. Wszystkie lekcje w jakich uczestniczyli chłopcy ateńscy odbywały się na tzw. palasterze, na świeżym powietrzu, w miejscach otoczonych kolumnadą. Ćwiczenia fizyczne odbywali chłopcy 15–16. letni pod okiem pedotryby w jego prywatnym zakładzie (palestrze). Kształcenie kontynuowali w gimnazjonach (gynaceum), które w epoce hellenistycznej były zasadniczym typem średnich szkół publicznych.
Chłopcy pomiędzy 18. a 20. rokiem życia (okres efebii) przystępowali do nauki przysposobienia wojskowego (wprowadzonych po 338 p.n.e.). Obowiązywał wszystkich obywateli ateńskich od 18. roku życia, trwał 4 lata. Kosmeta (urzędnik państwowy) nadzorował ćwiczenia efebów. Ćwiczenia te miały charakter wojskowy. Młodzieniec, rozpoczynający efebię, składał przy otrzymywaniu broni znamienną przysięgę w świątyni. Po niej efeb wchodził w życie publiczne i stawał się własnością państwa. Pierwszy rok to nauka posługiwania się bronią (łuk, dzida, dysk), odbywanie honorowych straży przy uroczystościach. Drugi rok to marsze, obozowanie w polu i strażowanie w twierdzach.
Przeszedłszy efebię, młody Ateńczyk zostawał obywatelem.
Wychowanie dziewcząt.
Dziewczęta ze wszystkich warstw społecznych otrzymywały wychowanie domowe. Dziewczęta ateńskie, w przeciwieństwie do chłopców nie uczęszczały do szkół (w Atenach nie było szkół dla dziewcząt). Pochodzące z bogatszych rodów mogły pobierać w domu, pod kierunkiem prywatnej nauczycielki lekcje pisania, czytania oraz gry na instrumentach, śpiewania i tańca (umiejętności te były potrzebne w związku z ich udziałem w uroczystościach religijnych). W domu, pod okiem matki uczyły się podstawowych czynności domowych (takich jak tkactwo, przędzenie), przygotowując się w ten sposób do roli żony i matki, który rozpoczynał się już w wieku 14–15 lat.
Starożytne ideały wychowawcze.
Wychowanie fizyczne.
Ciało było przedmiotem, na który szczególnie zwracano uwagę, najpierw na jego wzmocnienie i zahartowanie, potem wyćwiczenie w zwinności i gibkości. Opracowano tzw. pentathlon (pięciobój), do którego należało: skok w dal, bieg, rzut dyskiem, rzut oszczepem i zapasy. Z tego programu największy nacisk kładziono na szybkość w bieganiu. Rzucanie krążkiem metalowym wyrabiało muskuły ramion i bark, rzucanie dzidą (bez ostrza) do oznaczonego celu ćwiczyło ramię, a zwłaszcza oko, w ocenie odległości itp. Ćwiczenia pentatlonu zapoczątkowały organizowanie igrzysk narodowych. Początkowo wychowanie fizyczne wynikało z potrzeby wojennej, potem już nawet po odzyskaniu niepodległości ideał kultury ciała stał się tradycją.
Wychowanie moralne.
Kalokagahtia (piękno ze szlachetnością). Grecy zrozumieli, że wychowanie fizyczne, choć zapewnia rozwój duchowy, a zwłaszcza ukształtowanie charakteru, nie wystarczy dla doskonałości, jeśli w parze z nim nie idzie piękność moralna. Od wczesnego dzieciństwa usiłowali wpajać dziecku zdrowe zasady moralne, nauczali skromnego postępowania i pełnego umiarkowania. Nauczano również m.in. stania i siedzenia w przyzwoitej postawie, chodzenia w milczeniu, a przede wszystkim szacunku dla starszych (w tym również wobec nauczycieli).
Wychowanie religijne.
Grecy byli narodem religijnym. Dziecko z bóstwami narodowymi zapoznawały matka i niańka. Uczyło się uczestnicząc w obrządkach domowych, z poematów narodowych, z uczestnictwa w publicznych uroczystościach. Młodzieży nie udzielano nauki religii. Żaden moment publiczny i prywatny nie obchodził się bez czci bóstw.
Wychowanie muzyczne.
W Helladzie odgrywało główną rolę w kształceniu charakteru i umysłu. Nazwa wzięła się od Muz, jako opiekunek sztuk i nauk. Staranne i celowe wykształcenie w ścisłym znaczeniu muzyczne przygotowywało młodzież w zakresie rytmicznego tańca chóralnego, który odbywano przed ołtarzem bóstwa, wyuczała nabożnych hymnów do śpiewu przy uroczystościach i w procesjach. Śpiew, muzyka, poezja i taniec to części składniowe wykształcenia muzycznego. Muzyka w rozumieniu hellenistycznym obejmowała zarówno rytm i melodię jak i treść, to jest tekst tego co się mówi i śpiewa, śpiew do muzyki był nierozdzielny. Za instrument narodowy uchodziła lutnia, umiejętność uderzania w jej struny cechowała człowieka wykształconego.
Wychowanie umysłowe.
W hellenistycznym systemie brak było wykształcenia naukowego. Wynikało to z faktu, że starożytni Grecy swoje życie publiczne opierali na ustnym postępowaniu, przeważnie bez dokumentów i użycia pisma. Młodzież kształciła się poprzez przebywanie ze starszymi i bieglejszymi, rozmowy towarzyskie, konwersacje. W niektórych państwach wprowadzano młodzież na obrady i zgromadzenia. Istotna była również obecność w teatrze. W późniejszych epokach ojciec lub nauczyciel muzyki uczył czytania i pisania. Muzyka była ważnym elementem podtrzymywania kultury Greków antycznych. 
Sokrates.
Podobnie jak Sofiści uznawał za niezbędne oświecać ludzi o istocie cnoty, budzić w nich wątpliwości czy ich zwyczajne mniemania o pewnych sprawach dobrych i pożytecznych są uzasadnione. Chciał od wątpienia doprowadzić do wiedzy. Sokrates uważał, że efekty wychowania zależą od metody, sposobu nauczania. 
3 formy:
Najważniejsze w metodzie Sokratesa jest zrozumienie, że udzielanie gotowej wiedzy uczniowi to dar, z którym nie będzie wiedział co ma zrobić. Tylko ta wiedza go wzbogaci, którą sobie wytworzy przez własną pracę myślową, a więc nie zasób wiedzy ale metoda jej poznania, nie posiadanie wiadomości ale ich zdobywanie decyduje przy kształceniu ludzkiego umysłu.
Platon.
Był uczniem Sokratesa. Założył Akademię filozoficzną w Atenach. Sądził, że człowiek rodzi się z gotowym charakterem i skłonnościami, jednak to nie wystarczy, wychowanie może wady złagodzić lub zwiększyć, a zdolności rozwinąć lub zdusić. Platon rozwijał ideał wychowania państwowego. Zasady wychowania miał określać prawodawca, a nad ich wykonaniem miał czuwać rząd państwa. Uważał za idealne takie państwo, które jest jednolite. Ustrój społeczny dzielił na 3 stany: rządców, strażników i żywicieli (rolnicy, rzemieślnicy, kupcy – jego zdaniem nie potrzebowali specjalnego wychowania). Platona interesowały dwa wyższe stany, z których jeden bronił państwa orężem, a drugi przy pomocy rozumu i wiedzy kierował jego losami. Wychowanie przyszłych wojowników i rządców do 20. roku życia miało być jednakowe i wspólne (obejmowało niższy stopień wychowania). Po 20. roku mniej zdolni mieli iść do wojska, zdolniejsi przeznaczeni byli na rządców, wchodząc na wyższy stopień wykształcenia, który miał trwać jeszcze 15 lat. 
Platon przyznawał kobiecie te same uzdolnienia co mężczyznom. Według niego do 6. roku życia dzieci miały wychowywać się razem, potem osobno, do 10. roku życia dzieci mają się bawić, ćwiczyć ciało, nie uczyć. Dopiero 10 latkowie zaczynają się uczyć. Pierwsze 3 lata czytania i pisania, od 13. roku życia kształcenia literackiego. Od 18-20 efebia.
Według niego człowiek posiada 3 elementy swojej duszy:
Arystoteles.
Uczeń Platona, zdołał zachować niezależność własnej myśli, którą cechowała przede wszystkich niezwykła trzeźwość i praktyczność. Przez osiem lat był mentorem Aleksandra Wielkiego, później prowadził własną szkołę filozoficzną w ateńskim liceum tj. gimnazjum poświęconym Apollinowi. Interesowała go medycyna, był ciekawy jak funkcjonuje organizm. Według niego człowiek składa się z 3 elementów : dusza zwierzęca (wychowanie moralne), dusza roślinna (wychowanie zdrowotne) i dusza myśląca (wychowanie umysłowe).
Był uznawany za prekursora materialistycznej teorii poznania. Wyróżniał postrzeganie zmysłowe (trzeba najpierw zobaczyć, dotknąć, powąchać), zapamiętywanie i uogólnianie.
Sofiści a wychowanie.
Sofiści nie tworzyli szkół jako takich. Zdobywanie przez uczniów wiedzy sprowadzało się do wysłuchania wygłaszanego przez filozofa wykładu. Bardzo często miały miejsce spotkania, podczas których uczeni w zabawnej, żartobliwej, rozrywkowej wręcz formie, przekonywali zebranych do głoszonych przez siebie tez. Prowadzili też odpłatne kursy trwające od jednego do dwóch lat, choć czasem trwały trzy, cztery lata.
Nauczając sofiści wykorzystywali takie metody kształcenia jak dedukcja czy umiejętność logicznego myślenia. Wykłady oraz rozmowy z zebranymi słuchaczami szerzyły treści retoryczne, dialektyczne, polityczne czy prawne. Także filozoficzne, astronomiczne, matematyczne i przyrodnicze. Przekazywaną przez uczonych wiedzę, można podzielić na merytoryczną wzbogacającą intelektualnie oraz na formalną posiadającą zastosowanie praktyczne.
Sofiści byli oskarżani przez Ateńczyków o podkopywanie rodzimej tradycji, nastawanie na wiarę, szkodzenie państwu, musieli licznie emigrować z miasta. Niemniej jednak, działalność latami prowadzona przez nich w ateńskim polis, spowodowała istotne zmiany w spojrzeniu na kształcenie oraz wychowywanie młodzieży. Działalność sofistów przyczyniła się do podniesienia znaczenia edukacji umysłowej młodych ludzi. Wzrosła rola wykształcenia humanistycznego oraz łączenia wiedzy teoretycznej z przyszłą polityczną służbą na rzecz kraju.
Literatura.
Stanisław Kot: "Historia wychowania". T. 1: Od starożytnej Grecji do połowy wieku XVIII. Żak, 1996, 

</doc>
<doc id="1185346" url="https://pl.wikipedia.org/wiki?curid=1185346" title="Klaus Küng">
Klaus Küng

Klaus Küng (ur. 17 września 1940 w Bregencji) – biskup rzymskokatolickiej diecezji St. Pölten w Dolnej Austrii w latach 2004-2018.
Życiorys.
Jest synem lekarza miejskiego, dr. Josefa Künga. Spędził młodość w Feldkirch, gdzie w 1958 zdał maturę, następnie w Innsbrucku i Wiedniu studiował i ukończył medycynę, odbywając praktyki lekarskie. W Wiedniu nawiązał kontakty z prałaturą personalną Opus Dei, której członkiem został 1962 i rozpoczął studia filozoficzne i teologiczne. Prowadził również dom akademicki Birkbrunn. Pod wpływem duchowości "świętości dnia codziennego", głoszonej przez św. Josemaría Escrivá de Balaguer, odbył studia teologiczne na Uniwersytecie Laterańskim w Rzymie w latach 1965-1969, zdobywając tytuł doktora. 23 sierpnia 1970 został wyświęcony w Madrycie na kapłana i następnie pracował w kościele św. Piotra w Wiedniu. W latach 1976-1989 był wikariuszem regionalnym Opus Dei w Austrii.
21 stycznia 1989 został powołany przez papieża Jana Pawła II na biskupa Feldkirch, gdzie 5 marca otrzymał święcenia biskupie.
20 lipca 2004 został wysłany przez Jana Pawła II jako wizytator apostolski do diecezji St. Pölten, celem wyjaśnienia i uzdrowienia sytuacji po głośnym skandalu obyczajowym w seminarium duchownym. W rezultacie pomyślnego przebiegu misji, 8 października został ustanowiony biskupem tej diecezji, którą uroczyście objął 28 listopada 2004.
Klaus Küng uważany jest w Austrii za gotowego do podejmowania dyskusji "biskupa rodzinnego" i jest inicjatorem krajowego Ruchu Kościoła Domowego ("Bewegung Hauskirche"), mającego przedstawicielstwa w Niemczech i Szwajcarii.
Napisał wiele artykułów w czasopismach teologicznych oraz wydaje "Geistlicher Rundschau", poruszający aktualne problemy życia Kościoła. W konferencji biskupów odpowiadał za sprawy małżeństwa, rodziny, bioetyki i ochrony życia. Był członkiem watykańskiej Kongregacji ds. Duchowieństwa i konsultorem Papieskiej Rady ds. Rodziny.
17 maja 2018 przeszedł na emeryturę.

</doc>
<doc id="1185347" url="https://pl.wikipedia.org/wiki?curid=1185347" title="Seraja Szapszał">
Seraja Szapszał

 Seraja Szapszał ("Jego Exellencja Szapszał Hadży Seraja Han"), ros. Сергей Маркович (Мордехаевич) Шапшал, karaim. " Seraja Ben Mordechai Szapszał", lit. "Seraja Šapšalas" (ur. 8 maja 1873 w Ojsunkoju (krymstatar. Oysunköy) pod Bakczysarajem, zm. 18 listopada 1961 w Wilnie) – duchowny karaimski, hachan Eupatorii (1915–1919) i Trok (1928–1940–1945), turkolog, doktor nauk filologicznych, znawca kultur Wschodu.
Życiorys.
Wywodził się z krymskiego skupiska Karaimów w Rosji. W dzieciństwie i wczesnej młodości mówił wyłącznie po karaimsku. Urodzony w rodzinie hodowcy koni i sadownika, od 1884 roku przebywał w Petersburgu, gdzie uczył się początkowo w szkole rzemieślniczej, później w gimnazjum. Od 1894 roku studiował orientalistykę na Uniwersytecie w Petersburgu, który ukończył w 1899 roku. Pozostał na uniwersytecie jako pracownik naukowy. W latach 1901–1908 przebywał w Tebryzie (Iran), gdzie poznawał języki azerski i perski, wykładał język rosyjski i przedmioty ogólne oraz zajmował się nauczaniem i wychowaniem następcy tamtejszego tronu, księcia Muhammada Alego – późniejszego szacha. Po powrocie do Rosji pracował w Petersburgu jako lektor języka tureckiego. Był członkiem Rosyjskiego Towarzystwa Archeologicznego oraz Stowarzyszenia Orientalistów Rosyjskich (jako jego wiceprezes).
W 1910 roku zatrudniono go również w Ministerstwie Spraw Zagranicznych, które wspomagał swoją wiedzą na temat spraw tureckich i doskonałą znajomością języka. W tym samym roku troccy karaimi wybrali go hachanem, godności tej jednak nie przyjął. Od maja 1915 do 1919 roku ponownie przebywał na Krymie (w Eupatorii), pełniąc obowiązki hachana Karaimów rosyjskich. Założył tamże w 1916 roku Bibliotekę Karaimską (Karaj Bitikligi), a także Karaimskie Muzeum Narodowe, czasopismo "Izvestija Tavriceskogo i Oddeskogo Karaimskogo Duxovnogo Pravlenija" oraz karaimskie seminarium duchowne. Półwysep krymski opuścił w wyniku rewolucji bolszewickiej wraz z wycofującymi się wojskami Denikina. W 1920 roku zamieszkał w Konstantynopolu, gdzie podjął dalsze studia nad językiem tureckim i pogłębiał swoją wiedzę na temat Wschodu.
W 1928 roku wybrano go hachanem trockim, nominację tę przyjął i przeniósł się do Polski do Wilna. Od 1930 roku prowadził wykłady języka tureckiego w Szkole Nauk Politycznych w Wilnie (był autorem słownika oraz skryptów dla słuchaczy), należał do Polskiego Towarzystwa Orientalistycznego (był w 1935 roku jego wiceprezesem), współpracował z Komisją Orientalistyczną Polskiej Akademii Nauk oraz Towarzystwem Przyjaciół Nauk w Wilnie.
Podczas okupacji sowieckiej w latach 1940–1941 pozostał na Wileńszczyźnie, gdzie objął 1 lutego 1941 roku kierownictwo Muzeum Karaimskiego w Trokach. Zrezygnował wówczas z godności hachana, ale po wkroczeniu Niemców zaczął "de facto" ponownie pełnić obowiązki zwierzchnika duchowego Karaimów.
Po 1945 roku pozostał w Wilnie. Mimo że starał się o pozwolenie na wyjazd do Polski, nie otrzymał zgody. Od 1947 roku zatrudniony jako profesor w Instytucie Historycznym Akademii Nauk Litewskiej Socjalistycznej Republiki Radzieckiej. Zmarł w Wilnie, pochowany został na tamtejszym cmentarzu karaimskim.
Dokonania naukowe.
Jako pracownik naukowy Uniwersytetu w Petersburgu, Uniwersytetu Wileńskiego, Polskiej Akademii Nauk, Litewskiej Akademii Nauk zgromadził bogaty dorobek. Był autorem blisko 100 publikacji, w tym 70 prac naukowych. Wraz z rosyjskim turkologiem Nikołajem Baskakowem oraz polskimi orientalistami: Ananiaszem Zajączkowskim i Aleksandrem Dubińskim przygotował monumentalny „Słownik karaimsko-rosyjsko-polski” wydany w wersji skróconej w Moskwie w 1974 roku.
Zdaniem niektórych autorów miał być twórcą doktryny tzw. „dejudaizacji” karaimskiej religii i historii. W latach 20. XX w. propagował teorię o ałtajsko-tureckim pochodzeniu Karaimów i korzeniach ich kultury, która stała się tematem ostrych dyskusji naukowych ze strony oponentów.
Zgromadził bogatą kolekcję zabytków piśmiennictwa karaimskiego oraz przedmiotów codziennego użytku, dzieł sztuki użytkowej, broni, dokumentów. Był inicjatorem założenia w Trokach Muzeum Karaimskiego. Budowę siedziby muzeum rozpoczęto w 1938 roku sumptem państwa polskiego. Obecnie część kolekcji hachana Szapszała wchodzi w skład karaimskiej ekspozycji etnograficznej muzeum historii miasta Troki, część znajduje się w wileńskim muzeum narodowym.

</doc>
<doc id="1185357" url="https://pl.wikipedia.org/wiki?curid=1185357" title="Monsters of Rock Tour 1988">
Monsters of Rock Tour 1988

Monsters of Rock Tour 1988 – dziewiąta trasa koncertowa zespołu Van Halen. Trasa oficjalnie rozpoczęła się 23 maja 1988 i objęła 35 koncertów. Van Halen koncertował w ramach Monsters of Rock.
Muzycy.
Członkowie zespołu: Sammy Hagar, Eddie Van Halen, Alex Van Halen, Michael Anthony.

</doc>
<doc id="1185358" url="https://pl.wikipedia.org/wiki?curid=1185358" title="Młodzieżowy Superpuchar Włoch w piłce nożnej">
Młodzieżowy Superpuchar Włoch w piłce nożnej

Młodzieżowy Superpuchar Włoch (włoska nazwa "Supercoppa Italia Primavera") to turniej piłkarski dla włoskich zespołów młodzieżowych do lat 20. Występują w nim triumfatorzy rozgrywek Primavera oraz Młodzieżowego Pucharu Włoch. Pierwsza edycja turnieju odbyła się w roku 2004.

</doc>
<doc id="1185359" url="https://pl.wikipedia.org/wiki?curid=1185359" title="Floris IV">
Floris IV



</doc>
<doc id="1185360" url="https://pl.wikipedia.org/wiki?curid=1185360" title="Kontownica">
Kontownica

Kontownica, płyta do kontowania (księgowania), aparat do kontowania (księgowania) – urządzenie ułatwiające prowadzenie zapisów księgowych w księgowości przebitkowej.
W najprostszej wersji składa się z gładkiej płyty pełniącej rolę podkładki pisarskiej z przytwierdzonymi do niej szynami do przytrzymywania formularza dziennika i karty kontowej. W wersjach rozbudowanych dodane są pomoce ułatwiające ustalenie położenia formularzy względem siebie, umożliwiające zamocowanie dodatkowego dokumentu (np. czeku, kwitu kasowego), linie ułatwiające sumowanie, podkładki pod rękę chroniące przed zabrudzeniem formularza i inne.

</doc>
<doc id="1185363" url="https://pl.wikipedia.org/wiki?curid=1185363" title="Estádio Antônio Carneiro">
Estádio Antônio Carneiro

Estádio Antônio Carneiro – stadion piłkarski, w Alagoinhas, Bahia, Brazylia, na którym swoje mecze rozgrywa klub Alagoinhas Atlético Clube.

</doc>
<doc id="1185365" url="https://pl.wikipedia.org/wiki?curid=1185365" title="Galicja i Lodomeria">
Galicja i Lodomeria



</doc>
<doc id="1185366" url="https://pl.wikipedia.org/wiki?curid=1185366" title="Królestwo Galicji i Lodomerii z Wielkim Księstwem Krakowskim i Księstwami Oświęcimskim i Zatorskim">
Królestwo Galicji i Lodomerii z Wielkim Księstwem Krakowskim i Księstwami Oświęcimskim i Zatorskim



</doc>
<doc id="1185370" url="https://pl.wikipedia.org/wiki?curid=1185370" title="Trēo">
Trēo

Trēo to nazwa serii telefonów komórkowych typu smartfon początkowo produkowanych przez firmę Handspring (od 2002), wykupioną w 2004 r. przez Palm, Inc. Wszystkie modele posiadają wiele wbudowanych funkcji typowych dla palmtopów (kalendarz, notatnik, kalkulator, etc.) oraz dla telefonów komórkowych (lista kontaktów, obsługa SMS i e-mail oraz przeglądanie stron internetowych). Najnowsze modele wyposażone są dodatkowo w aparat fotograficzny, dyktafon oraz obsługę MMS. Wszystkie posiadają ekran dotykowy oraz wbudowaną klawiaturę kciukową. Tradycyjnym systemem operacyjnym dla palmtopów Trēo jest Palm OS, a nowsze modele wyprodukowane zostały również w wersjach z systemem Windows Mobile.

</doc>
<doc id="1185374" url="https://pl.wikipedia.org/wiki?curid=1185374" title="Treo">
Treo



</doc>
<doc id="1185375" url="https://pl.wikipedia.org/wiki?curid=1185375" title="Louis Alexandre Berthier">
Louis Alexandre Berthier



</doc>
<doc id="1185376" url="https://pl.wikipedia.org/wiki?curid=1185376" title="Palm Treo">
Palm Treo



</doc>
<doc id="1185381" url="https://pl.wikipedia.org/wiki?curid=1185381" title="Josi Awni-Lewi">
Josi Awni-Lewi

Josi Awni-Lewi, Yossi Avni-Levy (, ur. 25 maja 1962) – izraelski pisarz i dyplomata, w latach 2004–2008 zastępca ambasadora Izraela w Polsce.
Urodził się w Izraelu w rodzinie sefardyjskich Żydów. Jego matka pochodziła z Iranu, a ojciec z Afganistanu. Oboje przybyli do Izraela na początku lat 50. XX wieku. Ukończył historię krajów Bliskiego Wschodu oraz prawo na Uniwersytecie Hebrajskim w Jerozolimie, a następnie służył w Siłach Obronnych Izraela. Od wielu lat jest związany ze służbą dyplomatyczną. Zanim przyjechał do Polski, pracował w Niemczech (w Berlinie i w Bonn) i Jugosławii (w Belgradzie). Od maja 2008 roku pełnił funkcję Dyrektora Departamentu Mediów w izraelskim Ministerstwie Spraw Zagranicznych.
Opublikował do tej pory 4 książki, jedna z nich "Ciotka Farhuma nie była dziwką" została przetłumaczona na język polski. W 2007 roku otrzymał nagrodę przyznawaną pisarzom przez premiera Izraela. Pisze wyłącznie po hebrajsku.

</doc>
<doc id="1185384" url="https://pl.wikipedia.org/wiki?curid=1185384" title="Zatoki czołowe">
Zatoki czołowe



</doc>
<doc id="1185385" url="https://pl.wikipedia.org/wiki?curid=1185385" title="Radar z syntetyczną aperturą">
Radar z syntetyczną aperturą

Radar z syntetyczną aperturą (ang. "SAR"; "Synthetic Aperture Radar") – radar służący do uzyskiwania obrazów nieruchomych obiektów o wysokiej rozróżnialności. Radar jest wykorzystywany do tworzenia obrazów powierzchni terenu, Ziemi oraz innych planet z zastosowaniem technik teledetekcji. Lotnictwo wojskowe używa takie radary do rozpoznania.
Podstawy.
W klasycznym radarze w celu zwiększenia rozróżnialności (zawężenia wiązki) zwiększa się wielkość anteny. Prowadzi to do budowy radarów o dużych antenach, których wymiary potrafią osiągnąć kilkadziesiąt metrów. Wielkość anteny jest ograniczona możliwościami konstrukcyjnymi, szczególnie gdy radar ma być ruchomy. Technika radaru z syntetyczną aperturą polega na zwiększeniu wirtualnego rozmiaru anteny poprzez nadawanie i odbiór sygnałów sondujących za pomocą anteny umieszczonej na ruchomej platformie. Zarejestrowane sygnały są następnie składane (syntezowane) w taki sposób, jakby pochodziły od elementów składowych jednej dużej anteny, często o wymiarze kilkuset metrów a nawet kilku kilometrów. W wyniku czego można uzyskać obrazy radarowe o bardzo wysokiej rozdzielczości. Teoretyczna rozdzielczość SAR w kierunku ruchu platformy (statku powietrznego lub satelity rozpoznawczego) jest równa połowie długości anteny (w kierunku ruchu). Więc zmniejszając wymiar anteny można zwiększyć rozdzielczość SAR.
Rozdzielczość w zakresie odległości określona jest przez szerokość impulsu sondującego lub jego pasmo (przy zastosowaniu sygnału złożonego). Obecnie w kosmicznej technice SAR uzyskuje się rozdzielczości metrowe, w technice samolotowej – rozdzielczości decymetrowe. W celu uzyskania wysokiej jakości obrazów z SAR konieczna jest bardzo dokładna znajomość trajektorii ruchu platformy (z dokładnością większą niż 0,1 długości fali). Ponieważ zwykle trajektoria ruchu nie jest tak dokładnie znana, konieczne jest stosowanie technik automatycznego ogniskowania.
W początkowym okresie rozwoju techniki Radarów o Syntetycznej Aperturze do tworzenia obrazów wykorzystywane były analogowe komputery optyczne, wykorzystujące światło laserowe i techniki holograficzne. Obecnie obrazy z SAR są uzyskiwane za pomocą technik cyfrowych – za pomocą komputerów macierzowych (zwykle budowanych jako matryce procesorów sygnałowych). W wielu systemach surowe dane radarowe (próbki odebranego sygnału) są przekazywane do naziemnych centrów obliczeniowych, gdzie za pomocą superkomputerów tworzone są obrazy z syntetycznej apertury.
Techniki pochodne.
Obraz radaru z syntetyczną aperturą jest obrazem monochromatycznym, który zawiera informacje jedynie o współczynniku odbicia obserwowanego obszaru. Ten obraz można wzbogacić stosując bardziej złożone metody przetwarzania, techniki polaryzacyjne (stosując anteny o zmiennej polaryzacji) oraz techniki interferometryczne (stosując kilka oddalonych od siebie anten).
Polarymetria.
Fale elektromagnetyczne nadawane przez radar są spolaryzowane. Stosować można polaryzację pionową, poziomą, kołową lewo- i prawoskrętną, eliptyczną. Niektóre powierzchnie odbijają promieniowanie różnie w zależności od jego polaryzacji, mogą również zmieniać polaryzację fali odbitej. Pewne struktury odbijające (w szczególności cienkie warstwy, w których występują odbicia wielokrotne) mogą silniej odbijać fale o określonej polaryzacji. W celu uzyskania informacji polarymetrycznej radary z syntetyczną aperturą wysyłają kolejno sygnały o polaryzacji pionowej (V) i poziomej (H) i odbierają obydwie składowe polaryzacyjne. W ten sposób tworzy się cztery obrazy o polaryzacjach VV, HH, VH i HV. Ponieważ zwykle obrazy VH i HV są prawie identyczne, można trzem obrazom (HH, VV i HV) przydzielić trzy kolory podstawowe i w ten sposób utworzyć kolorowy obraz z SAR. Do interpretacji obrazów interferometrycznych konieczna jest znajomość własności polarymetrycznych materiałów.
Jeżeli stworzone zostaną obrazy polarymetryczne w różnych okresach, to na podstawie ich różnic można wykrywać zmiany spowodowane działalnością człowieka. Można np. wykryć przejazd pojazdu po podłożu trawiastym.
Interferometria.
Wynikiem tworzenia obrazu z SAR jest obraz zespolony. W klasycznym podejściu informacja o obserwowanym obszarze uzyskiwana jest z amplitudy utworzonego obrazu z SAR. Informacja zawarta w fazie jest bezpowrotnie gubiona. Informacja fazowa nie może być wykorzystana w przypadku pojedynczego obrazu z SAR. Jednak, jeżeli wytworzone zostaną dwa obrazy z SAR za pomocą anten umieszczonych na różnych wysokościach, to różnica faz dwóch obrazów niesie informacje o wysokości obserwowanych punktów. W ten sposób można utworzyć trójwymiarowe obrazy obserwowanego obszaru (numeryczny model terenu "NMT"; ang. digital elevation model "DEM"). Technikę można zastosować stosując interferometrię jednoprzebiegową (stosując co najmniej dwie anteny odbiorcze) lub interferometrię dwuprzebiegową, przelatując dwukrotnie nad obrazowanym obszarem na różnych wysokościach. Obrazy lotnicze o rozdzielczości 5 m (również w wysokości) uzyskiwane są przez Canada Centre for Remote Sensing. Metoda jednoprzebiegowa została zastosowana w misji SRTM w 2000 roku, w której uzyskano obrazy wysokiej rozdzielczości powierzchni Ziemi z pokładu promu kosmicznego.
Jeżeli anteny rozsunięte są w kierunku ruchu, to z różnicy faz można wyznaczyć prędkość obiektów poruszających się po powierzchni ziemi. W ten sposób można wykrywać obiekty ruchome, można również określać prędkość przemieszczania się lodowców lub prądów oceanicznych.
Jeżeli zastosuje się technikę wieloprzebiegową, to różnica faz obrazów może wynikać z wysokości obserwowanych punktów bądź z ich przemieszczenia. Jeżeli trajektorie ruchu radaru z syntetyczną aperturą pokrywają się w obydwu przebiegach, to nie występuje różnica faz wynikająca z wysokości obserwowanych punktów, a efekt interferometryczny jest wywołany jedynie przemieszczaniem się punktów. Rozdzielczość metody jest na poziomie setnych części długości fali, można więc wykrywać milimetrowe przemieszczenia np. wywołane ruchami górotworu, wstrząsami tektonicznymi, erupcjami wulkanów, podziemną działalnością człowieka itp.

</doc>
<doc id="1185393" url="https://pl.wikipedia.org/wiki?curid=1185393" title="Batié (Kamerun)">
Batié (Kamerun)

Batié – miasto kameruńskie leżące w departamencie Hauts-Plateaux w Regionie Zachodnim.
W 1995 roku miasto o powierzchni 90 km² zamieszkiwało 15 000 ludzi.

</doc>
<doc id="1185395" url="https://pl.wikipedia.org/wiki?curid=1185395" title="Batié">
Batié



</doc>
<doc id="1185398" url="https://pl.wikipedia.org/wiki?curid=1185398" title="Adewale Wahab">
Adewale Wahab

Adewale Dauda Wahab (ur. 4 października 1984 w Port Harcourt) – piłkarz nigeryjski grający na pozycji środkowego pomocnika.
Kariera klubowa.
Wahab urodził się w Port Harcourt, ale już w wieku 17 lat wyemigrował do Włoch. Jego pierwszym klubem na Półwyspie Apenińskim była A.C. Reggiana 1919. W sezonie 2002/2003 zaliczył w jej barwach jedno spotkanie w Serie C1, a latem trafił do pierwszoligowej Romy. 16 maja 2004 zadebiutował w Serie A, w ostatniej kolejce ligowej. Wystąpił przez 89 minut meczu z Sampdorią (0:0). W sezonie 2004/2005 został wypożyczony do Ternany Calcio, gdzie zaliczył 10 spotkań i zdobył jednego gola. W sezonie 2005/2006 grał w Teramo Calcio, a w 2006/2007 był podstawowym zawodnikiem FC Catanzaro, występującym w Serie C2. Latem 2007 został wypożyczony z Romy do drugoligowego szwajcarskiego zespołu AC Bellinzona.
Kariera reprezentacyjna.
W reprezentacji Nigerii Wahab zadebiutował 20 czerwca 2004 roku w przegranym 0:1 wyjazdowym meczu z Angolą, rozegranym w ramach kwalifikacji do Mistrzostw Świata w Niemczech.

</doc>
<doc id="1185401" url="https://pl.wikipedia.org/wiki?curid=1185401" title="Krzysztof Lanckoroński (zm. 1591)">
Krzysztof Lanckoroński (zm. 1591)

Krzysztof Lanckoroński (Włodzisławski) herbu Zadora (zm. 1591) – kasztelan małogoski, kasztelan radomski, zwolennik reformacji, senior kalwinizmu w Małopolsce, dziedzic dóbr kurozwęckich, Kotuszowa, Jabłonicy, Korytnicy, Czernicy, Ponika i Strzelec.
Rodzina.
Pochodził z gałęzi Lanckorońskich osiadłej na Włodzisławiu. Był synem Jana Wodzisławskiego – Lanckorońskiego (poległego w 1564 podczas wojny o Inflanty) i Anny z Kurozwęk, starościanki szydłowskiej, córki Hieronima. Młodszym bratem Krzysztofa był Hieronim na Włodzisławiu Lanckoroński (zm. ok. 1605), łowczy sandomierski.
Kariera.
Dwukrotnie zawierał związki małżeńskie. Przed 1566 ożenił się z Anną Tęczyńską, a w 1582 z Zofią z Wzdowskich. Dziećmi Krzysztofa Lanckorońskiego z pierwszego małżeństwa byli: Zbigniew (podkomorzy sandomierski), Przecław, Krzysztof oraz Krystyna.

</doc>
<doc id="1185402" url="https://pl.wikipedia.org/wiki?curid=1185402" title="Estádio Octávio Mangabeira">
Estádio Octávio Mangabeira

Estádio Octávio Mangabeira – stadion wielofunkcyjny w Salvadorze (Bahia, Brazylia), na którym swoje mecze rozgrywał klub EC Bahia. Nazwa stadionu została nadana ku pamięci Octávio Cavalcanti Mangabeirze, który był gubernatorem stanu w latach 1947–1954. W 2010 roku został rozebrany, a na jego miejscu powstał nowy, Arena Fonte Nova.
Historia.
28 stycznia 1951 – inauguracja. Pierwszy gol: Nélson (Botafogo).
4 marca 1971 – reinauguracja, po rozbudowie stadionu zwiększającej pojemność z 35,000 do 110,000
12 lutego 1989 – rekord frekwencji
25 listopada 2007 – podczas meczu trzeciej ligi brazylijskiej (Campeonato Brasileiro Série C), pomiędzy Bahia a Villa Nova, jedna z trybun się zawala, zabijając 7 osób i raniąc kolejne 40
26 listopada 2007 – decyzja o rozebraniu stadionu i budowie nowego w tym samym miejscu

</doc>
<doc id="1185403" url="https://pl.wikipedia.org/wiki?curid=1185403" title="Batie">
Batie



</doc>
<doc id="1185405" url="https://pl.wikipedia.org/wiki?curid=1185405" title="Estádio Comentarista Arnando Oliveira">
Estádio Comentarista Arnando Oliveira

Estádio Comentarista Arnando Oliveira – stadion piłkarski w Camaçari, w stanie Bahia, w Brazylii, na którym swoje mecze rozgrywa klub Camaçari Futebol Clube i Sport Clube Camaçariense.

</doc>
<doc id="1185409" url="https://pl.wikipedia.org/wiki?curid=1185409" title="Estádio Mário Pessoa">
Estádio Mário Pessoa

Estádio Mário Pessoa – stadion piłkarski, w Ilhéus, Bahia, Brazylia, na którym swoje mecze rozgrywa klub Colo Colo de Futebol e Regatas.

</doc>
<doc id="1185414" url="https://pl.wikipedia.org/wiki?curid=1185414" title="Gagaku (album)">
Gagaku (album)

Gagaku (【雅楽】-gagaku-) - pierwszy solowy album Miyaviego, wydany 31 października 2002 roku.

</doc>
<doc id="1185416" url="https://pl.wikipedia.org/wiki?curid=1185416" title="Mojżesz z Leonu">
Mojżesz z Leonu



</doc>
<doc id="1185433" url="https://pl.wikipedia.org/wiki?curid=1185433" title="Aksjomaty geometrii">
Aksjomaty geometrii



</doc>
<doc id="1185436" url="https://pl.wikipedia.org/wiki?curid=1185436" title="Coxeter">
Coxeter



</doc>
<doc id="1185439" url="https://pl.wikipedia.org/wiki?curid=1185439" title="Harold Scott Macdonald Coxeter">
Harold Scott Macdonald Coxeter



</doc>
<doc id="1185440" url="https://pl.wikipedia.org/wiki?curid=1185440" title="Stanisław Sierakowski (poseł)">
Stanisław Sierakowski (poseł)

Stanisław Sierakowski (ur. 9 marca 1881 w Poznaniu, zm. 26 października 1939 w Rypinie) – hrabia, polski działacz narodowy w Republice Weimarskiej i III Rzeszy, pierwszy prezes ZPwN i Związku Mniejszości Narodowych w Niemczech, poseł do Sejmu Pruskiego.
Życiorys.
Pochodził z zamożnej rodziny właścicieli ziemskich w Waplewie (na Powiślu) i Osieku (ziemia dobrzyńska). Jego ojcem był Adam Sierakowski. Uczęszczał do gimnazjum w Chełmnie, za ówczesną działalność w kółku Filomatów Pomorskich spędził tydzień w pruskim więzieniu. Studiował na uniwersytetach w Berlinie i Brukseli. W 1910 pojął za żonę Helenę z książąt Lubomirskich, z którą miał siedmioro dzieci: Teresę (1911-1939), Adama (1912-1964), Andrzeja (1914-1995), Różę (1915-1949), Marię (1917-1989), Wandę (1920-1989) i Jadwigę (ur. 1924).
Pod koniec I wojny światowej został członkiem Podkomisariatu Naczelnej Rady Ludowej na Prusy Królewskie, Warmię i Pomorze.
W 1919 był kierownikiem akcji przygotowawczej do plebiscytu narodowościowego na Warmii. Po przegranym plebiscycie pozostał w Waplewie, które znalazło się w Prusach. W 1920 po śmierci brata Jana, odziedziczył po nim majątek w Osieku.
Po 1919 współtworzył Związek Polaków w Prusach Wschodnich, a następnie (1922) Związek Polaków w Niemczech. Wybrany jego pierwszym prezesem, pełnił funkcję konsula generalnego w Kwidzynie (1920-1921), oraz sprawował mandat posła do sejmu pruskiego (1921–1928) wybieranego z listy krajowej mniejszości narodowych. Był również właścicielem oraz wydawcą miesięcznika Kulturwehr. Miesięcznik był deficytowy, a i liczne podróże podejmowane w działalności politycznej finansował z własnej kieszeni. Zaciągał kredyty, których na skutek kryzysu przełomu lat 20. i 30. nie mógł spłacić. Stało się to przyczyną utraty większości majątku waplewskiego. Po przejęciu władzy przez NSDAP, władze nakazały mu opuszczenie Niemiec, Sierakowski przeniósł się do Polski i osiadł w majątku osieckim.
20 października 1939 aresztowany przez Volksdeutscher Selbstschutz i więziony w rypińskim więzieniu, gdzie po kilku dniach tortur został zamordowany wraz z żoną Heleną, córką Teresą i jej mężem Tadeuszem Gniazdowskim.
Imię Heleny i Stanisława Sierakowskich nosi Zespół Szkół Rolniczych w Kisielicach.

</doc>
<doc id="1185442" url="https://pl.wikipedia.org/wiki?curid=1185442" title="Teoria perspektywy">
Teoria perspektywy

Teoria perspektywy – teoria psychologiczna autorstwa Daniela Kahnemana i Amosa Tversky’ego, tłumacząca podejmowanie przez ludzi decyzji w warunkach ryzyka. Teoria perspektywy jest sprzeczna z dominującą w głównym nurcie ekonomii teorią użyteczności oczekiwanej.
Eksperymentalne badania procesu podejmowania decyzji.
Sformułowanie teorii perspektywy poprzedziły badania eksperymentalne procesu podejmowania decyzji, których wyniki, zdaniem Kahnemana i Tversky’ego, przeczą powszechnie przyjętej teorii użyteczności oczekiwanej. Badaniu zostali poddani studenci uniwersytetu w Izraelu, Sztokholmie i Michigan. Eksperyment przeprowadzono w formie ankiety, w której proszono o wybranie jednej z dwóch możliwości sformułowanych w formie prognozy.
Przykładowe pytanie zadawane w badaniu.
W badaniu zadawano pytania sformułowane w następujący sposób:
którą z możliwości preferujesz: (6000, .001), czy (3000, .002)?
Pierwsza liczba w nawiasie oznacza kwotę wygranej (w umówionej walucie), podczas gdy druga liczba oznacza prawdopodobieństwo wygrania, przy czym kropkę poprzedza umownie zero. Przykładowo (6000.001) oznacza prognozę wygrania sześciu tysięcy (np. zł) z prawdopodobieństwem jednego promila oraz nie wygrania niczego z prawdopodobieństwem 99,9%.
Wyniki eksperymentów.
Eksperymenty wykazały istnienie trzech efektów:
Istnienie efektu pewności zwolennicy teorii oczekiwanej użyteczności tłumaczyli tym, że ludzie preferują mniejszą dyspersję wyników w prognozie. Jest to jednak zdaniem Kahnemana i Tversky’ego wyjaśnienie słabe, gdyż stoi w sprzeczności z efektem odbicia. Inny eksperyment dowodzi, że nie zawsze jest także spełniony inny aksjomat teorii oczekiwanej użyteczności: awersja wobec ryzyka. Świadczy o tym rzadkość, z jaką ludzie wybierają ubezpieczenia probabilistyczne (takie, które zwracają koszty zdarzenia losowego z pewnym prawdopodobieństwem), które w pewnych sytuacjach powinny być przedkładane nad pełne ubezpieczenia.
Teoria perspektywy.
Teoria perspektywy ma za zadanie adekwatnie opisać rzeczywisty proces podejmowania decyzji przez ludzi. W myśl teorii Kahnemana i Tversky’ego proces ten składa się z dwóch etapów:
Własności obydwu wymienionych funkcji (funkcji ważącej formula_3 oraz funkcji oceny formula_4) zostały szczegółowiej omówione poniżej.
W wyniku obróbki i oceny, poszczególnym decyzjom przypisane zostają określone wartości, których wysokość stanowi podstawowe kryterium podjęcia takiej, a nie innej decyzji. Wartość prognozy jest wyliczana inaczej dla prognoz regularnych a inaczej dla ostrych. Pierwsza nie daje ani jednoznacznie pozytywnego, ani jednoznacznie negatywnego wyniku niezależnie od zrealizowanego stanu rzeczy, co jest równoważne warunkowi formula_5 lub formula_6 Druga w przeciwieństwie do pierwszej daje w każdej sytuacji jednoznacznie pozytywny lub negatywny wynik: formula_7 lub formula_8
przy czym: formula_11 jest wartością komponentu pewnego, a formula_12 ważoną wartością ryzykownego komponentu prognozy.
(2) jest równoznaczne z (1) zawsze i tylko wtedy, gdy formula_13 Warunek ten nie zawsze jest jednak spełniony, dlatego istotne jest rozróżnienie prognozy ostrej i regularnej.
Funkcja oceny.
Eksperymenty wykonane przez Kahnemana i Tversky’ego wskazują, że funkcja oceny charakteryzuje się następującymi cechami:
Badacze wyciągają stąd wniosek, że ludzie bardziej boją się strat niż cenią zyski.
Funkcja ważąca.
Funkcja ważąca formula_14 odzwierciedla wpływ prawdopodobieństwa jakiegoś zdarzenia, na decyzje związaną z tym zdarzeniem. Charakteryzuje się ona następującymi cechami:
Wpływ na rozwój ekonomii.
W 2002 roku badania nad teorią perspektyw docenił Komitet Noblowski – Kahneman otrzymał Nagrodę Nobla w dziedzinie ekonomii (Tversky zmarł kilka lat wcześniej). W 2011 roku ukazała się zadedykowana Tversky’emu książka Kahnemana "Thinking. Fast and Slow", podsumowująca jego karierę naukową.

</doc>
<doc id="1185445" url="https://pl.wikipedia.org/wiki?curid=1185445" title="Paweł Korol">
Paweł Korol

Paweł Korol, ros. Павел Иосифович Король, "Pawieł Josifowicz Korol" (ur. 4 lipca 1890 w Białej Podlaskiej, data śmierci nieokreślona) – polski lekarz, działacz społeczny i polityk rosyjskiego pochodzenia, radny Brześcia nad Bugiem i poseł na Sejm II kadencji (1928–1930).
Życiorys.
Kształcił się w gimnazjum w Siedlcach, następnie zaś studiował medycynę w Warszawie. Odbył służbę w armii rosyjskiej walcząc w I wojnie światowej. W 1923 uzyskał prawa oficera rezerwy Wojska Polskiego.
Po zakończeniu I wojny światowej pracował jako brzeski lekarz powiatowy i miejski. Otworzył prywatny gabinet lekarski w Brześciu. Sprawował mandat radnego. Szefował Rosyjskiemu Towarzystwu Dobroczynności w Brześciu, był wiceprezesem koła Ligi Obrony Powietrznej Państwa (LOPP) oraz Stowarzyszenia Właścicieli Nieruchomości. Sprawował funkcję skarbnika Związku Zawodowego Lekarzy.
W wyborach w 1928 jako jedyny przedstawiciel Listy Ruskiej uzyskał mandat posła na Sejm II kadencji w okręgu nr 60 (Pińsk), reprezentował Rosyjskie Zjednoczenie Narodowe. Był członkiem zarządów RZN, Rosyjskiej Organizacji Agrarnej i Rosyjskiej Organizacji Włościańskiej.
Po zakończeniu działalności poselskiej prowadził praktykę lekarską. W 1939 aresztowany przez NKWD. Data i miejsce śmierci nieznane, prawdopodobnie znalazł się na tzw. białoruskiej liście katyńskiej.
Syn Józefa i Marii z Wińskich. Żonaty z Zofią Korolową z d. Pietrow. Mieli dwóch synów: Mikołaja i Igora. Wnuk Dymitr jest działaczem Związku Polaków na Białorusi, prawnuk Andriej kierownikiem Katedry Psychologii i Pedagogiki Uniwersytetu Medycznego w Grodnie.

</doc>
<doc id="1185447" url="https://pl.wikipedia.org/wiki?curid=1185447" title="Bazyli Martysz">
Bazyli Martysz

Bazyli Aleksandrowicz Martysz, także jako Wasyl Martysz (ur. 21 lutego 1874 w Teratynie, zm. 4 maja 1945 tamże) – prawosławny duchowny, protoprezbiter, naczelny kapelan wyznania prawosławnego Wojska Polskiego, święty prawosławny, jeden z męczenników chełmskich i podlaskich.
Życiorys.
Był synem Aleksandra Martysza i jego żony Katarzyny zd. Korolczuk. Jego ojciec pracował w Łukowie jako sędzia, następnie zaś przyjął święcenia diakońskie i kapłańskie i został proboszczem parafii w Molczycach. Bazyli był jednym z pięciorga dzieci. W wieku kilkunastu lat wyjechał z ojcem na kilka miesięcy na Alaskę, gdyż Aleksander Martysz pełnił w jednej z miejscowych parafii prawosławnych posługę hipodiakona. 
Bazyli Martysz ukończył niższą szkołę duchowną w Chełmie, a następnie seminarium duchowne w tym samym mieście. Nie przyjął święceń kapłańskich natychmiast po ukończeniu szkoły, lecz podjął pracę katechety w Suwałkach, a następnie w Łukowie i Sosnowcu. Na kapłana został wyświęcony dopiero po ślubie z Olgą Nowik. Po przyjęciu święceń na własną prośbę podjął służbę duszpasterską w eparchii Aleutów i Alaski; w 1900 wyjechał na Alaskę, gdzie obsługiwał początkowo parafię w Afognak, a następnie w Kodiak. W 1905 ks. Martysz został przeniesiony do parafii w Pensylwanii, zaś w 1906 – do Kanady (prowadził misję w Toronto). Po powrocie do Polski w 1912 związał się z Sosnowcem; nauczał tam religii prawosławnej.
25 września 1919 został przyjęty do Wojska Polskiego „w charakterze kapelana prawosławnego w randze IX z przydziałem do Sekcji Religijno-Wyznaniowej Departamentu I Ministerstwa Spraw Wojskowych”. W marcu 1920 został mianowany szefem Głównego Urzędu Duszpasterskiego wyznania prawosławnego w Sekcji Wyznań Niekatolickich i Opieki nad Grobami Wojennymi Ministerstwa Spraw Wojskowych.
W 1922 zweryfikowany został w stopniu protoprezbitera ze starszeństwem z 1 czerwca 1919. W 1927, po kolejnej reorganizacji służby duszpasterstwa wyznań niekatolickich, wyznaczony został na stanowisko szefa Wydziału Wyznania Prawosławnego w Biurze Wyznań Niekatolickich Ministerstwa Spraw Wojskowych w Warszawie. Dwa lata później zajmowane przez niego stanowisko przemianowane zostało na – szef Głównego Urzędu Duszpasterskiego Prawosławnego. Z dniem 31 maja 1934 przeniesiony został w stan spoczynku. Obowiązki naczelnego kapelana wyznania prawosławnego przejął dziekan ksiądz Szymon Fedorońko, zamordowany przez NKWD w Katyniu w 1940.
Był współpracownikiem metropolitów warszawskich Jerzego i Dionizego. Uczestniczył w przygotowaniach do uzyskania autokefalii przez Kościół prawosławny w Polsce. Po przejściu na emeryturę w 1936 powrócił do rodzinnego Teratyna w powiecie hrubieszowskim.
4 maja 1945 został zamordowany przez oddział Narodowych Sił Zbrojnych pod dowództwem Zbigniewa Góry „Jacka”. Informację tę podała prawosławna publicystka Ałła Matreńczyk w oparciu o dokument NSZ z Archiwum Państwowego w Lublinie, bez podania dokładnych informacji o samym dokumencie. Prawdopodobnie chodzi o meldunek „Jacka” przejęty przez Sowietów i przetłumaczony na język rosyjski, o następującej treści: „4 maja [19]45 r., o 3.50, wykonano egzekucję na Ukraińcu [ks.] Bazylim Martyszu. Przy okazji przywieziono ziarno na karmę dla koni”. Szereg prawosławnych źródeł, o charakterze żywotów świętych, informuje jedynie o zamordowaniu duchownego i podkreśla brutalność sprawców, nie wskazując, kim dokładnie byli.
Pierwotnie pochowany na cmentarzu prawosławnym w Teratynie. Jesienią 1968 jego szczątki zostały przewiezione do Warszawy i pochowane na prawosławnym cmentarzu wolskim. Na początku 2003 roku dokonano ekshumacji relikwii świętego i przeniesiono je do prawosławnej cerkwi pw. św. Jana Klimaka w Warszawie.
Rodzina.
Dziećmi Bazylego Martysza byli m.in.:
Sobór Męczenników Chełmskich i Podlaskich.
20 marca 2003 Święty Sobór Biskupów Polskiego Autokefalicznego Kościoła Prawosławnego podjął uchwałę o zaliczeniu Bazylego Martysza do Soboru Chełmskich i Podlaskich Męczenników XX w. (św. kapłan-męczennik Bazyli). Uroczystości kanonizacyjne odbyły się w dniach 7–8 czerwca 2003 w Chełmie w grupie męczenników chełmskich i podlaskich.
Bazyli Martysz jest m.in. patronem Prawosławnego Ordynariatu WP.

</doc>
<doc id="1185448" url="https://pl.wikipedia.org/wiki?curid=1185448" title="Święta Anna Samotrzecia (rzeźby Wita Stwosza)">
Święta Anna Samotrzecia (rzeźby Wita Stwosza)

Święta Anna Samotrzecia tzw. Tarnowska i Bernardyńska – gotyckie rzeźby związane z twórczością Wita Stwosza. Pod tym pojęciem rozumie się dwie rzeźby związane z krakowską działalnością Wita Stwosza. O ile atrybucja zaginionego dziś dzieła Świętej Anny Samotrzeciej Tarnowskiej Stwoszowi jest przyjęta przez niektórych badaczy, to w przypadku drugiej rzeźby – Świętej Anny Samotrzeciej Bernardyńskiej, znajdującej się dziś w kaplicy św. Anny przy kościele Bernardynów w Krakowie, naukowcy przypisują dzieło naśladowcy bądź uczniowi Stwosza.
Święta Anna Samotrzecia z Tarnowa.
Pierwotne miejsce i funkcja grupy figuralnej nie są znane. Dzieło zostało przeniesione do kościoła w Olszynach, przypuszczalnie z krakowskiej kolegiaty św. Anny, lub do którejś z kaplic kościoła Mariackiego. W II poł. XIX wieku przekazane do Muzeum Diecezjalnego w Tarnowie. W 1940 okupanci hitlerowscy pod pretekstem wystawy dzieł Wita Stwosza zabrali to dzieło i odtąd ślad po nim zaginął.
Jest to grupa figuralna wykonana z drewna lipowego, niegdyś pokryta polichromią. Przedstawia siedzące obok siebie Matkę Boską i św. Annę. Maria karmi piersią Dzieciątko, które leży na jej łonie. Anna zwraca się do Marii, kładąc lekko lewą dłoń na ramieniu córki oraz podaje owoc granatu. Obie w długich sukniach, gładkich u góry, od pasa w dół o pionowych fałdach. Ponadto okryte są płaszczami o dynamicznym, modelunku fałd. Anna ma głowę owiniętą chustą i nakrytą welonem. Przedstawienie to zdradza trafne utrwalenie momentu oraz rodzajowy charakter, który jest wpisany w religijną treść.
W dziele tym zawarta jest symbolika napojów o najwyższym mistycznym znaczeniu. Syn Boży jest karmiony mlekiem nadającym mu pełnię życia ciała ludzkiego, zaś ukazany przez Annę owoc granatu prorokuje przelaną krew, która zbawi ludzkość i pod postacią wina będzie poić przyszłe pokolenia. Tym samym scena ta zapowiada sakramentalny wymiar Eucharystii.
Święta Anna Samotrzecia z kościoła Bernardynów.
Przypuszczalnie powstała z inicjatywy bernardynów pod wpływem tarnowskiego wzoru. Akta wizytacji kościoła św. Anny wzmiankują o corocznych procesjach zakonników ze Stradomia do kolegiaty.
Przedstawienie to posiada podobny do tarnowskiej rzeźby typ kompozycji – siedzących na ławie Marię i Annę; wyraz twarzy oraz stroje. Dzieciątko stoi na kolanach Marii, delikatnie przytrzymywane przez matkę i babkę, które kierują wzrok ku Jezusowi. Maria trzyma w swej prawicy glob. Przedstawienie to cechuje reprezentacyjność, co sugeruje postawa Dzieciątka, które lekko kieruje wzrok ku widzowi.
Kompozycja ta zawiera bogatą symbolikę odnoszącą się zarówno do Marii, jak i Jezusa. Punktem odniesienia jest glob ziemski, który Maria przekazuje pod opiekę i łaskę dłoni Dzieciątka, wyrażając tym rolę Marii jako protektorki i patronki ludzkości. Dzieciątko dotyka globu, co jest nawiązaniem do symboliki Chrystusa jako "Salvator Mundi".

</doc>
<doc id="1185450" url="https://pl.wikipedia.org/wiki?curid=1185450" title="Novell Directory Services">
Novell Directory Services



</doc>
<doc id="1185451" url="https://pl.wikipedia.org/wiki?curid=1185451" title="Ekoimperializm">
Ekoimperializm

Ekologiczny imperializm (ang. "ecological imperialism") - termin ukuty przez Alfreda Crosbiego, określający stwierdzenie, że europejscy kolonizatorzy i osadnicy mogli osiągnąć skuteczny podbój zamorskich terytoriów dzięki nieumyślnemu lub umyślnemu wprowadzeniu do lokalnych ekosystemów nowej fauny, flory, czy też chorób. Przykładem takiej choroby jest ospa prawdziwa, nieznana w Amerykach przed przybyciem Krzysztofa Kolumba w 1492 roku. Epidemia ospy prawdziwej pozwoliła konkwistadorowi Hernánowi Cortés w zdobyciu Tenochtitlán, stolicy Imperium Azteków, poprzez uśmiercenie około 40% mieszkańców miasta w 1520. Innym przykładem może być epidemia grypy na Haiti, która w okresie od 1493 do 1548 była jednym z kluczowych czynników (obok epidemii ospy prawdziwej oraz wykorzystywania rdzennej ludności przez kolonizatorów) odpowiadającym za zmniejszenie populacji rdzennego narodu Taino z co najmniej sześćdziesięciu tysięcy do mniej niż pięciuset w 1548. 
Przypuszcza się, że ospa prawdziwa uśmierciła od 40 do 50 milionów mieszkańców obu Ameryk. 

</doc>
<doc id="1185453" url="https://pl.wikipedia.org/wiki?curid=1185453" title="Wojna Mixtonów">
Wojna Mixtonów

Wojna Mixtonów – powstanie indiańskie na terenie Meksyku, które miało miejsce w pierwszej połowie XVI wieku.
Po podboju dzisiejszych obszarów środkowego Meksyku Hiszpanie zaczęli wysyłać liczne ekspedycje zbrojne dla dokonania podboju terytoriów znanych jako La Gran Chichimeca. W 1529 r. Nuño Beltrán de Guzmán na czele 10 500 ludzi (w tym około 400 Hiszpanów) wyruszył na północ zajmując kolejno dzisiejsze stany Nayarit, Jalisco, Durango, Sinaloa i Zacatecas. W czasie tej wyprawy Guzmán wykazał się wyjątkowym – nawet jak na tamte czasy – okrucieństwem mordując, torturując i zagarniając w niewolę tysiące krajowców, co sprowokowało opór, a wkrótce także wybuch powstania. 
Wprawdzie Guzmán został aresztowany i skazany, ale jego poczynania miały długotrwałe skutki na całym obszarze zwanym wówczas Nueva Galicia. Na początku 1540, korzystając z tego, że Francisco Vásquez de Coronado wyruszył na wyprawę w poszukiwaniu mitycznych Siedmiu Miast Ciboli, ogołacając przy tym miejscowe garnizony, Indianie zerwali się do kolejnego krwawego powstania, pociągając za sobą swych ziomków z południa. Przeszło ono do historii jako Wojna Mixtonów. 
Po długich i zaciekłych walkach Hiszpanom udało się stłumić rebelię w grudniu 1541, nie był to jednak koniec zmagań. W 1550 wybuchła kolejna wojna, mająca od samego początku charakter wojny partyzanckiej i będąca najcięższą z wojen toczonych przez Hiszpanów w Ameryce Środkowej. 

</doc>
<doc id="1185455" url="https://pl.wikipedia.org/wiki?curid=1185455" title="Belladonna coup">
Belladonna coup

Belladonna coup, manewr brydżowy polegający na zagraniu blotki spod honoru stawiając jednego z przeciwników w sytuacji bez wyjścia – zdobywając tę lewę wyrabia on inną lewę rozgrywającemu, a przepuszczając ją pozbawia się możliwości ataku w innym kolorze, odmiana zagrania znanego jako "widelec Mortona".
Pochodzenie poniższego rozdania ilustrującego ten manewr nie jest do końca wyjaśnione, podobne rozdania opisywane zostało przez Victora Mollo w książce "The Bridge Immortals" i przypisane było włoskiemu arcymistrzowi Giorgiowi Belladonnie, który jednak twierdzi, że nie pamięta aby kiedykolwiek grał podobne rozdanie. Możliwe jest, że to rozdanie zostało ułożone przez Paula Lukacsa, jednego z najlepszych "konstruktorów" problemowych rozdań w brydżu.
S rozgrywa kontrakt 4 pik po wiście małym atutem do dziesiątki i waleta. Rozgrywający ma kilka możliwości zrealizowania kontraktu – może zagrać na szansę zastania asa kier przed królem (50%) lub dobrego podziału kar (podział 3-3 – 35%), kontrakt może także zostać zrealizowany (100%) bez względu na położenie asa kier i podział kar przy starannej rozgrywce. Rozgrywający przechodzi do dziadka królem karo i gra małego kier spod (!) króla kier stawiając przeciwników w sytuacji bez wyjścia:

</doc>
<doc id="1185456" url="https://pl.wikipedia.org/wiki?curid=1185456" title="Hipoteza Lindera">
Hipoteza Lindera

Hipoteza Lindera – koncepcja dotycząca powstawania strumieni handlu międzynarodowego, sformułowana przez S. Lindera w 1961 roku. Były to czasy tłumaczenia handlu międzynarodowego różnicami w postępie technologicznym między państwami. Koncepcja ta koncentruje się na popycie i dotyczy tylko wyrobów gotowych.
Założenia:
Ustalając, że taka struktura popytu określa pewien zestaw dóbr, które znajdują zbyt w kraju, Linder doszedł do wniosku, że eksport odbywa się wtedy, gdy popyt w obu krajach pokrywa się. Czyli jeżeli kraje mają PKB per capita na podobnym poziomie, zawrą ze sobą więcej transakcji, niż kraje o różnych poziomach dochodu na jednego mieszkańca. Co więcej, kraje o niskim PKB per capita będą handlowały dobrami niższej jakości, bo taka będzie u nich struktura popytowa, a kraje o wysokim dochodzie na jednego mieszkańca wymienia się dobrami najwyższej jakości. Pomiędzy krajami o różnej strukturze popytu a więc o znacznej różnicy w dochodzie na jednego mieszkańca nie dojdzie do handlu międzynarodowego.

</doc>
<doc id="1185459" url="https://pl.wikipedia.org/wiki?curid=1185459" title="Mahapradźniaparamita sutra">
Mahapradźniaparamita sutra



</doc>
<doc id="1185460" url="https://pl.wikipedia.org/wiki?curid=1185460" title="Chongnim">
Chongnim



</doc>
<doc id="1185461" url="https://pl.wikipedia.org/wiki?curid=1185461" title="Chontae">
Chontae



</doc>
<doc id="1185462" url="https://pl.wikipedia.org/wiki?curid=1185462" title="Haeam Hyonmu">
Haeam Hyonmu



</doc>
<doc id="1185463" url="https://pl.wikipedia.org/wiki?curid=1185463" title="Hongchok">
Hongchok



</doc>
<doc id="1185464" url="https://pl.wikipedia.org/wiki?curid=1185464" title="Huiyang">
Huiyang



</doc>
<doc id="1185465" url="https://pl.wikipedia.org/wiki?curid=1185465" title="Hyechol">
Hyechol



</doc>
<doc id="1185466" url="https://pl.wikipedia.org/wiki?curid=1185466" title="Jodoshin">
Jodoshin



</doc>
<doc id="1185467" url="https://pl.wikipedia.org/wiki?curid=1185467" title="Zima (ujednoznacznienie)">
Zima (ujednoznacznienie)



</doc>
<doc id="1185468" url="https://pl.wikipedia.org/wiki?curid=1185468" title="Janusz Skowron (plastyk)">
Janusz Skowron (plastyk)

Janusz Skowron (ur. 1958 w Kolbuszowej) – polski rysownik, malarz i grafik, promotor kultury i sztuki polskiej.
Studiował w Instytucie Wychowania Artystycznego Uniwersytetu im. Marii Curie-Skłodowskiej w Lublinie. Dyplom uzyskał w pracowni litografii u prof. Danuty Kołwzan-Nowickiej (1983). Współzałożyciel lubelskiej „Galerii KONT” (1978). Artysta pedagog w Starachowicach (1981–1989). Od 1989 mieszka w Stanach Zjednoczonych. Członek ZPAMiG, międzynarodowej multimedialnej grupy "Emotionalism" i "The Polish Institute of Arts and Sciences of America (PIASA)". Artysta nowojorskiej "New Century Artists Gallery".
Jego prace pokazywano na ponad stu wystawach indywidualnych i zbiorowych w kraju i za granicą (Polska, USA, Francja, Niemcy, Węgry, Chiny, Korea). W Stanach Zjednoczonych wielokrotnie komisarz wystaw i promotor sztuki polskiej. Nowojorski tygodnik „Kurier Plus” od kilku lat zamieszcza jego ilustracje.
W 2014 otrzymał nagrodę "„Ignacy Paderewski Art and Music Medal”" przyznaną przez Instytut Józefa Piłsudskiego w Ameryce.
Dwudziestego czwartego września 2014 r. w Konsulacie Generalnym RP w Nowym Jorku prezydent Bronisław Komorowski wręczył J. Skowronowi
za wybitne zasługi w działalności na rzecz zachowania dziedzictwa narodowego Polski Krzyż Kawalerski Orderu Zasługi Rzeczypospolitej Polskiej.

</doc>
<doc id="1185470" url="https://pl.wikipedia.org/wiki?curid=1185470" title="Chǒnghǒ Hyujǒng">
Chǒnghǒ Hyujǒng



</doc>
<doc id="1185471" url="https://pl.wikipedia.org/wiki?curid=1185471" title="Taego Pou">
Taego Pou



</doc>
<doc id="1185472" url="https://pl.wikipedia.org/wiki?curid=1185472" title="Halowe Mistrzostwa Polski Seniorów w Lekkoatletyce 1976">
Halowe Mistrzostwa Polski Seniorów w Lekkoatletyce 1976

17. Halowe Mistrzostwa Polski Seniorów w Lekkoatletyce – zawody sportowe, które rozegrano 7 i 8 lutego 1976 w Warszawie, w hali AWF.
Najważniejszym wydarzeniem mistrzostw było ustanowienie halowego rekordu świata w skoku o tyczce przez Tadeusza Ślusarskiego, który w drugiej próbie uzyskał wysokość 5,56 m.
W zawodach startowali również zawodnicy zagraniczni, którzy zwyciężyli w biegu na 3000 metrów mężczyzn (Spilios Zacharopulos z Grecji) i w skoku w dal kobiet (Liliana Panajotowa z Bułgarii).
Mistrzostwa w wielobojach odbyły się 21 i 22 lutego w hali AWF w Warszawie. Wyniki w tych konkurencjach podane są łącznie z innymi w tabeli poniżej.

</doc>
<doc id="1185473" url="https://pl.wikipedia.org/wiki?curid=1185473" title="AB Landsverk">
AB Landsverk

AB Landsverk – szwedzkie przedsiębiorstwo założone w 1872 roku jako "Firman Petterson &amp; Ohlsen". Fabryka w Landskronie produkowała m.in. wagony kolejowe, żurawie portowe i urządzenia rolnicze.
W późnych latach 20., kiedy przedsiębiorstwo znalazło się na skraju bankructwa, zostało doinwestowana (z pomocą holenderskiego pośrednika) przez niemiecką spółkę "Gutehoffnungshütte Aktienverein für Bergbau und Hüttenbereich Oberhausen" (GHH), która także przejęła 50% udziałów w AB Landsverk. W czasie II wojny światowej przedsiębiorstwo zaprojektowało i częściowo wyprodukowało większość czołgów dla armii szwedzkiej.

</doc>
<doc id="1185474" url="https://pl.wikipedia.org/wiki?curid=1185474" title="Landsverk">
Landsverk



</doc>
<doc id="1185475" url="https://pl.wikipedia.org/wiki?curid=1185475" title="Linum catharticum">
Linum catharticum



</doc>
<doc id="1185476" url="https://pl.wikipedia.org/wiki?curid=1185476" title="Zossen">
Zossen

Zossen – miasto w Niemczech w kraju związkowym Brandenburgia, w powiecie Teltow-Fläming. Leży na południe od Berlina.
Historia.
Jak większość miejscowości w Brandenburgii, Zossen początkowo było osadą słowiańską. Nazwa "Zossen" pochodzi od słowa sosna, a wizerunek tego drzewa znajduje się w herbie miasta.
W okresie II wojny światowej w miejscowości Wünsdorf koło Zossen znajdowała się kwatera główna Oberkommando des Heeres Wehrmachtu, w której pracowały tysiące osób zaangażowanych w dowodzenie wojną. Znajdowała się tam winda dla ciężarówek oraz poczta pneumatyczna, umożliwiająca szybki przesył informacji. Kompleksy Maybach zbudowano na wzór zwykłych domów ze spadzistymi dachami i kwiatami w oknach. W rzeczywistości były one zbrojone betonem i połączone siecią podziemnych korytarzy
Współpraca.
Miejscowości partnerskie:

</doc>
<doc id="1185477" url="https://pl.wikipedia.org/wiki?curid=1185477" title="Nikołaj Dobrew">
Nikołaj Dobrew

Nikołaj Kiriłow Dobrew (bułg. Николай Добрев, ur. 19 października 1947 roku w miejscowości Gocze Delczew, zm. w kwietniu 1999) – bułgarski polityk, od końca lat 60. aktywny działacz komunistyczny (m.in. długoletni sekretarz generalny KC Komsomołu im. Georgi Dymitrowa); po upadku komunizmu deputowany do Zgromadzenia Narodowego 36., 37. i 38. kadencji (1990-1994, 1994-1996, 1997-1999), minister spraw wewnętrznych w rządzie Żana Widenowa (1996-1997), po jego upadku kandydat Bułgarskiej Partii Socjalistycznej na premiera. 
Wykształcenie i kariera w okresie komunizmu.
Jest absolwentem Akademii Górnictwa i Geologii w Sofii oraz Akademii Nauk Społecznych w Moskwie. Od 1969 roku należał do Bułgarskiej Partii Komunistycznej. Karierę polityczną rozpoczął w Komsomole im. Georgi Dymitrowa – początkowo pracował w jego oddziale regionalnym w Błagojewgradzie (1973-1979), z czasem awansował na stanowisko sekretarza generalnego komitetu centralnego (1979-1985). Ponadto w tym okresie pełnił szereg innych funkcji, był m.in. dwukrotnie radnym Sofii (1972-1973 i 1988-1990). 
Kariera polityczna po 1990 roku.
Po upadku komunizmu w Bułgarii był jednym ze zwolenników przekształcenia BPK w Bułgarską Partię Socjalistyczną. Od maja 1998 do śmierci był jej wiceprzewodniczącym. W maju 1996 roku wszedł do rządu Żana Widenowa, pierwszego lewicowego gabinetu po 1990 roku, na stanowisko ministra spraw wewnętrznych. Kiedy w lutym 1997, po wybuchu tzw. kryzysu walutowego, po ulicach Sofii przeszły demonstracje antyrządowe, tracąca na popularności BPS postanowiła podać gabinet do dymisji, a na nowego premiera desygnować właśnie Dobrewa. Jednak ten nie zdołał utworzyć rządu, którego w parlamencie nie popierał nikt oprócz postkomunistów. Niedługo po tym, jak prezydent Petyr Stojanow zagroził wprowadzeniem dekretu o stanie wyjątkowym, Dobrew zrezygnował z dalszych prób formowania rady ministrów, a kierownictwo BPS ogłosiło, że zrzeka się władzy i oczekuje na rozpisanie nowych wyborów.
W parlamencie Dobrew zasiadał od 1990 roku aż do niespodziewanej śmierci w kwietniu 1999 roku. 

</doc>
<doc id="1185478" url="https://pl.wikipedia.org/wiki?curid=1185478" title="Ohrdruf">
Ohrdruf

Ohrdruf – miasto w Niemczech w kraju związkowym Turyngia, w powiecie Gotha. Leży ok. 30 km na południowy zachód od Erfurtu.
Do 31 grudnia 2018 miasto pełniło funkcję „gminy realizującej” (niem. „erfüllende Gemeinde”) dla czterech gmin wiejskich: Crawinkel, Gräfenhain, Luisenthal i Wölfis. Gminy Crawinkel, Gräfenhain oraz Wölfis zostały dzień później przyłączone do miasta i stały się zarazem jego dzielnicami. Miasto nadal pełni taką funkcję dla gminy Luisenthal.
Historia.
Miejscowość założona między 724 a 726 przez Bobifacego Wynfretha, który ufundował tam pierwszy klasztor w Turyngii.
W 1695 do Ohrdruf przybył osierocony Jan Sebastian Bach, który następnie podjął pracę (pod opieką brata, Jana Krzysztofa) w tutejszym kościele św. Michała ("St. Michael"). Bach spędził tutaj 5 lat.
W XIX wieku miasteczko było znane z produkcji zabawek.
Pod koniec II wojny światowej niedaleko znajdował się obóz pracy przymusowej Ohrdruf ("Zwangsarbeitslager „Ohrdruf”"), pierwszy z wyzwolonych przez wojska amerykańskie.
Współpraca.
Miejscowość partnerska:

</doc>
<doc id="1185479" url="https://pl.wikipedia.org/wiki?curid=1185479" title="Halowe Mistrzostwa Polski Seniorów w Lekkoatletyce 1991">
Halowe Mistrzostwa Polski Seniorów w Lekkoatletyce 1991

32. Halowe Mistrzostwa Polski Seniorów w Lekkoatletyce – zawody sportowe, które rozegrano 23 i 24 lutego 1991 w Spale, w hali Ośrodka Przygotowań Olimpijskich.
Podczas tych zawodów po raz pierwszy rozegrano mistrzostwa w trójskoku kobiet. Urszula Włodarczyk ustanowiła halowy rekord Polski w tej konkurencji wynikiem 13,29 m.

</doc>
<doc id="1185480" url="https://pl.wikipedia.org/wiki?curid=1185480" title="Lista gwiazd w gwiazdozbiorze Bliźniąt">
Lista gwiazd w gwiazdozbiorze Bliźniąt

Zestawienie to zawiera gwiazdy o wielkości gwiazdowej do 6,5 w gwiazdozbiorze Bliźniąt. Dodatkowo uwzględniono w nim inne ciekawe obiekty gwiazdowe.

</doc>
<doc id="1185481" url="https://pl.wikipedia.org/wiki?curid=1185481" title="Trójka Live! (album Voo Voo)">
Trójka Live! (album Voo Voo)

Trójka Live! – album koncertowy zespołu Voo Voo wydany w listopadzie 2007 jako dodatek do dziennika Rzeczpospolita z zapisem koncertu, który się odbył 4 marca 2004 w studio III programu polskiego radio. Koncert ten wcześniej ukazał się na płycie "Trójdźwięki" (2004) z innym układem utworów.

</doc>
<doc id="1185482" url="https://pl.wikipedia.org/wiki?curid=1185482" title="Nemes">
Nemes

Nemes – słowo pochodzenia greckiego, używane dla oznaczenia chusty wiązanej w charakterystyczny sposób przez starożytnych Egipcjan zapewne dla osłony przed słońcem. Chustę taką wiązano w ten sposób, że osłaniała ona czoło, barki i plecy. Chusta w złoto-błękitne pasy uważana była za jedną z koron królewskich. W ceremoniale dworskim używana była dla osłony peruki króla. Była odpowiednio układana i drapowana dla osiągnięcia charakterystycznego kształtu geometrycznego. Przykładem takiej chusty jest nemes Wielkiego Sfinksa w Gizie. 
W czasach dzisiejszych podobny sposób wiązania chust jest dość powszechny na całym świecie, ale zwłaszcza wśród ludów z plemienia Szona w Afryce Południowej, na terenie dzisiejszego państwa Zimbabwe.

</doc>
<doc id="1185483" url="https://pl.wikipedia.org/wiki?curid=1185483" title="Lista gwiazd w gwiazdozbiorze Żyrafy">
Lista gwiazd w gwiazdozbiorze Żyrafy

Zestawienie to zawiera gwiazdy o wielkości gwiazdowej do 6,5 należące do gwiazdozbioru Żyrafy. Dodatkowo uwzględniono w nim inne ciekawe obiekty gwiazdowe.

</doc>
<doc id="1185484" url="https://pl.wikipedia.org/wiki?curid=1185484" title="Stroiczka rozdęta">
Stroiczka rozdęta



</doc>
<doc id="1185485" url="https://pl.wikipedia.org/wiki?curid=1185485" title="Alpha Camelopardalis">
Alpha Camelopardalis



</doc>
<doc id="1185486" url="https://pl.wikipedia.org/wiki?curid=1185486" title="Lobelia inflata">
Lobelia inflata



</doc>
<doc id="1185493" url="https://pl.wikipedia.org/wiki?curid=1185493" title="Jesień (ujednoznacznienie)">
Jesień (ujednoznacznienie)

Osoby o nazwisku Jesień:

</doc>
<doc id="1185495" url="https://pl.wikipedia.org/wiki?curid=1185495" title="Dworzec PKS w Mińsku Mazowieckim">
Dworzec PKS w Mińsku Mazowieckim



</doc>
<doc id="1185497" url="https://pl.wikipedia.org/wiki?curid=1185497" title="Kwiecień (ujednoznacznienie)">
Kwiecień (ujednoznacznienie)

Ludzie o nazwisku Kwiecień.
Osoby o nazwisku Kwiecień:

</doc>
<doc id="1185498" url="https://pl.wikipedia.org/wiki?curid=1185498" title="Dworzec kolejowy w Mińsku Mazowieckim">
Dworzec kolejowy w Mińsku Mazowieckim



</doc>
<doc id="1185501" url="https://pl.wikipedia.org/wiki?curid=1185501" title="Avni Levy Yossi">
Avni Levy Yossi



</doc>
<doc id="1185503" url="https://pl.wikipedia.org/wiki?curid=1185503" title="Veronika Velez-Zuzulová">
Veronika Velez-Zuzulová

Veronika Velez-Zuzulová (ur. 15 lipca 1984 w Bratysławie) – słowacka narciarka alpejska, wicemistrzyni świata i mistrzyni świata juniorów.
Kariera.
Na arenie międzynarodowej Veronika Zuzulová po raz pierwszy pojawiła się 12 sierpnia 1999 roku w argentyńskim Catedral, gdzie na tamtejszych mistrzostwach kraju zajęła trzecie miejsce w gigancie. W 2000 roku wystartowała na mistrzostwach świata juniorów w Quebecu, gdzie jej najlepszym wynikiem było 22. miejsce w slalomie. Jeszcze trzykrotnie startowała na imprezach tego cyklu, najlepszy wynik osiągając podczas rozgrywanych dwa lata później mistrzostw świata juniorów w Tarvisio, gdzie zdobyła złoty medal w slalomie. Wyprzedziła tam bezpośrednio Niemkę Marię Riesch oraz Sandrę Gini ze Szwajcarii.
W zawodach Pucharu Świata zadebiutowała 28 października 2000 roku w Sölden, gdzie nie ukończyła pierwszego przejazdu giganta. Pierwsze pucharowe punkty wywalczyła 18 listopada 2000 roku w Park City, zajmując 24. miejsce w slalomie. Na podium po raz pierwszy stanęła 8 lutego 2004 roku w Zwiesel, kończąc slalom na trzeciej pozycji. W zawodach tych wyprzedziły ją jedynie Szwedka Anja Pärson oraz Niemka Monika Bergmann-Schmuderer. W kolejnych latach wielokrotnie stawała na podium, w tym 29 grudnia 2012 roku w Semmering odniosła swoje pierwsze zwycięstwo, wygrywając slalom. Najlepsze wyniki osiągała w sezonie 2016/2017, kiedy zajęła jedenaste miejsce w klasyfikacji generalnej, a w klasyfikacji slalomu była druga. Drugie miejsce w klasyfikacji slalomu zajęła również w sezonie 2015/2016, a w sezonach 2012/2013 i 2007/2008 była trzecia.
W 2002 roku wystartowała na igrzyskach olimpijskich w Salt Lake City, gdzie zajęła 32. miejsce w gigancie, a slalomu nie ukończyła. Podczas rozgrywanych cztery lata później igrzysk w Turynie jej najlepszym wynikiem było piętnaste miejsce w superkombinacji. Brała także udział w igrzyskach olimpijskich w Vancouver w 2010 roku, zajmując dziesiąte miejsce w slalomie, jednak giganta nie ukończyła. Podczas mistrzostw świata w Vail/Beaver Creek w 2015 roku zajęła czwarte miejsce w slalomie, przegrywając walkę o podium z Czeszką Šárką Strachovą o 0,17 sekundy. Była też między innymi dziewiąta w superkombinacji na mistrzostwach świata w Åre w 2007 roku. W 2017 roku wspólnie z kolegami i koleżankami z reprezentacji zdobyła srebrny medal w drużynie podczas mistrzostw świata w Sankt Moritz.
27 kwietnia 2012 roku wyszła za mąż za swojego trenera fitnessu i serwisanta, Francuza Romaina Veleza.
W marcu 2018 roku zakończyła karierę.

</doc>
<doc id="1185505" url="https://pl.wikipedia.org/wiki?curid=1185505" title="Veronika Zuzulova">
Veronika Zuzulova



</doc>
<doc id="1185507" url="https://pl.wikipedia.org/wiki?curid=1185507" title="Kelly VanderBeek">
Kelly VanderBeek



</doc>
<doc id="1185519" url="https://pl.wikipedia.org/wiki?curid=1185519" title="Appelbeignet">
Appelbeignet

Appelbeignet – rodzaj jabłek smażonych w cieście.
Appelbeignet to plaster jabłka zanurzony w masie na ciasto lub owinięty w kawałek ciasta francuskiego, który po usmażeniu przez głębokie zanurzenie w gorącym oleju roślinnym ma postać złotobrązowego, okrągłego, słodkiego placka. Appelbeignets są tradycyjnie spożywane w Holandii, obok oliebollen, w noc sylwestrową.
Czasami do nadzienia z jabłkiem dodaje się masę ze zmielonych białych migdałów utartych z cukrem, tzw. "amandelspijs", czyli „holenderski marcepan” o mniejszej zawartości cukru.

</doc>
<doc id="1185533" url="https://pl.wikipedia.org/wiki?curid=1185533" title="Stasys Lozoraitis">
Stasys Lozoraitis

Stasys Lozoraitis (ur. 5 września 1898 w Kownie, zm. 24 grudnia 1983 w Rzymie) – litewski polityk i dyplomata, minister spraw zagranicznych Litwy w latach 1934-38
Na początku lat dwudziestych sprawował funkcję posła Republiki Litewskiej w Berlinie.
W 1934 roku zastąpił Dovasa Zauniusa w roli ministra spraw zagranicznych Litwy – miało to związek z przejściem państwa litewskiego na pozycje bardziej ugodowe wobec Polski.
Po okupacji Litwy przez Armię Czerwoną w czerwcu 1940 roku wyjechał na Zachód, zamieszkał w Rzymie, gdzie utworzył emigracyjny rząd litewski sprzeciwiający się aneksji Litwy do ZSRR.
Jego żoną była siostra stryjeczna Józefa Mackiewicza, Vincenta Matulaitytė-Lozoraitienė. Ślub wzięli w 1922. Synami Stasysa i Vincenty byli Stasys Lozoraitis (junior) i Kazys Lozoraitis.
Został odznaczony m.in. estońskim Orderem Krzyża Orła I klasy (1934).

</doc>
<doc id="1185534" url="https://pl.wikipedia.org/wiki?curid=1185534" title="Oliebol">
Oliebol

Oliebol (l. mn. "oliebollen") – tradycyjna holenderska potrawa sylwestrowa w postaci jasnobrązowej, nieforemnej, słodkiej kulki z lekkiego ciasta drożdżowego, z rodzynkami i kawałkami jabłek w środku, otrzymywana w wyniku smażenia na głębokim, gorącym tłuszczu (oleju roślinnym), posypana cukrem pudrem.
Oliebollen są tradycyjnie spożywane w Holandii, podobnie jak "appelbeignets", w noc sylwestrową. Przez cały rok można je natomiast kupować podczas tzw. "kermis", czyli imprezy będącej połączeniem idei jarmarku i wesołego miasteczka, zaś przez dwa ostatnie miesiące w roku są dostępne na specjalnych ulicznych stoiskach.
Receptura.
Główne składniki ciasta przeznaczonego do wyrobu "oliebollen" to: mąka, drożdże, półtłuste mleko, żółtka jajek, cukier, margaryna i sól. Do surowego ciasta dodaje się różne rodzaje rodzynek oraz pokrojone na kawałki jabłka z gatunku złota reneta, znacznie rzadziej używa się kandyzowaną skórkę pomarańczy lub scukrzoną skórkę owoców cytronu ("sukade"). 
Rodzynki i drobne kawałki jabłek są dodawane do mąki w stosunku 45% różnych rodzynek i 10% jabłek.
Kulki formuje się między dwiema łyżkami i wrzuca do garnka lub frytkownicy z gorącym olejem roślinnym i smaży aż do uzyskania złotobrązowego koloru skórki.
"Oliebol" zawiera przeciętnie 266 kcal w 100 gramach, czyli jedna (75 g) zawiera 199,5 kcal.
Historia i podania ludowe.
Najprawdopodobniej "oliebollen" były spożywane przez plemiona germańskie zamieszkujące obszar dzisiejszej Holandii, podczas trwania obchodów święta Jul ("Joelfeest"), czyli w okresie od 26 grudnia do 6 stycznia, aby uwolnić się od ataków bogini "Perchty" oraz złych duchów włóczących się po nocach. Według ludowej przypowieści zjedzenie tłustych "oliebollen" chroniło przed przebiciem mieczem Perchty, gdyż miał on ześlizgiwać się po ciele tego, kto spożył tę potrawę. W celu udobruchania złych duchów istniał także zwyczaj składania im darów w postaci żywności smażonej na tłuszczu.

</doc>
<doc id="1185535" url="https://pl.wikipedia.org/wiki?curid=1185535" title="Choroba Christmasa">
Choroba Christmasa

Choroba Christmasa, hemofilia B (ang. Christmas disease, haemophilia B) – choroba z grupy hemofilii spowodowana genetycznie uwarunkowanym niedoborem IX czynnika krzepnięcia krwi. Eponimiczna nazwa choroby pochodzi od nazwiska pierwszego pacjenta u którego ją rozpoznano, pięcioletniego Stephena Christmasa (1947-1993). Ponadto, opis choroby znalazł się w świątecznym wydaniu "British Medical Journal".
Epidemiologia.
Choroba występuje z częstością 1:40 000 urodzeń, stanowiąc 15-20% wszystkich przypadków hemofilii. Chorują wyłącznie mężczyźni.
Etiologia.
Choroba spowodowana jest mutacjami w genie kodującym białko IX czynnika krzepnięcia w "locus" Xq27.1-q27.2.
Objawy i przebieg.
Obraz kliniczny jest podobny jak w hemofilii A. Wyróżniamy:
Leczenie.
Leczenie polega na suplementacji czynnika IX. Ponieważ jego okres półtrwania wynosi około 24 godzin, wystarczające jest podanie preparatu raz na dobę.

</doc>
<doc id="1185536" url="https://pl.wikipedia.org/wiki?curid=1185536" title="Stasys Lozoraitis (junior)">
Stasys Lozoraitis (junior)

Stasys Lozoraitis (ur. 2 sierpnia 1924 w Berlinie, zm. 13 czerwca 1994 w Waszyngtonie) – litewski dyplomata, polityk i działacz emigracyjny, przywódca litewskiej emigracji w latach 1987–1991, kandydat w wyborach prezydenckich w 1993.
Życiorys.
Jego ojciec, Stasys, był posłem Republiki Litewskiej w Berlinie i jej przedstawicielem dyplomatycznym w Rzymie po aneksji państwa dokonanej przez ZSRR.
Stasys Lozoraitis w latach 1935–1939 uczył się w gimnazjum w Kownie. Po 1940 wraz z ojcem opuścił Litwę. Od 1943 pracował w przedstawicielstwie Litwy w Watykanie. W latach 1944–1948 studiował prawo na Uniwersytecie Rzymskim – La Sapienza.
Wieloletni działacz litewskich organizacji emigracyjnych. Od 1987 reprezentował struktury emigracyjne w USA, kierując Litewską Służbą Dyplomatyczną. Po odzyskaniu przez Litwę niepodległości w 1991 objął urząd ambasadora Republiki Litewskiej w Stanach Zjednoczonych.
W 1993 kandydował z poparciem Sąjūdisu na urząd prezydenta Litwy. Przegrał z Algirdasem Brazauskasem, otrzymując 38,9% głosów.
Odznaczony Orderem Krzyża Pogoni I klasy.

</doc>
<doc id="1185537" url="https://pl.wikipedia.org/wiki?curid=1185537" title="Uncaria tomentosa">
Uncaria tomentosa



</doc>
<doc id="1185539" url="https://pl.wikipedia.org/wiki?curid=1185539" title="Kazys Lozoraitis">
Kazys Lozoraitis

Kazys Lozoraitis (ur. 23 lipca 1929, zm. 13 sierpnia 2007) – litewski polityk i dyplomata, syn Stasysa i brat Stasysa jr. Lozoraitisów
W latach 1992-2004 sprawował funkcję ambasadora Litwy przy Stolicy Apostolskiej i Zakonie Maltańskim.

</doc>
<doc id="1185540" url="https://pl.wikipedia.org/wiki?curid=1185540" title="Igor Sacharow">
Igor Sacharow

Igor Konstantynowicz Sacharow, ros. Игорь Константинович Сахаров (ur. 7 sierpnia 1912 r. w Saratowie, zm. w 1977 r. w Australii) – rosyjski emigrant, zastępca dowódcy Rosyjskiej Narodowej Armii Ludowej, a następnie gwardyjskiego batalionu ROA, dowódca 1604 pułku grenadierów 699 Brygady Grenadierów, a następnie 4 pułku piechoty 1 Dywizji Sił Zbrojnych Komitetu Wyzwolenia Narodów Rosji podczas II wojny światowej, antykomunistyczny działacz polityczny
Był synem gen. Konstantina W. Sacharowa, dowodzącego w okresie wojny domowej w Rosji wojskami białych na wschodnim froncie. W 1923 r. jego rodzina zamieszkała w Berlinie. W latach 30. służył w armiach Argentyny, Urugwaju i Chin. Od 1936 r. uczestniczył w wojnie domowej w Hiszpanii po stronie frankistów, dochodząc do stopnia pułkownika (najwyższego, jaki mógł osiągnąć cudzoziemiec). W latach 1939-1940 ponownie mieszkał w Berlinie. W 1941 r. zmarł jego ojciec, któremu przed śmiercią przyrzekł dożywotnią walkę z bolszewizmem. Od wiosny 1942 r. pełnił w stopniu pułkownika funkcję zastępcy dowódcy Rosyjskiej Narodowej Armii Ludowej. W ramach operacyjnej grupy RNNA uczestniczył w walkach pod Dorohobużem z Armią Czerwoną. Jesienią 1942 r. został odesłany do Berlina w związku z przejęciem dowództwa nad RNNA przez niemieckich oficerów. W kwietniu 1943 r. został zastępcą dowódcy gwardyjskiego batalionu ROA w Pskowie. Brał udział w walkach z partyzantami. W lipcu tego roku ponownie wezwano go do Berlina, gdzie objął funkcję operacyjnego adiutanta gen. Andrieja A. Własowa. W styczniu 1945 r. sformował samodzielny rosyjski oddział przeciwpancerny, na czele którego od lutego walczył z Armią Czerwoną nad Odrą. W tym samym miesiącu objął dowództwo 1604 pułku grenadierów w składzie 699 Brygady Grenadierów w Danii. W kwietniu 1945 r. został dowódcą 4 pułku piechoty 1 Dywizji Sił Zbrojnych Komitetu Wyzwolenia Narodów Rosji. Brał udział w walkach z Niemcami w ramach powstania praskiego. Po rozwiązaniu dywizji przedostał się na obszary Niemiec zajęte przez Amerykanów. Uniknął repatriacji do ZSRR jako emigrant. Do 1946 r. działał na rzecz ratowania Rosjan, którzy w czasie wojny kolaborowali z Niemcami, przed wydaniem ich w ręce Sowietów. W jednym z obozów wraz z grupą takich Rosjan zabarykadował się w baraku i wywiesił czarną flagę, oznaczającą masową infekcję. Dzięki temu sowiecka komisja repatriacyjna nie zabrała ich. W 1946 r. zamieszkał w Bawarii. Zaangażował się w działalność emigracyjnych rosyjskich organizacji antykomunistycznych. Był jednym z założycieli i głównych działaczy Związku Flagi Andriejewskiej, a w 1950 r. – Komitetu Zjednoczonych Własowców.
Na początku lat 50. przeniósł się do Australii, gdzie w 1977 r. zginął w wypadku samochodowym.

</doc>
<doc id="1185541" url="https://pl.wikipedia.org/wiki?curid=1185541" title="BJP">
BJP



</doc>
<doc id="1185542" url="https://pl.wikipedia.org/wiki?curid=1185542" title="Hemofilia B">
Hemofilia B



</doc>
<doc id="1185543" url="https://pl.wikipedia.org/wiki?curid=1185543" title="C81">
C81



</doc>
<doc id="1185544" url="https://pl.wikipedia.org/wiki?curid=1185544" title="Hualian Xi">
Hualian Xi

Hualian Xi () – rzeka we wschodniej części Tajwanu. Jej źródło znajduje się na zboczach góry Bazi Shan, w paśmie Zhongyang Shanmai. Długość rzeki wynosi 57,28 km, a powierzchnia jej dorzecza to 1507,09 km². Przepływa przez powiat Hualian i uchodzi do Oceanu Spokojnego w Ji’an, na południe od Hualian.
Dopływy rzeki to: Guangfu Xi, Ma’an Xi, Wanli Xi, Shoufeng Xi, Mugua Xi.

</doc>
<doc id="1185545" url="https://pl.wikipedia.org/wiki?curid=1185545" title="Ef81">
Ef81



</doc>
<doc id="1185546" url="https://pl.wikipedia.org/wiki?curid=1185546" title="Sl91">
Sl91



</doc>
<doc id="1185547" url="https://pl.wikipedia.org/wiki?curid=1185547" title="S55">
S55



</doc>
<doc id="1185548" url="https://pl.wikipedia.org/wiki?curid=1185548" title="Cephaelis ipecacuanha">
Cephaelis ipecacuanha



</doc>
<doc id="1185549" url="https://pl.wikipedia.org/wiki?curid=1185549" title="S65">
S65



</doc>
<doc id="1185550" url="https://pl.wikipedia.org/wiki?curid=1185550" title="Hua-lien">
Hua-lien



</doc>
<doc id="1185551" url="https://pl.wikipedia.org/wiki?curid=1185551" title="Sl42">
Sl42



</doc>
<doc id="1185552" url="https://pl.wikipedia.org/wiki?curid=1185552" title="Hualien Hsi">
Hualien Hsi



</doc>
<doc id="1185553" url="https://pl.wikipedia.org/wiki?curid=1185553" title="Sl45">
Sl45



</doc>
<doc id="1185554" url="https://pl.wikipedia.org/wiki?curid=1185554" title="Sl45i">
Sl45i



</doc>
<doc id="1185555" url="https://pl.wikipedia.org/wiki?curid=1185555" title="Sxg75">
Sxg75



</doc>
<doc id="1185558" url="https://pl.wikipedia.org/wiki?curid=1185558" title="Mc60">
Mc60



</doc>
<doc id="1185562" url="https://pl.wikipedia.org/wiki?curid=1185562" title="C72">
C72



</doc>
<doc id="1185563" url="https://pl.wikipedia.org/wiki?curid=1185563" title="Cxt70">
Cxt70



</doc>
<doc id="1185564" url="https://pl.wikipedia.org/wiki?curid=1185564" title="Ct65">
Ct65



</doc>
<doc id="1185565" url="https://pl.wikipedia.org/wiki?curid=1185565" title="Cx65">
Cx65



</doc>
<doc id="1185566" url="https://pl.wikipedia.org/wiki?curid=1185566" title="Ogrody Lorien">
Ogrody Lorien



</doc>
<doc id="1185567" url="https://pl.wikipedia.org/wiki?curid=1185567" title="C65">
C65



</doc>
<doc id="1185568" url="https://pl.wikipedia.org/wiki?curid=1185568" title="Parafia św. Klemensa w Zawoi">
Parafia św. Klemensa w Zawoi

Parafia św. Klemensa papieża i męczennika w Zawoi – parafia archidiecezji krakowskiej, wchodząca w skład dekanatu Maków Podhalański.
Kościół parafialny pw. św. Klemensa znajduje się w centrum Zawoi.
Historia parafii.
Parafia została erygowana w 1819 z dotacją dla księdza proboszcza i dwóch księży wikarych. Ziemie nowej parafii zostały wydzielone z parafii w Makowie Podhalańskim.
W latach 1835–1855 pierwszym proboszczem w Zawoi był ks. Marcin Leśniak, który 4 września 1846 otrzymał urząd dziekana makowskiego i inspektora szkół ludowych. W czasie jego duszpasterzowania, w 1847 Zawoję, jak i całą Galicję nawiedził wielki głód, a wraz z nim epidemia tyfusu i cholery, w wyniku których zmarło 889 parafian. Ksiądz Marcin Leśniak organizował akcję pomocy, sprowadzając żywność dla głodujących i pożyczając pieniądze potrzebującym. Zmarłych na zarazę nie chowano na cmentarzu parafialnym. Tworzono odrębne zbiorowe mogiły i cmentarze "cholerycze", z dala od zabudowań wsi. W Zawoi taki cmentarz, według ustnej tradycji, był usytuowany przy drodze wiodącej od Fujaków na Przysłop, za mostem na Skawicy, po lewej stronie. Znajdująca się tam kapliczka miała zostać wzniesiona w intencji zmarłych, dla upamiętnienia miejsca ich pogrzebania.
Ks. Leśniaka zakupił też grunt dla szkoły, położony w pobliżu kościoła, po przeciwnej stronie drogi do Skawicy. Założył również ogród plebański. Ks. Marcin Leśniak uporządkował dokumenty parafialne Zawoi i sporządził z nich odpisy w "Liber documentorum". Dla upamiętnienia księdza Leśniaka w kościele w Zawoi ufundowano pamiątkową tablicę.
Następcą ks. Marcina Leśniaka został ks. Franciszek Ksawery Würfel pochodzący z Chocieborza we wschodnich Czechach. Sprawował on urząd proboszcza od 1856 do swojej śmierci w 1860. Z jego inicjatywy dokonano odnowienia ołtarza głównego i pięciu ołtarzy bocznych w kościele. Także ks. Würfel poświęcono pamiątkową tablicę, która znajduje się w prezbiterium kościoła.
Kolejnym proboszczem został ks. Jan Warzecha, który objął urząd w 1861, przechodząc z probostwa w Osielcu. W Zawoi pracował do 1876. Za jego kadencji, w 1872 sprawiono do kościoła i wstawiono do ołtarza bocznego płaskorzeźbę Matki Bożej Różańcowej. W tymże roku w Zawoi z inicjatywy ks. Warzechy wzniesiono murowaną, piętrową szkołę. Związek szkoły z kościołem utrzymywał się bardzo silnie. Gdy w 1872 trwały spory i starania o wykup serwitutów leśnych dla parafii, obliczając potrzeby drewna, uwzględniano również zapotrzebowanie również organistówki i szkoły. Wówczas też przypomniano mieszkańcom wsi o zobowiązaniu do transportowania drewna z lasu dla plebanii i związanych z nią budynków, w tym również dla szkoły.
Kolejnym duszpasterzem został ks. Michał Jurkowski, który pełnił swoje obowiązki od 1877 do śmierci w 1897. W czasie jego rządów zaszły w parafii zawojskiej istotne zmiany. Jedną z ważniejszych był powrót parafii wraz z dekanatem makowskim do diecezji krakowskiej. Do 1880 diecezja tarnowska była najrozleglejszą i najludniejszą z diecezji łacińskich w Galicji. Próby rewizji granic napotykały opór biskupa Józefa Pukalskiego. W 1880 papież Leon XIII wydał bullę "Sanctae Apostolicae Sedis", która regulowała granicę diecezji krakowskiej i tarnowskiej. Do diecezji krakowskiej wróciło wówczas pięć dekanatów w całości i po kilka parafii z czterech dalszych. Wśród nich pięć parafii z dekanatu makowskiego, jednak bez Zawoi. Biskup Albin Dunajewski, pełniący obowiązki ordynariusza krakowskiego do 1879, zabiegał o dalsze korekty granic diecezji. Jego starania zostały uwieńczone powodzeniem – po śmierci biskupa tarnowskiego Józefa Pukalskiego, papież Leon XIII w bulli "Supremo catholicae familiae Moderatori" z 27 marca 1886 już trwale określił granice obu diecezji. Ustalone wówczas granice diecezji dotrwały do czasu odzyskania przez Polskę niepodległości. Dekanat makowski znalazł się w całości w diecezji krakowskiej i tak pozostaje do chwili obecnej. 17 czerwca 1886, podczas uroczystego nabożeństwa w katedrze wawelskiej, księża z parafii powracających do diecezji krakowskiej złożyli homagium ordynariuszowi Albinowi Dunajewskiemu.
W drugiej połowie XIX wieku liczba parafian systematycznie rosła, ulegając niemal podwojeniu między 1850 a 1890. Od lat siedemdziesiątych XIX wieku rozwijał się w Zawoi ruch bractw i towarzystw pobożnych. W 1875 powstało Bractwo Apostolstwa Modlitwy. W następnym roku powołano Arcybractwo Wiecznego Różańca i Bractwo Żywego Różańca. W 1887 powstało Bractwo III Zakonu św. Franciszka, do którego na wstępie wpisało się ponad sto osób. W 1890 powołano Bractwo Wstrzemięźliwości, które miało za zadanie wspierać walkę z pijaństwem. Codzienna posługa duszpasterska w Zawoi została opisana w aktach diecezjalnych z 1886.
Kościół parafialny.
Pierwszy kościół w Zawoi 1757–1888.
Jak podają kroniki za panowania Augusta III i biskupa krakowskiego Andrzeja Załuskiego w latach 1757–1759 kosztem mieszkańców wsi i hrabiego Jana Wielopolskiego na polanie zwanej Jastrzębią Starą Niziną zbudowano pierwszy kościół. Uroczystego poświęcenia dokonał ksiądz infułat Jacek Łopacki. W dniu 7 maja 1825 biskup tarnowski Grzegorz Tomasz Ziegler dokonał konsekracji pierwszego kościoła w Zawoi. Była to budowla drewniana, konstrukcji zrębowej, szalowana zewnątrz pionowym deskowaniem. Dach był kryty gontem. Kościół był orientowany, czyli zwrócony prezbiterium ku wschodowi. Wzniesiono go na planie krzyża z transeptem, czyli nawą poprzeczną i szeroką, choć dość krótką, nawą główną. Prezbiterium o szerokości i długości równej dzisiejszemu było zamknięte trójbocznie. Nad skrzyżowaniem nawy głównej i poprzecznej wznosiła się kopuła. Do prezbiterium przylegały dwa pomieszczenia na planie prostokąta – od północy zakrystia, od południa skarbiec. Korpus kościoła flankowały dwie kruchty boczne. Od południa do korpusu przylegała jeszcze jedna przybudówka, mieszcząca schody na chór. Prezbiterium, nawę poprzeczną i główną nakrywały dachy dwuspadowe. Kopuł o spłaszczonym wykroju, opisanym łukiem odcinkowym, wznosiła się na niewydatnym tamburze, ponad dachami nawy i prezbiterium. Zwieńczenie kopuły stanowiła latarnia o barokowym kształcie, nakryta półkulistym hełmem. Była to latarnia pozorna lub wtórnie zaślepiona, gdyż we wnętrzu świątyni, pod kopułą panował mrok. Z zewnątrz widoczne było narastające piętrzenie się brył – prezbiterium, transept, niższa zakrystia i skarbiec, kruchty oraz wieńcząca wszystko kopuła z akcentem wysokościowym wieżyczki – sygnaturki. Okna rozmieszczone były w osi ramion transeptu od północy i południa oraz symetrycznie w transepcie, od wschodu. Para okien doświetlała od wschodu prezbiterium. Nie wiadomo, jak wyglądała elewacja zachodnia – fasada kościoła. Była na pewno bezwieżowa, bo taki element zwróciłby uwagę opisujących. Akcent wysokościowy, widoczny z dala stanowiła wolno stojąca dzwonnica, oddalona o około 20 metrów na zachód od kościoła. Kościół był ogrodzony drewnianym ogrodzeniem i ocieniony wiekowymi lipami. Wokół kościoła, w granicach ogrodzenia, znajdował się najstarszy cmentarz zawojski.
Tak opisany kościół można bez wahania zaliczyć do grupy drewnianych świątyń barokowych, których budowniczowie, używając drewnianego tworzywa, chcieli dorównać stylowej architekturze budowlanej. Przy budowie kościoła w Zawoi musiał być zaangażowany architekt lub warsztat ciesielski o dużych ambicjach zawodowych. Plan kościoła krzyżowo-kopułowego, z krótkim i szerokim korpusem nawowym, ma w architekturze kościoła katolickiego dużą tradycję i włoski rodowód. Niezależnie od tego, jaki wskażemy konkretnie prawzór dla tego typu rozwiązań przestrzennych, trzeba odwoływać się do najlepszych realizacji nowożytnych. Kościoły krzyżowo-kopułowe bywają określane jako zredukowane i uproszczone nawiązania do wzoru bazyliki św. Piotra w Rzymie, czy rzymskiego Il Gesu – kościoła jezuitów, wzorca dla nieskończonej liczby europejskich świątyń doby baroku.
W architekturze takiego kościoła dopatrywano się treści symbolicznych. Plan krzyża odczytywano jako bezpośrednie nawiązanie do Krzyża i Męki Chrystusa, czyli był to kształt najbardziej odpowiedni dla świątyni chrześcijańskiej. Kopułę, zgodnie z antyczną jeszcze tradycją, odczytywano jako symbol nieba. Plan łączył zalety funkcjonalne kościoła centralnego i podłużnego, kierował uwagę wiernych na ołtarz główny i odpowiadał najlepiej regułom i zaleceniom liturgicznym soboru trydenckiego. O ile typ takiego kościoła był spotykany w architekturze murowanej, o tyle realizacje z drewna należą do wyjątków.
W skali całej Małopolski jedynym znanym pokrewnym kościołem o dyspozycji krzyżowo-kopułowej jest kościół w Mnichowie w województwie świętokrzyskim, wzniesiony po 1754. W szeroko pojętym sąsiedztwie można odszukać wprawdzie trzy drewniane, barokowe świątynie o układzie krzyżowym, jednak żadna nie ma kopuły. Stylowo najbardziej zaawansowany jest wśród nich kościół z Przytkowic, wzniesiony na planie krzyża greckiego około 1733.
Obecny kościół fundacji habsburskiej od 1888.
Na miejscu pierwszego kościoła znajduje się obecny kościół parafialny. Kościół parafialny położony jest na wysokości 536 metrów n.p.m. W 1888 kosztem arcyksięcia żywieckiego Albrechta Habsburga, który wykonanie projektu zlecił swojemu nadwornemu budowniczemu Karolowi Pietschka, prace rozpoczęto i ukończono w 1888 na miejscu małego kościółka rozpoczęto budowę obszernego kościoła z drewna w formie krzyża. Prace zakończono w 1919 r. W tym samym roku kościół został konsekrowany. Jego bryła odbiega od stereotypowego wizerunku drewnianego kościółka polskiego, nawiązując do wzorów niemieckich i szwajcarskich. We wnętrzu świątyni znajduje się polichromia z 1930 r. wykonana przez artystów z Krakowa (Zygmunt Milli, Stanisław Milli i Marian Arczyński). Od zachodu dobudowana jest czterokondygnacyjna wieża konstrukcji słupowo-ramowej, przechodząca stopniowo z kwadratu w ośmiobok. Nakrywa ją hełm ostrosłupowy. Wnętrze kościoła nakrywają stropy, których konstrukcja wsparta jest na ścianach nośnych i żeliwnych kolumnach. Nad skrzyżowaniem naw znajduje się pozorna kopuła. Wyposażenie świątyni jest późnobarokowe. W ołtarzu głównym znajdują się obrazy Matki Boskiej Niepokalanie Poczętej. Drewniana ambona dekorowana jest ornamentem późnobarokowym. Kamienna chrzcielnica barokowa nakryta jest drewnianą, rokokową pokrywą.
Hierarchowie kościelni w zawojskiej parafii.
Parafię w Zawoi odwiedzali liczni hierarchowie kościelni. Według kroniki parafialnej, Karol Wojtyła jako arcybiskup krakowski przebywał w Zawoi trzykrotnie. Ostatni raz Zawoję kardynał Karol Wojtyła odwiedził po powrocie z Rzymu, po wyborze swojego poprzednika Jana Pawła I.
W 1950 w zawojskim kościele parafialnym mszę świętą prymicyjną odprawił kardynał Marian Jaworski obecny arcybiskup metropolita lwowski. Do dzisiaj kardynał Jaworski odwiedza Zawoję w styczniu każdego roku z kolędową wizytą duszpasterską.
Kardynał Franciszek Macharski, metropolita krakowski (zmarł w 2016 r.), wizytował zawojską parafię dwukrotnie, w 1988 i 2001 r. We wrześniu 2006 r. parafię wizytował kardynał Stanisław Dziwisz obecny metropolita krakowski.
29 maja 2008 roku parafię odwiedził biskup Jan Szkodoń, biskup pomocniczy archidiecezji krakowskiej i udzielił młodzieży sakramentu bierzmowania.
Współcześnie.
Parafia liczy cztery tysiące osób.
Na terenie parafii znajdują się Dom Sióstr Felicjanek oraz Dom Sióstr Salwatorianek.
Przy parafii działa wiele grup zrzeszających młodzież nie tylko z Zawoi ale i z okolic. Są to: Róże Różańcowe, Katolickie Stowarzyszenie Młodzieży, Ruch Światło-Życie, Rada Duszpasterska, Zespół Charytatywny, Stowarzyszenie Świeckie św. Franciszka, chór parafialny, schola dziecięca, ministranci, lektorzy.

</doc>
<doc id="1185569" url="https://pl.wikipedia.org/wiki?curid=1185569" title="C62">
C62



</doc>
<doc id="1185570" url="https://pl.wikipedia.org/wiki?curid=1185570" title="Cf62">
Cf62



</doc>
<doc id="1185571" url="https://pl.wikipedia.org/wiki?curid=1185571" title="C60">
C60



</doc>
<doc id="1185572" url="https://pl.wikipedia.org/wiki?curid=1185572" title="C55">
C55



</doc>
<doc id="1185573" url="https://pl.wikipedia.org/wiki?curid=1185573" title="C45">
C45



</doc>
<doc id="1185574" url="https://pl.wikipedia.org/wiki?curid=1185574" title="C35">
C35



</doc>
<doc id="1185575" url="https://pl.wikipedia.org/wiki?curid=1185575" title="C35i">
C35i



</doc>
<doc id="1185576" url="https://pl.wikipedia.org/wiki?curid=1185576" title="C110">
C110



</doc>
<doc id="1185577" url="https://pl.wikipedia.org/wiki?curid=1185577" title="Ax75">
Ax75



</doc>
<doc id="1185579" url="https://pl.wikipedia.org/wiki?curid=1185579" title="Wadi Madha">
Wadi Madha

Wadi Madha lub Madha (arab. مدحاء) – eksklawa Omanu wewnątrz Zjednoczonych Emiratów Arabskich. Ma powierzchnię 75 km²; wewnątrz niej znajduje się enklawa ZEA o nazwie Nahwa. Administracyjnie stanowi wilajet Madha należący do Muhafazy Musandam. W 2010 roku zamieszkiwało ją 3258 osób.

</doc>
<doc id="1185580" url="https://pl.wikipedia.org/wiki?curid=1185580" title="Ax72">
Ax72



</doc>
<doc id="1185584" url="https://pl.wikipedia.org/wiki?curid=1185584" title="Chia-i">
Chia-i



</doc>
<doc id="1185587" url="https://pl.wikipedia.org/wiki?curid=1185587" title="A40">
A40



</doc>
<doc id="1185593" url="https://pl.wikipedia.org/wiki?curid=1185593" title="Frór">
Frór



</doc>
<doc id="1185594" url="https://pl.wikipedia.org/wiki?curid=1185594" title="Coffea arabica">
Coffea arabica



</doc>
<doc id="1185595" url="https://pl.wikipedia.org/wiki?curid=1185595" title="Fror">
Fror



</doc>
<doc id="1185597" url="https://pl.wikipedia.org/wiki?curid=1185597" title="Dain I">
Dain I



</doc>
<doc id="1185600" url="https://pl.wikipedia.org/wiki?curid=1185600" title="Grór">
Grór



</doc>
<doc id="1185601" url="https://pl.wikipedia.org/wiki?curid=1185601" title="Gror">
Gror



</doc>
<doc id="1185602" url="https://pl.wikipedia.org/wiki?curid=1185602" title="Náin II">
Náin II



</doc>
<doc id="1185603" url="https://pl.wikipedia.org/wiki?curid=1185603" title="Królowie Plemienia Dúrina">
Królowie Plemienia Dúrina



</doc>
<doc id="1185604" url="https://pl.wikipedia.org/wiki?curid=1185604" title="Wilhelm von Thoma">
Wilhelm von Thoma

Wilhelm Josef Ritter von Thoma (ur. 11 listopada 1891 w Dachau, zm. 30 kwietnia 1948 w Söcking) – niemiecki oficer, pełniący służbę podczas I wojny światowej, hiszpańskiej wojny domowej i II wojny światowej. Podczas tej ostatniej, od 1941 roku był dowódcą 17 i 20 Dywizji Pancernej (niem. "Panzer-Division"). Karierę wojskową zakończył ze stopniem generała wojsk pancernych (niem. "General der Panzertruppe").
Od 2 września do 3 listopada 1942 był dowódcą Afrika Korps, a od 24 października niemiecko-włoskiej "Panzerarmee Afrika". Gdy 4 listopada podczas II bitwy pod El Alamein w Egipcie jego czołg został kilkukrotnie trafiony – von Thoma wyskoczył z niego i stanął spokojnie wśród płomieni palącego się paliwa i ciał niemieckich żołnierzy na niewielkim wzgórzu, gdzie został wzięty do niewoli. Generał Erwin Rommel był później zdania, że von Thoma prawdopodobnie szukał śmierci w walce. Spekuluje się także, że świadomie poddał się Brytyjczykom. Jeszcze w tym samym dniu von Thoma przy kolacji z gen. B. Montgomerym omawiał przebieg walki.
Następnie trafił do "obozu dla generałów" w Trent Park. W niewoli spędził resztę wojny pozostając w znakomitych stosunkach z Anglikami, z którymi dyskutował o próbach "Wunderwaffe" na poligonie wojskowym w Kummersdorfie (gmina Am Mellensee). W lipcu 1945 przeszedł amputację nogi, lecz zaopatrzono go w protezę. 25 listopada 1947 został zwolniony.
Zmarł w Söcking (obecnie dzielnica Starnbergu), kilka miesięcy po powrocie do Niemiec.
"Jest mi wstyd być oficerem" – tak miał skomentować niemieckie zbrodnie wojenne w Rosji, których był świadkiem. Nie był członkiem NSDAP.

</doc>
<doc id="1185606" url="https://pl.wikipedia.org/wiki?curid=1185606" title="Nain II">
Nain II



</doc>
<doc id="1185608" url="https://pl.wikipedia.org/wiki?curid=1185608" title="Dzwonek (źródło)">
Dzwonek (źródło)

Dzwonek – obfite źródło w prawej (wschodniej) odnodze Doliny nad Żbikiem (zwanej też doliną Dzwonek) na Wyżynie Olkuskiej w północnej części należącego do Krzeszowic osiedla Żbik. Źródło znajduje się w Parku Krajobrazowym Dolinki Krakowskie, z niego rozpoczyna bieg potok Dzwonek, który wpada lewobrzeżnie do Krzeszówki.

</doc>
<doc id="1185609" url="https://pl.wikipedia.org/wiki?curid=1185609" title="Nár">
Nár



</doc>
<doc id="1185610" url="https://pl.wikipedia.org/wiki?curid=1185610" title="Nar">
Nar



</doc>
<doc id="1185611" url="https://pl.wikipedia.org/wiki?curid=1185611" title="Belladonna Tuk">
Belladonna Tuk



</doc>
<doc id="1185613" url="https://pl.wikipedia.org/wiki?curid=1185613" title="Monopoly Tu i Teraz Banking">
Monopoly Tu i Teraz Banking



</doc>
<doc id="1185616" url="https://pl.wikipedia.org/wiki?curid=1185616" title="Belladonna Baggins">
Belladonna Baggins



</doc>
<doc id="1185617" url="https://pl.wikipedia.org/wiki?curid=1185617" title="Paula Jones (postać)">
Paula Jones (postać)



</doc>
<doc id="1185618" url="https://pl.wikipedia.org/wiki?curid=1185618" title="El71">
El71



</doc>
<doc id="1185619" url="https://pl.wikipedia.org/wiki?curid=1185619" title="Sebastian Bregman">
Sebastian Bregman

Sebastian Bregman (ur. 1848, zm. 1939 w Warszawie) – polski kupiec i działacz żydowskiego pochodzenia, w latach 1923–1926 prezes warszawskiej gminy żydowskiej.
Do 1918 roku prowadził przedsiębiorstwo budowlane. Równocześnie oddawał się działalności społecznej, którą prowadził przez całe życie. Przewodził Komitetowi Wielkiej Synagogi w Warszawie.
Był ojcem Ludwika Eliasza Bregmana, neurologa.
Sebastian Bregman został pochowany w alei głównej cmentarza żydowskiego przy ulicy Okopowej w Warszawie (kwatera 71).

</doc>
<doc id="1185620" url="https://pl.wikipedia.org/wiki?curid=1185620" title="Gerontius Tuk">
Gerontius Tuk



</doc>
<doc id="1185621" url="https://pl.wikipedia.org/wiki?curid=1185621" title="Bungo Baggins">
Bungo Baggins



</doc>
<doc id="1185623" url="https://pl.wikipedia.org/wiki?curid=1185623" title="Majer Rundstein">
Majer Rundstein

Majer Rundstein (ur. 1851 w Łodzi, zm. 30 kwietnia 1923 w Warszawie) – polski polityk i działacz żydowskiego pochodzenia, radny Warszawy, w latach 1918-1923 prezes warszawskiej gminy żydowskiej.
W młodości pracował w fabryce Poznańskiego w Łodzi, skąd przeniósł się do Warszawy, aby kierować sprzedażą towarów swego pracodawcy. Później został dyrektorem Banku Dyskontowego, który został przejęty przez towarzystwo akcyjne Izraela Poznańskiego. W 1912 został członkiem warszawskiej gminy wyznaniowej.
Majer Rundstein jest pochowany na cmentarzu żydowskim przy ulicy Okopowej w Warszawie (kwatera 10, rząd 5).

</doc>
<doc id="1185624" url="https://pl.wikipedia.org/wiki?curid=1185624" title="Peter Klashorst">
Peter Klashorst

Peter Klashorst (ur. 11 lutego 1957 w Santpoort, Holandia) − holenderski malarz, rzeźbiarz i fotografik.
Klashorst specjalizuje się w obrazach i fotografiach młodych kobiet, głównie z Holandii i różnych krajów Afryki. W Afryce również znajduje się jego żona i dzieci. Z powodu swoich prac w 2000 spędził kilka tygodni w areszcie w Senegalu. Był podejrzany o prostytucję i produkcję obscenicznych obrazów, ponieważ namalował mieszkankę tego miasta nago. Według NRC Handelsblad wyszedł na wolność przekupując funkcjonariuszy i przedostał się do Gambii, skąd uciekł z kraju.
Podczas późniejszej wizyty w 2003 został deportowany z Gambii za tworzenie pornograficznych obrazów.
W 2003 Klashorst na krótko zajął się polityką i związał z partią "O O Den Haag". Kandydował w wyborach miejskich w Amsterdamie w 2006 z ramienia "Huisje Boompje Beestje" ale nie otrzymał odpowiedniej ilości głosów.

</doc>
<doc id="1185637" url="https://pl.wikipedia.org/wiki?curid=1185637" title="Achmat">
Achmat

Achmat – polski herb szlachecki pochodzenia tatarskiego.
Opis herbu.
Opis zgodnie z klasycznymi regułami blazonowania:
W polu błękitnym, nad skałą o trzech wierzchołkach, strzała złota grotem w dół, na górze rozerwana.
W klejnocie nad hełmem w koronie półksiężyc złoty rogami do góry.
Najwcześniejsze wzmianki.
Herb nadany tatarskiej rodzinie Achmatowiczów wraz ze szlachectwem w Wielkiem Księstwie Litewskim w II poł. XVIII wieku.
Herbowni.
Achmat, Achmatowicz.

</doc>
<doc id="1185642" url="https://pl.wikipedia.org/wiki?curid=1185642" title="Nasze piosenki najlepsze">
Nasze piosenki najlepsze

Nasze piosenki najlepsze – czwarty album Formacji Nieżywych Schabuff wydany w 1994 roku, nakładem wydawnictwa Intersonus. Płyta składa się z największych przebojów zespołu, nagranych w wersjach akustycznych.
Album nagrano w Studiu Polskiego Radia w Łodzi w kwietniu 1994. Aranżacja: Olek Klepacz, Wojtek Wierus. Produkcja: Olek Klepacz, Wojtek Wierus. Reżyser dźwięku: Andrzej Martyniak. Mastering: Andrzej Artymowicz. W roku 2005 wydawnictwo MTJ wydało reedycję albumu.
Lista utworów.
źródło:.
Twórcy.
źródło:.

</doc>
<doc id="1185644" url="https://pl.wikipedia.org/wiki?curid=1185644" title="Apache Derby">
Apache Derby

Apache Derby – Relacyjna baza danych w całości zaimplementowana w języku programowania Java. Projekt rozwijany jest przez Apache Software Foundation i rozpowszechniany na otwartej licencji Apache License 2.0.
Historia.
Projekt został zapoczątkowany przez Cloudscape Inc w 1996, a jego celem było stworzenie mechanizmu zarządzania bazą danych dla języka JAVA. Po raz pierwszy został udostępniony rok później, pod nazwą JBMS. Wkrótce potem projekt został przemianowany na Cloudscape.
W 1991 Cloudscape Inc zostało przejęte przez Informix Software, Inc, a w 2001 IBM przejął departament Informix Software, Inc odpowiedzialny za rozwój baz danych w związku z czym przejął także projekt Cloudscape przemianowująć go na IBM Cloudscape.
W 2004 projekt został podarowany Apache Software Foundation i przyjął nazwę Derby.

</doc>
<doc id="1185646" url="https://pl.wikipedia.org/wiki?curid=1185646" title="Lodigezja">
Lodigezja

Lodigezja ("Loddigesia mirabilis") – gatunek małego ptaka z rodziny kolibrowatych (Trochilidae). Endemit Peru, zagrożony wyginięciem. Biologia tego kolibra jest słabo poznana.
Długość ciała 10–15 cm. Lodigezja ma tylko cztery w pełni rozwinięte sterówki. U samca dwie zewnętrzne sterówki mają długie oraz nagie stosiny, które są zagięte ku środkowi, tak że oba pióra krzyżują się między sobą. Końce tych piór są zwykle ozdobione szerokimi wachlarzami. Służą one do ozdoby i odgrywają istotną rolę w tańcu godowym. Długość oraz kształt piór ogonowych znacząco utrudniają samcowi latanie, dlatego co kilka sekund tańca musi odpoczywać. Samica ma ogon znacznie krótszy, ale też ozdobiony wachlarzami.
Lodigezja żyje w Ameryce Południowej – jest endemitem północnego Peru. Jest spotykana jedynie na wschodnich zboczach doliny rzeki Utcubamba w górach Cordillera de Colán, choć istnieją też nieliczne doniesienia o stwierdzeniach tego gatunku w innych miejscach, część z nich jednak nie jest potwierdzona. Ptak ten zamieszkuje obrzeża górskich lasów (również wtórnych) i zarośla na wysokości 2100–2900 m n.p.m. (sporadycznie 1700–3700 m n.p.m.).
Międzynarodowa Unia Ochrony Przyrody (IUCN) od 2000 roku uznaje lodigezję za gatunek zagrożony (EN – "endangered"), wcześniej – od 1994 roku miała ona status gatunku narażonego (VU – "vulnerable"). Liczebność populacji szacuje się na 250–999 dorosłych osobników, a trend liczebności populacji oceniany jest jako spadkowy. Do największych zagrożeń dla gatunku należy wylesianie oraz polowania przy użyciu procy na samce, których wysuszone serca uznawane są przez okoliczną ludność za afrodyzjak; polowania są też przyczyną tego, że w populacji przeważają samice i osobniki młodociane, a dorosłe samce są bardzo nieliczne.

</doc>
<doc id="1185647" url="https://pl.wikipedia.org/wiki?curid=1185647" title="Wybory parlamentarne w Wielkiej Brytanii w 2001 roku">
Wybory parlamentarne w Wielkiej Brytanii w 2001 roku

Wybory parlamentarne w Wielkiej Brytanii, 2001, odbyły się 7 czerwca 2001 roku na terenie Zjednoczonego Królestwa Wielkiej Brytanii i Irlandii Północnej. Wybory wygrała rządząca Brytyjska Partia Pracy premiera Tony’ego Blaira.

</doc>
<doc id="1185656" url="https://pl.wikipedia.org/wiki?curid=1185656" title="Gieorgij Żylenkow">
Gieorgij Żylenkow

Gieorgij Nikołajewicz Żylenkow, ros. Георгий Николаевич Жиленков (ur. w 1910 r. w Woroneżu, zm. 1 sierpnia 1946 r. w Moskwie) – radziecki funkcjonariusz partyjny, dowódca oddziału organizacyjno-propagandowego przy dowództwie Rosyjskiej Narodowej Armii Ludowej (RNNA), jeden z głównych propagandzistów Rosyjskiej Armii Wyzwoleńczej (ROA), a następnie naczelnik oddziału propagandy Komitetu Wyzwolenia Narodów Rosji (KONR) podczas II wojny światowej.
Uczył się w szkole przemysłowo-technicznej w Moskwie. Od 1926 r. pracował jako ślusarz w zakładach budowy maszyn im. Lenina w Woroneżu. W 1929 r. przystąpił do Wszechzwiązkowej Partii Komunistycznej (bolszewików), dochodząc do funkcji sekretarza rajkomu partii w jednej z dzielnic Moskwy. Od stycznia 1940 r. był członkiem moskiewskiego komitetu miejskiego WKP(b). W 1941 r. wstąpił do Armii Czerwonej. Został komisarzem politycznym w jednej z brygad 32 Armii i jednocześnie członkiem jej wojskowej rady. 14 października tego roku dostał się do niewoli niemieckiej pod Wiaźmą. Natychmiast podjął kolaborację z Niemcami, ukrywając prawdziwą tożsamość. Od listopada służył jako kierowca w niemieckiej 252 Dywizji Piechoty pod fałszywym nazwiskiem Maksimow. Następnie współuczestniczył w formowaniu oddziałów dywersyjnych w ramach Grupy Armii „Środek”. W maju 1942 r. został aresztowany. Ujawnił wówczas prawdziwe nazwisko i funkcję ze służby w Armii Czerwonej, wyrażając równocześnie wolę walki z władzą sowiecką. Zaproponował ideę powołania na okupowanych obszarach ZSRR rosyjskiego przedstawicielstwa, które kierowałoby walką z bolszewizmem. Od czerwca 1942 r. służył w oddziale propagandy głównego dowództwa niemieckiej armii, gdzie redagował broszury i ulotki rozrzucane na tyłach Armii Czerwonej. W sierpniu tego roku został dowódcą oddziału organizacyjno-propagandowego przy dowództwie Rosyjskiej Narodowej Armii Ludowej. Kiedy feldmarszałek Günther von Kluge rozkazał RNNA likwidację okrążonych w rejonie Wielkich Łuków oddziałów sowieckich, G.N. Żylenkow wraz z płk. Władimirem I. Bojarskim, dowódcą RNNA, nie wypełnili go, gdyż uznali formację za nieprzygotowaną do walki. Obaj zostali aresztowani i skazani na rozstrzelanie, ale w ostatniej chwili uratowani przez interwencję płk. Ronne ze sztabu generalnego. Następnie G.N. Żylenkow został odesłany do sztabu gen. Andrieja A. Własowa w Berlinie, gdzie zaczął wydawać pismo „Dobrowolec”, przeznaczone dla Rosjan i przedstawicieli innych narodów ZSRR służących w Wehrmachcie. W lutym 1943 r. wraz z gen. A.A. Własowem i kilkoma innymi b. wyższymi oficerami Armii Czerwonej podpisał apel do dowództwa niemieckiego dotyczący utworzenia Rosyjskiej Armii Narodowej. W kwietniu tego roku współuczestniczył w sformowaniu w Pskowie gwardyjskiego batalionu ROA. W lutym 1944 r. został skierowany do okupowanej Francji na wybrzeże atlantyckie w celu prowadzenia propagandy wśród żołnierzy Ostbatalionów. W poł. czerwca tego roku wyjechał wraz z grupą rosyjskich propagandystów w rejon Lwowa, gdzie – w ramach operacji „Skorpion” – wydawał pismo „Za mir i swobodu”, rozrzucane na tyłach nacierającej Armii Czerwonej. Działalność G.N. Żylenkowa była wysoko oceniana przez Reichsführera SS Heinricha Himmlera, który wysunął nawet pomysł postawienia go na czele ROA zamiast gen. A.A. Własowa, ale nie uzyskał jego zgody. Od listopada 1944 r. był w stopniu generała lejtnanta naczelnikiem oddziału propagandy Komitetu Wyzwolenia Narodów Rosji; wydawał też oficjalny organ prasowy KONR „Wola naroda”. Jednocześnie został członkiem Prezydium KONR. W poł. kwietnia 1945 r. przeniósł się do północnych Włoch, gdzie miał uczestniczyć w formowaniu kozackich oddziałów wojskowych KONR. Pod koniec kwietnia prowadził rozmowy między Amerykanami a dowództwem Sił Zbrojnych KONR. 18 maja tego roku został schwytany i internowany przez Amerykanów. 1 maja 1946 r. został przekazany Sowietom. Po słynnym procesie dowódców ROA został skazany na karę śmierci, wykonaną przez powieszenie 1 sierpnia.

</doc>
<doc id="1185657" url="https://pl.wikipedia.org/wiki?curid=1185657" title="Vilar de Maçada">
Vilar de Maçada

Vilar de Maçada − miasto w Portugalii. 6 września 1957 roku urodził się tam José Sócrates, premier Portugalii.

</doc>
<doc id="1185658" url="https://pl.wikipedia.org/wiki?curid=1185658" title="Vilar de Macada">
Vilar de Macada



</doc>
<doc id="1185659" url="https://pl.wikipedia.org/wiki?curid=1185659" title="Przemysław Paweł Grzybowski">
Przemysław Paweł Grzybowski

Przemysław Paweł Grzybowski (ur. 1968 w Lubsku) – doktor habilitowany nauk społecznych w zakresie pedagogiki, profesor nadzwyczajny w Katedrze Pedagogiki Ogólnej i Porównawczej na Uniwersytecie Kazimierza Wielkiego w Bydgoszczy. 
Koordynator „Międzyszkolnika” Forum Młodych Pedagogów przy Komitecie Nauk Pedagogicznych Polskiej Akademii Nauk; członek prezydium Zespołu Pedagogiki Kultury i Edukacji Międzykulturowej przy Komitecie Nauk Pedagogicznych Polskiej Akademii Nauk; członek Zarządu Stowarzyszenia Wspierania Edukacji Międzykulturowej. Autor książek i tłumaczeń o tematyce pedagogicznej (pedagogika międzykulturowa, porównawcza) i spirytystycznej. Opiekun Akademickiego Centrum Wolontariatu Uniwersytetu Kazimierza Wielkiego. Wykładowca języka esperanto prowadzący kursy dla początkujących metodą bezpośrednią (od 1987 roku współpracował ze środowiskiem twórców Domu Kultury Francuskich Esperantystów Kastelo Gresillon – Zamek Grésillon). Od 2009 roku uczestnik ruchu doktorów klaunów Patcha Adamsa.

</doc>
<doc id="1185662" url="https://pl.wikipedia.org/wiki?curid=1185662" title="Chocolate">
Chocolate

Chocolate – piosenka rockowej grupy Snow Patrol, pochodząca z jej trzeciego albumu, "Final Straw". Wersja singlowa różniła się nieco od albumowej. Utwór został wykorzystany w zwiastunie filmu "The Last Kiss" oraz w serialu "Torchwood", w odcinku pt. „Cyberwoman”.
Nakręcony do piosenki teledysk ukazuje panikę wywołaną „końcem świata”.

</doc>
<doc id="1185668" url="https://pl.wikipedia.org/wiki?curid=1185668" title="Teologia śmierci Boga">
Teologia śmierci Boga



</doc>
<doc id="1185671" url="https://pl.wikipedia.org/wiki?curid=1185671" title="Christina Fusano">
Christina Fusano

Christina Fusano (ur. 27 listopada 1980 w Sacramento) - amerykańska tenisistka, zwyciężczyni turnieju WTA w grze podwójnej.
Od roku 2005 regularnie zdobywała tytuły deblowe w turniejach z cyklu ITF. W zawodowych turniejach wielkoszlemowych praktycznie nie występowała, poza startem w US Open w roku 2003, gdzie w grze podwójnej odpadła już w pierwszej rundzie. Na przełomie października i listopada 2007 roku razem z rodaczką Raquel Kops-Jones wygrała turniej deblowy z cyklu WTA w kanadyjskim mieście Québec. W finale Fusano i Jones pokonały Stéphanie Dubois i Czeszkę Renatę Voráčovą 6:2, 7:6(6). Rezultat ten pozwolił Fusano na znalezienie się w gronie stu najlepszych deblistek kuli ziemskiej.

</doc>
<doc id="1185673" url="https://pl.wikipedia.org/wiki?curid=1185673" title="Podział administracyjny Syrii">
Podział administracyjny Syrii

Syria dzieli się na 13 muhafaz, które zwykle noszą nazwę stolicy. Istnieje też miasto wydzielone Damaszek (w sumie 14 muhafaz).

</doc>
<doc id="1185678" url="https://pl.wikipedia.org/wiki?curid=1185678" title="Waldemar Słomiany">
Waldemar Słomiany

Waldemar Piotr Słomiany, w latach 1953–1966 Piotr Słomiany (ur. 1 listopada 1943 w Bielszowicach) – polski piłkarz, obrońca. Czterokrotny mistrz Polski, zdobywca Pucharu Polski.
Przebieg kariery.
W reprezentacji Polski zagrał tylko raz. 16 października 1963 Polska przegrała 1:3 z Grecją. Był wówczas zawodnikiem Górnika Zabrze, klubu w latach 60. seryjnie zdobywającego tytuły mistrza kraju. Wkrótce nielegalnie pozostał na Zachodzie i od 1967 grał w Bundeslidze. Przez trzy sezony występował w FC Schalke 04, w latach 1970–1972 był piłkarzem Arminii Bielefeld. W 1971 znalazł się wśród zawodników zamieszanych w korupcyjny skandal, co praktycznie zakończyło jego karierę - został zawieszony, a po odbyciu kary nie wrócił na pierwszoligowe boiska. W Bundeslidze zagrał 98 razy, strzelił 11 bramek.
Był pierwszym Polakiem w historii Bundesligi. Kolejnymi, po 14 latach, byli Joachim Hutka (Fortuna Düsseldorf) i Helmut Foreiter (SV Darmstadt 98) w sezonie 1981/82.

</doc>
<doc id="1185679" url="https://pl.wikipedia.org/wiki?curid=1185679" title="Książę Egiptu">
Książę Egiptu

Książę Egiptu () – amerykański film animowany z 1998 roku, opowiadający o losach biblijnego Mojżesza. Reżyserami animacji są: Brenda Chapman, Steve Hickner i Simon Wells.
Film miał swoją premierę 16 grudnia 1998, do polskich kin wszedł 25 grudnia 1998.
Fabuła.
Żydowska matka postanawia uratować swojego syna przed śmiercią z ręki siepaczy faraona, wkładając go do koszyka i puszczając z biegiem rzeki. Dziecko zostaje znalezione przez księżniczkę, która zabiera go pałacu. Mojżesz, który wychowany został na dworze faraona, chce ulżyć doli swoich pobratymców. Na pustyni objawia mu się Bóg Jahwe w gorejącym krzewie. Mimo swojej obawy Mojżesz postanawia wyruszyć do Egiptu, by wyprowadzić swoich rodaków z niewoli.
Wersja oryginalna.
W oryginalnej wersji filmu swojego głosu udzielili, m.in.:
i inni
Wersja polska.
Opracowanie wersji polskiej: Start International Polska
Reżyseria: Izabella Falewiczowa
Dialogi polskie: Elżbieta Łopatniukowa
Teksty piosenek: Antoni Marianowicz
Kierownik muzyczny: Marek Klimczuk
Dźwięk i montaż: Janusz Tokarzewski
Wystąpili:
Wykonanie piosenek:

</doc>
<doc id="1185685" url="https://pl.wikipedia.org/wiki?curid=1185685" title="Powiat oszmiański">
Powiat oszmiański

Powiat oszmiański – powiat guberni wileńskiej następnie pod Zarządem Cywilnym Ziem Wschodnich, w okręgu wileńskim, od 9 września 1920 r. pod Zarządem Terenów Przyfrontowych i Etapowych. 9 października 1920 r. północna część przyłączona do Litwy Środkowej. 12 grudnia 1920 r. pod Zarządem Terenów Przyfrontowych i Etapowych z południowej części (gminy: Traby, Wiszniów, Bakszty, Naliboki, Wołożyn, Derewna, Juraciszki, Zabrzezie, Połoczany, Ługomowicze, Iwje, Lipniszki, Sobotniki i Siedliszcze) utworzono powiat wołożyński. Następnie od 13 kwietnia 1922 na obszarze Ziemi Wileńskiej, a od 20 stycznia 1926 w województwie wileńskim II Rzeczypospolitej. Jego siedzibą było miasto Oszmiana. W skład powiatu wchodziło 10 gmin, 2 miasta i 5 miasteczek. Wcześniej powiat guberni wileńskiej. Częściowo pokrywa się z dzisiejszym rejonem oszmiańskim na Białorusi.
Demografia.
Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
W grudniu 1919 roku powiat oszmiański okręgu wileńskiego ZCZW zamieszkiwało 189 389 osób. Na jego terytorium znajdowało się 4435 miejscowości, z których 6 miało powyżej 1 tys. mieszkańców. Największą z nich była Oszmiana z 3442 mieszkańcami.
Według spisu powszechnego z 1931 roku, powiat zamieszkiwało 104 612 osób, z których zadeklarowało jako język ojczysty: polski – 84 951 (81%), białoruski – 10 149 (10%), jidysz – 5444 (5%), litewski – 1562 (1%), hebrajski – 1277 (1%), rosyjski – 917 (1%). Katolicyzm wyznawało 81 369 osób (78%), prawosławie – 15 096 (14%), judaizm – 1056 (1%).
Oświata.
W powiecie oszmiańskim okręgu wileńskiego ZCZW w roku szkolnym 1919/1920 działało 12 szkół powszechnych i 1 kurs. Ogółem uczyło się w nich 827 dzieci i pracowało 17 nauczycieli.

</doc>
<doc id="1185686" url="https://pl.wikipedia.org/wiki?curid=1185686" title="Live! (album Hey)">
Live! (album Hey)

Live! – płyta koncertowa zespołu Hey wydana w 1994 roku. Materiał na płytę zarejestrowano w katowickim Spodku podczas koncertu 9 października 1994. Zarejestrowany koncert został wyróżniony Fryderykiem jako "koncert roku 1994".
Wydano też edycję specjalną – "Live – Special edition not for sale", jedynie na kasecie magnetofonowej w ilości 11 000 egzemplarzy, tylko dla uczestników koncertu w Spodku w 1994, z którego pochodzą nagrania. Nie była nigdy dostępny w wolnej sprzedaży, jak również nie próbowano jej reemisji.
Nagranie uzyskało status platynowej płyty.

</doc>
<doc id="1185687" url="https://pl.wikipedia.org/wiki?curid=1185687" title="Rocznik Świadków Jehowy">
Rocznik Świadków Jehowy

Rocznik Świadków Jehowy () – 192-stronicowa publikacja wydawana corocznie od roku 1922 (po polsku od roku 1994) do roku 2017 przez Towarzystwo Strażnica. Dostępna w 68 językach oraz w wydaniach brajlowskich, również w wersji elektronicznej na CD/DVD jako część Biblioteki Strażnicy, online (w plikach audio jako audiobook oraz w MP3, AAC) oraz w wersji PDF, HTML, EPUB, MOBI na jw.org oraz w darmowej aplikacji dla urządzeń cyfrowych "JW Library" – również w j. polskim.
Historia i zawartość.
Pierwsze wydanie angielskie z 1922 roku zatytułowane było "The I.B.S.A. Year Book" ("Rocznik I.B.S.A.") i zawierało „"tekst biblijny na każdy dzień w roku, ściśle związany z hasłem rocznym, i stosowne komentarze zgodne z teraźniejszą prawdą"”. Teksty biblijne i komentarze zamieszczane w "Roczniku" pochodziły ze „Strażnicy” z poprzedniego roku i z nowszych książek Świadków Jehowy. Później wykorzystywano już tylko materiał z czasopisma „Strażnica”. W językach, w których nie wychodził jeszcze "Rocznik", teksty dzienne ukazywały się w specjalnych broszurach, w Polsce w postaci broszury „Teksty dzienne i komentarze” lub w „Strażnicy”. Świadków Jehowy zachęcono, aby codziennie omawiać werset biblijny wraz z zamieszczonym komentarzem. W latach 1905–1926 korzystano w tym celu z książki „Niebiańska manna, czyli rozmyślania duchowe na każdy dzień w roku dla domowników wiary”, opracowanej przez Gertrude Seibert.
W 1986 roku teksty biblijne i komentarze zaczęto wydawać w osobnej publikacji „Codzienne badanie Pism”. Do roku 1971 w "Roczniku" podawano krótką informację z każdego kraju gdzie Świadkowie Jehowy prowadzili działalność. W językach, w których nie wychodził jeszcze "Rocznik" ukazywały się tłumaczenia jego części w miesięczniku „Nasza Służba Królestwa” lub w osobnych broszurach.
W roku 2010 "Rocznik" zaczął się ukazywać online w serwisie jw.org (w tym serwisie w języku polskim umieszczono Roczniki od roku 1994), potem w "Bibliotece Internetowej Strażnicy", a w roku 2013 został opublikowany w "JW Library" – darmowej aplikacji na urządzenia mobilne.
W każdym "Roczniku" znajduje się sprawozdanie z działalności Świadków Jehowy w roku służbowym (od 1 września do 31 sierpnia), poprzedzającym jego wydanie. W książce tej zamieszczone są listy od Ciała Kierowniczego, omówienie myśli przewodniej opartej na wersecie biblijnym na dany rok (hasła rocznego), "Ciekawe wydarzenia z ubiegłego roku" (kongresy, otwarcie Biur Oddziałów, inne szkolenia, pomoc humanitarna, specjalne kampanie rozpowszechniania publikacji), "Wyniki ogólnoświatowej działalności rocznej" (z alfabetycznym wykazem krajów i terytoriów gdzie prowadzona jest działalność kaznodziejska – aktualnie w 240 krajach i terytoriach zależnych – z liczbą: głosicieli, nowo ochrzczonych, pionierów, zborów, godzin poświęconych na działalność kaznodziejską, przeciętną liczbą studiów biblijnych, liczbą zgromadzonych na Wieczerzy Pańskiej) oraz krótkie ciekawe informacje z poszczególnych kontynentów ("Głoszenie i nauczanie po całej ziemi"), a w drugiej części "Dzieje Świadków Jehowy w czasach nowożytnych" (opis działalności Świadków Jehowy w wybranym kraju) oraz krótki przegląd wydarzeń z działalności sprzed wieku ("Sto lat temu") (obecnie w „Strażnicy” – w wydaniu do studium).
W "Roczniku" na rok 1994, opisano działalność Świadków Jehowy w Polsce. Od tego też roku "Rocznik" zaczął się regularnie ukazywać w języku polskim. Dodatkowo w języku polskim wydano również w formie broszur: "Działalność Świadków Jehowy w Niemczech w czasach nowożytnych" (wyd. pol. 1975, zawiera przedruk artykułu o działalności Świadków Jehowy do 1974 w Niemczech, opublikowanego w "Roczniku" na rok 1974 ze szczególnym uwzględnieniem prześladowań za czasów hitleryzmu), "Ciekawe szczegóły ze sprawozdania z różnych krajów opublikowane w Roczniku Świadków Jehowy na rok 1990" (zawiera m.in. informacje o kongresie międzynarodowym pod hasłem „Prawdziwa pobożność”, który odbył się w 1989 w Polsce, w Chorzowie, Poznaniu i Warszawie) oraz "Dzieje Świadków Jehowy w czasach nowożytnych. Stany Zjednoczone Ameryki" (na podstawie "Rocznika" na rok 1975).
Od 2017 roku publikowane jest w wersji online coroczne "Sprawozdanie z działalności Świadków Jehowy na całym świecie". Jest w nim sprawozdanie roczne, zawierające informacje o wysiłkach i środkach włożonych w ogólnoświatową działalność ewangelizacyjną prowadzoną przez Świadków Jehowy oraz sprawozdanie z działalności w poszczególnych krajach, które podaje m.in. liczbę głosicieli, osób ochrzczonych i obecnych na uroczystości Pamiątki.
Wykaz roczników.
Teksty dzienne i roczne

</doc>
<doc id="1185688" url="https://pl.wikipedia.org/wiki?curid=1185688" title="Powiat owrucki">
Powiat owrucki

Powiat owrucki dawny powiat guberni wołyńskiej. Siedzibą powiatu był Owrucz koło Żytomierza.
Siedzibami gmin były miejscowości:

</doc>
<doc id="1185689" url="https://pl.wikipedia.org/wiki?curid=1185689" title="Whitfield Crane">
Whitfield Crane

Whitfield Crane (ur. 19 stycznia 1968 w Palo Alto) – amerykański muzyk rockowy. Wokalista zespołu Ugly Kid Joe.
Od 1989 do 1997 i ponownie od 2010, po reaktywacji, lider i wokalista zespołu Ugly Kid Joe. Występował także w zespołach Life of Agony oraz Medication.

</doc>
<doc id="1185690" url="https://pl.wikipedia.org/wiki?curid=1185690" title="Powiat piński (II Rzeczpospolita)">
Powiat piński (II Rzeczpospolita)

Powiat piński – powiat województwa poleskiego II Rzeczypospolitej. Jego siedzibą było miasto Pińsk. W skład powiatu wchodziło 14 gmin wiejskich, 1 miasto i 2 miasteczka. 7 listopada 1920 r. pod Zarządem Terenów Przyfrontowych i Etapowych z powiatu wyłączono gminy: Łunin, Chotynicze, Dobrosławka, Pohost, Kożangródek, Płatnica, Stolin i Terebieżów do nowo utworzonego powiatu łuninieckiego. 12 grudnia 1920 r. z powiatu wyłączono gminy: Święto Wola i Telechany do nowo utworzonego powiatu kosowskiego. 1 stycznia 1923 r. wyłączono z powiatu pińskiego gminę Radczysk i przyłączono do nowo utworzonego powiatu stolińskiego.
Wcześniej powiat guberni mińskiej, zajmujący jej południowo-zachodnią połać. Częściowo pokrywa się z dzisiejszym rejonem pińskim na Białorusi.
Historia.
Według meldunków agentów Inspektoratu Werbunkowo-Zaciągowego ZCZW z listopada 1919 roku, powiat piński bardzo ucierpiał w wyniku działań wojennych I wojny światowej i wojny-polsko-bolszewickiej. Z 24 gmin powiatu 14 było całkowicie zrujnowanych, a "powiat sprawiał wrażenie jednego koczującego obozu, z którego masowo emigrowało po 10 osób dziennie za Bug lub na Ukrainę". Z 20 pińskich fabryk działała jedna, nie działały tartaki, brakowało koni i opału.
Demografia.
Według spisu ludności w grudniu 1919 roku powiat piński okręgu brzeskiego ZCZW zamieszkiwały 222 018 osoby. Na jego terytorium znajdowało się 551 miejscowości, z których 6 miało 1–5 tys. mieszkańców, 1 miała 5–10 tys. mieszkańców i 1 powyżej 10 tys. mieszkańców. Był nią Pińsk z 21 436 mieszkańcami.
Oświata.
W powiecie pińskim okręgu brzeskiego ZCZW, w roku szkolnym 1919/1920 działało 21 szkół powszechnych, 7 szkół średnich i 4 szkoły zawodowe. Ogółem uczyło się w nich 4422 dzieci i pracowało 134 nauczycieli.

</doc>
<doc id="1185691" url="https://pl.wikipedia.org/wiki?curid=1185691" title="Przyjaciele (film)">
Przyjaciele (film)

The Last Kiss to pochodzący z 2006 roku amerykański film oparty na innym, włoskim obrazie z 2001 roku, "L'ultimo bacio". Jego reżyserem był Tony Goldwyn, natomiast autorem scenariusza Paul Haggis. Fabuła skupia się wokół młodej pary oraz jej przyjaciół. W głównych rolach wystąpili Zach Braff, Jacinda Barrett, Casey Affleck i Rachel Bilson. Większość ujęć filmu została nakręcona w Madison. Pierwszy zwiastun obrazu ukazał się na internetowej stronie Braffa, w połowie czerwca 2006 roku.

</doc>
<doc id="1185692" url="https://pl.wikipedia.org/wiki?curid=1185692" title="Ramones Mania Vol. 2">
Ramones Mania Vol. 2

Ramones Mania Vol. 2 – kompilacyjny album zespołu Ramones wydany 18 kwietnia 2000. Zawiera nagrania znane z płyt: "Brain Drain", "Mondo Bizarro", "Acid Eaters", "¡Adios Amigos!" i "Greatest Hits Live".

</doc>
<doc id="1185693" url="https://pl.wikipedia.org/wiki?curid=1185693" title="Andrew Thomas">
Andrew Thomas

Andrew Freddie Thomas (ur. 25 maja 1946 w San Francisco, zm. 21 lipca 2009 w Kolonii) – muzyk, członek grupy Bad Boys Blue.
Od 1976 roku mieszkał w Kolonii w Niemczech gdzie występował w dwóch projektach muzycznych: Jazz-Blues oraz Cologne-Funk. Od roku 1984 do stycznia 2005 występował w zespole Bad Boys Blue. Jego głos można usłyszeć m.in. na pierwszym singlu grupy pt. "L.O.V.E. In My Car" oraz takich utworach jak: "The Woman I Love", "Say You'll Be Mine" czy "Warm And Tender Love". W styczniu 2005 roku doszło między nim a wokalistą Johnem McInerneyem do zakończenia współpracy, co zaowocowało założeniem własnego projektu pod nazwą The Real Bad Boys Blue wraz z byłym członkiem zespołu Kevinem McCoyem oraz nowym wokalistą Jerome Cumminsem, skład The Real Bad Boys Blue uzupełnił Herb McCoy. 

</doc>
<doc id="1185695" url="https://pl.wikipedia.org/wiki?curid=1185695" title="1 Pułk Artylerii Motorowej (PSZ)">
1 Pułk Artylerii Motorowej (PSZ)

1 Pułk Artylerii Motorowej (1 pam) – oddział artylerii samobieżnej Polskich Sił Zbrojnych na Zachodzie.
Historia, formowanie i zmiany organizacyjne.
Pułk był organiczną jednostką artylerii 1 Dywizji Pancernej gen. Maczka o trakcji samobieżnej.
Kontynuował tradycje 1 pułku artylerii górskiej, sformowanego w 1918. Pod nazwą 1 Pułku Artylerii Motorowej występował od 1931. Stacjonował w garnizonie Stryj.
Swoje święto obchodził 16 września, w rocznicę bitwy pod Dytiatynem w 1920, w której brała udział jego 4 bateria.
Odtworzony we Francji w 1940. Po ewakuacji do Wielkiej Brytanii 17 lipca 1940 odtworzony jako 10 dywizjon artylerii motorowej w Happenden obok Douglas. Następnie istniał jako 10 Pułk Artylerii Lekkiej w składzie 10 Brygady Kawalerii Pancernej. Powraca ostatecznie do swojej pierwotnej nazwy – 1 Pułku Artylerii Motorowej 14 sierpnia 1942 roku. Jednocześnie wyszedł ze składu 10 BKPanc., a wszedł w podporządkowanie Grupy Wojsk Wspierających 1 Dywizji Pancernej. W kwietniu 1943 roku z rozformowanej 1 Brygady Strzelców w skład pułku wszedł II dywizjon 1 Pułku Artylerii Lekkiej, jako ponadetatowy IV dywizjon. Etatowo pułk artylerii motorowej przewidywał posiadanie trzech dwu bateryjnych dywizjonów, łącznie: 57 oficerów, 247 podoficerów i 370 kanonierów. 24 armato-haubice 25-funtowe, 44 motocykle, samochodów: osobowych 10, półciężarowych 46, ciężarowych 18, 36 ciągników artyleryjskich, 48 jaszczy i 9 samochodów pancernych (dla obserwatorów) . 8 września 1943 roku IV dywizjon został wcielony do 1 Pułku Artylerii Ciężkiej jako jego III dywizjon. W styczniu 1944 roku haubico-armaty 25-funtowe zostały przekazane dla 2 Pułku Artylerii Motorowej. W marcu 1944 roku dotarły do pułku pierwsze działa samobieżne Sexton, w lipcu czołgi Sherman OP . Od 25 maja 1944 roku rozpoczęto organizację 1 PAMot. w/g etatu brytyjskiego WEII/190A/2. Stan etatowy to 645 żołnierzy, sprzętu bojowego to: 24 działa samobieżne Sexton, 9 czołgów Sherman OP + 3 zapasowe (w szwadronie cz. zapasowych), 17 transporterów opancerzonych Halftrack, 21 transporterów opancerzonych Carrier, 8 armat plot. 20 mm Polsten oraz 31 motocykli, 44 samochody 5-cwt (różnych odmian), 29 samochodów ciężarowych, 4 cysterny wodne, 1 samochód warsztatowy, 1 samochód sztabowy i samochód osobowy dowódcy.
Działania bojowe.
1 Pułk Artylerii Motorowej po przetransportowaniu do Francji osiągnął rejon ześrodkowania w rejonie Meuvaines. Od 7 sierpnia został podporządkowany 10 Brygadzie Kawalerii Pancernej i wykonał marsz w kierunku frontu w jej kolumnie.
8 sierpnia o godz. 14.50 rozpoczął wspieranie ogniem natarcia 10 BKPanc., głównie 2 pułku pancernego. Wykonał całym pułkiem ognie zaporowe o godz. 16 i 17.20 na wykryte stanowiska artylerii niemieckiej. Zużył tego dnia 1500 granatów artyleryjskich, ponosząc straty 1 poległego i 11 rannych. Następnego dnia prowadził ognie zaporowe i przygotowanie ataku głównie 1 Pułku Pancernego w kierunku rzeki Laison, tego dnia wystrzelił ok. 4000 sztuk pocisków. 10 sierpnia powstrzymywał przeciwnatarcie wroga na wzg. 84 oraz walki czołgów i piechoty o Soignolles - La Croix, tego dnia zużył 4000 sztuk pocisków. Nocą 10/11 sierpnia pułk zmienił stanowiska ogniowe na południe od Cauvicourt. Dodatkowo 10 i 11 sierpnia pułk wspierał sąsiednią 3 Kanadyjską Dywizję Piechoty podczas walk o las Quesnay. Do 12 sierpnia prowadził ogień wspierając 3 Brygadę Strzelców i 10 psk w obronie zdobytych pozycji. Tego dnia II dywizjon został przydzielony do 10 psk, którego zadaniem było prowadzenie rozpoznania le Bu-sur Rouvres na rzece Laison, gdzie poszukiwał przepraw. Od początku wejścia do walki cały czas znajdował pod intensywnym ogniem artylerii nieprzyjaciela. Również reszta pułku prowadziła ogień artyleryjski przeciw bateryjny. Podczas walk pomiędzy 8, a 12 sierpnia 1944 r. pułk utracił 1 działo samobieżne. 14 sierpnia 1944 r. przygotowujący się do wsparcia ogniowego natarcia pułk został zbombardowany przez bombowe lotnictwo brytyjskie w wyniku czego zginął 1 żołnierz, a 4 zostało rannych. 15 sierpnia pułk dwa razy zmieniał stanowiska ogniowe zajmując w rejonie Rouvers i Sassy. 16 sierpnia prowadził ogień z rejonu Sassy. Następnego dnia ostrzeliwał drogę do Chambois, a na niej maszerujące kolumny wojsk niemieckich. W dniu 18 sierpnia pułk wspierał ogniem artyleryjskim prowadzone na wzg. 258 i 240 natarcie grupy taktycznej mjr Stefanowicza 1 pułk pancerny i część bspodh. 1 pamot. zmieniał przy tym stanowiska ogniowe bezpośrednio na linii frontu w rejonie Montreuil-la-Cambe. Na tych stanowiskach pułk podjął walkę z czołgami i piechotą prowadząc bezpośredni ogień "na wprost" wystrzeliwując ok. 600–700 pocisków. Niszcząc ogniem bezpośrednim atakującą pozycje ogniowe czołg PzKfw V Panther.19 sierpnia Na polach w rejonie tej miejscowości pułk miał stanowiska ogniowe i rozwiniętą sieć łączności, wspierał grupy bojowe mjr Zgorzelskiego (dragoni i ułani) i mjr Stefanowicza (pancerniacy 1 pułku i Podhalanie). Ogniem kierowanym przez obserwatorów ostrzeliwał rejon walk dywizji w bitwie o Falaise – Chambois. W godzinach popołudniowych jednak, aby nie strzelać na "maksymalnych nastawach" i uniknąć ostrzału własnych pozycji zajął stanowiska ok. 1 km od miejscowości Bourdon. Po stoczeniu walki obronnej w rejonie stanowisk ogniowych, z grupą piechoty i czołgiem na rozkaz dowódcy artylerii dywizji 1 pamot. został wycofany 20 sierpnia na poprzednie stanowiska ogniowe. Przy oddziałach walczących na wzg. 262 znajdowali się dwaj dowódcy dywizjonów i jeden dowódca baterii jako obserwatorzy z własną obsadą posterunków obserwacyjnych. 23 sierpnia pułk odchodzi na odpoczynek na zaplecze frontu.
29 sierpnia 1944 roku z pułku został wydzielony jeden dywizjon i przydzielony do grupy taktycznej "Zgorzelski", który podjął marsz i pościg na czele dywizji jako oddział przedni, za uchodzącym nieprzyjacielem, osiągając Valailles, nazajutrz Elbeuf. 31 sierpnia dywizjon przekroczył Sekwanę. Pozostałe siły pułku współdziałały z 10 BKPanc. maszerując w siłach głównych dywizji. 2 i 3 września dywizjon z grupy "Zgorzelski" wszedł w styczność bojową z przeciwnikiem ostrzeliwując cele w Abbeville. 5 września główne siły pułku wspierały ogniem 10 pułk dragonów i 24 pułk ułanów w walce o zdobycie St. Omer. 6 września pułk rozwinął stanowiska i wsparł ogniem 3 BS w walce o Ypres. 8 września 2 pułk pancerny ze szwadronem dragonów otrzymał wsparcie pułku pod Ruysselede. 12 i 13 września 1 pamot. wspierał zgrupowanie 3 BS i 10 BKPanc. prowadząc ostrzał artyleryjski niemieckich składów amunicji w rejonie St. Nicolas ze stanowisk ogniowych w rejonie Lokeren.
14 września wspiera 10 BKPanc., szczególnie 10 pdrag. i bspodh. w natarciu na Stekene, La Trompe. 17 września wspierał natarcie 8 bs na La Clinge. 19 września pułk został przegrupowany w pobliże Axel z zadaniem wsparcia 3 BS, w walce o porty przy ujściu Skaldy, na które podjął niezwłocznie ostrzał artyleryjski. 20 września pułk wspierał walki zgrupowania batalionu strzelców podhalańskich o wybrzeże morskie i ujście Skaldy oraz zwalczał żeglugę przybrzeżną i rzeczną . Od 21 do 27 września pułk przebywał na wypoczynku na opanowanych pozycjach w pobliżu Axel. Od 29 do 30 września 1944 r. wspierał ogniem natarcie 3 BS na Merxplas. Następnie pułk został przydzielony do 10 BKPanc. osłaniał walki o przeprawy oraz w rejonie Poppel. 1 października walki o zdobycie stacji kolejowej Welde. 2 października Nord Bosch, a 3 października Baarle-Nassau . 4 października 1 pamot wspierał ogniem artyleryjskim walki zgrupowań dywizji o lasy na północ i północny zachód od Baarle Nassau i linię kolejową do Tilburga. Nazajutrz wspierał walki o Alphen, lasy na zachód od miasta oraz o miejscowości Terover i Houdseind. W okresie walk pułk wykonywał również oznaczenie białymi dymami własnych pozycji dla współdziałającego lotnictwa taktycznego. Od 6 do 26 października pułk osłaniał oddziały dywizji ogniem artyleryjskim podczas działań obronnych . 27 października 1944 r. 1 pułk całością sił wspierał ogniowo natarcie 10 BKPanc. w kierunku Vijfhuizen i Gilze. Po opanowaniu Bredy przez 3 BS i część 10 BKPanc. Od 31 października do 2 listopada pułk wspierał walki w rejonie rzeki i kanału Mark. Następnie od 3 listopada 1 pamot. wspierał ogniem 9 bs przy forsowaniu i obronie przyczółka przez kanał Mark oraz walkach o jego poszerzenie. 4 listopada pułk wspierał wprowadzony na przyczółek 10 pułk dragonów w walce o poszerzenie przyczółka. W dniach 6 i 8 listopada pułk wspierał 3 BS w walce o ufortyfikowane przedmoście i miasto Moerdijk, prowadząc nawały ogniowe na umocnienia wroga .
W okresie od 9 listopada 1944 roku do 7 kwietnia 1945 roku pułk przebywał na stanowiskach nad Mozą. Prowadząc walkę artyleryjską z bateriami niemieckimi oraz niszcząc wskazane punkty ogniowe wroga. Dodatkowo wcielano uzupełnienia osobowe i sprzętowe, prowadzono szkolenie i udzielano urlopów. W dniach 5-7 stycznia 1945 r. wspierał własny 9 batalion strzelców podczas walk o wyspę Kapelsche Veer. Następnie w dniach 13-31 stycznia 1945 r. współdziałał z oddziałami 47 RMC i kanadyjskiej 4 DPanc. w walkach o ostateczne zlikwidowanie tego przyczółka .
W okresie od 7 do 9 kwietnia pułk wykonał marsz z rejonu Bredy na linię frontu. Następnie współdziałał z 10 BKPanc. w walkach nad rzeką Ems, Küsten Kanal. Podczas walk od 13 do 19 kwietnia nad Küsten Kanal wspierał głównie 9 bs podczas jego forsowań oraz prowadził walkę artyleryjską z wykrytymi bateriami wroga. Od 20 do 26 kwietnia 1 pamot. wspierał ogniem artylerii walki oddziałów zgrupowania 10 BKPanc., w tym o Papenburg Od 27 kwietnia współpracował w prowadzonych walkach z 3 BS . Od 30 kwietnia pułk został przydzielony do 10 BKPanc., którą wspierał ogniem podczas walk w kierunku Logabrium, Filsum, Hesel i Remels. Od 3 maja wspierał dalsze natarcie brygady w kierunku Halsbek i Westerstede. W dniu 4 maja i nocą 4/5 maja prowadził ostrzał artyleryjski pozycji niemieckich, a rano wykonał 19 minutową nawałę artyleryjską na pozycje niemieckie, wstrzymując ogień o godz. 7.59 5 maja 1945. Od tej chwili obowiązywała kapitulacja wojsk niemieckich przed frontem 1 DPanc .
Artylerzyści motorowi po wojnie.
Działania okupacyjne na zajętym w czasie walk terenie pułk pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów pułku poległo 27 żołnierzy, 56 zostało rannych. Utracono jako zniszczonych 5 czołgów, 12 dział samobieżnych Sexton, 3 transportery gąsienicowe Carier, 4 transportery opancerzone Half Track, 8 jeepów. Wzięto do niewoli 147 jeńców. Wystrzelono 190 630 granatów. Otrzymano odznaczeń polskich: 11 Krzyży VM Vkl, 126 KW, 84 KZ z M, zagranicznych: 2 MC, 2 MM, 2 Croix de Guerre i inne.
Żołnierze pułku.
16 dywizjon
1 bateria - por. Henryk Greiner
2 bateria - kpt. Wacław Piotrowski
II dywizjon
3 bateria - por. Marcin Rupniak
4 bateria - por. Jerzy Żarski
III dywizjon
5 bateria - por. Władysław Magoński
6 bateria - por. Wacław Roszkiewicz
Struktura organizacyjna.
Struktura:
Symbole pułku.
Na tarczach: wizerunek Matki Boskiej Kochawińskiej, św. Barbary, odznaka pułkowa i herb miasta Stryj. Na czerwonym tle nazwy miejscowości i daty walk pułku.
Sztandar ufundowany przez społeczeństwo województwa stanisławowskiego i wręczony pułkowi 22 listopada 1938.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Głównym elementem odznaki jest krzyż "(swastyka)" o formie przyjętej dla jednostek górskich sprzed 1939 roku "(stylizowany starosłowiański znak solarny)", połączony z krzyżującymi się lufami. Na centralną część nałożone jest koło zębate, podzielone na cztery równe części, pokryte na przemian barwami pułku: czarną i szmaragdową. Na poszczególnych częściach centralnego koła inicjały jednostki 1 PAM. Odznaka oficerska pozłacana, ramiona swastyki pokryte białą emalią.
Barwy: proporczyk na kołnierz czarno-szmaragdowy.
Znaki na pojazdach: 

</doc>
<doc id="1185699" url="https://pl.wikipedia.org/wiki?curid=1185699" title="2 Pułk Artylerii Motorowej">
2 Pułk Artylerii Motorowej

2 Pułk Artylerii Motorowej (2 pamot) – oddział artylerii motorowej Polskich Sił Zbrojnych na Zachodzie.
Historia, formowanie i zmiany organizacyjne.
Latem 1940 roku w Szkocji został sformowany Dywizjon Artylerii Ciężkiej I Korpusu Polskiego.
Na podstawie rozkazu Sztabu Naczelnego Wodza L.dz. 1057/Tjn. Org. 43 z 17 sierpnia 1943 roku 1 pac został włączony w skład 1 Dywizji Pancernej natomiast IV dywizjon 1 Pułku Artylerii Motorowej został wcielony do 1 pac jako III dywizjon. Proces przejęcia IV/1 pamot rozpoczął się 28 września 1943 roku, a zakończył 17 listopada tego roku podpisaniem protokołu L.dz. 1717/43 przez II zastępców dowódców obu pułków. Od pobudki 7 października 1943 roku żołnierze dowództwa pułku oraz I i II dywizjonu występowali w beretach i oznaki naramienne 1 Dywizji Pancernej. Z dniem 1 listopada 1943 roku dotychczasowy 1 Pułk Artylerii Ciężkiej został przemianowany na 2 Pułk Artylerii Motorowej. 24 listopada 1943 roku pułk przeniósł się z Haddington do Johnstone. Prowadzono szkolenie na posiadanych 8 haubico-armatach 25-funtowych z własnego III dywizjonu. W styczniu 1944 roku pułk otrzymał przekazane przez 1 PAMot. działa 25-funtowe. W marcu dokonano remontu posiadanego sprzętu artyleryjskiego oraz wymieniono samochody opancerzone Scout-Car Dingo na Humber.
Działania bojowe pułku.
2 Pułk Artylerii Motorowej po przetransportowaniu do Francji osiągnął rejon ześrodkowania w rejonie Meuvaines. Od 7 sierpnia w ramach artylerii ogólnego działania wspólnie z kanadyjskim pułkiem artylerii średniej był podporządkowany dowódcy artylerii dywizyjnej.
Bitwa o Normandię
W dniu 8 sierpnia wykonał marsz w kierunku frontu w kolumnie dowódcy artylerii. Po przybyciu pułku w rejon stanowisk ogniowych, pułk odtwarzał zdolność bojową. W dniu 8 i 9 sierpnia prowadził ostrzał pozycji nieprzyjaciela na korzyść 10 BKPanc. 10 sierpnia prowadził ostrzał na korzyść zgrupowania 3 BS. Nocą 10/11 sierpnia pułk zmienił stanowiska ogniowe na południe od Cauvicourt. Dodatkowo 10 i 11 sierpnia pułk wspierał sąsiednią 3 Kanadyjską Dywizję Piechoty podczas walk o las Quesnay. W trakcie walk w okresie od 8 do 12 sierpnia pułk utracił 1 działo. W dniu 16 sierpnia pułk współdziałał ze zgrupowaniem ppłk. Koszutskiego, wspierając grupę taktyczną podczas walk o opanowanie Barou i Louvagny . W dniu 18 sierpnia pułk wspierał ogniem prowadzone na wzg. 258 i 240 natarcie grupy taktycznej mjr. Stefanowicza (1 pułk pancerny i część bspodh). 19 sierpnia pułk zajął stanowiska na polach w odległości 750 m Montreuil-la-Cambe, skąd na niemalże "maksymalnych celownikach" wspierał zgrupowania bojowe mjr. Zgorzelskiego i mjr. Stefanowicza. 23 sierpnia pułk odchodzi na odpoczynek na zaplecze frontu. 
Pościg we Francji i Belgii 
Od 29 sierpnia 1944 roku pułk wykonywał marsz, a następnie pościg w siłach głównych dywizji w ugrupowaniu 3 BS. Doraźnie wspierał bataliony strzelców podczas walk o miasta na pograniczu francusko-belgijskim. Od 15 września II dywizjon prowadził ostrzał artyleryjski niemieckich zgrupowań na północ od Gandawy w ramach grupy płk. Deca . 
Walki na pograniczu belgijsko-holenderskim 
16 września I dywizjon wspierał ogniem artyleryjskim prowadzący natarcie 9 bs w kierunku Axel. W dniu 17 września I i III dywizjony prowadziły walkę ogniową, likwidując stanowiska artylerii niemieckiej i punkty obserwacyjne w rejonie Axel. 18 i 19 września pułk całością sił intensywnie wspierał 3 BS w walce o uchwycenie przyczółka na kanale Axel-Hulst oraz o zdobycie miasta Axel. Po południu wszystkie dywizjonu zajęły stanowiska ogniowe na północ od zdobytego Axel ostrzeliwując porty u ujścia Skaldy. 20 września pułk całością sił wspierał w trakcie walk zgrupowanie 8 bs. Od 21 do 27 września pułk przebywał na wypoczynku na opanowanych pozycjach w pobliżu Axel. Od 29 do 30 września 1944 r. wspomagał ogniem natarcie 3 BS na Merxplas. Następnie wspierał bój o przeprawy oraz 1 października walki o zdobycie Zonndereigen. Natomiast 3 października pułk wspierał walki w rejonie miasta i o miasto Baarle-Nassau. 4 października 1 pamot wspierał ogniem artyleryjskim walki zgrupowań dywizji o lasy na północ i północny zachód od Baarle Nassau i linię kolejową do Tilburga. Nazajutrz wspierał walki o Alphen, lasy na zachód od miasta oraz o miejscowości Terover i Houdseind. W okresie walk pułk wykonywał również oznaczenie białymi dymami własnych pozycji dla współdziałającego lotnictwa taktycznego. Od 6 do 26 października pułk osłaniał oddziały dywizji ogniem artyleryjskim podczas działań obronnych . 27 października 1944 r. 2 pułk całością sił wspierał ogniowo natarcie 10 BKPanc. w kierunku Vijfhuizen i Gilze. Po opanowaniu Bredy przez 3 BS i część 10 BKPanc. od 31 października do 2 listopada pułk wspierał walki w rejonie rzeki i kanału Mark wystrzeliwując tylko w dniu 1 listopada 7774 sztuki granatów . Od 3 listopada pułk wspierał ogniem bspodh. podczas forsowania kanału Mark oraz opanowania i utrzymaniu przyczółka. 4 listopada 2 pamot. wspierał Podhalan w natarciu mającym na celu poszerzenie przyczółka. W godzinach przedwieczornych pułk zajął stanowiska ogniowe na przyczółku. W dniach 6 i 8 listopada pułk wspierał 3 BS w walce o ufortyfikowane przedmoście i miasto Moerdijk, prowadząc nawały ogniowe na umocnienia wroga . 
Obrona i dozorowanie odcinka frontu nad Mozą 
W okresie od 9 listopada 1944 roku do 7 kwietnia 1945 roku pułk przebywał na stanowiskach nad Mozą. Współdziałając głównie z pododcinkiem 3 BS Prowadząc walkę artyleryjską z bateriami niemieckimi oraz niszcząc wskazane punkty ogniowe wroga. Dodatkowo wcielano uzupełnienia osobowe i sprzętowe, prowadzono szkolenie i udzielano urlopów. W dniach 31 grudnia 1944 roku i 6-7 stycznia 1945 r. wspierał własny 9 batalion strzelców podczas walk o wyspę Kapelsche Veer. Następnie w dniach 13-31 stycznia 1945 r. współdziałał z oddziałami 47 RM Comando i kanadyjskiej 4 DPanc. w walkach o ostateczne zlikwidowanie tego przyczółka . 
Walki we wschodniej Holandii i w Niemczech 
W trakcie marszu z rejonu Bredy w kierunku frontu w dniach 7-9 kwietnia 1945 roku dywizjony 2 pułku artylerii motorowej zostały przydzielone do dwóch OW maszerujących na czele dywizji OW nr 1 ppłk. Zgorzelskiego II dywizjon, a I dywizjon do OW 2 ppłk. Complaka. Od 11 kwietnia pułk współdziałał całością sił z 3 BS prowadzącą natarcie nad rzeką Ems. Od 16 kwietnia 2 pamot. (bez dywizjonu) został skierowany do walk o Küsten Kanal w ramach 10 BKPanc. Biorąc szczególnie udział w walkach o jego sforsowanie 19 kwietnia. 20 i 21 kwietnia pułk wspierał walki o Papenburg. 22 kwietnia II dywizjonem grupę ppłk. Nowaczyńskiego. 24 i 25 kwietnia pułk wspierał ogniem walki 10 p drag. o sforsowanie kanału Hault-Fehn, zdobycie Posthausen i forsowanie rzeki Leda . Od 27 kwietnia 2 pamot. współdziałał z 3 BS wspierając ją w prowadzonych walkach . Ostrzeliwał cele w rejonie Posthausen, nad rzeką Jumme, w rejonie Detern, Bokel, Hollen, Apen i Westerstede. W dniu 4 maja i nocą 4/5 maja prowadził ostrzał artyleryjski pozycji niemieckich, a rano wykonał 19 minutową nawałę artyleryjską na pozycje niemieckie, wstrzymując ogień o godz. 7.59 5 maja 1945. Od tej chwili obowiązywała kapitulacja wojsk niemieckich przed frontem 1 DPanc . 
Artylerzyści motorowi po wojnie.
5 maja 1945 roku 2 pułk artylerii motorowej zajął jako garnizony okupacyjne w składzie grup bojowych: gb "Kazimierczak" bspodh. (bez dwóch kompanii), szwadron 24 puł. III dywizjon 2 pamot. w miejscowości Etzel i Hohemoor, gb "Kochanowski" miejscowość Rutterelfeld II dywizjonem 2 pamot. i 1 samodzielny szwadron ckm. Reszta pułku pozostała na zajętych dotychczas terenie. Działania okupacyjne na tym terenie batalion pełnił do 20 maja 1945 roku. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów pułku poległo 21 żołnierzy, 68 zostało rannych. Utracono jako zniszczonych 2 czołgi, 6 ciągników artyleryjskich, 2 transportery gąsienicowe Carier, 8 jeepów. Wzięto do niewoli 100 jeńców. Wystrzelono 192 918 granatów. Otrzymano odznaczeń polskich: 21 Krzyży VM Vkl, 124 KW, 94 KZ z M, zagranicznych: 1 DSO, 2 MC, 2 MM, 2 Croix de Guerre i inne .
Swoje święto pułk obchodził 20 sierpnia, w rocznicę walk pod Bourdon w 1944.
Żołnierze pułku.
Dowódcy pułku:
I zastępcy dowódcy pułku:
II zastępcy dowódcy pułku:
Dowódcy I dywizjonu:
1 bateria - por. Stanisław Kurpiel
2 bateria - por. Kazimierz Kula
Dowódcy II dywizjonu:
3 bateria - por. Tadeusz Stępień
4 bateria - kpt. Kazimierz Kasprzycki
Dowódcy III dywizjonu:
5 bateria - por. Stanisław Wejslog
6 bateria - por. Marian Kasprzak
Skład organizacyjny.
Struktura w 1 DPanc:
Symbole pułkowe.
Sztandar
Sztandar ufundowało społeczeństwo miasta Derby w W. Brytanii i wręczyło go pułkowi 3 listopada 1945.
Na tarczach - wizerunek Matki Boskiej Częstochowskiej, św. Barbary, herb miasta Derby i odznaka pamiątkowa pułku. Na czerwonym tle kraje i daty kampanii wojennych pułku.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Odznaka pamiątkowa
Odznaka posiada formę stylizowanego orła trzymającego w szponach proporzec w barwach pułkowych "(czarno - szmaragdowy)", na którym umieszczona jest oznaka rozpoznawcza 1 Dywizji Pancernej. Nad proporcem na piersi orła cyfra 2. Wykonana w białym metalu, metodą głębokiego tłoczenia; wym. 62 x 32 mm. Mocowana do górnej, lewej kieszeni munduru nakrętką tłoczoną w blasze. Brak znaku firmowego.
Barwy
Proporczyk czarno-zielony (szmaragdowy).
Znak na pojazdach: 

</doc>
<doc id="1185703" url="https://pl.wikipedia.org/wiki?curid=1185703" title="Petteri Koponen">
Petteri Koponen

Petteri Koponen (ur. 13 kwietnia 1988 w Helsinkach) – fiński koszykarz występujący na pozycjach rozgrywającego oraz rzucającego obrońcy, obecnie zawodnik Helsinki Seagulls.
W 2007 wystąpił w meczu wschodzących gwiazd - Nike Hoop Summit.
24 lipca 2018 został zawodnikiem niemieckiego Bayernu Monachium. 13 sierpnia 2021 dołączył do Helsinki Seagulls.
NBA.
Petteri został wybrany z 30 numerem draftu w 2007 przez klub Philadelphia 76ers. Był ostatnim zawodnikiem wybranym w pierwszej rundzie. Szóstki wymieniły go do Portland Trail Blazers w zamian za Derrick Byars’a. W 2008 podpisał kontrakt z Virtusem Bolonia.

</doc>
<doc id="1185704" url="https://pl.wikipedia.org/wiki?curid=1185704" title="Podjaski">
Podjaski

Podjaski ("Malek, Małek") – polski herb szlachecki, używany przez rodzinę osiadłą na Kaszubach, występujący w wielu wariantach. Według Przemysława Pragerta, przynajmniej część z nich to także warianty herbu Chośnicki.
Opis herbu.
Herb występował w kilku wariantach, które przytacza Przemysław Pragert. Opisy z wykorzystaniem zasad blazonowania, zaproponowanych przez Alfreda Znamierowskiego:
Podjaski I ("Malek, Małek"): "W polu błękitnym trzy strzały srebrne w gwiazdę, pod którymi trzy listki koniczynowe. Nad hełmem w koronie – trzy strzały w gwiazdę. Labry błękitne podbite srebrem."
Podjaski Ia ("Chośnicki I, Strzały, Małek odmienny, Malek"), Podjaski Ib ("Chośnicki Ia, Małek odmienny, Malek"), Podjaski IIa ("Malek odmienny, Malek, Chośnicki IIb"), Podjaski IIb ("Malek odmienny, Malek vel Malecki, Chośnicki II"), Podjaski IIc ("Malek odmienny, Małek, Chośnicki IIc") omówione w: 
Podjaski Ic ("Gęsk-Podjaski, Małek odmienny, Malek"): "W polu błękitnym trzy strzały srebrne w pas, pod każdą po listku koniczynowym. W klejnocie trzy strzały srebrne w wachlarz. Labry błękitne, podbite srebrem."
Podjaski II ("Malek odmienny, Malek, Chośnicki IIa"): "W polu błękitnym trzy strzały srebrne w pas, pod każdą po liściu koniczyny. W klejnocie trzy strzały srebrne w wachlarz. Labry błękitne, podbite srebrem."
Najwcześniejsze wzmianki.
Herb odnotowany przez polskie i niemieckie herbarze. Wariant podstawowy wymieniają Kasper Niesiecki, Seweryn Uruski, Juliusz Karol Ostrowski i Piotr Nałęcz-Małachowski. Wariant Ic pochodzi z "Nowego Siebmachera", gdzie wymieniany jest jako herb Gęsk-Podjaskich. Wariant II wymienia Ostrowski i "Nowy Siebmacher". Ten drugi przypisuje go Podjaskim bez przydomka. Pozostałe warianty omówione w: 
Rodzina Podjaskich.
Drobnoszlachecka rodzina z Podjazów w dawnym powiecie mirachowskim. W roku 1570 odnotowano wielu właścicieli działów w Podjazach, o różnych nazwiskach, z których tylko część stała się następnie przydomkami nazwiska odmiejscowego Podjaski: Gęsk, Girsz, Kostka, Mach, Małek. W czasach późniejszych odnotowano jeszcze inne przydomki. Oprócz Podjazów, rodzina posiadała jeszcze działy we wsi Borek. W 1786 Franciszek Podjaski otrzymał w dzierżawę Odargowo, zaś od XIX Podjaskich notuje się także w ziemi lęborsko-bytowskiej (Czarna Dąbrowa, Lisewo). 
Polscy heraldycy, począwszy od Niesieckiego wywodzą ten ród ze wspólnego pnia z Chośnickimi i przypisują im jeden herb (choć np. Juliusz Karol Ostrowski, a za nim Tadeusz Gajl odróżnili herby tych dwóch rodzin).
Herbowni.
Podjaski (Podiaski, Podjazki). Według Pragerta także Chośnicki z wariantami i przydomkami. Także rodzina Podjaskich używała licznych przydomków: Gęsk, Girsz, Kostka, Mach, Małek (5 najstarszych), Bach, Białk, Blik, Domaros, Górny, Henig, Rybka. Udało się przyporządkować części tych gałęzi konkretne warianty herbu. Zgodnie z tym, Podjaski Ic przynależał Gęsk-Podjaskim, zaś Podjaski II Podjaskim bez żadnego przydomka. Kostka-Podjascy mają czasami przypisywany herb Dąbrowa. Machowie-Podjascy używać mieli herbu będącego połączeniem herbu Mach i Podjaski, Mach IIb. Ponadto, Podjaskim mylnie przypisano herb zwany Podjaski III, który w rzeczywistości przynależał do rodziny z Mazowsza. Pomyłka wynika według Pragerta z faktu, że owa mazowiecka rodzina nosiła nazwisko Gosk (Goski), podobne do przydomka Gęsk Podjaskich.

</doc>
<doc id="1185707" url="https://pl.wikipedia.org/wiki?curid=1185707" title="1 Pułk Artylerii Przeciwpancernej">
1 Pułk Artylerii Przeciwpancernej

1 Pułk Artylerii Przeciwpancernej (1 pappanc) – oddział artylerii przeciwpancernej Polskich Sił Zbrojnych na Zachodzie.
Historia, formowanie i zmiany organizacyjne.
13 września 1942 roku 10 Szwadron Przeciwpancerny został przemianowany w 1 Pułk Artylerii Przeciwpancernej, jednak jego organizacja trwała, aż do jesieni 1942 roku. Jako pułk rozpoczął funkcjonowanie 12 listopada 1942 roku. Tego dnia dowódca pułku, podpułkownik Jerzy Deskur podpisał rozkaz dzienny nr 1, w którym stwierdził: „pułk zostaje sformowany z pozostałej kadry Dywizjonu Przeciwpancernego 10 Brygady Kawalerii (10 Szwadron Przeciwpancerny) i żołnierzy ostatnio przybyłych do Wojska Polskiego w Wielkiej Brytanii z Rosji, Francji, Afryki, Argentyny i Kanady. Obowiązkiem Pułku jest przyjąć na siebie dalsze prowadzenie tradycji i historii Dywizjonu Przeciwpancernego 10 Brygady Kawalerii, chlubnie zapisanych krwią swych żołnierzy w walkach o Wolność, Niepodległość i Honor Ojczyzny w Polsce i Francji, – stać się gotowym do wywalczenia WIELKIEJ, WOLNEJ I NIEPODLEGŁEJ POLSKI przez chwalebną służbę żołnierską”. Pułk wchodził w skład Grupy Wojsk Wspierających 1 Dywizji Pancernej generała brygady Stanisława Maczka. Kultywował tradycje kawaleryjskie. Kadrę pułku stanowili w większości oficerowie kawalerii. Żołnierze posiadali stopnie wachmistrzów, starszych ułanów i ułanów. Na podstawie rozkazu L.dz. 181/G.M./43 Naczelnego Wodza z dnia 26 stycznia 1943 roku oddział został przemianowany na 1 Pułk Przeciwpancerny. Zmiana nazwy została ogłoszona w rozkazie dziennym pułku z dnia 2 lutego 1943 roku i sankcjonowała kawaleryjski charakter jednostki. W 1944 roku jednostka powróciła do nazwy 1 Pułk Artylerii Przeciwpancernej. Swoje święto obchodził 2 września, w rocznicę bitwy pod Wysoką w 1939 roku. Jednostka była organizowana na podstawie brytyjskiego etatu wojennego (ang. "War Establishments") Nr I/34/1 o stanie 421 żołnierzy. Następny etat według, którego formowano pułk, przewidywał trzy dywizjony czterobateryjne ze stanem: 44 oficerów, 210 podoficerów i 288 szeregowych, 111 pojazdów mechanicznych, w tym 54 motocykle, 48 ciągników artyleryjskich oraz samochody ciężarowe, półciężarowe i osobowe . 7 stycznia 1943 roku dowódca pułku nakazał organizację Czołówki Naprawczej typ „B” (L.A.D.) pod dowództwem porucznika Bogdana Grzelachowskiego, którą podporządkował oficerowi technicznemu pułku oraz przydzielił pod względem ewidencyjnym i gospodarczym do Oddziału Sztabowego. 24 marca 1943 roku dowódca pułku „uregulował kompetencje techniczne” czołówki. 14 lutego 1943 roku zostało zaprzysiężonych 132 żołnierzy pułku. Z dniem 30 marca 1943 roku do Pułku został przydzielony Pluton Łączności z 2 Szwadronu Łączności w składzie jednego oficera, sześciu podoficerów oraz 16 szeregowców. Jednocześnie dowódcy plutonu, podporucznikowi Tadeuszowi Delimata zostały powierzone obowiązki oficera łączności pułku. 4 czerwca 1943 roku żołnierze plutonu zostali przeniesieni z 2 Szwadronu Łączności do Pułk i przydzieleni pod względem gospodarczym do Oddziału Sztabowego. 14 kwietnia 1943 roku Pułk otrzymał, jako uzupełnienie 62 podoficerów i szeregowców z 1 Samodzielnej Brygady Strzelców. 28 kwietnia 1943 roku zostały ogłoszone „Stałe zarządzenia marszowe”, wprowadzone do użytku wewnątrz 1 Dywizji Pancernej rozkazem L.dz. 2608/III Reg.43 z dnia 9 kwietnia 1943 roku. W dniach 19-24 roku na poligonie Barry Links k. Monifieth Pułk odbył strzelania z armat przeciwpancernych. 27 maja 1943 roku oddział kwaterunkowy wyjechał na nowe miejsce postoju, w hrabstwie Suffolk. W dniach 7-10 czerwca 1943 roku Pułk przemaszerował do nowego miejsca postoju w Mildenhall. Oddział Sztabowy zajął kwatery w Worlington. Zmiana postoju związana była z przegrupowaniem całej dywizji ze Szkocji do wschodniej Anglii na koncentrację letnią. 23 czerwca 1943 roku dowódca Pułku nakazał zakończyć, w terminie do 1 lipca, malowanie na pojazdach znaków rozpoznawczych dywizji pancernej.10 lipca 1943 roku dowódca Pułku delegował porucznika Leszka Zakrzewskiego i podporucznika Józefa Mroza do składu warty honorowej przy zwłokach Naczelnego Wodza, generała broni Władysława Sikorskiego. W uroczystościach pogrzebowych wzięła udział delegacja oficerów pułku na czele z podpułkownikiem Deskurem oraz pluton w składzie jednego podoficera i 14 szeregowców. We wrześniu pułk został przeniesiony do garnizonu North Berwick w Szkocji. 6 października 1943 roku dowódca pułku prowadził służbę oficera inspekcyjnego garnizonu. Prezydent RP mianował z dniem 10 października 1943 roku porucznika Witolda Sulimirskiego do stopnia kapitana w korpusie oficerów broni pancernych, czterech podporuczników na stopień porucznika oraz dziewięciu podoficerów na stopień podporucznika. Z dniem 30 października 1943 roku dowódca pułku nakazał sformowanie IV dywizjon w składzie trzech plutonów i plutonu dowodzenia. Na pełniącego obowiązki dowódcy wyznaczył porucznika Bronisława Ostrowskiego z III dyonu. IV dywizjon został utworzony poprzez wydzielenie jednego plutonu z każdego dywizjonu z pełnym uzbrojeniem i wyposażeniem z wyjątkiem sprzętu kwaterunkowego. Każdy z plutonów zabierał z sobą jedną armatę 17 funtową i cztery armaty 6 funtowe. 24 listopada 1943 roku pułk marszem kołowym przeszedł do nowego miejsca postoju w Lanark. W czasie pobytu pułku w Lanark służbę bezpieczeństwa pełnił Posterunek Żandarmerii w Glasgow. Od 9 grudnia 1943 roku służbę bezpieczeństwa dla 1 ppanc pełnił Posterunek Żandarmerii przy Zgrupowaniu Artylerii w Polkommet. Z dniem 26 listopada 1943 roku dowódca 1 DPanc przydzielił do pułku pod względem gospodarczym 2 Szwadron Łączności. 
Szkolenie pułku
Z dniem 1 grudnia 1942 roku dowódca pułku „uruchomił” szkołę podoficerską przy I dywizjonie, a na jej komendanta powołał rotmistrza Wiesława Leliwa-Kiersza. W charakterze „uczni” zostało powołanych 42 ułanów (po 14 z każdego dywizjonu). „Kurs pułkowej Szkoły Podoficerskiej dla działonowych i celowniczych przy I dyonie” został zakończony 6 marca 1943 roku. 25 stycznia 1943 roku dowódca pułku „uruchomił” kurs nauczania z zakresu czteroklasowej szkoły powszechnej. Kierownikiem kursu został podporucznik Antoni Oleksin. Przymusowemu nauczaniu na kursie podlegało 64 ułanów. 1 marca 1943 roku porucznik Leszek Władysław Zakrzewski wziął udział w egzaminie wstępnym do Wyższej Szkoły Wojennej w Eddleston. Tego samego dnia dowódca pułku „uruchomił” dwutygodniowy kurs kierowców transporterów opancerzonych „Carrier”. Komendantem kursu został major Jerzy Florkowski. 17 i 18 marca 1943 roku kombinowany dywizjon przeciwpancerny pod dowództwem porucznika Antoniego Bobera wziął udział w ćwiczeniu 10 Brygady Kawalerii Pancernej pod kryptonimem „Kruk”. 25 marca 1943 roku dowódca 1 Dywizji Pancernej skierował dowódcę pułku i 9 oficerów na trzytygodniowy kurs przeciwpancerny w 125 O.C.T.U. w Ilkley(ang. "125 Officer Cadet Training Unit RA"). 17 kwietnia, na kolejny kurs, został skierowany zastępca dowódcy pułku i 8 oficerów. 29 czerwca 1943 roku major Jerzy Florkowski i czterech oficerów zostało skierowanych do Ilkley na kurs przeciwpancerny z zakresu użycia i eksploatacji brytyjskich 17 funtowych armat przeciwpancernych. 2 lipca 1943 roku dowódca Pułku wyznaczył skład drużyny piłki nożnej. W dniach 22-23 sierpnia 1943 roku II i III dywizjony wzięły udział w ćwiczeniu 16 BPanc pod kryptonimem „Gdańsk”, natomiast I dywizjon w dniach 23-24 sierpnia 1943 roku uczestniczył w ćwiczeniu 10 BKPanc pod kryptonimem „Królik”. Z powodu ćwiczeń dywizyjnych w dniach 1-2 września 1943 roku obchody święta pułku zostały przełożone na dzień 6 września. 15 października 1943 roku rozpoczął się Kurs Kierowców i Mechaników „Działa 17 pdr. na podwoziu «Sherman»”. Kierownikiem kursu został podporucznik Ryszard Geissel z 14 Pułku Ułanów Jazłowieckich. Kierowcy mieli się szkolić przez 6 tygodni, a mechanicy - 4 tygodnie. 8 listopada 1943 roku słuchacze kursu rozpoczęli naukę jazdy. Od 20 marca 1944 roku powrócono w pułku do nazwy "1 Pułk Artylerii Przeciwpancernej" ostatecznie ustalono strukturę organizacyjną odtąd składał się z czterech dywizjonów: I i II samobieżnego każdy z trzema bateriami oraz III i IV dywizjonów ciągnionych z dwoma bateriami armat 17-funtowych i jednej 6-funtowych . 
Walki pułku w kampanii 1944-1945.
Bitwa o Normandię
Po wylądowaniu we Francji w pierwszych dniach sierpnia i ześrodkowaniu w rejonie Meuvaines. 7 i 8 sierpnia pułk wykonał marsz w kierunku frontu w szykach 10 Brygady Kawalerii Pancernej i 3 Brygady Strzelców. I dywizjon został przydzielony do 10 pułku strzelców konnych, II dywizjon do 10 BKPanc., reszta pułku przy 3 BS. W trakcie natarcia 10 BKPanc. 8 sierpnia w godzinach popołudniowych dywizjony samobieżne prowadziły natarcie w II rzucie brygady. Po niepowodzeniu natarcia przez czołowe pułki pancerne; 2 i 24 ułanów, oba dywizjony prowadziły walkę z kontratakującymi niemieckimi czołgami i działami samobieżnymi. 9 sierpnia IV dywizjon wspierał walki obronne 9 batalionu strzelców w rejonie miejscowości Cauvicourt. 10 sierpnia bateria I dywizjonu wspierała 3 szwadron 10 psk w czasie walk w rejonie Soignolles, następnie cały I dywizjon prowadził walki obronne wraz ze strzelcami konnymi w tej miejscowości. II dywizjon współdziałał z 10 BKPanc. Tego też dnia IV dywizjon współdziałając z 9 batalionem opanował rejon Soignolles i zdobył wzg. 111. Następnie 11 sierpnia wraz z 9 bs i 10 pułkiem dragonów odparł niemieckie kontrataki na wzg. 111 i miejscowość Estrees-la-Campagne i Le Croiox la Val. W dniu 12 sierpnia II dywizjon samobieżny wspierał 10 psk, który rozpoznawał le Bu-sur Rouvres na rzece Laison poszukiwał przepraw, od początku wejścia do walki cały czas znajdował pod intensywnym ogniem artylerii nieprzyjaciela. W trakcie walk w okresie od 8 do 12 sierpnia pułk utracił 5 dział samobieżnych (w tym 1, 17-funtowe). Tuż przed następnym etapem bitwy poszczególne dywizjony przydzielono do zgrupowań pułkowych i batalionowych 10 BKPanc. i 3 BS; I dywizjon do 1 pułku pancernego, II dywizjon do 10 psk, III dywizjon do 10 p drag. i IV dywizjon do 8 i 9 bs. W dniu 14 sierpnia przygotowujące się do natarcia oddziały zostały zbombardowane przez własne lotnictwo bombowe w wyniku czego I dywizjon stracił 4 zabitych, 3 rannych i 1 działo samobieżne zniszczone, a 3 uszkodzone. 15 sierpnia 1944 r. jako pierwszy natarcie podjął 10 psk wzmocniony II dywizjonem samobieżnym w kierunku rzeki Dives. W trakcie walk o Jort II dywizjon z 2 szwadronem 10 psk odparli pancerne kontrnatarcie nieprzyjaciela 16 sierpnia 1944 roku dywizjony pułku otrzymały przydziały do grup bojowych: III dywizjon do zgrupowania "Kański/Zgorzelski", IV dywizjon do zgrupowania "Koszutski", II dywizjon do 10 psk, I dywizjon do bspodh. Dywizjony prowadziły dalsze działania bojowe w składzie grup bojowych do 18 sierpnia. Od nocy 17/18 sierpnia I dywizjon dołączył do taktycznej grupy bojowej ppłk Koszutskiego. W godzinach wieczornych 18 sierpnia dywizjony II i III zostały dołączone do 10 psk, wraz z nim w walce zajęły rejon obrony na wzg. 113. IV dywizjon współdziałał z 9 bs, natomiast I dywizjon samobieżny jak wcześniej ze zgrupowaniem "Koszutski". Następnie I dywizjon dołącza do dowódcy swojego pułku. I dywizjon samobieżny ochrania stanowisko dowodzenia Artylerii Dywizyjnej i 10 BKPanc. Poszczególne dywizjony brały udział w walkach w tych zgrupowaniach do końca bitwy o Falaise. 23 sierpnia pułk odchodzi na odpoczynek na zaplecze frontu. 
Pościg we Francji i Belgii 
Wieczorem 29 sierpnia 1944 roku 1 Dywizja Pancerna podjęła marsz i pościg za nieprzyjacielem. Na czele dywizji prowadziła marsz i pościg grupa bojowa "Zgorzelski" w składzie 10 pułk dragonów, 1 pułk pancerny, I dywizjon samobieżny 1 pappanc. i dywizjon samobieżny z 1 pamot. Od 31 sierpnia II dywizjon samobieżny wszedł w skład grupy bojowej "Wasilewski" obejmującej 10 psk i 3 szwadron dragonów. Grupa ta miała zadanie prowadzić pościg i rozpoznanie przed siłami głównymi dywizji. Pozostałe siły pułku prowadziły działania, współdziałając z 3 Brygadą Strzelców. 3 września II dywizjon współdziałając z grupą bojową "Wasilewski" przeprawił się na południe od Abbeville przez kanadyjski most i prowadząc natarcie na wsie Boisle i Hesdin, stoczył walkę z wojskami niemieckimi niszcząc czołg Pz Kpfw IV. W okresie od 4 do 8 września I i II dywizjony samobieżne współdziałały z 10 psk, 10 pdrag. i 24 puł., w tym w walkach o St. Omer, Thielt i Roulers. Od 15 września III dywizjon wspierał grupę płk Deca w walkach o Gandawę i osłonie miasta od północy. 
Walki na pograniczu belgijsko-holenderskim 
Od 16 września IV dywizjon wspierał 9 bs w natarciu w kierunku Axel. Następnie w dniach 17-19 września III i IV dywizjonem wspierał 3 BS w walce o przyczółek na kanale Axel-Hulst. Zadaniem następnym było zdobycie miasta Axel i przyległego rejonu. W tym samym okresie I i II dywizjony współdziałały z 10 psk również podporządkowanemu 3 BS w walce o te same przedmioty terenowe. Od 20 września prowadził natarcie w kierunku morza i ujścia Skaldy wspierając I dywizjonem zgrupowanie 8 batalionu strzelców, II dywizjonem zgrupowanie batalionu strzelców podhalańskich, a III i IV dywizjonem i dowództwem 1 pappanc zgrupowanie 9 batalionu strzelców. W okresie od 21 do 28 września pułk odpoczywał i oczyszczał zajęty teren w czasie poprzednich walk. Od 29 września do 5 października II dywizjon współdziałał z 10 psk uczestnicząc we wszystkich jego walkach. I dywizjon walczył w składzie 10 BKPanc w okresie 1- 6 października. Dywizjony III i IV współdziałały z 3 BS w okresie od 29 września do 6 października. W okresie 6-26 października cały pułk częściowo spieszony pełnił służbę na placówkach jako piechota . 27 października 1944 r. o godz. 8.00, 1 pappanc.(bez dywizjonu) w ugrupowaniu 10 BKPanc. rozpoczął natarcie. I dywizjon wspierający 10 psk zdobył miejscowość Vijfhuizen, następnie w godzinach południowych Gilze. Nazajutrz po przegrupowaniu dywizji poszczególne dywizjony wspierały: III dywizjonem 3 BS, IV dywizjonem 10 pułk dragonów, II dywizjonem 10 psk, a I dywizjonem 10 BKPanc. IV dywizjon maszerując w kierunku miejscowości Dorst dostał się w nie opanowanym mieście w zasadzkę. Następnie pułk brał udział w walkach o Bredę. Nocą 31 października na 1 listopada bateria samobieżna została przeprawiona na przyczółek na rzece Mark jako wsparcie 8 bs. 1/2 listopada wobec ewakuacji przyczółka działa baterii samobieżnej uległy zniszczeniu. 3 listopada I dywizjon wspierał 9 bs, a IV dywizjon bspodh. podczas zdobycia przyczółków i ich poszerzeniu w następnych dniach. 
Obrona i dozorowanie odcinka frontu nad Mozą 
1 pułk artylerii przeciwpancernej w trakcie pobytu nad Mozą w okresie od 8 listopada 1944 r. do 7 kwietnia 1945 r. dozorował i bronił rotacyjnie powierzonych odcinków, częściowo w charakterze piechoty, uzupełniał straty w sprzęcie i wyposażeniu. Ponadto wchłaniał uzupełnienia i prowadził ich szkolenie. Od 21 grudnia 1944 roku stanowił wraz z 10 psk odwód dowódcy dywizji. 
Walki we wschodniej Holandii i w Niemczech 
W trakcie przemarszu 1 DPanc. z rejonu Bredy w kierunku frontu w dniach 7-9 kwietnia 1945 r. III dywizjon wszedł w skład OW nr 1 ppłk Zgorzelskiego maszerującego na czele 10 BKPanc. i dywizji. Od 10 kwietnia dalsze działania dragonów wspierał III dywizjon, a 9 bs IV dywizjon . 19 kwietnia I dywizjon zluzował oddziały kanadyjskie nad Küsten Kanal na odcinku 8 km gdzie demonstrował działania zaczepne. II i III dywizjon wspierał oddział mjr Zbroskiego, natomiast IV dywizjon w dalszym ciągu 9 bs. Od 30 kwietnia IV dywizjon współdziałał z 10 pdrag. w prowadzonym przez niego natarciu. Natomiast I i II dywizjony współdziałały z 10 psk. W dniu 5 maja o godz. 8.00 działania bojowe pułku zostały wstrzymane z uwagi na kapitulację nieprzyjaciela.
Kawalerzyści artylerii przeciwpancernej po wojnie.
5 maja 1945 roku 1 pułk artylerii przeciwpancernej zajął jako garnizony okupacyjne w składzie grup bojowych: gb "Eysymont" 1 pappanc. (bez IV dywizjonu) z kompanią strzelców podhalańskich w Wiesedertfehn. W Hohenkirchen gb "Stefanowicz" 1 pułk pancerny z IV dywizjonem artylerii ppanc. 1 pappanc. i 10 kompanią sanitarną. Zadaniem jego było oczyszczanie terenu z niedobitków, rozbrajanie osób i terenu z broni i amunicji, wyłapywanie przebranych żołnierzy i funkcjonariuszy hitlerowskich, egzekwowanie zarządzeń i warunków kapitulacji w tym ustalonej godziny policyjnej. W trakcie walk we Francji, Belgii, Holandii i na terenie Niemiec z szeregów pułku poległo 66 żołnierzy, 214 zostało rannych. Utracono jako zniszczonych 14 dział samobieżnych, 9 transporterów gąsienicowe Carier, 13 ciągników. Wzięto do niewoli 400 jeńców. Otrzymano odznaczeń polskich: 20 Krzyży VM Vkl, 250 KW, 79 KZ z M, zagranicznych: 2 MC, 1 MM, 2 Croix de Guerre i inne .
Żołnierze.
II zastępcy dowódcy pułku:
Dowódcy I dywizjonu:
1 bateria - por. Antoni Bober
2 bateria - por. Józef Orpiszewski
3 bateria - ppor. Roman Paulisz
Dowódcy II dywizjonu:
4 bateria - por. Stefan Czarnota
5 bateria - ppor. Mikołaj Antonowicz
6 bateria - ppor. Konrad Raczyński
Dowódcy III dywizjonu:
7 bateria - por. Jan Psarski
8 bateria - ppor. Marian Turzański-Grzymała
9 bateria - ppor. Stanisław Starczyk
Dowódcy IV dywizjonu:
10 bateria - por. Zdzisław Biały
11 bateria - ppor. Franciszek Baumgart
12 bateria - ppor. Janusz Tarnowski
Dowódcy Oddziału Sztabowego: (w sierpniu 1944 i później nie występował w strukturze pułku)
Oficerowie pułku:
Od 6 listopada 1941 roku w 10 Szwadronie Przeciwpancernym, a następnie w Pułku służbę pełniły obywatelki Wielkiej Brytanii: Sheena Lyle i Barbara Jons. Obie panie stanowiły obsługę sanitarki GG V–339. Pani Barbara Jons została skreślona ze stanu żywionych pułku z dniem 6 czerwca 1943 roku.
Świetliczarką pułku była p. Stefania Gorczyńska, która 27 lutego 1943 roku została powołana na II Kurs podstawowego wyszkolenia wojskowego PWSK Z dniem 1 czerwca 1943 roku p. Stefania Gorczyńska została powołana do PWSK i mianowana na czas pełnienia funkcji przodowniczką.
Organizacja i uzbrojenie pułku.
Organizacja i uzbrojenie pułku w latach 1942-1944.
14 października 1942 roku dowódca Pułku przydzielił działka przeciwpancerne i lekkie karabiny maszynowe Bren do poszczególnych dywizjonów. każdy dywizjon otrzymał cztery działka przeciwpancerne.
28 października 1942 roku dowódca Pułku przydzielił podległym pododdziałom samochody ciężarowe Morris, samochody 1,5 i 0,75 Ford, motocykle BSA i Indian, samochód cysterna wody Bedford. Ponadto do Oddziału Sztabowego zostały przydzielone trzy czołgi Mk I Matilda o numerach: 1290286, 1290292 i 1290293.
6 listopada 1942 roku pułk otrzymał czternaście brytyjskich 57 mm armat przeciwpancernych”. Tydzień później został przeprowadzony „pokaz instrukcyjny” armaty dla wszystkich oficerów Pułku. 24 listopada 1942 roku na poligonie Lammermuir zostało przeprowadzone instruktorskie strzelanie z 6 funtowej armaty pod kierownictwem rotmistrza Wiesława Leliwa-Kiersza.
15 grudnia 1942 roku pułk otrzymał 30 armat przeciwpancernych (po 10 na dywizjon) i 11 karabinów przeciwpancernych. 29 grudnia 1942 roku dowódca pułku przydzielił kolejne trzy armaty, po jednej na dywizjon. Do pełnego etatu brakowało jednej armaty w III dyonie. Ponadto dowódca pułku przydzielił 37 lornetek pryzmatycznych Nr 2.
20 stycznia 1943 roku dowódca pułku przydzielił do każdego dywizjonu po jednym transporterze opancerzonym Universal Carrier, które zostały odebrane z 10 Pułku Strzelców Konnych (numery rejestracyjne: 1290268, 1292993 i 1292994). 4 lutego 1943 roku z 1 Pułku Artylerii Motorowej został odebrany kolejny transporter o nr rej. 1292892. 24 lutego 1943 roku odebrano z 1 i 2 Pułku Pancernego następnych sześć transporterów o numerach: 1293106, 1293110, 1293111, 1293113, 1293114 i 1293115, które dowódca pułku przydzielił do II Dywizjonu. 20 marca dowódca pułku przesunął transportery numer: 1293111 do I dyonu, a 1293110 do III dyonu, natomiast odebrane dwa dni wcześniej z 2 ppanc transportery przydzielił do: 129310? do I dyonu i 1293109 do III dyonu. 8 września 1943 roku pułk otrzymał kolejnych 15 transporterów Carrier Mark III
20 stycznia 1943 roku dowódca pułku ustalił numery dywizjonów, baterii i działonów. W każdej baterii działony miały te same numery od 1 do 4.
3 marca 1943 roku przyjęto 16 samochodów Fordson 30 cwt Morris Anti Tank Portee, 5 samochodów Ford 15 cwt i 24 motocykle solo Royal Enfield.
11 marca 1943 roku dowódca pułku zarządził by odebrane z C.Z.M. w Musselburgh samochody Fordson 30 cwt wykorzystywać jako ciągniki 6 funtowych armat przeciwpancernych. 21 kwietnia 1943 roku przyjęto kolejne cztery ciągniki Fordson 30 cwt.
27 sierpnia 1943 roku dowódca pułku przydzielił dywizjonom 17 funtowe armaty przeciwpancerne numer: 596, 642, 678, 1828, 18801 i 18771.
21 października 1943 roku pułk odebrał pierwsze cztery „podwozia czołgowe z działem 3″” o numerach: S-1357851, S-1357852, S-1357853 i S-1367854.
27 listopada 1943 roku dowódca pułku przydzielił do III i IV dyonu 36 transporterów Carrier Tracked Towing Mk. II 6 pdr.
Do dnia 6 grudnia 1943 roku dokonano przesunięć armat przeciwpancernych pomiędzy poszczególnymi dywizjonami:
Odebrane w dniach 30 listopada-2 grudnia 1943 roku 3″ działa ppanc na podwoziu Sherman zostały przydzielone do:
Organizacja i uzbrojenie pułku w latach 1944-1947.
W skład każdego z dywizjonów wchodziły trzy baterie a. cztery działony. Dywizjony III i IV były uzbrojone w brytyjskie, ciągnione 17 funtowe armaty, natomiast dywizjony I i II w amerykańskie niszczyciele czołgów M10. Latem 1944 roku, w zamian za niektóre egzemplarze niszczycieli „Rosomak”, Pułk otrzymał jego zmodyfikowaną wersję oznaczoną, jako „17-pdr, Self-Propelled”. Pojazdy te stanowiły wyposażenie całego II dywizjonu samobieżnego. Modyfikacja została przeprowadzona przez Brytyjczyków i polegała na zastąpieniu amerykańskiej armaty M7 brytyjską 17 funtową.
Symbole pułku.
Sztandar został ufundowany przez miasto Mildenhall (Suffolk) i wręczony pułkowi 5 listopada 1945 roku.
Strona lewa: Na białych polach wizerunek Matki Boskiej Częstochowskiej i herb miasta Mildenhal.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Odznaka o wymiarach 48 x 38 mm ma kształt elipsy. Dominującym elementem jest motyw św. Jerzego zabijającego lancą smoka. Na obramowaniu odznaki data powstania Dywizjonu Przeciwpancernego 10 Brygady Kawalerii „4. XI 1937”, nazwa oddziału „PIERWSZY PUŁK PRZECIWPANCERNY” oraz dewiza Wojska Polskiego „BÓG HONOR I OJCZYZNA”. Odznaka została wykonana w srebrze techniką ażuru. Noszona na lewej górnej kieszeni munduru. Wykonawcą odznaki była istniejąca do dziś firma Spink &amp; Son z Londynu. Zatwierdzenie wzoru i regulaminu odznaki ogłoszono w Dzienniku Rozkazów Naczelnego Wodza i Ministra Spraw Wojskowych Nr 4 z dnia 10 października 1943 roku, poz. 41.
2 września 1943 roku podpułkownik Jerzy Deskur nadał odznaki pamiątkowe 1 Pułku Przeciwpancernego 473. żołnierzom i jednej ochotniczce PWSK. Wśród wyróżnionych znaleźli się między innymi:
W Dzienniku Rozkazów Naczelnego Wodza i Ministra Spraw Wojskowych Nr 4 z dnia 11 sierpnia 1942 roku, pkt 26 zostały „zatwierdzone barwy dla Pułku, jak dla Dywizjonu Przeciwpancernego 10 Brygady Kawalerii i 10 Szwadronu Przeciwpancernego to jest Proporczyk w trzech trójkątach: czarny, u góry szkarłatny, dół pomarańczowy”. Zatwierdzenie barw zostało ogłoszone w rozkazie dziennym pułku z dnia 30 września 1942 roku. Proporczyki były noszone na kołnierzach Battle Dress i płaszczy.
Tego samego dnia (30 września 1942 roku) dowódca pułku zakazał wszystkim żołnierzom noszenia furażerek, zarówno w czasie służby jak i poza nią oraz przypomniał, że obowiązkowym nakryciem głowy jest beret granatowy, chyba że oddział występuje w hełmach. Ponadto stwierdził, że do ubioru garnizonowego należy rogatywka z otokiem szkarłatnym, dla oficerów obowiązkowo, dla podoficerów nieobowiązkowo.
Z dniem 5 listopada 1942 roku dowódca pułku nakazał wszystkim żołnierzom Pułku zdjęcie „wszelkich odznak innych broni, jak proporczyki (patki) ogólnokawaleryjskie, piechoty, artylerii, pancernych”. Proporczyki pułku przeciwpancernego miały być „wydane przez warsztat krawiecki po nadejściu odpowiedniego sukna”.
Znak rozpoznawczy (białe kółko ze skrzydełkiem na czarnym tle) malowany na wszystkich pojazdach mechanicznych zarejestrowanych, posiadających numer wojskowy. Brytyjski znak rozpoznawczy pułku artylerii przeciwpancernej wchodzącego w skład dywizji pancernej - biała liczba „77” na czerwonym i ciemnoniebieskim polu kwadratu.

</doc>
<doc id="1185709" url="https://pl.wikipedia.org/wiki?curid=1185709" title="Kacet">
Kacet



</doc>
<doc id="1185710" url="https://pl.wikipedia.org/wiki?curid=1185710" title="All That She Wants">
All That She Wants

All That She Wants – drugi singel zespołu eurodance Ace of Base z debiutanckiego albumu "Happy Nation". Wydany został w październiku 1992. Od razu dotarł na szczyt duńskiej listy przebojów w momencie, gdy drugie miejsce zajmował pierwszy ich singel "Wheel of Fortune". W 1993 utwór wydano poza granicami, stał się międzynarodowym przebojem. Pierwsze miejsce list przebojów osiągnięto w 16 krajach. Piosenka zdobyła kilkanaście platynowych i złotych płyt. Sprzedaż singla przekroczyła nakład ponad 3 000 000 egzemplarzy.
Teledysk.
Reżyserem teledysku był Matthew Broadly. Kręcono go pod koniec 1992 w Kopenhadze. Najwyższa pozycja w MTV Top 20 to miejsce 3.

</doc>
<doc id="1185711" url="https://pl.wikipedia.org/wiki?curid=1185711" title="Andrzej Skworz">
Andrzej Skworz

Andrzej Skworz (ur. 27 maja 1963 w Poznaniu) – polski dziennikarz, założyciel dwumiesięcznika „Press”.
Życiorys.
Absolwent filozofii na Uniwersytecie im. Adama Mickiewicza. Pracę w mediach rozpoczął jako dziennikarz miesięcznika „W Drodze”. Od 1989 roku był jednym z redaktorów tego miesięcznika. W 1990 współtworzył poznańską redakcję „Gazety Wyborczej”, gdzie przez pięć lat był redaktorem naczelnym oraz dyrektorem oddziału. Po odejściu z „Gazety” kierował nowo powstałym ogólnopolskim tygodnikiem „Fortuna”, który miał powstać w miejsce upadłego tygodnika „Miliarder”, wydawanego przez grupę Invest-Bank Piotra Bykowskiego. W 1995 roku Skworz założył miesięcznik „Press”. Pierwszy numer tego czasopisma ukazał się 15 lutego 1996 roku. Andrzej Skworz jest jednocześnie właścicielem i redaktorem naczelnym tego pisma. Dziennikarz jest także inicjatorem konkursu „Grand Press” na Dziennikarza Roku (od 1997 r.). Wspólnie z Andrzejem Niziołkiem był on redaktorem wydanej przez „Znak” w 2010 roku "Biblii dziennikarstwa" (kilkusetstronicowego przewodnika po dziennikarskich specjalnościach, którego autorami było ponad 60 osób). Dziennikarz jest członkiem poznańskiego oddziału Klubu Rotariańskiego.
Życie prywatne.
Andrzej Skworz jest żonaty, ma dwóch synów. Mieszka w Poznaniu.

</doc>
<doc id="1185715" url="https://pl.wikipedia.org/wiki?curid=1185715" title="Żaby neotropikalne">
Żaby neotropikalne



</doc>
<doc id="1185722" url="https://pl.wikipedia.org/wiki?curid=1185722" title="Alonso Zapata">
Alonso Zapata

Alonso Zapata Ramirez (ur. 28 sierpnia 1958) – kolumbijski szachista i trener szachowy ("FIDE Senior Trainer" od 2004), pierwszy arcymistrz w historii tego kraju (tytuł otrzymał w 1984 roku).
Kariera szachowa.
Od końca lat 70. XX wieku należy do ścisłej czołówki kolumbijskich szachistów. W roku 1977 zdobył w Innsbrucku tytuł wicemistrza świata juniorów do lat 20 (za Arturem Jusupowem) oraz po raz pierwszy wystąpił w finale indywidualnych mistrzostw kraju, zdobywając brązowy medal. W latach 1980, 1981, 1995 (wspólnie z Gildardo Garcią), 1996, 2000, 2002 i 2004 siedmiokrotnie zwyciężał w mistrzostwach Kolumbii, natomiast pomiędzy 1978 a 2002 rokiem 11 razy (w tym ośmiokrotnie na I szachownicy) reprezentował swój kraj na szachowych olimpiadach, zdobywając 81½ w 141 partiach. Wielokrotnie startował w rozgrywkach z cyklu mistrzostw świata, w tym trzykrotnie w turniejach międzystrefowych (najlepszy wynik – 1987 Subotica XI m.) oraz dwukrotnie w turniejach pucharowych (w obu przypadkach odpadając w I rundzie po porażkach: w 1999 z Lwem Psachisem, a w 2001 z Emilem Sutowskim).
Alonso Zapata odniósł wiele indywidualnych sukcesów w turniejach międzynarodowych, zwyciężając bądź dzieląc I miejsca m.in. w Bayamo (1984 i 1990), Tunji (1984, wspólnie z Gieorgijem Agzamowem), Hawanie (1986, wspólnie z Guillermo Garcią Gonzalezem), Amsterdamie (1986, turniej "OHRA"–B), Medellin (1987), Biel (1988, turniej B), Cali (1990, turniej strefowy),
Linares (1992, wspólnie z Jaime Sunye Neto), Matanzas (1994, memoriał Jose Raula Capablanki, wspólnie z Loekiem van Welym i Anthony Milesem), Mar del Placie (1996) oraz w Santos (2001, wspólnie z Gilberto Milosem). Dużym sukcesem Zapaty było również zajęcie V lokaty w mistrzostwach kontynentów amerykańskich, rozegranych w roku 2001 w Cali (za Aleksandrem Jermolińskim, Aleksandrem Goldinem, Leinierem Dominguezem i Borisem Gulko). W 2006 r. podzielił II m. w Coamo (za Wiktorem Michalewskim, wspólnie z Jaanem Ehlvestem), natomiast w 2007 r. powtórzył to osiągnięcie w Meksyku (za Juanem Carlosem Gonzalezem Zamorą, wspólnie z m.in. Manuelem Leonem Hoyosem i Eugene Perelshteynem) oraz Meridzie (za Axelem Bachmannem, wspólnie z Holdenem Hernandezem Carmenatesem, Lazaro Bruzonem, Gilberto Hernandezem Guerrero i Frankiem de la Pazem Perdomo). W 2008 r. podzielił II m. w Aguascalientes (za Nikoła Mitkowem, wspólnie z m.in. Lazaro Bruzonem i Yunieskym Quezadą Perezem).
Najwyższy ranking w karierze osiągnął 1 stycznia 1993 r., z wynikiem 2580 punktów dzielił wówczas 68-75. miejscei na światowej liście FIDE, jednocześnie zajmując 1. miejsce wśród kolumbijskich szachistów.

</doc>
<doc id="1185726" url="https://pl.wikipedia.org/wiki?curid=1185726" title="14 Pułk Artylerii Lekkiej (PSZ)">
14 Pułk Artylerii Lekkiej (PSZ)

14 Pułk Artylerii Lekkiej (14 pal) – oddział artylerii lekkiej Polskich Sił Zbrojnych na Zachodzie.
Formowanie i przekształcenia organizacyjne.
Sformowany wraz z macierzystą dywizją na mocy rozkazu Naczelnego Wodza nr 150/tjn. Org/45 z dnia 15 lutego 1945 roku. Pułk o trakcji ciągnionej wchodził w skład 4 Dywizji Piechoty w Wielkiej Brytanii. Osiągnął pod koniec maja 1945 r. stan etatowy 37 oficerów i 648 szeregowych. Oficerowie i podoficerowie oraz mała grupa kanonierów wywodziła się z jednostek artylerii dawnej 2 Dywizji Strzelców Pieszych przybyłych z internowania w Szwajcarii. Większość kanonierów wywodziła się z Polaków byłych jeńców z armii niemieckiej. Z dniem 15 kwietnia 1947 roku, na podstawie rozkazu dowódcy I Korpusu Polskiego z 24 marca 1947 roku, jednostka została rozwiązana.
Organizacja i obsada personalna pułku.
Dowództwo
Każda z sześciu baterii miała cztery 87,6 mm haubicoarmaty.

</doc>
<doc id="1185728" url="https://pl.wikipedia.org/wiki?curid=1185728" title="Żółwinkowate (płazy)">
Żółwinkowate (płazy)

Żółwinkowate, żaby australijskie (Myobatrachidae) – rodzina płazów z rzędu płazów bezogonowych (Anura), przez niektórych systematyków zaliczana do rodziny świstkowatych (Leptodactylidae). Myobatrachidae znane są od środkowego trzeciorzędu.
Zasięg występowania.
Rodzina obejmuje gatunki występujące na Nowej Gwinei i Australii.
Charakterystyka.
Żółwinkowate przeważnie żyją na obszarach pustynnych i półpustynnych. Większość gatunków ma możliwość zagrzebywania się w ziemi, a na powierzchnię wychodzą, żeby złożyć jaja (np. "Neobatrachus"). Niektóre gatunki żyją na terenach wilgotnych lub w wodzie (np. "Rheobatrachus").
Podział systematyczny.
Do rodziny należą następujące rodzaje:

</doc>
<doc id="1185729" url="https://pl.wikipedia.org/wiki?curid=1185729" title="15 Pułk Artylerii Lekkiej (PSZ)">
15 Pułk Artylerii Lekkiej (PSZ)

15 Pułk Artylerii Lekkiej (15 pal) – oddział artylerii lekkiej Polskich Sił Zbrojnych na Zachodzie.
Pułk był organiczną jednostką artylerii 4 Dywizji Piechoty.
Formowanie i przekształcenia organizacyjne.
Sformowany wraz z macierzystą dywizją na mocy rozkazu Naczelnego Wodza nr 150/tjn. Org/45 z dnia 15 lutego 1945 roku. Pułk o trakcji ciągnionej wchodził w skład 4 Dywizji Piechoty w Wielkiej Brytanii. Osiągnął pod koniec maja 1945 r. stan etatowy 37 oficerów i 648 szeregowych. Oficerowie i podoficerowie oraz mała grupa kanonierów wywodziła się z jednostek artylerii dawnej 1 Dywizji Grenadierów, 2 Dywizji Strzelców Pieszych przybyłych z internowania w Szwajcarii, oraz z oficerów 1 pułku artylerii motorowej i 2 pułku artylerii motorowej 1 Dywizji Pancernej. Większość kanonierów wywodziła się z Polaków byłych jeńców z armii niemieckiej. Rozformowany w kwietniu 1947 roku.
Organizacja i obsada personalna.
Każdy dywizjon składał się z dwóch baterii po cztery ciągnione 87,6 mm armatohaubice.

</doc>
<doc id="1185730" url="https://pl.wikipedia.org/wiki?curid=1185730" title="John McInerney">
John McInerney

John Edward McInerney (ur. 7 września 1957 w Liverpoolu) – brytyjski piosenkarz, wokalista zespołu Bad Boys Blue.
Życiorys.
W 1984 dołączył do zespołu Bad Boys Blue, w którym do 1986 śpiewał głównie w refrenach, towarzysząc głównemu wokaliście, Trevorowi Taylorowi. W 1987 zaśpiewał w piosence „Come Back and Stay”, która stała się wielkim przebojem. Od tego momentu coraz większa liczba piosenek była śpiewana przez McInerneya. Po odejściu Taylora w 1989 McInerney śpiewał już niemal wszystkie piosenki zespołu. W styczniu 2005 zakończył współpracę z Andrew Thomasem.
Mieszkał w Polsce pod Łodzią.
Życie prywatne.
Był dwukrotnie żonaty. W latach 1985-1995 jego żoną była Yvonne. Obecnie wokalista jest żonaty z Polką Sylwią.

</doc>
<doc id="1185731" url="https://pl.wikipedia.org/wiki?curid=1185731" title="Artillery">
Artillery

Artillery – duński zespół założony w 1982 roku w Taastrup na przedmieściach Kopenhagi
grający techniczny thrash metal. Zespół był jednym z pierwszym zespołów grających ten styl muzyki,
miał wpływ na jego powstanie. Ich styl jest podobny do tego reprezentowanego przez Slayera i
Megadeth z tego okresu. Zespół 2 razy rozpadał się – pierwszy raz w 1991 roku, aby zjednoczyć się w
1999 nagrać album B.A.C.K, ponownie rozpaść się po jego wydaniu i w roku 2007 ponownie się zjednoczyć,
wydając kompilacje Through the Years zawierające 4 albumy Duńczyków i wszystkie ich dema.

</doc>
<doc id="1185732" url="https://pl.wikipedia.org/wiki?curid=1185732" title="Myobatrachidae">
Myobatrachidae



</doc>
<doc id="1185733" url="https://pl.wikipedia.org/wiki?curid=1185733" title="Bernward z Hildesheim">
Bernward z Hildesheim

Bernward z Hildesheim (ur. ok. 960, zm. 20 listopada 1022 w Hildesheimie) – biskup Hildesheim od 993 r., święty katolicki.
Bernward pochodził z saskiego rycerstwa. Był zapewne synem hrabiego Dytryka z Sommerschenburga. Dzieciństwo spędził u dziadka ze strony matki, hrabiego Adalbera Saskiego.
Kształcił się w szkole katedralnej w Hildesheimie pod kierunkiem Thangmara. Od 987 r. przebywał na dworze Ottona II. Przygotowywał cesarskie dokumenty i był wychowawcą Ottona III.
15 stycznia 993 r. arcybiskup moguncki Willigis wyświęcił go na biskupa. W swojej działalności Bernward starał się o podniesienie znaczenia Hildesheim. W 1001 r. popadł w konflikt z opactwem w Gandersheim i w obronie swoich interesów udał się do papieża, do Rzymu, gdzie zapoznał się z dziełami sztuki. Zainspirowany nimi rozpoczął działalność fundacyjną w Hildesheimie. Ufundował kościół św. Michała (ukończony po śmierci Bernwarda) inspirowany wizją niebieskiego Jeruzalem i pomyślany jako miejsce spoczynku biskupa. Na jego zamówienie powstało bogate wyposażenie świątyni (w XIX wieku przeniesione do pobliskiej katedry brązowe Drzwi Bernwarda wzorowane na drewnianych drzwiach z kościoła św. Sabiny w Rzymie, brązowa Kolumna Chrystusa nawiązująca w swojej formie do cesarskich kolumn Rzymu, kielich i krzyż, które znajdują się dziś w skarbcu. Dzieła te odznaczają się wysokim poziomem artystycznym i wyszukanymi treściami ideowymi. Ponadto Bernward zlecił wznieść 12-wieżowe obwarowania wokół terenów katedry, które częściowo zachowały się do dziś. W dniu św. Michała 29 września 1022 r. poświęcił niedokończony kościół św. Michała. W dniu św. Marcina (11 listopada) wstąpił do tamtejszego opactwa benedyktynów. Zmarł 9 dni później i został pochowany w krypcie kościoła św. Michała. Papież Celestyn III ogłosił w 1192 r. Bernwarda świętym.

</doc>
<doc id="1185734" url="https://pl.wikipedia.org/wiki?curid=1185734" title="Wheel of Fortune">
Wheel of Fortune

Wheel of Fortune – pierwszy singel szwedzkiej grupy Ace of Base. Utwór zdecydowała się wydać niezależna wytwórnia Mega Records. Wiosną do sklepów muzycznych trafił na półki sklepów muzycznych, jednak nie odniósł większego sukcesu. W październiku 1992 po raz trzeci wznowiono edycję, która tym razem przyniosła popularność. Po wydaniu All That She Wants, kiedy Ace of Base byli już międzynarodową gwiazdą wytwórnia wydała singel także w innych krajach.
Listy przebojów.
Źródło.
Nowa wersja 2009.
W 2007 roku zespół przedstawił nową wersję utworu na koncertach z serii European Tour 2007/2009. To całkiem nowe brzmienie muzyki pop połączonej z elektro.
24 października ukaże się singiel z wersją przedstawianą na koncertach. Będzie promował on nowe wydanie – Greatest Hits.

</doc>
<doc id="1185735" url="https://pl.wikipedia.org/wiki?curid=1185735" title="3 Pułk Artylerii Motorowej">
3 Pułk Artylerii Motorowej

3 Pułk Artylerii Lekkiej Motorowej (3 palmot.) – oddział artylerii Polskich Sił Zbrojnych.
Formowanie i zmiany organizacyjne.
Od 11 czerwca do 20 września 1943 roku I dywizjon 1 Pułku Artylerii Lekkiej pod dowództwem ppłk. Karola Maresch był przydzielony do Brygady Wsparcia 1 Dywizji Pancernej na okres koncentracji letniej.
Na podstawie rozkazu Naczelnego Wodza L.dz. 1210/Tjn.Org.43 z 21 września 1943 roku i rozkazu dziennego Nr 63 dowódcy 2 Dywizji Grenadierów Pancernych (Kadrowej) z 18 listopada 1943 roku dotychczasowy 1 Pułk Artylerii Lekkiej został przemianowany na 3 Pułk Artylerii Motorowej (Kadrowy).
W maju 1944 roku, w wyniku dalszej redukcji 2 Dywizji Grenadierów Pancernych (Kadrowej), oddział przeformowany został w pułk artylerii o składzie mieszanym:
W lutym 1945 roku na bazie pułku rozpoczęto organizację artylerii 4 Dywizji Piechoty, w składzie:
Organizacja pułku w 1945 roku.
Każdy dywizjon składał się z dwóch baterii po cztery 87,6 mm armatohaubice.

</doc>
