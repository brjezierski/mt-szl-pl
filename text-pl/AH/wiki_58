<doc id="1185736" url="https://pl.wikipedia.org/wiki?curid=1185736" title="Polityka cen transferowych">
Polityka cen transferowych

Polityka cen transferowych – metoda optymalizacji podatkowej drogą obchodzenia podatków wykorzystująca różnice w opodatkowaniu w różnych krajach. Ceny transferowe są to ceny stosowane przy przepływie towarów i usług w ramach grupy finansowej. Dla przykładu, jeśli przedsiębiorstwo macierzyste sprzedaje półfabrykat (lub prawo do korzystania z patentu) zagranicznej jednostce zależnej mieszczącej się w kraju, gdzie podatki są niższe, to ustali niższą cenę na transfer, aby obniżyć swoje zyski (opodatkowane według wyższej stopy), a zwiększyć zyski spółki-córki (opodatkowane według niższej stopy za granicą), minimalizując w ten sposób swoje zobowiązania podatkowe.
Ceny transferowe są porozumieniem między administracją podatkową a przedsiębiorstwem lub grupą przedsiębiorstw powiązanych. Stroną takiego porozumienia jest zawsze minister finansów.
W ordynacji podatkowej poświęcono im nowy dział IIa „Porozumienia w sprawach ustalenia cen transakcyjnych”. Przepisy obowiązują od 1 stycznia 2006 roku. Od tego samego dnia obowiązują związane z tą innowacją, dostosowawcze zmiany w następujących ustawach: z 1991 r. o podatku dochodowym od osób fizycznych; z 1992 r. o podatku dochodowym od osób prawnych; z 1998 r. o ryczałtowanym podatku dochodowym od niektórych przychodów osiąganych przez osoby fizyczne; z 2004 r. o podatku od towarów i usług; z 2004 r. o swobodzie działalności gospodarczej (zastąpiona 30 kwietnia 2018 r. ustawą z dnia 6 marca 2018 r. - Prawo przedsiębiorców).
Porozumienie o prawidłowości wyboru metody są w istocie szczególnym rodzajem płatnych wiążących interpretacji podatkowych. Chodzi oto, że ustalenie m.in. cen niższych/wyższych od rynkowych może być uznane za służące przerzucaniu dochodu/kosztów na powiązaną spółkę w celu uniknięcia płacenia podatku. Taka praktyka jest zagrożona sankcją podatkową w postaci ustalenia w drodze oszacowania dochodu/kosztów takiego, jakiego należałoby oczekiwać, gdyby powiązania nie istniały.
Uzyskanie oficjalnej akceptacji metody ustalania ceny między spółkami powiązanymi uchroni je od tego niebezpieczeństwa. Taka pewność jest szczególnie ważna dla przedsiębiorstw międzynarodowych, które zamierzają inwestować w Polsce lub przedsiębiorstw polskich zamierzających optymalizować obciążenie podatkowe za pomocą jednostek off shore.
Zaakceptowanie przez organ podatkowy przedstawionego sposobu ustalania cen transakcyjnych między przedsiębiorstwami powiązanymi będzie wymagało pogłębionej analizy prawnej i ekonomicznej, a co za tym idzie – wiedzy i czasu. Dlatego inaczej niż wiążące interpretacje prawa podatkowego w sprawach indywidualnych, wydawane na podstawie art. 14 ordynacji podatkowej, zainteresowanych takim porozumieniem obciążą dość wysokie opłaty, zależne od rodzaju porozumienia. Dłuższe są też terminy na wydanie decyzji w sprawie porozumień.
Podstawowe możliwości podmiotów biorących udziału w polityce cen transferowych: podmioty krajowe, zagraniczne i powiązane.
To, czy dany podmiot jest krajowy czy zagraniczny, ustalane jest wedle ustaw o podatkach dochodowych – od osób fizycznych i od osób prawnych. Tak więc podmiotami krajowymi są te osoby prawne, których siedziba lub zarząd znajduje się na terytorium Rzeczypospolitej Polskiej, i osoby fizyczne, które tu mają miejsce zamieszkania. Zagraniczne zaś to te, które odpowiednio miejsce zamieszkania lub siedzibę (zarząd) mają za granicą.
Także to, czy dane przedsiębiorstwa można uznać za powiązane, rozstrzygają odpowiednio ustawy o podatku dochodowym od osób prawnych i o podatku dochodowym od osób fizycznych. Chodzi o przepisy dotyczące tzw. cen transferowych, czyli zapobiegające unikaniu opodatkowania lub zmniejszaniu podatku przez podmioty powiązane w wyniku ustalania warunków transakcyjnych, jakich nie ustaliłyby podmioty niezależne.
Według tych przepisów przedsiębiorstwa są powiązane, jeśli jedno bierze udział bezpośrednio lub pośrednio w zarządzaniu przedsiębiorstwem drugiego i w jego kontroli lub posiada w nim udział. Powiązania występują również wówczas, gdy te same osoby fizyczne albo prawne równocześnie bezpośrednio lub pośrednio uczestniczą w zarządzaniu przedsiębiorstwami zagranicznymi lub krajowymi albo posiadają udział w ich kapitale. Posiadanie udziału w kapitale oznacza sytuację, w której dany podmiot ma – bezpośrednio lub pośrednio – udział w kapitale drugiego nie mniejszy niż 5%.
Porozumienie w sprawie polityki cen transferowych może być: jednostronne, dwustronne i wielostronne
Przedmiotem porozumienia jest prawidłowość wyboru i stosowania metody ustalania cen transakcyjnych między przedsiębiorstwami powiązanymi. W nowych przepisach wyróżnia się porozumienia jednostronne, dwustronne i wielostronne.
Porozumienia jednostronne dotyczą trzech sytuacji:
Porozumienie jest dwustronne, jeśli jest zawierane na wniosek przedsiębiorstwa krajowego po uzyskaniu na jego zawarcie zgody władzy podatkowej właściwej dla zagranicznego przedsiębiorstwa z nim powiązanego.
Porozumienie jest wielostronne, jeśli dotyczy przedsiębiorstw zagranicznych z więcej niż jednego państwa, a jego zawarcie wymaga zgody władz podatkowych właściwych dla tych przedsiębiorstw. O taką zgodę będzie występował minister finansów. W razie odmowy zgody albo uzasadnionego prawdopodobieństwa jej niewyrażenia musi poinformować o tym wnioskodawcę. Ten zaś może w ciągu 30 dni wniosek wycofać (za zwrotem połowy opłaty) albo odpowiednio go zmodyfikować. Wnioskodawca może też zaakceptować porozumienie z wyłączeniem zagranicznych przedsiębiorstw powiązanych, których dotyczy brak zgody ich władzy podatkowej.
Porozumienie może dotyczyć transakcji przyszłych, a także tych, które zaczęto realizować przed złożeniem wniosku o zawarcie porozumienia. Przedsiębiorstwo występujące z takim wnioskiem musi przedstawić propozycję stosowania metody ustalania ceny transakcyjnej, a także dostarczyć licznych informacji potrzebnych do jej oceny i wyrazić zgodę na udzielanie niezbędnych wyjaśnień. Wniosek ma zawierać m.in. wskazanie zasad kalkulacji ceny, prognoz finansowych, na których opiera się kalkulacja tej ceny, dane dotyczące sytuacji gospodarczej w branży oraz operacji gospodarczych między przedsiębiorstwami niepowiązanymi, informacje o strukturze organizacyjnej i kapitałowej przedsiębiorstwa będącego wnioskodawcą i przedsiębiorstw z nim powiązanych oraz opis stosowanych przez podmioty powiązane zasad rachunkowości finansowej. Wnioskodawca proponuje też czas obowiązywania porozumienia i przedstawia wykaz podmiotów powiązanych, które mają dokonywać transakcji.
Przygotowanie takiej dokumentacji wymaga sporo wysiłku i trzeba liczyć się z dużymi kosztami. Dlatego przepisy dają zainteresowanemu porozumieniem prawo zwrócenia się do ministra finansów o wyjaśnienie wszelkich wątpliwości, a zwłaszcza celowości zawarcia porozumienia, zakresu informacji, przypuszczalnego terminu zawarcia porozumienia i okresu jego trwania.
Minister może zażądać od wnioskodawcy dokumentów i wyjaśnień niezbędnych do podjęcia decyzji. Nowe przepisy dopuszczają możliwość organizowania przez ministra spotkań uzgodnieniowych w celu wyjaśnienia wątpliwości. Z takiego spotkania będzie się sporządzało protokół. Dodatkowo jego przebieg może być zapisany na aparaturze rejestrującej obraz i dźwięk lub na nośnikach elektronicznych.
Do czasu wydania decyzji w sprawie porozumienia przedsiębiorca może zmieniać propozycje dotyczące wyboru i metody ustalania ceny transakcyjnej. Jeśli jego propozycje minister uzna za nie do przyjęcia, powinien zaproponować inną metodę. Wnioskodawca będzie miał na ustosunkowanie się do niej 30 dni.
Procedurę kończy wydanie decyzji w sprawie porozumienia. Będzie ona doręczana także podmiotom powiązanym z wnioskodawcą, naczelnikom urzędów skarbowych i dyrektorom urzędów kontroli skarbowej właściwym dla nich, a w wypadku porozumień wielostronnych i jednostronnych – także odpowiednim zagranicznym władzom podatkowym. Zaakceptowana w niej metoda ustalania ceny transakcyjnej będzie wiązać zarówno wnioskodawcę i przedsiębiorstwa z nim powiązane, jak i całą administrację skarbową.
Forma decyzji oznacza, że wnioskodawca może się od niej odwołać. W sprawach nieunormowanych odrębnie, np. doręczeń, odwołań, dowodów, udostępniania akt w odniesieniu do porozumień cenowych, będzie się stosowało przepisy działu IV ordynacji „Postępowanie podatkowe”.
Nowe przepisy dają ministerstwu sporo czasu na wydanie decyzji. Przy porozumieniu jednostronnym ma ją podjąć nie później niż w ciągu 6 miesięcy, dwustronnym – nie później niż w ciągu roku, a wielostronnym – 18 miesięcy od wpłynięcia wniosku (w wypadku porozumień dwustronnych i wielostronnych minister musi uzgodnić interpretację z władzą czy władzami podatkowymi państw obcych).
Porozumienia mają obowiązywać nie dłużej niż 3 lata, ale z możliwością przedłużenia go na kolejne 3 lata. W razie zmiany sytuacji gospodarczej, powodującej nieadekwatność (ale tylko rażącą) wyboru i stosowania przyjętej metody ustalania ceny transakcyjnej, decyzja w sprawie porozumienia może być zmieniona z urzędu, czyli z inicjatywy ministra finansów, albo na wniosek strony. Jeśli wnioskodawca chce zmiany metody, minister będzie miał na podjęcie decyzji 2 miesiące, a w razie żądania uchylenia porozumienia – miesiąc.
Podatkowa pewność, jaką daje porozumienie, kosztuje w wypadku porozumienia jednostronnego dotyczącego wyłącznie podmiotów krajowych nie mniej niż 5 tys. zł i nie więcej niż 50 tys. zł, a jednostronnego dotyczącego podmiotu zagranicznego – nie mniej niż 20 tys. zł i nie więcej niż 100 tys. złotych. Od wniosku o zawarcie porozumienia dwustronnego albo wielostronnego minister może wyznaczyć opłatę mieszczącą się w przedziale 50 tys. – 200 tys. zł. W razie stwierdzenia, że wartość transakcji będącej przedmiotem porozumienia została we wniosku zaniżona, minister może ustalić we wskazanych granicach opłatę uzupełniającą. Opłata musi zostać wniesiona w terminie 7 dni od dnia złożenia wniosku.
Wnioskodawcę obciążają koszty postępowania związanego z zawarciem porozumienia: wynagrodzeń należnych biegłymi tłumaczom, a więc koszty ekspertyz, podróży i inne należności przysługujące biegłym, tłumaczom i świadkom. Jest to odstępstwo od zasady, że koszty postępowania przed organami podatkowymi ponosi (z nielicznymi odstępstwami) skarb państwa, a gdy chodzi o tzw. podatki samorządowe – gmina.
Informacje uzyskane w toku postępowania dotyczącego zawarcia porozumień cenowych są objęte szczególną ochroną tajemnicy skarbowej, ale szeroko dostępne. Podczas tego postępowania dostęp do informacji przekazanych przez przedsiębiorców na jego potrzeby będzie miał pracownik ministerstwa załatwiający tę sprawę, jego bezpośredni przełożony oraz minister finansów (nowy art. 295a).
Akta tych spraw są chronione w szczególny sposób, tak jak akta spraw zawierające informacje objęte tajemnicą bankową. Są one udostępniane naczelnikom urzędów skarbowych oraz co najmniej urzędnikom organów kontroli skarbowej, którzy mogą uzyskać dostęp do akt zawierających informacje z banków (wskazane w art. 182 ordynacji) w związku z postępowaniem podatkowym, postępowaniem kontrolnym oraz postępowaniem w sprawach przestępstw i wykroczeń skarbowych.
Przekroczenie łącznej kwoty wymagalnych w danym roku podatkowym świadczeń powoduje obowiązek sporządzenia dodatkowej dokumentacji podatkowej.
Dotyczy to nie tylko podmiotów powiązanych, ale również kontrahentów dokonujących płatności podmiotom posiadającym miejsce zamieszkania albo siedzibę w kraju stosującym szkodliwa polityka podatkowa.
 Podmioty powiązane Zapłata do kraju stosującego 
 szkodliwą politykę podatkową
 za usługi,sprzedaż,udostępnienie 
 wartości niematerialnych i prawnych Pozwolenie
 30'000 € (dla pozostałych kwota 50'000 €) 20'000 €
Limit obejmuje kwoty wymagalne wynikające z jednej transakcji/umowy w danym roku podatkowym (np. przy sprzedaży będzie to zazwyczaj jedna płatność w całości, a przy najmie 12 czynszów za dany rok wynikających z jednej umowy).
Podatnik ma obowiązek sporządzenia odpowiedniej dokumentacji dla takich transakcji. Termin jest dowolny, jednak podatnik ma obowiązek przedstawienia takiej dokumentacji w terminie 7 dni od dnia doręczenia żądania przedstawienia takiej dokumentacji organowi podatkowemu.
Dokumentacja taka powinna zawierać:
Dokumentacja może zawierać również inne dokumenty, zestawienia ofert itp., które to dokumenty wykażą rynkowy charakter warunków ustalonych przez strony.

</doc>
<doc id="1185740" url="https://pl.wikipedia.org/wiki?curid=1185740" title="OU812 Tour">
OU812 Tour

OU812 Tour – dziesiąta trasa koncertowa zespołu Van Halen, promująca album "OU812". Trasa oficjalnie rozpoczęła się 30 września 1988 i objęła 35 koncertów. Van Halen koncertował ramach Monsters of Rock.
Muzycy.
Członkowie zespołu: Sammy Hagar, Eddie Van Halen, Alex Van Halen, Michael Anthony.

</doc>
<doc id="1185742" url="https://pl.wikipedia.org/wiki?curid=1185742" title="Dakota Blue Richards">
Dakota Blue Richards

Dakota Blue Richards (ur. 11 kwietnia 1994 w Londynie) – brytyjska aktorka.
Biografia.
Richards urodziła się w Londynie. Mieszkała z rodziną w Sussex i w Brighton. Jest jedynaczką. W czerwcu 2006 roku, w wieku 12 lat, została wybrana z ponad 10 000 kandydatek do roli Lyry Belacqua w ekranizacji pierwszego tomu cyklu powieściowego fantasy "Mroczne materie", autorstwa Philipa Pullmana, pod tytułem "Złoty Kompas".
Jej kolejnym filmem jest adaptacja książki "Tajemnica Rajskiego Wzgórza" autorstwa Elizabeth Goudge. W filmie pod tym samym tytułem Richards gra rolę Marii, sieroty, która przeprowadza się do tajemniczej posiadłości wuja. Dziewczynka wkracza w świat tajemniczych istot i magii oraz odkrywa, że jest jedyną osobą, która może odwrócić skutki starożytnej klątwy.
Zagrała również rolę Cass w filmie krótkometrażowym "Five Miles Out", a także April w filmie "Dziecko ze śmietnika".
W latach 2011 - 2012 grała w serialu "Kumple" ("Skins") jako Franky Fitzgerald,

</doc>
<doc id="1185744" url="https://pl.wikipedia.org/wiki?curid=1185744" title="Gerszon Sirota">
Gerszon Sirota

Gerszon Sirota (Гершон-Ицхок Сирота; ur. 1874 w Hajsyne, zm. 1943 w Warszawie) – światowej sławy chazan, wykonawca żydowskiej muzyki wokalnej, tenor dramatyczny, w latach 1908−1927 nadkantor Wielkiej Synagogi w Warszawie. 
Życiorys.
Wychował się w ortodoksyjnej rodzinie żydowskiej w Odessie. W 1896 roku zaczął śpiewać w Starej Synagodze w Wilnie. Sławę przyniosły mu liczne koncerty muzyki żydowskiej, szczególnie ten zorganizowany w 1903 roku przez wileńską gminę żydowską na część przebywającego z wizytą w mieście Theodora Herzla. W 1908 roku został głównym kantorem Wielkiej Synagogi w Warszawie.
W 1912 roku odbył tournée po Stanach Zjednoczonych. Występował również na deskach oper wielu europejskich miast z repertuarem religijnym, a także świeckim. W 1927 roku zrezygnował z funkcji kantora Wielkiej Synagogi i zajął się koncertowaniem poza granicami Polski. Nazywany „żydowskim Carusem”, był tenorem dramatycznym, a równocześnie znakomicie opanował technikę koloraturowego śpiewu. Jego głos utrwalono na wielu płytach gramofonowych (dziś nagrania dostępne są także w internecie).
W 1939 roku powrócił do Warszawy, gdzie zastała go II wojna światowa. Od 1940 roku przebywał w getcie warszawskim, gdzie od 1941 roku w Wielkiej Synagodze dawał liczne koncerty muzyki religijnej. 
Zginął spalony wraz z rodziną w bunkrze przy ulicy Wołyńskiej 6 podczas powstania w getcie. Jego żona zmarła naturalną śmiercią miesiąc wcześniej.
Inne.
Wykonał partie wokalne (pieśni religijne) w przedwojennym filmie Dybuk w reżyserii Michała Waszyńskiego.

</doc>
<doc id="1185746" url="https://pl.wikipedia.org/wiki?curid=1185746" title="Jaś Fasola (serial animowany)">
Jaś Fasola (serial animowany)

Jaś Fasola – serial animowany opowiadający o nowych perypetiach Jasia Fasoli.
Jaś Fasola w Polsce.
W Polsce animowanego Jasia Fasolę można było oglądać na kanale TVP1 pod tytułem "Pan Fasola" w wersji z lektorem (był nim Maciej Gudowski). Serial nie miał stałej pory emisji. Przez wiele lat można go było na antenie stacji BBC Entertainment o stałej porze (od poniedziałku do piątku o 9:00) z lektorem. Jest też dostępny na DVD – w Polsce zostały wydane dwie płyty (z siedmiu). Od 1 czerwca 2015 serial jest emitowany na kanale Boomerang/Cartoonito zarówno w oryginalnej emisji, jak również później z dubbingiem.
Wersja polska.
Wersja polska: SDI Media Polska
Reżyseria: 
Dialogi: 
Dźwięk: Jagoda Bogusz, Łukasz Fober, Krzysztof Jaworski, Adam Łonicki, Sergio Pinilla, Mikołaj Urbański
Koordynacja produkcji: Ewa Krawczyk
Udział wzięli:
oraz:
i inni
Lektor:
Gra.
W 2007 roku miała miejsce premiera gry Mr. Bean na platformy PlayStation 2 i Nintendo DS. Mr. Bean jest to prosta w obsłudze gra zręcznościowa stworzona dla najmłodszych graczy. W trakcie zabawy gracz wciela się w postać Jasia Fasoli. W trakcie gry tytułowy bohater wyrusza na poszukiwania zaginionego misia o imieniu Teddy. W celu jego odnalezienia gracz musi zbadać kilkanaście różnych plansz. Gracz rozwiązuje też proste zagadki mające na celu odblokowanie dalszej drogi.

</doc>
<doc id="1185749" url="https://pl.wikipedia.org/wiki?curid=1185749" title="Żołądkoród południowoqueenslandzki">
Żołądkoród południowoqueenslandzki

Żołądkoród południowoqueenslandzki, żaba gęborodna ("Rheobatrachus silus") – gatunek wymarłego płaza bezogonowego z rodziny żółwinkowatych. Występował w południowo-wschodnim Queenslandzie w Australii. Prawdopodobnie wyginął w latach 80. XX wieku, ponieważ od tego czasu, mimo poszukiwań, nie został stwierdzony.
Na podstawie badań biochemicznych nie udało się ustalić szczegółowego drzewa ewolucyjnego żaby, prócz potwierdzenia tezy o bliskim spokrewnieniu z gatunkiem "Rheobatrachus vitellinus".
Rozród.
Samice połykały zapłodnione jaja, które rozwijają się aż do przeobrażenia w żołądku. Rozwój młodych odbywa się w rejonie dna żołądka oraz bliższej części jego trzonu, sam żołądek natomiast wydłuża się na czas „ciąży”. Wydłużeniu towarzyszą uczynienie cieńszą mięśniówki żołądka, włącznie z możliwym przerwaniem tejże, bez naruszenia podstawy z tkanki łącznej. W tym czasie żołądek nie produkował enzymów trawiennych – ich sekrecja jest hamowana przez prostaglandynę PGE2 produkowaną przez ciała rozwijających się młodych. Po przeobrażeniu młode osobniki wydostawały się przez jamę gębową. Pełny powrót żołądka do czynności trawiennych i sekrecyjnych, a także kształtu ogólnej cytoarchitektoniki narządu, dokonuje się w przeciągu 8 dni od wydostania się młodych.
Samo wydostawanie się młodych także przebiega inaczej, niż u innych gatunków – w pozostałych przypadkach, przełyk matki wykonując ruchy propulsywne, prowokuje wymioty, w wyniku których młode wydostają się z ciała matki. W przypadku jednak "R. silus" to młode inicjują swoje się wydostawanie, a organizm matki pozostaje relatywnie bierny.

</doc>
<doc id="1185750" url="https://pl.wikipedia.org/wiki?curid=1185750" title="Siennica (dopływ Nurca koło Gródka)">
Siennica (dopływ Nurca koło Gródka)

Siennica – struga, lewostronny dopływ Nurca o długości 18,38 km. Płynie przez Wysoczyznę Drohicką, w województwie podlaskim.
Struga wypływa z okolicy wsi Szmurły, spod przysiółka Sienniki, na wysokości około 146,5 m n.p.m., a do Nurca uchodzi na wysokości 113,5 m n.p.m. na północny wschód od Ciechanowca.
Miejscowości nad Siennicą: Radziszewo-Sieńczuch, Łempice, Koce-Piskuły.

</doc>
<doc id="1185756" url="https://pl.wikipedia.org/wiki?curid=1185756" title="4 Pułk Artylerii Przeciwpancernej (PSZ)">
4 Pułk Artylerii Przeciwpancernej (PSZ)

4 Pułk Artylerii Przeciwpancernej (4 pappanc) – oddział artylerii przeciwpancernej Polskich Sił Zbrojnych na Zachodzie.
Formowanie i zmiany organizacyjne.
Na podstawie rozkazu Naczelnego Wodza L.dz. 1210/Tjn.Org.43 z 21 września 1943 roku i rozkazu dziennego Nr 63 dowódcy 2 Dywizji Grenadierów Pancernych (Kadrowej) z 18 listopada 1943 roku dotychczasowa 1 Kompania Przeciwpancerna została przemianowana na I Dyon 2 Pułku Przeciwpancernego (Kadrowego). Na stanowisko dowódcy dywizjonu został wyznaczony kpt. art. Adam Heybowicz.
W maju 1944 roku, w wyniku dalszej redukcji 2 Dywizji Grenadierów Pancernych (Kadrowej), I/2 ppanc został włączony w skład 3 Pułku Artylerii Motorowej. 
W lutym 1945 roku na bazie I/2 pappanc. przystąpiono do formowania 4 Pułku Artylerii Przeciwpancernej będącego organiczną jednostką artylerii 4 Dywizji Piechoty. Oddział miał osiągnąć gotowość bojową do 1 czerwca 1945. W walkach na froncie nie wziął udziału.
Większość żołnierzy stanowili Polacy przymusowo wcieleni do Wehrmachtu i organizacji Todta oraz przymusowi robotnicy.
10 marca 1947 roku płk Eugeniusz Luśniak rozkazał, z oddziałów artylerii dywizyjnej 4 DP, zorganizować Jednostkę Nr 4 PKPR (ang. "Unit Nr 4 P.R.C."). Do pułku wcieleni zostali żołnierze 4 Pułku Artylerii Przeciwlotniczej Lekkiej. 
Organizacja i obsada personalna pułku.
Każdy dywizjon składał się z trzech baterii po cztery 4 działony.
W każdym z czterech dywizjonów dwie baterie uzbrojone były w 57 mm armaty przeciwpancerne natomiast trzecia bateria w 76,2 mm armaty przeciwpancerne.

</doc>
<doc id="1185758" url="https://pl.wikipedia.org/wiki?curid=1185758" title="Powiat płoskirowski">
Powiat płoskirowski

Powiat lub Ujezd płoskirowski lub proskurowski dawny powiat guberni podolskiej Imperium Rosyjskiego, obecnie na terenie obwodu chmielnickiego na Ukrainie, ze stolicą w Płoskirowie, czyli dzisiejszym Chmielnickim
Gminy miały siedziby w:

</doc>
<doc id="1185760" url="https://pl.wikipedia.org/wiki?curid=1185760" title="You Don’t Come Close">
You Don’t Come Close

You Don’t Come Close – album koncertowy zespołu Ramones, który odbył się 13 września 1978 w Bremie (Niemcy), wydany 15 maja 2001 przez wytwórnię Dynamic Italy.

</doc>
<doc id="1185762" url="https://pl.wikipedia.org/wiki?curid=1185762" title="Caterpillar 797B">
Caterpillar 797B

Caterpillar 797B jest wozidłem wyprodukowanym przez firmę Caterpillar przystosowanym do pracy w kopalniach odkrywkowych, gdzie transportuje urobek.
Dopuszczalna masa całkowita pojazdu może dochodzić nawet do 624 ton, ładowność 345 ton, a jego prędkość w czasie transportu przekracza 50 km/h (maksymalna 67 km/h). Zaopatrzony jest w zbiornik paliwa o pojemności 6814 litrów. Koszt tej maszyny kształtuje się w granicach od 4,7 do 5,6 milionów dolarów. Pojazd jest tak duży, że nie może być transportowany drogami. Na miejsce przeznaczenia przenosi się go w częściach i dopiero na miejscu składa.

</doc>
<doc id="1185763" url="https://pl.wikipedia.org/wiki?curid=1185763" title="Powiat połocki">
Powiat połocki

Powiat połocki lub ujezd połocki – dawny powiat guberni witebskiej znajdujący się w rejonie połockim.
Informacje.
Powiat połocki o powierzchni 8778 mil kwadratowych leżał w zachodniej części guberni witebskiej. Graniczył z powiatami: siebieskim, newelskim, horodeckim, witebskim, lepelskim i drysieńskim. Pod względem administracyjnym powiat dzielił się na 3 okręgi policyjne, tzw. stany. Włościanie skarbowi tworzyli 8 okręgów wiejskich, inni zaś włościanie powiatu podzieleni byli na 26 gmin i 147 okręgów wiejskich (starostw). W 1873 ludność powiatu poza Połockiem wynosiła 63062 osoby, z czego status szlachecki posiadało 1701 osób (głównie Polaków), a mieszczański 5526; resztę stanowiła ludność wiejska, głównie Białorusini. Pod względem religijnym w powiecie dominowało prawosławie (50315 osób), poza tym mieszkało tu 7823 katolików, 3063 starowierców, 1001 żydów (oprócz zamieszkałych w Połocku) i 60 protestantów. Cerkiew prawosławna dysponowała w powiecie dwoma klasztorami pounickimi i 55 cerkwiami, poprzerabianymi w większości w 1840 roku z cerkwi unickich i kościołów katolickich. Oprócz tego w powiecie funkcjonowały 2 kościoły i 26 kaplic katolickich oraz 5 bożnic żydowskich. Trzy parafie katolickie: w Połocku z 5028 wiernymi, 1 kościołem, 7 kaplicami (na cmentarzu, w gimnazjum wojennym oraz we wsiach Arciejkowicze, Zalesie, Sosniany i Zuków) i 1 oratorium w Koźmianach; parafia w Rukszonicach z 643 wiernymi i parafia w Horbaczewie, z 2782 wiernymi, 1 kościołem i 3 kaplicami (Dymitrów: Most, Łaszkowo i Kazimierzów), tworzyły dekanat połocki, wchodzący w skład archidiecezji mohylewskiej. 
Krajobraz dawnego powiatu ma urozmaicony charakter, obfitujący w pagórki (najwyższe wzniesienie: wzgórze Pustyńka na lewym brzegu Dźwiny, przy dawnym trakcie z Połocka do Lepla), których grzbietami przebiegają działy wodne dopływów Dźwiny (głównej rzeki powiatu). Najważniejszymi dopływami Dźwiny są Obol, Sosnica, Połota (z dopływami: Stradonią Skobranką, Trosnicą i Ozerwiatką) i Dryssa (prawe) oraz Uszacz (lewy), z których tylko Połota, Obol i Uszacz są rzekami spławnymi. Liczne jeziora rozrzucone są po całej powierzchni powiatu, w szczególności w jego wschodniej części; do najważniejszych należą jez. Nieszczerdo, jez. Dryssa i jez. Ozerwito. Również we wschodniej części powiatu znajdują się największe obszary bagienne. Lasy zajmowały 55% powierzchni powiatu.
Gleby przeważnie piaszczysto-gliniaste, z rzadka ilaste i gliniaste. 
Obszar powiatu był słabo rozwinięty gospodarczo. Większość ludności znajdowała zatrudnienie w rolnictwie, stojącym na niskim stopniu rozwoju technologicznego. Uprawiano głównie żyto, jęczmień, owies, groch, ziemniaki, a także konopie i len, w mniejszym zakresie i na własne potrzeby pszenicę. Sadownictwo, hodowla i pszczelarstwo nie miały większego znaczenia gospodarczego, pomimo korzystnych warunków przyrodniczych do rozwoju hodowli (liczne łąki). Rozpowszechnione było rybołówstwo, miało ono jednak pod względem gospodarczym drugorzędne znaczenie. W całym powiecie poza Połockiem znajdowało się ogółem 30 fabryk, w tym 11 garbarni, 10 gorzelni, 5 browarów, 2 cegielnie i 2 garncarnie produkujące na rynek lokalny. Niewielkie znaczenie miał również handel, skoncentrowany niemal wyłącznie w ręku żydów. Ważnym źródłem dochodów pozostawała eksploatacja lasów. Jarmarki odbywały się tylko w Sierocinie, 5 razy w roku, a obroty na nich nie przekraczały 1300 rubli w srebrze. Z terenu powiatu wysyłało się do Rygi len, siemię lniane oraz spławiano drewno. 
Prawym brzegu Dźwiny przez całą długość powiatu przebiega linia kolejowa Witebsk-Dyneburg. 
Marszałkami szlachty pow. połockiego byli: 

</doc>
<doc id="1185765" url="https://pl.wikipedia.org/wiki?curid=1185765" title="Powiat poniewieski">
Powiat poniewieski

Powiat lub Ujezd poniewieski – dawny powiat, położony pośrodku guberni kowieńskiej, utworzony po rozbiorach Polski na miejsce powiatu upickiego województwa trockiego I Rzeczypospolitej. Częściowo odpowiada mu dzisiejsza Poniewież (rejon miejski) na Litwie.

</doc>
<doc id="1185767" url="https://pl.wikipedia.org/wiki?curid=1185767" title="Powiat prużański">
Powiat prużański

Powiat prużański – jednostka administracyjna z centrum w Prużanie, istniejąca w XIX i 1. połowie XX wieku, wchodząca w skład szeregu organizmów państwowych. Do I wojny światowej w guberni grodzieńskiej Imperium Rosyjskiego (zob. powiat prużański (1795-1915)). W latach 1919–1920 pod polską administracją, w okręgu brzeskim Zarządu Cywilnego Ziem Wschodnich. W latach 1921–1939 (1945) w województwie poleskim II Rzeczypospolitej. W skład powiatu wchodziło 17 gmin wiejskich i 3 miasteczka. W dużym stopniu odpowiada mu terytorialnie dzisiejszy rejon prużański na Białorusi.
12 grudnia 1920 r. pod Zarządem Terenów Przyfrontowych i Etapowych z powiatu wyłączono gminy: Białowieża, Masiewo i Suchopol do nowo utworzonego powiatu białowieskiego.
Demografia.
Według spisu ludności w grudniu 1919 roku powiat prużański okręgu brzeskiego ZCZW zamieszkiwały 67 343 osoby. Na jego terytorium znajdowały się 522 miejscowości, z których 3 miały 1–5 tys. mieszkańców i 1 miała powyżej 5 tys. mieszkańców. Była nią Prużana z 6173 mieszkańcami.
Według drugiego powszechnego spisu ludności z 1931 roku powiat liczył 108 583 mieszkańców, 16 311 było rzymskokatolickiego wyznania, 81 975 – prawosławnego wyznania, 17 – augsburskiego, 13 – reformowanego, 60 osób podało wyznanie ewangelickie bez bliższego określenia, 660 – inne chrześcijańskie, 9 463 – mojżeszowe, 16 – inne niechrześcijańskie, 15 osób nie podało przynależności konfesyjnej.
Oświata.
W powiecie prużańskim okręgu brzeskiego ZCZW w roku szkolnym 1919/1920 działało 37 szkół powszechnych. Ogółem uczyło się w nich 2509 dzieci i pracowało 63 nauczycieli.

</doc>
<doc id="1185770" url="https://pl.wikipedia.org/wiki?curid=1185770" title="Powiat radomyski">
Powiat radomyski

Powiat radomyski dawny powiat guberni kijowskiej. Siedzibą był Radomyśl dziś w granicach państwa ukraińskiego.
Notka z r. 1888.
Radomyski powiat utworzony w 1797 r., zajmuje północna, część gub. kijowskiej i graniczy: od północy z pow. rzeczyckim gub. mińskiej, od wschodu przedzielony Dnieprem od pow. osterskiego gub. czernihowskiej, od południa z pow. kijowskim i skwirskim, od zachodu z pow. gub. wołyńskiej: żytomierskim i owruckim i podług danych z 1881 r. ma 8429'2 w. kw. przestrzeni. Podług Stołpiańskiego radomyski powiat ma rozległości 7377 w. kw., czyli 767,265 dziesięcin, w tej liczbie: 279,519 dz. ziemi ornej, 85,189 łąk, 331,333 lasów i zagajników, 3.250 wygonów, 13,510 piasków, przeszło 30,000 błot i bagnisk, 21,500 pod wodami i zabudowaniami.
Powierzchnia powiatu w ogóle niska, błotnista, pokryta lasami, piaskami i błotami, nosi wyraźny charakter Polesia; tylko w południowej części powiatu znajdują się wzniesienia. Jezior znajduje się bardzo wiele, lecz wszystkie one są, nierozległe. Z błot ważniejsze: Botima przy miasteczku Hornostajpole, Zdwiż przy wsi Wołkowo, Kazimirowskie przy wsi Warowicze, Hlebowskie przy mczku Chabne; Błota te są, nieprzebyte, grzązkie i pokryte oczeretem. Oprócz tego w powiecie znajduje się mnóstwo błot wysychających podczas suchych lat. Obszar powiatu zroszony jest głównie rz. Teterowem (dopł. Dniepru), z licznymi dopływami i rz. U żą, dopływem Prypeci. Gleba przeważnią piaszczysta, w nizinach torfiasta, przechodzi w czarnoziem. W miejscach błotnistych znajdują się znaczne pokłady rudy żelaznej. Zaludnienie bardzo słabe, wynosi zaledwie 165,796 mieszkańców (w 1881 r.), t. j. 19'6 na 1 w. kw. (w całej gub. kijowskiej średnie zaludnienie na 1 w. kw. wynosi 51 dusz). W 1865 r. było w powiecie 152,343 mk. (74,776 męż. i 77,567 kob.). Podług wyznań było 124,929 prawosł., 2686 rozkolników, 7587 katol., 497 protest., 21,930 żydów i 3 mahometan. W 1879 r. (podług kalendarza Hm’landa) było w powiecie 23,187 żyd. (11,319 męż. i 11,863 kob). Podług narodowości: 76,313 Małorusów, 32,252 Litwinów, 9100 Polaków. Podług stanów było: 2065 szlachty dziedziczncj, 405 szlachty osobistej, 5930 szlachty drobnej, 1024 duchownych prawosł., 17 katol., 72 żydow., 29,008 mieszczan (...)”

</doc>
<doc id="1185774" url="https://pl.wikipedia.org/wiki?curid=1185774" title="Jossele Rosenblatt">
Jossele Rosenblatt

Josef "Jossele" Rosenblatt (ur. 9 maja 1882 w Białej Cerkwi, zm. 19 czerwca 1933 w Jerozolimie) – chazan i kompozytor pochodzący z terenu Ukrainy, przez większość życia związany ze Stanami Zjednoczonymi i Palestyną.

</doc>
<doc id="1185781" url="https://pl.wikipedia.org/wiki?curid=1185781" title="Ostatni pocałunek">
Ostatni pocałunek

L'ultimo bacio (międzynarodowy angielski tytuł: The Last Kiss; tytuł amerykański: One Last Kiss) – włoski film komediowo-dramatyczny z 2000 roku. Jego reżyserem, a także scenarzystą był Gabriele Muccino. W głównych rolach wystąpili Stefano Accorsi, Giovanna Mezzogiorno i Stefania Sandrelli.
W 2006 roku Tony Goldwyn nakręcił własny film, "The Last Kiss", który bazował na "L'ultimo bacio".

</doc>
<doc id="1185782" url="https://pl.wikipedia.org/wiki?curid=1185782" title="Historia Polski (1945–1989)">
Historia Polski (1945–1989)

Historia Polski (1945–1989) – historia Polski obejmująca okres komunizmu zwanego demokracją ludową od 1945 roku, poprzez powstanie PRL, do obrad Okrągłego Stołu w 1989 roku.
Okres stalinowski (1944–1956).
W nocy z 31 grudnia 1943 roku na 1 stycznia 1944 roku powołano w Warszawie Krajową Radę Narodową, ta pozornie ponadpartyjna organizacja, w rzeczywistości reprezentowała jedynie PPR i partie satelickie RPPS i SL „Wola Ludu”. Jednocześnie przekształcono Gwardię Ludową w Armię Ludową – w jej skład miały wejść wojska 1 Korpusu. W odpowiedzi ugrupowania niepodległościowe powołały 9 stycznia Radę Jedności Narodowej, na jej czele stanął przewodniczący PPS-WRN Kazimierz Pużak. Utworzona w lipcu 1944 Krajowa Rada Ministrów jako integralna część rządu RP na uchodźstwie miała przejąć władzę w kraju w momencie zakończenia okupacji niemieckiej.
Gdy pierwsze jednostki Armii Czerwonej wkraczały na teren Polski (3 stycznia 1944), rząd RP na uchodźstwie pod przewodnictwem Stanisława Mikołajczyka był obiektem nacisków ze strony alianckiej o uznaniu Linii Curzona jako wschodniej granicy przyszłej Polski. Efektem tego była propozycja Mikołajczyka (z 15 lutego 1944) o ustanowieniu linii demarkacyjnej polsko-radzieckiej na wschód od Lwowa i Wilna, i odłożenie dyskusji na później. Na niczym spełzły rozmowy Mikołajczyka z Rooseveltem, do rozmów premiera ze Stalinem nawet nie doszło. W lipcu 1944 roku KRN została oficjalnie uznana przez Stalina za reprezentację narodu polskiego, przekreśliło to ostatecznie jakiekolwiek złudzenia o możliwości nawiązania stosunków dyplomatycznych ZSRR z rządem RP na uchodźstwie.
Tymczasem w kraju do ofensywy przechodziła Armia Krajowa, która rozpoczęła akcję dywersyjną o kryptonimie „Burza”. Jej celem było przejmowanie władzy w dużych ośrodkach miejskich z rąk niemieckich. Rozpoczęta w lutym akcja osiągnęła wiele sukcesów wojskowych, niejednokrotnie we współpracy z ACz, jednakże po zakończeniu walk oddziały Armii Krajowej były rozwiązywane przez NKWD, część żołnierzy wcielano do AL, a oficerów aresztowano. W efekcie oddziały AK przestały się ujawniać, a dowództwo powołało do życia organizację NIE, na której czele stanął gen. Emil Nil-Fieldorf.
21 lipca 1944 powołano w Moskwie Polski Komitet Wyzwolenia Narodowego, na czele którego stanął przywódca RPPS Edward Osóbka-Morawski – mimo tego i uczestnictwa w rządzie ludowców, był on całkowicie podporządkowany komunistom. Następnego dnia opublikowano Manifest PKWN. 31 grudnia 1944 Stalin przekształcił PKWN w Rząd Tymczasowy RP.
Nowy rząd przy pomocy NKWD zorganizował aparat bezpieczeństwa, podlegający resortowi bezpieczeństwa, na którego czele stał Stanisław Radkiewicz, w skład którego wchodziły sieć Urzędów Bezpieczeństwa Publicznego oraz Milicja Obywatelska. 15 sierpnia ogłoszono powszechną mobilizację, a 24 sierpnia nakazano rozwiązanie wszystkich organizacji konspiracyjnych. Jednym z ważniejszych kroków nowej władzy była reforma rolna z 6 września 1944 roku, na mocy której parcelacji uległy majątki powyżej 100 lub 50 ha użytków rolnych, jak również te należące do Niemców i kolaborantów. Do końca roku na terenie wyzwolonym rozparcelowano 212 tys. ha, a nieco ponad 100 tys. upaństwowiono.
W czerwcu 1945 w realizacji ustaleń konferencji jałtańskiej na konferencji w Moskwie (odbywającej się równolegle do pokazowego procesu szesnastu przywódców Polskiego Państwa Podziemnego, aresztowanych w marcu 1945 przez NKWD pod pretekstem rozmów pojałtańskich) powołano Tymczasowy Rząd Jedności Narodowej, który powstał faktycznie poprzez dokooptowanie Stanisława Mikołajczyka, z grupą związanych z nim polityków do Rządu Tymczasowego Osóbki-Morawskiego. Rząd ten miał funkcjonować do czasu przeprowadzenia wolnych wyborów parlamentarnych w Polsce i uzyskał uznanie USA i Wielkiej Brytanii, które w konsekwencji 4–5 lipca 1945 cofnęły uznanie Rządowi RP na uchodźstwie.
Po wyeliminowaniu legalnej opozycji (PSL), sfałszowaniu referendum w 1946 r. i wyborów w 1947, oraz pokonaniu zbrojnego podziemia (WiN, NSZ, NZW) i odsunięciu na boczny tor w roku 1948 grupy Władysława Gomułki lansującej tak zwaną polską drogę do socjalizmu („odchylenie prawicowo-nacjonalistyczne”) nastąpiło umocnienie dyktatorskiego systemu rządów (stalinizacja). Dokonywano jednoczenia na warunkach komunistów organizacji politycznych i społecznych, między innymi w 1948 r. z połączenia PPR i PPS powstała PZPR, natomiast rok później ze Stronnictwa Ludowego i resztek PSL powstało Zjednoczone Stronnictwo Ludowe. Eliminowano potencjalnych i faktycznych przeciwników władzy (wzmożony terror Ministerstwa Bezpieczeństwa Publicznego), zacieśniono związek z blokiem krajów zdominowanych przez ZSRR (od 1949 członkostwo w RWPG, od 1955 w Układzie Warszawskim). W gospodarce panowały system nakazowo-rozdzielczy, eliminacja sektora prywatnego („bitwa o handel”), próba pełnej kolektywizacji gospodarki chłopskiej, forsowna rozbudowa przemysłu ciężkiego, wielkie nakłady na wojsko oraz przemysł zbrojeniowy.
Rządy Władysława Gomułki (1956–1970).
W wyniku wydarzeń 1956 roku (Poznański Czerwiec, październikowe przesilenie) częściowo zmodyfikowano system polityczno-ekonomiczny (ograniczenie represji oraz rezygnacja z kolektywizacji, zwiększenie swobód obywatelskich, próba modernizacji zarządzania gospodarką). Nie dało to jednak oczekiwanych rezultatów (nawrót do walki z Kościołem, ograniczenie swobód twórczych w nauce i kulturze). W marcu 1968 r. stłumiono demokratyczny ruch studencki i wykorzystano go w walce o władzę w PZPR do zmian i czystek personalnych połączonych z kampanią antysemicką i antyinteligencką (marcowe wydarzenia). W sierpniu 1968 r. Ludowe Wojsko Polskie uczestniczyło w interwencji państw Układu Warszawskiego w Czechosłowacji.
Rządy Edwarda Gierka (1970–1980).
Po kryzysie politycznym w grudniu 1970 r. (grudniowy bunt robotników na Wybrzeżu) władzę przejęła ekipa Edwarda Gierka. Przyjęto koncepcję tak zwanej strategii przyspieszonego rozwoju społeczno-gospodarczego Polski. Program ten (finansowany kredytami zagranicznymi) w warunkach nieefektywnego systemu ekstensywnej gospodarki zakończył się jej załamaniem i ogromnym zadłużeniem zagranicznym, czemu towarzyszyły strajki i manifestacje (czerwcowy protest robotniczy w 1976). Powstała niezależna opozycja demokratyczna (KOR, ROPCiO, KPN), którą umocnił w 1978 r. wybór Karola Wojtyły na papieża i jego wizyta w Polsce (1979).
Rządy gen. Wojciecha Jaruzelskiego (1981–1989).
Gwałtowne zaostrzenie się kryzysu gospodarczego przyspieszyło wybuch w lipcu i sierpniu 1980 r. masowych strajków w całym kraju (główne centra na Wybrzeżu i Śląsku), zakończonych podpisaniem porozumień społecznych. Powstał NSZZ „Solidarność” (10 milionów członków w tym przewodniczący Lech Wałęsa). Wobec zagrożenia monopolu władzy i radykalizacji żądań społeczeństwa władze wprowadziły 13 grudnia 1981 r. stan wojenny w całym kraju. Internowano wielu działaczy „Solidarności”, a sam związek zdelegalizowany w październiku 1982 działał w konspiracji. W grudniu 1982 zawieszono, a 22 lipca 1983 r. zniesiono stan wojenny. Władzom nie udało się zrealizować koncepcji porozumienia narodowego. W maju i sierpniu 1988 wybuchały strajki, natomiast w grudniu 1988 r. utworzono Komitet Obywatelski „Solidarność”. Następnie przeprowadzono rozmowy obozu rządzącego z częścią opozycji (głównie „Solidarność”) w sprawie demokratyzacji ustroju politycznego i społecznego oraz naprawy systemu gospodarczego Polski (porozumienie Okrągłego Stołu w lutym i kwietniu 1989 r.).
W kwietniu 1989 zarejestrowano NSZZ „Solidarność”, a w czerwcu tego samego roku odbyły się częściowo demokratyczne wybory do parlamentu. „Solidarność” odniosła zwycięstwo, powstał rząd złożony między innymi z przedstawicieli dotychczasowej opozycji (premier Tadeusz Mazowiecki).

</doc>
<doc id="1185783" url="https://pl.wikipedia.org/wiki?curid=1185783" title="Gwardyjski batalion ROA">
Gwardyjski batalion ROA

Gwardyjski batalion ROA (ros. Гвардейский батальон РОА) – ochotnicza kolaboracyjna jednostka wojskowa Rosyjskiej Armii Wyzwoleńczej (ROA) podczas II wojny światowej.
Geneza.
Po powołaniu Rosyjskiej Armii Wyzwoleńczej, na czele której stanął gen. Andriej A. Własow, postanowiono, że pierwsza jednostka wojskowa ROA zostanie sformowana na bazie 1 Rosyjskiej Brygady Narodowej SS pod dowództwem ppłk Władymira W. Gila-Rodionowa. W tym celu gen. A. A. Własow nawiązał kontakt z kierownictwem SD, któremu podlegała Brygada i jej dowództwem. Jednakże rozmowy prowadzone między przedstawicielami gen. A. A. Własowa, płk. S. I. Iwanowem i płk. Gieorgijem N. Żylenkowem a ppłk. W. W. Gil-Rodionem zakończyły się niepowodzeniem. Oficerowie ROA chcieli, aby Brygada została rozformowana, a jej oficerowie i szeregowi żołnierze pojedynczo wstępowali do planowanej jednostki, zaś dowódca 1 Rosyjskiej Brygady Narodowej SS optował za zachowaniem jej w pełnym składzie, a jedynie zmianą nazwy. Ostatecznie z Brygady został wydzielony batalion szkoleniowy i oddział propagandowy, na bazie których zdecydowano się sformować jednostkę gwardyjską ROA w sile brygady piechoty.
Batalion gwardyjski ROA.
Formowanie brygady gwardyjskiej ROA rozpoczęło się w maju 1943 r. we Wrocławiu. Następnie utworzone pododdziały zostały przeniesione do wsi Striemutka, 15 km od Pskowa. Do lata 1943 r. udało się jednak sformować jedynie jeden batalion strzelecki, kompanię gospodarczą, zapasową kompanię oficerską i oddział propagandowy; ogółem ok. 650 ludzi. Na ich czele stanął płk S. I. Iwanow, funkcję jego zastępcy objął płk Igor K. Sacharow, zaś szefa sztabu – płk Konstantin G. Kromiadi. Przedstawicielem gen. A. A. Własowa przy dowództwie został płk G. N. Żylenkow. Pod względem organizacyjnym jednostka podlegała SD, której oficerem łącznikowym przy jej dowództwie był SS-Sturmbannführer Heinze.
22 czerwca 1943 r. wydzielona kompania batalionu przemaszerowała w defiladzie w Pskowie pod rosyjskim przedrewolucyjnym sztandarem. Do końca lata Batalion Gwardyjski trzy razy brał udział w niemieckich operacjach antypartyzanckich. W sierpniu płk S. I. Iwanow i płk K. G. Kromiadi zostali wezwani do Berlina, zaś nowym dowódcą jednostki został bałtycki Niemiec kpt. Grigorij P. Lamsdorf. W listopadzie doszło do ucieczki do partyzantów 150 Rosjan. W tej sytuacji Niemcy rozbroili batalion i pozostałe oddziały, a następnie je rozwiązali. Pewna liczba żołnierzy weszła później w skład formowanej na obszarze Prus Wschodnich jednostki lotniczej.

</doc>
<doc id="1185784" url="https://pl.wikipedia.org/wiki?curid=1185784" title="Rynek w Sanoku">
Rynek w Sanoku

Rynek w Sanoku – kwadratowy rynek w dzielnicy Śródmieście miasta Sanoka.
Historia.
Został wytyczony przez władze austriackie po przebudowie miasta w 1786. Pierwotny plan zabudowy rynku powstał w II poł. XIV wieku podczas lokacji miasta w 1339. Przywilej lokacyjny wydany przez księcia Jerzego nakazywał m.in. wzniesienie przez wójta ratusza oraz kramów kupieckich. Dokument ten potwierdził następnie król Kazimierz Wielki w 1366. Późnośredniowieczny rynek sanocki był o wymiarach 20 na 20 prętów (81 × 81 metrów).
Przez kilka wieków rynek służył celom gospodarczym i wojskowym. W każdą środę i piątki odbywały się na nim targi oraz coroczne jarmarki. Okalające sanocki rynek kamienice powstały pod koniec XVIII i początku XIX wieku. W tym czasie mieściły się w nich karczmy i domy zajezdne, zaś ich właścicielami byli głównie Żydzi.
Na początku 1895 na terenie rynku została wykopana studnia o większej głębokości (dotychczasowa 28-metrową została powiększona do 52 m – tym samym jej dno było położone niżej od poziomu rzeki San przebiegającej pod sanockim zamkiem. W lipcu 1895 studnia miała głębokość 58 m i zamierzano ją jeszcze pogłębić. Studnia istniała w późniejszych latach.
W XIX wieku nosił nazwę Plac Misjonalny. Podczas II wojny światowej w okresie okupacji niemieckiej 1939–1944 plac przemianowano na "Ringplatz" oraz "Adolf Hitler Platz".
W okresie PRL istniała nazwa Plac Rewolucji Październikowej. Na Placu Rewolucji Październikowej funkcjonował dworzec autobusowy PKS, z dniem 10 września 1967 przeniesiony w miejsce przed budynek dworca kolejowego Sanok; zaś przystanki MKS zostały wówczas przeniesiony na Plac Pokoju – zmiany te zostały spowodowane remontem kapitalnym placu. W 1973 na placu została zainstalowana fontanna z kolorowym podświetleniem, wykonana w czynie społecznym przez załogę MPGK. W okresie PRL pod numerem 24 działał Powiatowy Ośrodek Sportu, Turystyki i Wypoczynku „Wierchy” do 1989. W czasie PRL na placu była umieszczona kilkumetrowa palma. 27 kwietnia 1986 sanocki Rynek był główną areną Turnieju Miast „Sanok - Bolesławiec”, zakończonego wynikiem 2:4.
W grudniu 1989 uchwałą Miejskiej Rady Narodowej w Sanoku Plac Rewolucji Październikowej został przemianowany na Rynek
Zwyczajowo plac jest określany jako „Duży Rynek w Sanoku” w odróżnieniu do „Małego Rynku” tj. Placu św. Michała.
Obecna długość każdego z boków rynku wynosi 100 m. Plan zabudowy rynku zgodny jest ze średniowieczną tradycją wynikającą z prawa magdeburskiego, tj. prostokątnym placem z ratuszem, kościołem usytuowanym przy ulicy wychodzącej z narożnika rynku oraz dwiema ulicami wyprowadzonymi od każdego z boków rynku. Lustracja przeprowadzona w 1765 podaje, że ratusz w Sanoku był drewniany o dwóch kondygnacjach, został zbudowany w 1756 po kolejnym pożarze. Przeznaczony był dla sądów miejskich, propinacji i rzeźników. Ratusz ten spłonął w 1782.
Zarys położenia poprzedniego ratusza został odwzorowany na bruku rynku po rewitalizacji. W wyniku konkursu na projekt rewitalizacji w grudniu 2004 wygrała go firma Neoinwest z Kielc),
Elementami zabudowy rynku jest klasztor i kościół OO. Franciszkanów, sprowadzonych do Sanoka ze Lwowa przez księcia Władysława Opolczyka w 1377. Jest położony jest przy południowo-wschodniej pierzei rynku. W przeszłości był wielokrotnie przebudowywany, a jego obecny kształt architektoniczny pochodzi z 1886.
We wschodniej pierzei rynku znajduje się eklektyczny ratusz miejski przy ul. Rynek 16. Powstał na przełomie XIX i XX w. w wyniku wykupienia przez władze miasta domów o numerach 12 (w 1881), 13 i 14 (w 1908) i opracowaniu przez Władysława Beksińskiego tym budynkom jednolitej fasady. W kolejnych latach ratusz był wielokrotnie przebudowywany. Od północnej strony do ratusza przylega kamienica przy ul. Rynek 14, a od południowej – kamienica przy ul. Rynek 18.
Przy zachodniej pierzei rynku w dawnym gmachu rady powiatowej pochodzącym z 1870 mieści się obecnie urząd rady miejskiej i burmistrza Sanok. Obiekt ten połączony jest z wybudowanym w latach 1965–1967 ubiegłego wieku budynkiem, w którym obecnie mieści się starostwo powiatowe. Przy północnej pierzei rynku znajduje się budynek Archiwum Państwowego, w którym do 1939 mieściła się synagoga Klaus Sadogóra.
W latach 1969–1971 plac rynku został zrekonstruowany za sprawą Prezydium Miejskiej Rady Narodowej. Od 1998 zarząd nad Rynkiem sprawuje miasto Sanok.
W 1993 w wyniku przetargu pierwotnie wybrano projekt nowego zagospodarowania rynku w postaci umieszczenia na nim m.in. amfiteatru, który nie został zrealizowany.
Z południowo-wschodniego narożnika rynku wychodzą ulice Franciszkańska oraz Schody Franciszkańskie, z południowo-zachodniego narożnika ulica Jana Grodka przy której znajduje się sanocka fara i ul. 3 Maja, z narożnika północno-wschodniego ulica Zamkowa prowadząca do zamku królewskiego oraz Schody Balowskie, a z narożnika północno-zachodniego ulice Cerkiewna prowadząca do katedry prawosławnej i Łazienna. Od strony północno-wschodniej rynek styka się z placem św. Jana.
Na czas od 2001 zaplanowano w centrum Sanoka prace remontowe i zmierzające do przebudowy, w tym rynku. Od listopada 2005 do grudnia 2007 wykonano projekt „Rewitalizacja Rynku i Placu Św. Jana” obejmujący przede wszystkim ich przebudowę, remont wybranych elewacji, modernizację sieci wodociągowej, kanalizacji sanitarnej i deszczowej, instalację oświetlenia (lampy i światła powierzchniowe) oraz wyłożenie kostki brukowej. Przebudowa rozpoczęła się w styczniu 2007 roku.
Rynek nadal służy jako miejsce parad i przysiąg wojskowych bądź policyjnych. 8 grudnia 2007, po wielu latach nieobecności, odbyła się na placu przysięga wojskowa 210 żołnierzy 21. Brygady Strzelców Podhalańskich.
Obiekty zabytkowe i zabudowa.
W obrębie Rynku, w tym ulicy Rynek, znajdują się budynki uznane za zabytkowe. Wynikiem działań Komisji Opieki nad Zabytkami, powstałej przy oddziale PTTK w Sanoku, w 1978 umieszczono na fasadzie jednej z kamienic (nr 20) tablicę informującą o zabytkowym charakterze zabudowy.
W 1972 domy pod ówczesnymi numerami ulicy 9, 8, 10, 11, 12, 15, 17, 20, 22, 23, stanowiące domy (kamienice), zostały włączone do uaktualnionego wówczas spisu rejestru zabytków Sanoka. Do gminnego rejestru zabytków miasta Sanoka, opublikowanego w 2015, zostały wpisane budynki pod numerami 1, 5, 7, 9, 10 (kamienica), 10 (synagoga), 11, 12, 14, 16, 18, 20, 21, 22, 23 ulicy. Do zostały wprowadzone:
Pod numerem 15 przed 1914 mieściła się pracownia i skład obuwia. W okresie PRL przy Placu Rewolucji Październikowej 12 działał Zespół Adwokacki nr 1 w Sanoku, funkcjonujący w ramach Izby Adwokackiej w Rzeszowie.
Do gminnej ewidencji zabytków zostały wpisane budynki przy ulicy Rynek pod numerami: 1, 5, 7, 9, 10, 11, 12.

</doc>
<doc id="1185785" url="https://pl.wikipedia.org/wiki?curid=1185785" title="Mitch Davis">
Mitch Davis



</doc>
<doc id="1185787" url="https://pl.wikipedia.org/wiki?curid=1185787" title="Leonard Malik">
Leonard Malik

Leonard Hubert Malik (ur. 25 października 1908 w Katowicach, zm. 10 października 1945 w Mysłowicach) – polski piłkarz niemieckiego pochodzenia występujący na pozycji napastnika, reprezentant Polski.
Kariera klubowa.
Był wychowankiem Pogoni Katowice, gdzie rozpoczął grę w piłkę nożną w wieku 15 lat. W 1929 roku otrzymał powołanie do odbycia służby wojskowej w Warszawie. W tym samym roku został zawodnikiem Polonii Warszawa. W sezonie 1930 uzyskał w jej barwach 21 ligowych goli, co jest najlepszym tego typu wynikiem w historii klubu. W 1931 roku doznał kontuzji stawu kolanowego, po której nie powrócił do pełnej sprawności. W latach 1934–1938 był grającym trenerem drugoligowego Prochu Pionki. W sezonie 1937/38 wywalczył mistrzostwo Podokręgu Radom.
Kariera reprezentacyjna.
We wrześniu 1930 roku otrzymał od selekcjonera Stefana Lotha pierwsze powołanie do reprezentacji Polski na towarzyski mecz ze Szwecją (3:0), który spędził na ławce rezerwowych. 26 października 1930 zadebiutował w drużynie narodowej w spotkaniu przeciwko Łotwie (6:0) w Warszawie, w którym zdobył bramkę i zanotował dwie asysty.
Życie prywatne.
Z wykształcenia był kierowcą-mechanikiem. Mówił biegle w języku polskim i niemieckim. Jego kuzyn, Richard Malik grał w latach 1932–1933 w piłkarskiej reprezentacji Niemiec. W latach 1938–1939 przebywał w Miejscu Odosobnienia w Berezie Kartuskiej. Po wybuchu II wojny światowej prowadził w Pionkach kasyno dla żołnierzy Wehrmachtu. Zmarł w 1945 roku polskim obozie pracy przymusowej Ministerstwa Bezpieczeństwa Publicznego w Mysłowicach, gdzie przetrzymywano go za przyjęcie niemieckiej listy narodowościowej i rzekomą współpracę z Gestapo.

</doc>
<doc id="1185790" url="https://pl.wikipedia.org/wiki?curid=1185790" title="Torneo di Viareggio">
Torneo di Viareggio

Torneo di Viareggio (oficjalna nazwa: "Torneo Mondiale Giovanile di Calcio Coppa Carnevale") - największy młodzieżowy turniej piłkarski na świecie. Rozgrywany jest we Włoszech, w mieście Viareggio w Toskanii. Rozgrywany jest w okresie karnawału, stąd jego potoczna nazwa - "Coppa Carnevale" (Puchar Karnawału).
W turnieju biorą udział zespoły do lat 21 z całego świata. Rozgrywki mają status oficjalnych zawodów FIFA, UEFA i FIGC. Pierwsza edycja odbyła się w roku 1949.
W rozgrywkach bierze udział 40 zespołów podzielonych na 10 grup po 4 drużyn każda. Do kolejnej rundy awansują zwycięzcy poszczególnych grup oraz sześć najlepszych zespołów, które zajęły drugie miejsca. W dalszej fazie zawody toczą się systemem pucharowym - przegrywający odpada.
Piłkarze.
W turnieju uczestniczyło wielu graczy, którzy w późniejszych latach osiągali sukcesy na szczeblu seniorskim.

</doc>
<doc id="1185791" url="https://pl.wikipedia.org/wiki?curid=1185791" title="Agnieszka Władysławówna">
Agnieszka Władysławówna

Agnieszka (ur. 1090 lub 1091, zm. 29 grudnia 1125) – księżniczka polska, opatka niemieckich klasztorów.
Agnieszka była drugą córką księcia polskiego Władysława I Hermana i jego żony Judyty Marii pochodzącej z niemieckiej dynastii salickiej.
Od 1110 była opatką klasztoru w Gandersheim. Między 1103 a 1110 została także opatką klasztoru w Quedlinburgu. W konflikcie między cesarzem rzymskim a papieżem, tzw. sporze o inwestyturę, poparła cesarza Henryka V, który był jej bratem stryjecznym. Z tego powodu w 1119 papież obłożył ją klątwą. Od 1118, a być może już od 1115 rezydowała w Quedlinburgu, gdyż Gandersheim opanowali wrogowie cesarza.
Agnieszka jako opatka w Quedlinburgu biła monety. Pochowana w kolegiacie w Kwedlinburgu.

</doc>
<doc id="1185794" url="https://pl.wikipedia.org/wiki?curid=1185794" title="Jagodowa miłość">
Jagodowa miłość

Jagodowa miłość () – pierwszy anglojęzyczny film hongkońskiego reżysera, Wonga Kar-Waia. Film ten został pokazany na Festiwalu w Cannes 16 maja 2007 roku.

</doc>
<doc id="1185796" url="https://pl.wikipedia.org/wiki?curid=1185796" title="Manucho Gonçalves">
Manucho Gonçalves

Manucho Gonçalves, właśc. Mateus Alberto Contreiras Gonçalves (ur. 7 marca 1983 r. w Luandzie) – angolski piłkarz grający na pozycji napastnika, zawodnik Rayo Vallecano.
Kariera klubowa.
Zaczynał w miejscowym, młodzieżowym klubie Flamenguinhos. Następnie trafił do Sport Luanda e Benfica. Później zasilił szeregi kolejnego zespołu pierwszej ligi - Petro Atlético Luanda. Szybko stał się jednym z najlepszych graczy w drużynie. Angolczyk był najlepszym snajperem rodzimej ligi Girabola w sezonach 2005/2006 i 2006/2007, gdzie strzelił odpowiednio 16 i 15 bramek.
Manucho trafił do Manchesteru United w zimowym okienku transferowym, w styczniu 2008 roku. Dołączył do United głównie za sprawą asystenta Alexa Fergusona - Carlosa Queiroza. Angolczyk pomyślnie przeszedł trzytygodniowe testy i podpisał 3-letni kontrakt z "Czerwonymi Diabłami.
Po przybyciu do Manchesteru Ferguson postanowił wypożyczyć Manucho do końca sezonu 2007/2008 do greckiego Panathinaikosu Ateny.
16 stycznia 2009 roku został ponownie wypożyczony, tym razem do Hull City.
W lipcu 2009 roku został zakupiony przez Real Valladolid podpisując 5-letnią umowę. Sumy transferu nie ujawniono. W 2010 roku został wypożyczony do Bucasporu. a w latach 2011–2012 do innego klubu tureckiego Manisaspor.
Kariera reprezentacyjna.
W reprezentacji Angoli zadebiutował w 2006 roku. W 2008 roku został powołany na Puchar Narodów Afryki 2008. Na tym turnieju Manucho strzelił 4 bramki, a także został wybrany do jedenastki tego turnieju.

</doc>
<doc id="1185799" url="https://pl.wikipedia.org/wiki?curid=1185799" title="Al-Hasakah">
Al-Hasakah



</doc>
<doc id="1185804" url="https://pl.wikipedia.org/wiki?curid=1185804" title="Hypermodern Jazz">
Hypermodern Jazz

Hypermodern Jazz 2000.5 (tytuł zwykle skracany do "Hypermodern Jazz") – album Aleca Empire z 1996 roku. Był czwartym albumem Aleca, czwartym nagranym dla Mille Plateaux, i pierwszym z trzech wydanych w tym samym roku ("The Destroyer" wydany przez Digital Hardcore Recordings ukazał się w czerwcu, a "Les Étoiles des Filles Mortes" w listopadzie, tak jak "Hypermodern Jazz" przez Mille Plateaux). Zgodnie z tytułem, nagrania zaprezentowane na płycie są efektem eksperymentalnego podejścia do muzyki jazzowej przy użyciu elektroniki i syntezatorów.

</doc>
<doc id="1185810" url="https://pl.wikipedia.org/wiki?curid=1185810" title="Andrade">
Andrade

Andrade, właśc. Jorge Luís Andrade da Silva (ur. 21 kwietnia 1957 w Juiz de Fora), piłkarz brazylijski grający na pozycji defensywnego pomocnika.
Kariera klubowa.
Piłkarską karierę Andrade rozpoczął w zespole CR Flamengo z miasta Rio de Janeiro. W 1978 roku w wieku 21 lat wyjechał do Wenezueli i tam występował w zespole Universidad de Los Andes z miasta Mérida. Tam spędził dwa lata i w 1979 roku powrócił do swojego pierwotnego klubu. W barwach Flamengo zadebiutował w lidze brazylijskiej i przez kolejne lata był podstawowym zawodnikiem zespołu. W tym samym roku zdobył mistrzostwo stanu Rio de Janeiro. W 1980 roku po raz pierwszy w karierze został mistrzem Brazylii, a w 1981 roku osiągnął z Flamengo sukcesy na arenie międzynarodowej - wygrał Copa Libertadores (wystąpił w finałowych meczach z chilijskim Cobreloa), a następnie Puchar Interkontynentalny (3:0 z Liverpoolem) oraz kolejne mistrzostwo stanowe. Kolejne mistrzostwa Brazylii Andrade wygrywał w latach 1982, 1983 i 1987, a mistrzostwo stanowe w roku 1986.
W 1988 roku Andrade wyjechał do Europy i podpisał kontrakt z włoskim klubem AS Roma, gdzie grał wraz ze swoim rodakiem Renato Gaúcho. W Serie A zadebiutował 9 października w zremisowanym 0:0 wyjazdowym meczu z Pescarą. W lidze wystąpił zaledwie 9 razy i dołożył kilka spotkań w Pucharze UEFA, w tym w meczach 1/8 finału z Dynamem Drezno. W 1989 roku Brazylijczyk wrócił do ojczyzny i przez półtora roku grał w CR Vasco da Gama z Rio de Janeiro. Z 1989 roku zdobył swoje piąte mistrzostwo kraju (wyrównał rekord Zinho). W 1991 roku występował w EC Internacional de Lages, a następnie w Clube Athletico Paranaense. Kolejne lata to gra w słabszych zespołach z niższych lig, takich jak Desportiva Capixaba, Linhares EC, Operário oraz EC Barreira. W barwach tego ostatniego zakończył piłkarską karierę w 1995 roku.
Kariera reprezentacyjna.
W reprezentacji Brazylii Andrade zadebiutował 21 lipca 1983 roku w zremisowanym 0:0 meczu z Chile, rozegranym za kadencji selekcjonera Carlosa Alberto Parreiry. W pierwszej drużynie "Canarinhos" wystąpił 9 razy i zdobył 1 gola (w 1988 roku w wygranym 2:0 towarzyskim spotkaniu z Austrią). W 1988 roku był członkiem kadry olimpijskiej, która wywalczyła srebrny medal na Igrzyskach Olimpijskich w Seulu (1:2 w finale z ZSRR).

</doc>
<doc id="1185812" url="https://pl.wikipedia.org/wiki?curid=1185812" title="Wolfgang Van Halen">
Wolfgang Van Halen

Wolfgang William Van Halen (ur. 16 marca 1991 w Santa Monica) – amerykański muzyk pochodzenia holenderskiego, znany przede wszystkim jako basista hardrockowego zespołu Van Halen, w którym grał jego ojciec Eddie Van Halen oraz stryj Alex Van Halen. Dołączył do grupy w 2006 roku zastępując Michaela Anthony'ego. Oficjalny debiut Wolfganga miał miejsce 27 września 2007 na koncercie w hali Charlotte Bobcats Arena, którym zespół rozpoczął trasę koncertową. Od 2012 roku jest także członkiem formacji Tremonti.

</doc>
<doc id="1185813" url="https://pl.wikipedia.org/wiki?curid=1185813" title="Jorge Luís Andrade da Silva">
Jorge Luís Andrade da Silva



</doc>
<doc id="1185814" url="https://pl.wikipedia.org/wiki?curid=1185814" title="Pedro Waldemar Manfredini">
Pedro Waldemar Manfredini



</doc>
<doc id="1185815" url="https://pl.wikipedia.org/wiki?curid=1185815" title="Adewale Dauda Wahab">
Adewale Dauda Wahab



</doc>
<doc id="1185816" url="https://pl.wikipedia.org/wiki?curid=1185816" title="Francisco Ramon Lojacono">
Francisco Ramon Lojacono



</doc>
<doc id="1185819" url="https://pl.wikipedia.org/wiki?curid=1185819" title="Hypermodern Jazz 2000.5">
Hypermodern Jazz 2000.5



</doc>
<doc id="1185821" url="https://pl.wikipedia.org/wiki?curid=1185821" title="Gildardo García">
Gildardo García

Gildardo García (ur. 9 marca 1954 w Medellín, zm. 15 stycznia 2021 tamże) – kolumbijski szachista, drugi arcymistrz w historii tego kraju (tytuł otrzymał w 1992 roku).
Zmarł 15 stycznia 2021 na COVID-19.
Kariera szachowa.
W drugiej połowie lat 70. awansował do krajowej czołówki, do której należy do dnia dzisiejszego. Pomiędzy 1977 a 2006 rokiem jedenastokrotnie zdobył tytuł indywidualnego mistrza Kolumbii, natomiast w latach 1976 – 2006 również 11 razy reprezentował narodowe barwy na szachowych olimpiadach (w tym czterokrotnie na I szachownicy). Jeden z największych sukcesów w swojej karierze osiągnął w roku 1995, zwyciężając wspólnie z Gilberto Hernandezem w turnieju strefowym w San Salvador i zdobywając awans do pucharowego turnieju o mistrzostwo świata w Groningen w roku 1997. W turnieju tym w I rundzie wyeliminował Emila Sutowskiego, ale w II przegrał z Michałem Krasenkowem i odpadł z dalszej rywalizacji.
Do największych sukcesów Gildardo Garcii w turniejach międzynarodowych należą m.in. III m. w Bogocie (1979, za Aleksandrem Bielawskim i Jamesem Tarjanem), I m. w Salamance (1988), I m. w Nowym Jorku (1989), I m. w Hawanie (1991, memoriał Jose Raula Capablanki, turniej B), I m. w Meridzie (1994, memoriał Carlosa Torre Repetto), dz. III m. w San Felipe (1998, za Aleksandrem Iwanowem i Alexandre Lesiege, wspólnie z Rafaelem Leitao), dz. I m. w Cali (2000, wspólnie z Lazaro Bruzonem i Thomasem Lutherem) oraz I m. w Cartagenie (2001).
Najwyższy ranking w karierze osiągnął 1 lipca 1994 r., z wynikiem 2540 punktów zajmował wówczas 2. miejsce (za Alonso Zapatą) wśród kolumbijskich szachistów.

</doc>
<doc id="1185822" url="https://pl.wikipedia.org/wiki?curid=1185822" title="Gildardo Garcia">
Gildardo Garcia



</doc>
<doc id="1185825" url="https://pl.wikipedia.org/wiki?curid=1185825" title="Bieg patrolowy">
Bieg patrolowy



</doc>
<doc id="1185830" url="https://pl.wikipedia.org/wiki?curid=1185830" title="Turbokapitalizm">
Turbokapitalizm

Turbokapitalizm ("kapitalizm z turbodoładowaniem") – termin wprowadzony przez amerykańskiego ekonomistę Edwarda Luttwaka i opisany w książce "Turbokapitalizm: zwycięzcy i przegrani światowej gospodarki" (1999) oraz w innych licznych artykułach tego autora.
Turbokapitalizm to rozwinięta współczesna forma kapitalizmu, w której najważniejsza jest efektywność rynkowa pozbawiona wszelkiej kontroli. Zysk ekonomiczny jest tu równoznaczny z zaspokojeniem potrzeb społecznych. Cechami charakterystycznymi turbokapitalizmu są: deregulacja, prywatyzacja oraz globalizacja. Kontrola systemu nie jest w gestii władz państwowych lecz szeroko rozumianych władz gospodarczych, zaś celem któremu podporządkowane jest państwo i społeczeństwo jest zysk ekonomiczny.
Tak funkcjonujący system jest efektywny ekonomicznie, jednak tworzy problemy społeczne, do których należy między innymi bezrobocie, nierówności społeczne, brak silnych struktur społecznych. Turbokapitalizm jest zatem sposobem na bogacenie się, ale tylko niektórych jednostek w państwie.
Na arenie międzynarodowej turbokapitalizm przyczyni się do powstania geoekonomii, a więc dalszej, silnej rywalizacji państw, oferując wszystkim krajom ten sam model oraz zbiór zasad i reguł, ignorując wszelkie różnice kulturowe, społeczne i temperamentu.

</doc>
<doc id="1185831" url="https://pl.wikipedia.org/wiki?curid=1185831" title="Greensburg (Pensylwania)">
Greensburg (Pensylwania)

Greensburg – miasto w Stanach Zjednoczonych, w stanie Pensylwania, w hrabstwie Westmoreland. Według danych z 2000 roku miasto miało 15889 mieszkańców.

</doc>
<doc id="1185836" url="https://pl.wikipedia.org/wiki?curid=1185836" title="Edward Luttwak">
Edward Luttwak

Edward Luttwak (ur. 4 listopada 1942) – amerykański ekonomista, strateg i historyk wojskowości, teoretyk wojskowości były doradca Prezydenta USA George’a H.W. Busha i konsultant w Departamencie Obrony Stanów Zjednoczonych, starszy konsultant w Centrum Analiz Strategicznych i Międzynarodowych w Waszyngtonie.
Urodzony w żydowskiej rodzinie z Aradu (Rumunia), wychowywał się we Włoszech i Anglii, ukończył London School of Economics oraz Johns Hopkins University, na którym się doktoryzował.
E.Luttwak jest poliglotą, mówi między innymi po francusku, hebrajsku, włosku i hiszpańsku.
Jest propagatorem pojęć: turbokapitalizmu i geoekonomii.
Autor m.in. .

</doc>
<doc id="1185837" url="https://pl.wikipedia.org/wiki?curid=1185837" title="Powiat rohaczewski">
Powiat rohaczewski

Powiat lub ujezd rohaczewski – dawny powiat w południowej części guberni mohylewskiej powstały w roku 1777 na miejsce dawniejszego starostwa rohaczewskiego w powiecie rzeczyckim. Odpowiadają mu dzisiejsze rejony czeczerski, rohaczewski i żłobiński obwodu mohylewskiego na Białorusi.

</doc>
<doc id="1185839" url="https://pl.wikipedia.org/wiki?curid=1185839" title="Powiat rosieński">
Powiat rosieński

Powiat rossieński lub rosieński – dawny powiat guberni kowieńskiej. Ośrodkiem było Rosienie. 
Herb powiatu przedstawiał tarczę rozdzieloną na dwie połowy; w górnej części mieszczący herb guberni, tj. pomnik w kształcie piramidy, w dolnej zaś dwa rogi obfitości na krzyż złożone. Opis powiatu rossieńskiego wydał Ignacy Buszyński (Wilno, 1874).

</doc>
<doc id="1185840" url="https://pl.wikipedia.org/wiki?curid=1185840" title="Browar Imielin">
Browar Imielin

Browar Imielin – browar w Imielinie. 
Historia.
Zakład został założony w 1992 roku przez braci Czesława i Henryka Jadowskich. Produkcję rozpoczął w 1993 roku, a zakończył w 2013 roku.
Charakterystyka.
Browar Imielin był małym zakładem piwowarskim o charakterze rzemieślniczym zatrudniającym od kilku do kilkunastu osób. Początkowo zdolności produkcyjne browaru wynosiły 4,5 tys. hektolitrów rocznie. Do 2002 roku moce produkcyjne browaru wzrosły do 25 000 hektolitrów rocznie. Browar produkował wyłącznie piwa typu lager metodą ciśnieniową. Rozlewał je do puszek oraz kegów.
Imielin był jednym z pierwszych browarów w Polsce oferujących piwo miodowe. W 2006 roku browar związał się z Górnośląskim Klubem Sportowym, przeznaczając część zysku ze sprzedaży swojego piwa marki GKS Katowice na rozwój sekcji młodzieżowej klubu.

</doc>
<doc id="1185842" url="https://pl.wikipedia.org/wiki?curid=1185842" title="Gabriele Muccino">
Gabriele Muccino

Gabriele Muccino (ur. 20 maja 1967 w Rzymie) – włoski reżyser, scenarzysta i producent filmowy. Jego młodszym bratem jest aktor Silvio Muccino, który często pojawia się w filmach Gabriele.
Sukces przyniosły mu dwa filmy: "Ostatni pocałunek" (2001) oraz "Pamiętaj mnie" (2003).
Po tym, gdy wygrał Audience Award for World Cinema w 2002 na Sundance Film Festival, amerykański przemysł filmowy zwrócił na niego uwagę, co zaowocowało różnymi propozycjami. Nakręcił on m.in. film "W pogoni za szczęściem" (2006), w którym wystąpił Will Smith, a także był współtwórcą filmu "A Little Game Without Consequence", w którym zagrali Jim Carrey i Cameron Diaz.
Przez cztery lata był żonaty z Eleną Majoni, jednak w 2006 para się rozeszła.

</doc>
<doc id="1185843" url="https://pl.wikipedia.org/wiki?curid=1185843" title="Pamiętaj mnie">
Pamiętaj mnie

Remember Me, My Love ("Ricordati di me") – włoski film z 2003 roku. Jego reżyserem oraz jednym ze scenarzystów był Gabriele Muccino. Opowiada on o losach niefunkcjonującej, niezgodnej rodziny. W obrazie wystąpili m.in. Fabrizio Bentivoglio, Laura Morante i Monica Bellucci.
Film otrzymał trzy nagrody Nastro d’argento:

</doc>
<doc id="1185845" url="https://pl.wikipedia.org/wiki?curid=1185845" title="Chabur">
Chabur

Chabur, też Nahr al-Chabur (arab. "Nahr al-Khābūr", tur. "Habur Nehri") – rzeka we wschodniej Syrii, Turcji i Iraku, lewy dopływ Eufratu.
Dawniej rzekę Chabur utożsamiano z rzeką Kebar, wspominaną w Księdze Ezechiela jako miejsce ukazania się Ezechielowi chwały Bożej. Obecnie jednak Kebar identyfikuje się raczej z kanałem "Ka-ba-ru" w okolicach Nippur.

</doc>
<doc id="1185846" url="https://pl.wikipedia.org/wiki?curid=1185846" title="Best of the Chrysalis Years">
Best of the Chrysalis Years

Best of the Chrysalis Years – album kompilacyjny zespołu Ramones, wydany 28 maja 2002 roku. Zawiera nagrania, które wcześniej ukazały się na płytach: "Brain Drain", "Mondo Bizarro", "Acid Eaters", "¡Adios Amigos!" i "Loco Live". W 2004 został wznowiony z nieco zmienioną listą utworów na płycie pt. "The Best of The Ramones". 

</doc>
<doc id="1185847" url="https://pl.wikipedia.org/wiki?curid=1185847" title="Artroleptowate">
Artroleptowate

Artroleptowate, artrolepty (Arthroleptidae) – rodzina płazów z rzędu płazów bezogonowych (Anura). Gatunki należące do tej rodziny najczęściej są zaliczane do rodziny Ranidae.
Zasięg występowania.
Rodzina obejmuje gatunki występujące w Czarnej Afryce.
Charakterystyka.
Artrolepty zasiedlają środowisko lądowe. Składają jaja w wilgotnej ziemi, gdzie rozwijają się do przeobrażenia. Czasami młode żabki wychodzące z osłon jajowych mają szczątkowy ogon, np. "Arthroleptis variabilis".
Do artroleptów należy m.in. zadziornica włochata ("Trichobatrachus robustus"), która prowadzi półwodny tryb życia. W okresie godów u samców wyrastają po bokach tułowia i udach liczne nitkowate twory skórne długości ok. 15 cm, zawierające sieć naczyń krwionośnych. Twory te zwiększają skórną powierzchnię oddechową w czasie przebywania w wodzie. Po złożeniu skrzeku przez samice, samce pilnują złoża jaj na dnie strumienia.
Systematyka.
Do rodziny należą następujące podrodziny:

</doc>
<doc id="1185850" url="https://pl.wikipedia.org/wiki?curid=1185850" title="Ach, ubogi żłobie">
Ach, ubogi żłobie

Ach, ubogi żłobie – kolęda polska. Autor słów nieznany. Pierwsza zwrotka została spisana w kancjonałach z połowy XVII wieku, kolejne można odnaleźć w śpiewniku Mioduszewskiego z 1838 roku zatytułowanym "Śpiewnik kościelny, czyli pieśni nabożne z melodiami w Kościele katolickim używane". Melodię znaną obecnie skomponował w połowie XIX wieku Piotr Studziński.
W tekście kolędy podmiot liryczny zwraca się do leżącego w żłobie Zbawiciela, dziwiąc się, że wybrał barłóg, zamiast pozostać w niebie lub rezydować w pałacu.

</doc>
<doc id="1185852" url="https://pl.wikipedia.org/wiki?curid=1185852" title="Artrolepty">
Artrolepty



</doc>
<doc id="1185856" url="https://pl.wikipedia.org/wiki?curid=1185856" title="Kolumbijscy arcymistrzowie szachowi">
Kolumbijscy arcymistrzowie szachowi

Lista kolumbijskich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Kolumbii reprezentowali tylko w pewnym okresie swojego życia.

</doc>
<doc id="1185859" url="https://pl.wikipedia.org/wiki?curid=1185859" title="Kalajoki">
Kalajoki

Kalajoki – miasto i gmina zlokalizowana w prowincji Oulu.
Populacja gminy wynosi 9 194. Gmina ta zajmuje 670,7 km², z czego 5,7 km² zajmuje woda. Gęstość zaludnienia tej gminy wynosi 13,7 mieszkańca na km².
Z miasta tego pochodzi Jussi Kurikkala, fiński biegacz narciarski, 3-krotny mistrz świata.

</doc>
<doc id="1185861" url="https://pl.wikipedia.org/wiki?curid=1185861" title="Carlsthal">
Carlsthal

Carlsthal (również "Carlsthal bei Schreiberhau", "Karlsthal") – huta szkła, a później kolonia położona na terenie wcześniejszej osady "Babelsbruch" w Górach Izerskich. Obecnie znajduje się tutaj kilka budynków należących administracyjnie do Szklarskiej Poręby. Działa tutaj m.in. schronisko turystyczne „Orle”.
W 1754 wdowa po Georgu Sigmundzie Preusslerze – Johanna Catherina Preussler z nakazu grafa Karla Gottharda Schaffgotscha przeniosła tutaj huty szkła usytuowane nad rzeką Kamienną i w Białej Dolinie. Nową hutę nazwano imieniem grafa (będącego właścicielem całej okolicy) – "Carlsthal" (pol. "Dolina Karola"), aczkolwiek było to na rękę najstarszemu synowi, spadkobiercy Karlowi Christianowi Preussler. Miejsce, mimo łatwego dostępu do podstawowych surowców: kwarcu, drewna i wody, było niekorzystne. Oddalona od siedzib ludzkich, w górskim pustkowiu huta borykała się z problemami transportowymi. Gotowe produkty i półprodukty (w hucie nie było ani szlifierni ani malarni) znoszone były w drewnianych koszach do Szklarskiej Poręby, co zimą trwało nawet do 9 godzin.
Ze szczegółowego opisu huty sporządzonego 25 stycznia 1765 przez radcę rządowego Rolfa Schneckera wynika, iż w głównym budynku był piec donicowy z 10. stanowiskami dla hutników-dmuchaczy. Tradycyjny piec rusztowy opalany podsuszanym drewnem bukowym podgrzewał surowiec wstawiany w odpowiednich donicach. Ponadto funkcjonował piec redukcyjny oraz kolejny do suszenia drewna. W mniejszym budynku obok pracował dodatkowy piec do wyrobu szkła okiennego wraz z piecem redukcyjnym.
Carlsthal wyrabiał zarówno szkło białe, jak i barwione. Do lat 40. XIX stulecia były to produkty niskiej jakości, głównie półprodukty, nie mogące konkurować z produktami czeskimi. Położenie huty wpływało niekorzystnie na cenę produktów – były one nawet do 50% wyższe niż na wyroby z pobliskiego Harrachova w Czechach. Huta notorycznie się zadłużała i jej ówczesny właściciel Karl Christian Preussler wraz ze szklarzami Matterne i Häuslerem postanowił otworzyć nową hutę, korzystniej położoną nad brzegiem Izery w pobliżu osady Strickerhäuser. Od nadziei jaką wiązał z nowym zakładem nazwał ją Hoffnungsthal (Dolina Nadziei). Niestety owa huta nie przewyższała tej w Carlsthal ani technologią ani wydajnością.
Dopiero po przejęciu huty przez Franza Pohla w 1842 – wybitnie zdolnego szklarza pochodzącego ze szklarskiej rodziny z Nového Světa (obecnie część Harrachova), huta jako zakład pomocniczy i eksperymentalny (wraz z zakładem "Hoffnungsthal" – obecnie to miejsce nosi nazwę Údolí Naděje i jest częścią Kořenova w Czechach) zaczęła być znana i produkowała cenione wyroby wysokogatunkowe.
Ostatecznie jednak hutę Carlsthal jako zakład przestarzały i trudny w obsłudze w 1885 czasowo zamknięto, a w 1890 Franz Pohl Jr. odsprzedał ją rodzinie Schaffgotsch, którzy w 1891 definitywnie hutę zlikwidowali. Produkcję szkła od 1842 sukcesywnie przejmowała nowa huta Schaffgotschów "Josephinenhütte" (Huta Józefiny) w Szklarskiej Porębie. Wraz z hutami położonymi na terenie państwa Habsburgów: "Zenknerhütte" (Desna II), "Christiansthal" (Kristianov), "Harachschehütte" (Harrachov) stanowiły wielki kompleks hutniczy w Karkonoszach i w Górach Izerskich.
W 1843 Gottlieb Schneider uzyskał od Zarządu Dóbr rodziny Schaffgotsch zgodę na wybudowanie obok huty Carlsthal gospody. Prowadzona przez potomków założyciela przyjmowała gości nieprzerwanie do 1945. To w niej rozgrywa się pierwszy akt „Und Pippa tanzt” („A Pipa tańczy”) – dramatu noblisty Gerharta Hauptmanna, który odwiedzał gospodę podczas swych wędrówek przez Góry Izerskie. Budynek został rozebrany na początku 2. poł. XX wieku. Obecnie w jej miejscu znajduje się miejsce postojowe dla samochodów.
Ocalały dwa budynki należące do huty. Dawny budynek administracyjny – murowany obiekt z ciosanego kamienia zbudowany około 1860, a po likwidacji huty przekazany służbom leśnym, oraz dawny dom hutników.
Pierwszy z nich, służący przez następne niemal 100 lat jako leśniczówka, to obiekt parterowy, zbudowany z kamiennych ciosów, wykończony cegłą klinkierową, nakryty dwuspadowym dachem. Nad wejściem w ryzalicie znajduje się wieżyczka z dzwonem. W czasach działalności huty służył do sygnalizowania rozpoczęcia pracy. Był też wykorzystywany jako tzw. „dzwon mgłowy” pomagający wędrowcom w orientacji w terenie.
W połowie lat 30. XX wieku na polanie wzniesiono placówkę Grenzschutzu – dwa drewniane budynki "Breslau" i "Glogau". Po aneksji czeskich terenów przygranicznych w 1938 jeden z budynków przekazano służbom leśnym, a od 1940 wypoczywali w nich żołnierze Wehrmachtu. Po II wojnie światowej stacjonowała tam krótko Armia Czerwona, wysiedlając mieszkańców osady do Szklarskiej Poręby, a następnie Wojska Ochrony Pogranicza. Działała tutaj strażnica, a cały teren był niedostępny dla osób postronnych aż do 1990. W niektórych okresach, jak podczas kryzysu kubańskiego w 1961, kwaterowało w nich nawet 120 osób. Obecnie jeden z budynków jest bazą noclegową schroniska.
W okresie hitlerowskim po drugiej stronie drogi, ok. 50 m od leśniczówki, znajdowały się 3 obozowe baraki Reichsarbeitsdienst rozebrane w 1941. Przebywali w nich robotnicy leśni. W ostatnich miesiącach wojny funkcjonował w pobliżu tzw. "Lebensmittel-Lager" Wehrmachtu. Według niepotwierdzonych opinii tereny te były również projektowane jako ośrodek przygotowań olimpijskich w biegach narciarskich.

</doc>
<doc id="1185863" url="https://pl.wikipedia.org/wiki?curid=1185863" title="Huta szkła Carlstal">
Huta szkła Carlstal



</doc>
<doc id="1185864" url="https://pl.wikipedia.org/wiki?curid=1185864" title="Wąskopyskowate">
Wąskopyskowate

Wąskopyskowate, żaby wąskopyskie (Microhylidae) – rodzina płazów z rzędu płazów bezogonowych (Anura).
Zasięg występowania.
Rodzaj obejmuje gatunki występujące w Ameryce; Czarnej Afryce; w Indiach i Korei do północnej Australii.
Charakterystyka.
Żaby wąskopyskie charakteryzują się wyjątkowo małym pyskiem. Mierzą od 7,7 do 90 mm. Występują głównie w rejonach tropikalnych. Spotykane są też w środowiskach suchych, w pobliżu rzek i strumieni oraz siedliskach nadrzewnych. Brak jest form prowadzących wodny tryb życia.
Ewolucja.
W zapisie kopalnym szczątki tych żab spotyka się od dolnego miocenu.
Podział systematyczny.
Do rodziny należą następujące podrodziny:

</doc>
<doc id="1185866" url="https://pl.wikipedia.org/wiki?curid=1185866" title="Microhylidae">
Microhylidae



</doc>
<doc id="1185867" url="https://pl.wikipedia.org/wiki?curid=1185867" title="Powiat rzeczycki">
Powiat rzeczycki

Powiat rzeczycki − dawny powiat województwa mińskiego Rzeczypospolitej, później w guberni mińskiej Rosji. Granicom powiatu guberni mińskiej (okrojonego w 1795) odpowiadają dzisiejsze rejony rzeczycki, brahiński, chojnicki, narowelski i świetłohorski należące do obwodu homelskiego na Białorusi. 
Rezydencje szlacheckie w pow. rzeczyckim niegdyś odznaczały się zbytkiem magnackim, np. w Horodyszczu, Brahinie i Chołmeczu Rokickich, w Chojnikach i Ostrohladach Prozorów czy w Łojowie Judyckich.

</doc>
<doc id="1185870" url="https://pl.wikipedia.org/wiki?curid=1185870" title="Powiat rzeżycki">
Powiat rzeżycki

Powiat rzeżycki dawny powiat guberni witebskiej, z ośrodkiem w Rzeżycy, dziś w granicach Łotwy.
Wzmianka z r. 1889.
Rzeżycki powiat, zajmujący północno-zachodnią część gub. witebskiej, graniczy na południe i zachód z pow. dyneburskim, na północ z gub. inflancką, i pow. lucyńskirn, na. wschód z pow. lucyńskim. Obszar powiatu wynosi 77'03 mil kw. al. 3726'4 w. kw. (pułk. Strelbicki). Podług powierzchnia powiatu wynosi 3881 w. kw. al. 392,810 dzies., w tej liczbie: 137,039 dzies. roli or., 47.103 łąk,
42,853 past., zarośli i pod drogami, 124,430
lasów i 41,377 dzies. błot i wód. Część płn.-
zach., przylegająca. do gub. inflanckiej al.
ryskiej, należy do kotliny jez. Łubanu, zwanego niegdyś "Mare Lubanicum" i przedstawia
błotnistą nizinę, którą tylko z rzadka przerywają tu i ówdzie rozsiane pagórki. W okolicach Łubanu nie widać nawet sążnia suchego gruntu; kępy tylko czernią się nad wodą, z której sitowia iwy zdają się gdzieniegdzie wyrastać. Rzeki i rzeczułki tej strony powiatu płyną śród podmokłych obszarów
w kierunku półn. i półn.-wschod. Zbliżając się ku ujściu do Łubanu wszystkie one rozlane w bagniskach, przyjmują bieg coraz to spokojniejszy, brzegi mają otoczone sitowiem
i trzciną. Ta część powiatu jest mało zaludnioną a. zajętą przeważnie przez puszcze i lasy iglaste, w ostatnich latach bardzo przetrzebione. W miarę posuwania się ku połud-wschodowi, poziom podnosi się i gleba. staje suchszą, a okolica falisto-wzgórkowatą. Napotykamy tu gaje i lasy, już-to liściowe już-to mieszane, oraz wyniosłości nazywane tu górami, (tak zw. góry Bukmujskie). Do najwynioślejszych wzgórz zaliczają górę Dzierkołna, w pobliżu wsi Dzierkalnie. Należy ona
do pasma wyżyn wychodzących z pow. lucyńskiego i okalających południowe wybrzeża jez. Raźna, zkąd ciągną, się w kierunku zachodnim ku linii dr. żel. warsz.-petersburskiej i przechodzą do par. prelskiej pow. dyneburskiego. Droga żelazna przecina te wyżyny w okolicy st. Ruszona, w pobliżu dóbr Fejmany, gdzie wystrzeliła. góra Akmieniszki, przez którą przy przeprowadzaniu kolei, zamierzano przebić tunel, zastąpiony jednak przekopem. Na. zach.-połudn. wybrzeżu jeziora Raźna napotykamy jeszcze wynioślejsze wzgórze, noszące dotąd nazwę niemiecką, Wolkenherg (góry obłoków). O tej górze, uwieńczonej zwaliskami starożytnego zamczyska, krąży pomiędzy miejscowymi mieszkańcami wiele ciekawych podań i powieści.
Na całej powierzchni powiatu rozsiane są w wielkiej ilości eratyczne głazy granitowe.
Gleba różnorodna, składa się przeważnie z gliniastego szarego piasku, a gdzieniegdzie z piaszczystej gliny; sprzyja uprawie żyta i
jęczmienia. Rzadko znajdujemy tu glinkę na pokładzie marglowym; okolice takie słyną z żyzności. Staranna. Gospodarka żyzność gleby ostatniemi czasy podnosić zaczęła. Dawne sochy po części już zastąpiono pługami a w wielu gospodarstwach zaprowadzono płodozmiany. Łąk i sianokosów wielka. obfitość. Do majątków najbardziej obfitujących w łąki zaliczają Rezenmujżę i Nowy-Ryków, które
zrasza rz. Rzeżyca i liczne jej dopływy. Drugą rzeką powiatu jest Malta, uchodząca również do Łubanu. Na obu rzekach drzewo tylko w czasie wiosennych wylewów bywa spławiane. Jezior w powiecie jest 318, z nich 198 przy małych obszarach nie mają nazwy. Oprócz wspomnianych Łubanu i Raźny, zasługują na uwagę: Łosie al. Łosze, Fejmińskie i Esza. Pierwsze, położone w środkowej części powiatu, słynęło niegdyś z wielkich leszczy, a ostatnie, w płd.-wsch. części powiatu, zdobią (...)

</doc>
<doc id="1185871" url="https://pl.wikipedia.org/wiki?curid=1185871" title="Modrzyc">
Modrzyc

Modrzyc (jid. מאָדזשיץ) – dynastia chasydzka, która została założona w 1891 roku w Modrzycach, niewielkiej wiosce leżącej pod Dęblinem (obecnie dzielnicy tego miasta) przez rabina Israela Tauba, syna cadyka Szmula Eliasza ze Zwolenia i wnuka Jechezkela Tauba z Kazimierza Dolnego.
Obecnie największe skupisko chasydów z Modrzyc znajduje się w Bene Berak, gdzie znajduje się dwór cadyka oraz w Jerozolimie. Mniejsze grupy żyją również w Brooklynie, Monsey i Far Rockaway w Nowym Jorku, Los Angeles i Toronto. Obecnie w Polsce nie żyje ani jeden przedstawiciel tej dynastii.

</doc>
<doc id="1185872" url="https://pl.wikipedia.org/wiki?curid=1185872" title="North Pole">
North Pole

North Pole – miasto w Stanach Zjednoczonych, na Alasce. Według danych z 2005 liczy 1778 mieszkańców. Wbrew nazwie (dosłownie "Biegun Północny") leży 2735 km na południe od bieguna północnego. Miasto stanowi atrakcję turystyczną, z racji sklepu z upominkami zwanego Santa Claus House (Dom Świętego Mikołaja), z dużym pomnikiem świętego przed wejściem. W okresie świąt Bożego Narodzenia rokrocznie miejscowy urząd pocztowy otrzymuje setki tysięcy listów adresowanych do Świętego Mikołaja, wiele osób wysyła także kartki świąteczne do bliskich właśnie stąd, by widniał na nich stempel "North Pole". Na wydawanych tu pocztówkach kod pocztowy 99705 opisany jest jako kod pocztowy Świętego Mikołaja.
Także nazwy miejscowych ulic nawiązują tematycznie do świąt, Mikołaja i jego pomocników. Jest tu Santa Claus Lane, St. Nicholas Drive, Snowman Lane, oraz Kris Kringle Drive.

</doc>
<doc id="1185873" url="https://pl.wikipedia.org/wiki?curid=1185873" title="Salamandry bezpłucne">
Salamandry bezpłucne



</doc>
<doc id="1185876" url="https://pl.wikipedia.org/wiki?curid=1185876" title="Richard Malik">
Richard Malik

Richard Malik (ur. 19 grudnia 1909 w Bytomiu, zm. 20 stycznia 1945 na Froncie wschodnim) – niemiecki piłkarz, napastnik.
W reprezentacji Niemiec zagrał dwa razy. Debiutował 30 października 1932 w meczu z Węgrami i zdobył bramkę. Był wówczas zawodnikiem Beuthen 09. Drugi raz w kadrze Niemiec wystąpił w styczniu 1933
Jego kuzyn Leonard Malik grał przed wojną w reprezentacji Polski.

</doc>
<doc id="1185879" url="https://pl.wikipedia.org/wiki?curid=1185879" title="Stuart Lewis-Evans">
Stuart Lewis-Evans

Stuart Lewis-Evans (ur. 20 kwietnia 1930 w Luton, zm. 25 października 1958 w East Grinstead) – brytyjski kierowca wyścigowy.
Kariera.
Zaczynał karierę w Formule 3. Debiutował w Formule 1 w 1957 roku podczas Grand Prix Monako, gdzie zajął sensacyjne czwarte miejsce za kierownicą samochodu Connaught. Ten występ zwrócił uwagę Tony'ego Vandervella, szefa zespołu Vanwall, który ściągnął młodego kierowcę do swojej ekipy.
Podczas Grand Prix Pescary Lewis-Evans zajął piąte miejsce, natomiast w kończącym sezon 1957 Grand Prix Włoch na torze Monza zdobył pierwsze w swojej karierze pole position, lecz wyścigu nie ukończył. W klasyfikacji końcowej sezonu zajął dwunaste miejsce.
W sezonie 1958 był trzecim kierowcą Vanwalla, obok walczących o tytuł mistrzowski Stirlinga Mossa i Tony'ego Brooksa. Podczas gdy obaj partnerzy z zespołu odnieśli łącznie sześć zwycięstw, Lewis-Evans musiał zadowolić się dwoma trzecimi miejscami (Grand Prix Belgii oraz Portugalii). Dołożył do tego pole position wywalczone w Holandii. W klasyfikacji końcowej zajął dziewiąte miejsce.
W trakcie ostatniego wyścigu sezonu, Grand Prix Maroko na torze Ain-Diab, Lewis-Evans zaliczył poważny wypadek spowodowany awarią silnika. Samochód uderzył w bariery i stanął w płomieniach. Ciężko poparzonego kierowcę przetransportowano do Wielkiej Brytanii, lecz zmarł w szpitalu sześć dni później w wyniku doznanych obrażeń.
Śmierć Lewisa-Evansa była jedną z głównych przyczyn wycofania się z Formuły 1 zespołu Vanwalla.

</doc>
<doc id="1185881" url="https://pl.wikipedia.org/wiki?curid=1185881" title="Stuart Lewis Evans">
Stuart Lewis Evans



</doc>
<doc id="1185883" url="https://pl.wikipedia.org/wiki?curid=1185883" title="The Little Drummer Boy">
The Little Drummer Boy

The Little Drummer Boy – amerykańska piosenka bożonarodzeniowa ze słowami i muzyką Katherine K. Davis. Za autorów byli uważani również Henry Onorati i Harry Simeone, chociaż w rzeczywistości byli tylko autorami aranżacji do nagranej przez siebie wersji. Za najbardziej znaną i uważaną za standardową wersję jest "The Little Drummer Boy" śpiewana przez The Harry Simeone Chorale. Piosenka znana jest też pod wcześniejszym tytułem The Carol of the Drum.
Katherine K. Davis skomponowała utwór i napisała słowa w 1941, wykorzystując motyw znany ze starej tradycyjnej czeskiej kolędy. W 1957 Henry Onorati stworzył swoją aranżację, którą nagrał wraz z Jack Halloran Singers w wytwórni Dot Records. Następnego roku Simeone jeszcze napisał kolejną aranżację i zmienił tytuł, by wydać ją na singlu. Piosenka stała się przebojem. W 1963 20th Century Fox Records wydała piosenkę na płycie długogrającej "The Little Drummer Boy: A Christmas Festival". Singel z utworem pozostawał jednak ciągle hitem bożonarodzeniowym. Album był wydany najpierw jako płyta mono, rok później ukazała się jego wersja stereofoniczna. W roku 1965 Harry Simone nagrał i wydał nową wersję "The Little Drummer Boy" w firmie Kapp Records. Znalazła się ona w albumie "O' Bambino - The Little Drummer Boy".
Streszczenie.
Tekst piosenki jest nawiązaniem do legendarnej opowieści o małym chłopcu, który nie mając nic do złożenia w darze Dzieciątku Jezus, za zgodą Matki Bożej Marii, zagrał na bębenku. Nowo narodzony Jezus miał odpowiedzieć uśmiechem i radością na muzyczny podarek małego dobosza. Ten iście apokryficzny motyw występuje w pochodzącej z XII w. legendzie, której Anatole France użył w swojej "Le jongleur de Notre-Dame", w 1902 zaadaptowanej dla potrzeb opery przez Jules Masseneta. We francuskiej legendzie żongler (fr. "jongleur" to polskie żongler) żonglował przed figurą Dziewicy Maryi.
Adaptacja telewizyjna.
W 1968 studio filmowe Rankin-Bass wyprodukowało film animowany, który miał opowiadać historię małego dobosza, bohatera bożonarodzeniowej piosenki "The Little Drummer Boy" (reż. Jules Bass, Arthur Rankin Jr., Takeya Nakamura, scenariusz Romeo Muller, muzyka Maury Laws). Autorzy filmu nazwali małego dobosza Aaronem, przedstawiając historię, która wydarzyła się jeszcze przed narodzeniem Jezusa. W filmie użyczyli swych głosów Greer Garson jako narratorka i José Ferrer jako Ben Haramad. Tytułową piosenkę zaśpiewał Wiedeński Chór Chłopięcy - Wiener Sängerknaben. Film puszczano przez wiele lat w okresie świątecznym na kanale amerykańskiej telewizji NBC. Sponsorem emisji była American Gas Company, zanim stała się konsorcjum. Obecnie obejrzeć można go na kanale telewizji kablowej ABC Family. Telewizyjny sequel "The Little Drummer Boy Book II" miał swoją premierę w 1976 również na NBC ze sponsoringiem tej samej American Gas Company. Narratorką była ponownie Greer Garson, głosu Benowi Haramadowi użyczył Zero Mostel. Druga część wyświetlana jest w okresie świątecznym przez ABC Family. NBC przestała wyświetlać film po tym, jak oskarżano ją o antyarabizm.

</doc>
<doc id="1185884" url="https://pl.wikipedia.org/wiki?curid=1185884" title="Powiat siebieski">
Powiat siebieski

Powiat lub Ujezd siebieski – dawny powiat guberni witebskiej. Siedzibą była Siebież, dziś w obwodzie pskowskim Rosji.
Wzmianka z r. 1889.
Siebieski powiat leży w północnej części guberni i graniczy od północy z gub. pskowską, 
od wschodu z pow. neweIskim, od południa z połockim i drysieńskim, od zachodu zaś z 
lucyńskim. Podług pułk. Strelbickiego zajmuje 68'65 mil. al. 3321'8 w. kw., podług 
dawniejszych zaś pomiarów ma 3368 w. kw. al. 350,911 dzies. Powiat należy do Pojezierza Bałtyckiego i powierzchnia jego jest przerznięta wyniosłościami, stanowiącemi dział wodny pomiędzy rzekami systematu Wielkiej 
(dopł. zatoki Fit-łskiej) i Dźwiny Zachodniej 
(dopł. zatoki Ryskiej). Dział ten zaczyna się w okolicy jeziora Osyń i folw. Wolino (Annińsk), przecina pod wsią Podgórze (Podgorje) al. Morozowa drogę wiodącą ze stacyi Rudnia do folw. Ryków, i ciągnie na wschód około 25 w. do wsi Sowińskie Grebło, poczem 
przeszedłszy pomiędzy jez. Swibło i Niewiedro, okala północne wybrzeża jez. Niewiedro, 
poczem wykręca się ku północy przez wieś 
Hultaje (pow. neweIskiego) i łączy się z wzgórzami przechodzącemi pod wsią Botwino (w 
pow. siebieskim). Najwyższy punkt w powiecie wznosi się w odległości 2 1 /'1 w. ku północy od Siebieża, (tzw. góra Wozdychalinka) w pobliżu wsi Pietuchowszczynki. Od góry tej wybiega w kierunku półn.-zach. łańcuch dość znacznych wyniosłości. Nadto w północnej części powiatu, w pobliżu granicy guberni pskowskiej, wznoszą się góry: Kuskina (przy wsi Wyhorodek), Zamkowa (przy 
wsi Zamkowa Morozówka), Pieszczanka (w 
lesie przy wsi Pławliwa), Lidina (przy wsi 
t. n.), Zasitińska (przy wsi t. n., w pobliżu wsi Wysowa na trakcie pocztowym 
z Siebieża do Lucyna), oraz przy folwarku 
Widoki i przy folw. Rysienkowo (o 5 w. na 
płn.-wschód od Siebieża). Gleba przcważnie 
gliniasto-piaszczysta albo piaszczysta, chłodna wedle miejscowego orzeczenia, w rzadkich tylko miejscach pokryta cienką warstwą 
czarnoziemu. Powierzchnia powiatu zroszona 
jest rzekami należącemi do systematu Wielkiej (Wielikiej) i Dźwiny Zachodniej. Rzeka 
Wielka przepływa na nieznacznej przestrzeni 
w północnej części powiatu i jest nieżeglowną. 
W granicach powiatu przybiera Niewiedrankę, wypływającą, z jez. Niewiedro, Ałolę, stanowiącą na przestrzeni 8 w. granicę z gub. pskowską, Issę i inne pomniejsze (1. Do systematu Dżwiny należą: Niszcza i Swołna, uchodzące do Dryssy poza granicami powiatu. Ze wszystkich tych rzek tylko Swołna 
jest spławną dla tratew i niewielkich galarów (łajb), ładowanych na jez. Siebieskiem, 
z którem łączy się za pośrednictwem całej sieci jezior i ich odplywów. Powiat obfituje 
w wody stojące. mianowicie w jeziora i błota. 
Znajduje się tu 331 jezior, z których ważniejsze: Siebieskie (ob.), łączące się przez rzekę 
Uhorynkę zjez. Orono (Worono), Białm i Nieczeroco (ob.), z którego wypływa rz. Swołna. 
Jezioro Ołbito, właściwie Wałbiato, mylnie Olbit (ob.), łączy się przez niewielki ruczaj 
z jez. Niszcza (ob.); jez. Osyń (ob.); jez. Swibło, długie 7 w., szerokie 4 w., z którego wypływa rzka Ustie; jez. Niewiedło (ob.); w końcu Jassy (ob.) i (ob.). Cały powiat jest bagnisty, zwłaszcza zaś północna jego część obfituje w rozległe błota. l tak na pograniczu pow. lucyńskiego i gub. pskowskiej zalega błoto mające do 130 w. kw.; ku 
płn. zakończono j'est lasem sl)snowym, od płd. 
traktem pocztowym z Siebieża do Lucyna, od 
wsch. ogranicza je rzka Issa. Na prawym 
brzegu rz. Wielkiej, pomiędzy jez. Ostrowite, 
Krzywe, Białe i wsią Kuryłowe, znajduje 
się błoto zajmujące do 200 w. kw., przerznięte pagórkami, drogami i w wielu miejscach 
pokryte zaroślami. Dalej znajdujd się błoto rozległe 15 w. pomiędzy jez. Szewino, Berezno, Swierzno i Jezierzyszcze, rozdzielone 
na dwie połowy przez drogę wiodącą z folw. 
Siedanowa do wsi Jezierzyszcze. Błoto przylegające do granic pow. drysiel1skiego i zajmujące 26 w. kw., dochodzi od płn. do jaz. Osyń, od płd. do rz. Niszczy, od zach. ograniczone lasami sosnowemi, od wsch. zaś drogą pocztową. Przepływa przez nie rzka Niszcza, będąca granicą pomiędzy pow. siebieskim i drysieńskim, oraz rzeka Szajbiszcza. Nadto w wielu miejscowościach znajdują się bagniska, poprzerzynane drogami i niewielkiemi pagórkami, obroslemi karłowatem drzewem. W powiecie znajdują, się źródła mineralne siarczane i żelaziste (słabe zresztą). Lasy w 1867 r. zajmowały do 45% ogólnej przestrzeni. Obecnie las towarowy ogólnie został wyprzedany 
na splacenie długów rządowych oraz prywatnych. Natomiast drzewa opałowego jest jeszcze obfitość i dla tego cena jego względnie 
bardzo niska, w miasteczku bowiem lub w.okolicach bezleśnyeh wynosi 1 rs. 50 kop: za 
sążeń kub., w innych zaś miejscowościach spada do 50 kop. (bez wyrąbania i dostawy). 
W 1886 r. było w powiecie (prócz mta pow.) 75071 mk., w tej liczbie 70741 prawosł., 420 katol., 2119 rozkoln., 106 protest., 665 żyd. 
W 1863 r. było 65598 mk. (45786 prawosł., 7314 katol., 1423 rozkoln., 74 protest. i 1001 żyd.). W 1867 r. (podług Semanowa) było 
54583 mk. (1459 katol., 1635 rozkoln, 26 protest. i 266 żyd.). Tak znaczna różnice, zarówno w ogólnej sumie jak i w pojedynczych 
cyfrach jakkol wiek oparte na źródłach urzęd.), niczem nie dadzą się objaśnić. Podług Pamiatnej Kniżki w 1863 r, byto wpowiecie 7256 (3622 
męż. i 3634 kob.) t. z. bojarów pancernych. stanowiących. za czasów Rzpltej straż pograniczną od strony Rossyi i zamieszkałych obecnie w gminach nieportowskiej i jezieryjskiej. 
W 1863 r. było w powiecie 15817 sztuk koni, 48406 bydła. rogatego, 28598 owiec zwyczajnych, 11249 swiń i 1650 koni. W 1868 r. było w S. powiecie: 36 cerkwi prawosław., 1 
monaster męski, 2 domy modlitwy rozkolnicze, 1 kościół katol. (w Siebieżu). Główne zajęcie mieszkańców stanowi rolnictwo i przemysł leśny. Z powodu ubóstwa gleby rolnictwo 
zaledwie wystarcza na zaspokojenie potrzeb miejscowych i tylko, w wyjątkowo urodzajnych latach, nadmiar zboża bywa. zużytkowany w miej scowych gorzelniach lub też zbywany w Siebieżu i przystaniach naddźwińskich. Wielkie znaczenie w gospodarstwie ma uprawa lnu, zbywanego w Siebieżu na wywóz do Rygi. Inne gałęzie gospodarstwa 
wiejskiego małą grają rolę. Rybołówstwem zajmują się mieszkańcy wsi leżących na wybrzeiach jezior. Przemysl leśny nie ogranicza się na cięciu i spławie drzewa, pędzą bowiem także smołę i dziegieć i wyrabiają rozmaite przedmioty z drzewa. Wielu mieszkańców wychodzi ta.kże na roboty przy drogach 
żelaznych i inne. Przemysł fabryczny prawie 
zaden, w 1868 r. bowiem było w powiecie 
zaled wo 4 garbarnie i 11 gorzelni. Handel, 
oprócz miasta powiatowego, koncentruje się 
na 22 jarmarkach, t. z. kiermaszach. Marszałkami szlachty pow. siebieskiego byli (w po- 
rządku alfabetycznym): Chrapowieki Dominik 
(1790). Hertman, Kiełpsz Talat Józef (1783), 
Korsak. Euzebiusz h. Korsak (1805), Korsak 
Piotr, Łosowski Józef h. Grzymała; Makowiecki Józef b. Dołęga, Meduniecki Antoni 
h. Ślepowron (1800-1810), Meduniecki Jan, Meduniecki Józef, Meduniecki Kazimierz 
(1798-1800), Meduniecki Konstanty, Mohl hr. Franciszek h. Trzy krety (właściwie świnki 
morskie), Mokicz Franciszek, Ogiński Józef 
h. Oginiec (1807), Szantyr Antoni h. Lubicz 
Ursyn, Vlanowski Szymon h. Sulima (1809- 
1820), Zebrowski Donat h. Jasieńczyk. Niegdyś w powiecie była bardzo rozrodzona i zamożna. rodzina Medunieckich."

</doc>
<doc id="1185887" url="https://pl.wikipedia.org/wiki?curid=1185887" title="Powiat sienneński">
Powiat sienneński

Powiat lub Ujezd sieński albo Siennieński dawny powiat guberni mohylewskiej. Na jego terenie dziś leżą następujące rejony:
Wzmianka z roku 1889.
Sieński al. Sienneński powiat zajmuje północno-zachodnia, część guberni i graniczy na płn. z pow. lepelskim i witebskim, na wsch. z orszańskim, na płd. z mohylewskim, na zach.
zaś z pow. borysowskim gub. mińskiej. Linia graniczna przeważnie idzie drogą sucha" miejscami tylko poprzerzynaną biegiem rzek, mianowicie zaś Dźwina Zachodnia na. przestrzeni
27 w. oddziela pow. sień ski od pow. lepelskiego i witebskiego, na nieznacznej zaś przestrzeni od pow. borysowskiego granica idzie z biegiem rzek Bóbr i Essa. Podług obliczenia pułk. Strelbickiego powiat ma rozległości
4333'8 w. kw. czyli 89'57 mil al. 4931'9 klm.
kw., co czyni 451,440 dzies. Podług pomiarów mierniczych rozległość powiatu wynosi 436,056 dz., czyli O 15,384 dz., t. j. 3'40%
mniej. Przed r. 1861, t. j. przed przyłączeniem do niego części dawniejszego pow. kopyskiego, powierzchnia powiatu wynosiła 79'16 mil al. 3394'68 w. kw. (podług pomiarów wojenno-topograficznych). W południowej części powiatu przechodzi dział wodny pomiędzy dorzeczem Dźwiny i Dniepru. "'W ogóle jest on niewysoki i miejscami niknie zupełnie w błotach i trzęsawiskach. Najwynioślejsze miejsca znajdują się około wsi: Kozia Górka, Sokolnia i Hapowszczyzna. Powierzchnia powiatu w ogóle przedstawia niską równinę, nachylającą się od płd. ku płn., zasianą jeziorami i błotami. Pod względem geognostycznym powiat należy do formacyi dewońskiej. Pokłady kredowe, na podłożu gliniastem, znajdują się przy wsiach Ławki i
Kalinówka. Białą glinę znajdujemy pod wsią Sukromno. (...)

</doc>
<doc id="1185888" url="https://pl.wikipedia.org/wiki?curid=1185888" title="Powiat skwirski">
Powiat skwirski

Powiat skwirski dawny powiat guberni kijowskiej, utworzony w 1797 r. Stolicą powiatu było dzisiejsze miasto Skwyra (Skwira) na Ukrainie.

</doc>
<doc id="1185889" url="https://pl.wikipedia.org/wiki?curid=1185889" title="AS Varese">
AS Varese



</doc>
<doc id="1185890" url="https://pl.wikipedia.org/wiki?curid=1185890" title="Arabella Churchill (1648–1730)">
Arabella Churchill (1648–1730)

Arabella Churchill (ur. 23 lutego 1648, zm. 30 maja 1730) – angielska szlachcianka, kochanka Jakuba II, króla Anglii, Szkocji i Irlandii, oraz matka czwórki jego dzieci (noszących nazwisko FitzJames Stuart, które znaczyło w staroangielskim "syn Jakuba Stuarta").
Życiorys.
Arabella była córką Winstona Churchilla (1620-1688 i jego żony Elisabeth Drake. Jej bratem był słynny angielski dowódca wojskowy John Churchill, pierwszy książę Malborough. Ród Churchilów należał do jednych z najbardziej rojalistycznych rodzin ówczesnej Anglii.
Związek Arabelli z Jakubem, księciem Yorku rozpoczął się około 1665 roku, kiedy jeszcze żyła jego żona Anna Hyde. Jeszcze w tym samym roku została damą dworu księżnej Yorku i urodziła pierwsze swoje dziecko z Jakubem. W ciągu dziesięciu lat związku z przyszłym królem urodziła czwórkę dzieci, z których dwójka urodziła się jeszcze za życia Anny Hyde. Opisywano ją jako "istotę wysoką, o twarzy bladej i nie posiadającą niczego prócz skóry i kości". Współcześni pamiętnikarze opisywali ją jako pełną dowcipnej i żywej inteligencji, która kontrastowała z bigoteryjnym i melancholijnym usposobieniem księcia. Po dziesięciu latach związku Jakub porzucił Arabellę, która zaczęła się już starzeć. Około roku 1674 poślubiła pułkownika wojska królewskiego, Charlesa Godfreya, któremu urodziła trójkę dzieci. Małżeństwo byłej książęcej kochanki było szczęśliwe i ze swym mężem przeżyła czterdzieści lat. Godfrey zmarł w 1714 roku w wieku sześćdziesięciu siedmiu lat.
Sama Arabella zmarła w wyniku raka trzustki 30 maja 1730 roku.
Potomstwo.
Ze związku z Jakubem, późniejszym królem Anglii, Szkocji i Irlandii (1633-1701) miała czworo dzieci:
Ze związku z pułkownikiem Charlesem Godfreyem (1648-1714) miała troje dzieci:

</doc>
<doc id="1185891" url="https://pl.wikipedia.org/wiki?curid=1185891" title="Powiat słonimski (II Rzeczpospolita)">
Powiat słonimski (II Rzeczpospolita)

Powiat słonimski – powiat w województwie nowogródzkim II Rzeczypospolitej. Jego stolicą było miasto Słonim. W skład powiatu wchodziło 18 gmin i 2 miasta.
12 grudnia 1920 r. pod Zarządem Terenów Przyfrontowych i Etapowych z powiatu wyłączono gminy: Rożana, Kosów, Borki i Piaski do nowo utworzonego powiatu kosowskiego.
Wcześniej powiat guberni grodzieńskiej, dzisiaj jego terytorium odpowiada częściowo rejon słonimski na Białorusi.
Demografia.
Według spisu ludności w grudniu 1919 roku powiat słonimski okręgu brzeskiego ZCZW zamieszkiwało 127 737 osób. Na jego terytorium znajdowało się 767 miejscowości, z których 6 miało 1–5 tys. mieszkańców i 1 miała ponad 5 tys. mieszkańców. Był nią Słonim z 9719 mieszkańcami.
Według Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białoruskiego, to znaczy Białorusini stanowili na nim narodowość dominującą.
Według oficjalnych danych spisu powszechnego z 1931 roku "dominacja" ta była symboliczna: powiat zamieszkiwało 126 510 osób, z których zadeklarowało jako język ojczysty: białoruski – 62 434 (49%), a polski – 52 313 (41%).
Oświata.
W powiecie słonimskim okręgu brzeskiego ZCZW w roku szkolnym 1919/1920 działało 55 szkół powszechnych, 1 szkoła średnia i 1 kurs. Ogółem uczyło się w nich 3065 dzieci i pracowało 75 nauczycieli.

</doc>
<doc id="1185892" url="https://pl.wikipedia.org/wiki?curid=1185892" title="Logika prawnicza">
Logika prawnicza

Logika prawnicza – dyscyplina pomocnicza nauk prawnych, zajmująca się prawniczymi zastosowaniami logiki. W węższym znaczeniu logika prawnicza zajmuje się badaniem schematów rozumowań prawniczych. 
Logika prawnicza zaczęła kształtować się w XX w.. 
W zakres logiki prawniczej wchodzi budowanie poprawnych definicji, klasyfikacji i wnioskowań, prawnicze zastosowanie teorii zdań, teorii nazw, rodzaje rozumowań, a także podstawy erystyki, sztuki przekonywania i dyskusji. We Francji "logika prawnicza" jest utożsamiana ze schematami wnioskowań dedukcyjnych, w Belgii zaś rozumiana jest jako prawnicze zastosowanie teorii argumentacji (główny przedstawiciel: Chaïm Perelman), a w krajach common law – rozważania dot. rozumowań sędziów w procesie stosowania prawa.
Według Jerzego Wróblewskiego pojęcie logiki prawniczej w prawoznawstwie składa się z trzech podstawowych znaczeń: logiki uzasadniania, logiki heurezy oraz logiki systemowej: "Logika uzasadniania obejmuje rozumowania, które uzasadniają decyzje względnie twierdzenia prawnicze. (...) Logika heurezy obejmuje rozumowania, przy pomocy których dochodzi się do określonego typu decyzji lub twierdzeń. (...) Logika systemowa obejmuje powiązania między elementami norm względnie między normami w systemie prawa".
Logika prawnicza wywiera duży wpływ na wykładnię prawa – przede wszystkim na wykładnię gramatyczną i logiczną. Logika odgrywa również dużą rolę w procesie sądowym ("Otóż zdarza się czasem, że wykazawszy, iż fałszywa jest racja, na której nasz przeciwnik procesowy opierał swoje twierdzenia będące następstwem, jesteśmy przekonani, że wykazaliśmy fałszywość samego twierdzenia. Zdarza się również, że tłumaczenie traktujemy na równi z dowodzeniem przypisując mu ten sam stopień zasadności, co i dowodzeniu. Znając zasady logiki dalecy byśmy byli od tego rodzaju błędnych mniemań"), uzasadnianiu wyroków sądowych, określaniu wiarygodności świadków, pracach i procesie ustawodawczym: "Logika uczy sposobów, które należy stosować, jeżeli się chce uniknąć nieporozumień, których źródłem są wspomniane własności niektórych słów". Logika prawnicza jest także składnikiem kultury prawniczej i niezbędnym składnikiem wiedzy prawnika. Duży wpływ na polskie badania związane z logiką prawniczą mieli m.in.: Tadeusz Kotarbiński, Kazimierz Ajdukiewicz, Kazimierz Twardowski, Władysław Tatarkiewicz, Jerzy Kalinowski, Jan Gregorowicz, Jerzy Wróblewski, Andrzej Malinowski, Władysław Wolter, Zygmunt Ziembiński, Tadeusz Widła. W Polsce znaczącą rolę w powstaniu i badaniach nad logiką prawniczą odegrała szkoła lwowsko-warszawska.
Logika prawnicza jest wykładana na studiach prawniczych w ramach przedmiotu "logika praktyczna". Wykłady z logiki prawniczej nie obejmują całej problematyki logicznej, ale tylko niektóre jej zagadnienia szczególnie pożyteczne i interesujące dla prawników. Jej celem jest wytworzenie umiejętności precyzyjnego formułowania myśli, poprawnego rozumowania, skutecznego działania, prawidłowej argumentacji oraz interpretacji prawa. W ramach "logiki praktycznej" uczy się również podstaw erystyki i retoryki. 
Często pojęcia "logika prawnicza" i "logika dla prawników" są używane zamiennie. Jednak pojęcie "logika dla prawników" jest definiowane jako część zagadnień logiki ogólnej, które są przydatne w pracy umysłowej prawników i w problematyce, którą się zajmują, więc logika prawnicza jest działem logiki dla prawników . 

</doc>
<doc id="1185894" url="https://pl.wikipedia.org/wiki?curid=1185894" title="12 potraw wigilijnych">
12 potraw wigilijnych



</doc>
<doc id="1185895" url="https://pl.wikipedia.org/wiki?curid=1185895" title="Amfiumowate">
Amfiumowate

Amfiumowate, amfiumy (Amphiumidae) – rodzina płazów z rzędu płazów ogoniastych (Caudata).
Zasięg występowania.
Gatunki żyjące współcześnie występują na południowo-wschodnich obszarach Stanów Zjednoczonych.
Systematyka.
Rodzina obejmuje jeden rodzaj występujący współcześnie:
oraz jeden wymarły:

</doc>
<doc id="1185896" url="https://pl.wikipedia.org/wiki?curid=1185896" title="Powiat słucki">
Powiat słucki

Powiat słucki – dawny powiat województwa nowogródzkiego Wielkiego Księstwa Litewskiego, następnie w zachodniej części guberni mińskiej Imperium Rosyjskiego, później w latach 1919–1920 powiat w składzie okręgu mińskiego Zarządu Cywilnego Ziem Wschodnich (ZCZW) – tymczasowej jednostki terytorialnej pod polską administracją. Częściowo pokrywał się z obecnym rejonem słuckim na Białorusi.
Demografia.
Według spisu ludności w grudniu 1919 roku powiat słucki okręgu mińskiego ZCZW zamieszkiwało 228 727 osób, z których 85,3% zadeklarowało się jako Białorusini, 8,3% – Żydzi, 6,3% – Polacy, 0,1% – przedstawiciele innych narodowości. Co dotyczy stosunków wyznaniowych 9,1% – katolickiego, 82,4% – prawosławnego, 8,3% – mojżeszowego. Na terytorium powiatu znajdowało się 1188 miejscowości, z których 9 miało 1–5 tys. mieszkańców i jedna powyżej 5 tys. mieszkańców. Był nią Słuck z 14 162 mieszkańcami.
Oświata.
W powiecie słuckim okręgu mińskiego ZCZW, w roku szkolnym 1919/1920 działało 221 szkół powszechnych, 11 szkół średnich i 4 szkoły zawodowe. Ogółem uczyło się w nich 18 023 dzieci i pracowało 438 nauczycieli.

</doc>
<doc id="1185899" url="https://pl.wikipedia.org/wiki?curid=1185899" title="Amphiumidae">
Amphiumidae



</doc>
<doc id="1185900" url="https://pl.wikipedia.org/wiki?curid=1185900" title="Ferdinand Lang">
Ferdinand Lang

Ferdinand Lang (ur. 3 stycznia 1888 w Nikonkowicach k. Lwowa, zm. 13 czerwca 1959 w RFN) – niemiecki nauczyciel i działacz oświatowy w Galicji, poseł mniejszości niemieckiej na Sejm II RP (1928–1930), w czasie II wojny światowej dyrektor Biblioteki Miejskiej w Bydgoszczy.
Życiorys.
Pochodził z rodziny osiadłych w Galicji Wschodniej austriackich rzemieślników. W 1907 ukończył C. K. Gimnazjum w Stryju, po czym kształcił się na teologa w Wiedniu i Marburgu, studiów jednak nie ukończył.
Po powrocie do Galicji Wschodniej nauczał w tamtejszych szkołach niemieckojęzycznych.
W czasie I wojny światowej walczył w armii austriackiej. W listopadzie 1918 opowiedział się po stronie ukraińskiej w konflikcie o Lwów i Galicję Wschodnią.
Po zakończeniu walk na Kresach osiadł w Bydgoszczy, gdzie pracował w niemieckich gimnazjach jako nauczyciel. W latach 20. opracował podręcznik języka polskiego dla Niemców.
W 1928 został wybrany posłem II kadencji z list Bloku Mniejszości Narodowych w okręgu Stryj głosami Ukraińców pamiętających mu przyjazne nastawienie do idei ZURL. W 1930 roku ponownie kandydował do sejmu, mandatu jednak nie otrzymał – w tym samym roku został pozbawiony przez rząd prawa wykonywania zawodu, zaważyła jego antypaństwowa, jak oceniały ówczesne władze, działalność.
W latach 1931–1939 pracował w Niemieckim Związku Szkolnictwa w Polsce (Deustche Schulverein in Polen). Początkowo odnosił się z sympatią do ruchu nacjonalistycznego (młodoniemieckiego), jednak w 1936 ostatecznie zerwał z Jungdeutsche Partei, publikując bardzo krytyczny artykuł w prasie na temat tego ugrupowania.
Po przyłączeniu Bydgoszczy do Niemiec w 1939 objął posadę dyrektora Biblioteki Miejskiej. Od 1940 pozostawał członkiem NSDAP, pracował również w SS na niwie kulturalno-oświatowej.
W latach 1945–1955 przebywał na terenie radzieckiej strefy okupacyjnej i w NRD, gdzie pracował jako robotnik.
Po normalizacji stosunków radziecko-niemieckich w 1955 i przejściu na emeryturę pozwolono mu wyjechać do Niemiec Zachodnich, gdzie zmarł cztery lata później.

</doc>
<doc id="1185901" url="https://pl.wikipedia.org/wiki?curid=1185901" title="Powiat suraski">
Powiat suraski

Powiat lub ujezd suraski dawny powiat guberni czernihowskiej, z siedzibą w Surażu. Odpowiada zgrubsza dzisiejszemu rejonowi suraskiemu w Rosji.
Wzmianka z r. 1890.
Suraski powiat leży w płn.-zachod. części gubernii i zajmuje (podług Strjelbickiego) 75'2 mil al. 3638'3 w. kw. Powierzchnia w ogóle równa, pochylająca się nieco od płn,-wsch. ku płn.-zach. Najwynioślejsze miejscowości, nieprzewyższające 800 stóp n.p.m., znajdują się na dziale wodnym pomiędzy Sożą i Ipucią. Gleba przeważnie gliniasta lub piaszczysta, najbardziej urodzajna pomiędzy rz. Ipucią a Biesiedzią. Z ciał kopalnych znajduje się w powiecie jedynie glina garncarska i wapień, w dość lichym zresztą gatunku. Cała powierzchnia powiatu leży 
w dorzeczu Soży, przepływającej poza granicami powiatu, z dopływów której ważniejsze: Biesiedź w części zachod. i Ipuć w pozostałych. Do Biesiedzi uchodzą: Olesznia, Pałuż, Dorohowsza, Hormynka, Dubieniec, Aleksowka, Opołonka, Kaszkowka i Zasławka, do Ipuci zaś: Irżacz, Bielica, Wietka, Pokonka, 
Rjeczyca, Wicholka, Uniecza, Turosna i in. 
Z jezior ważniejsze: Kożanowskie.Trubanowskie (długie do 4, szer. do 2 w.), Drahotimel 
(dl. 1 w., szer. 300 saż) i Jałowka. (dl. 600, 
szer. 350 saż.). Największe błoto jest Kożanowskie, z którego wypływa rzka Wichołka, 
do 35 w. długie a od 1-5 w. szer. Pod lasasami znajduje się 30% ogólnej przestrzeni. 
W 1867 r. było w powiecie (bez mta) 105,040 
mk. (141 kat., 146 prot., 887 jedynow., 8681 
rozkoln., 2010 żydów), zamieszkałych w 281 
miejscowościach (3 osady, 1 mko, 2 słobody, 
4 kolonie, 34 siół, 140 wsi i 97 drobniejszych 
osad). Pod względem etnograficznym masę 
ludności stanowią: Białorusini (66'1%), dalej 
Żydzi (2'9%). Główne zajęcie mieszkańców 
stanowi rolnictwo, w wyjątkowe tylko lata 
zaspakajające miejscowe potrzeby, dalej uprawa i przeróbka konopi, przemysł leśny, wypalanie smoły i dziegciu oraz zajęcia w miejscowych fabrykach. Przemysł fabryczny dosyć rozwinięty, reprezentowany był w 1870 r. przez 88 zakładów, zatrudniających 10,154 
robotników i produkujących za. 2,416,051 rs.; 
w tej liczhie 14 fahl'yk sukna, z produkcyą 
na 2,112,226 rB. Opis powiatu wydał Esymontowskij (Petersburg, 1846). J. Krz.

</doc>
<doc id="1185903" url="https://pl.wikipedia.org/wiki?curid=1185903" title="Powiat starokonstantynowski">
Powiat starokonstantynowski

Powiat starokonstantynowski dawny powiat zajmujący południowo-zachodnią część guberni wołyńskiej Imperium Rosyjskiego. Najmniejszy z powiatów tej guberni. Siedziba powiatu była w Starokonstantynowie.
W 1890 siedzibami gmin powiatu były:

</doc>
<doc id="1185905" url="https://pl.wikipedia.org/wiki?curid=1185905" title="Artur Pankratz">
Artur Pankratz

Artur Pankratz (ur. 1 lipca 1879 w Bydgoszczy, zm. 5 września 1975 w Elmshorn w RFN) – niemiecki działacz polityczny II RP, radny Bydgoszczy, Sejm I i II kadencji w latach 1922–1930.
Życiorys.
Po ukończeniu bydgoskiego gimnazjum studiował literaturę i orientalistykę w Halle. W czasie I wojny światowej walczył w wojsku niemieckim, m.in. na frontach francuskim i tureckim.
U progu niepodległości RP przewodniczył Niemieckiej Partii Socjaldemokratycznej w Polsce ("Deutsche Sozialdemokratische Partei in Polen", DSPP). Był redaktorem naczelnym lewicowej „Volkszeitung” („Gazety Ludowej”). Sprawował mandat radnego Bydgoszczy.
W 1922 został wybrany posłem I kadencji z listy Bloku Mniejszości Narodowych w okręgu Bydgoszcz. Działalność poselską kontynuował również w II kadencji (1928–1930).
Doprowadził do zjednoczenia niemieckich organizacji centrolewicowych w Niemiecką Socjalistyczną Partię Pracy w Polsce, wchodząc w skład jej zarządu. W 1934 na skutek animozji personalnych i sporów światopoglądowych zadecydował o reaktywowaniu DSPP. Współtworzył też Zjednoczenie Niemieckie w Polsce (Deutsche Vereinigung in Polen).
Po włączeniu Bydgoszczy w skład III Rzeszy jesienią 1939 rozpoczął pracę w zarządzie miejskim.
W latach 1945–1955 więziony w radzieckim obozie pracy. Na skutek umowy ZSRR–RFN z 1955 wyjechał do Niemiec Zachodnich, gdzie żył do śmierci.

</doc>
<doc id="1185909" url="https://pl.wikipedia.org/wiki?curid=1185909" title="Cathal Ryan">
Cathal Ryan

Cathal Ryan (ur. 1959, zm. 20 grudnia 2007) – irlandzki przedsiębiorca, współtwórca najpopularniejszych irlandzkich linii lotniczych Ryanair, będących jednocześnie największym przewoźnikiem niskokosztowym w Europie. Syn Tonego Ryana.
W 1985 r. wraz z ojcem założył linię Ryanair, która obsługiwała loty na trasie pomiędzy Waterford w południowo-wschodniej Irlandii a londyńskim lotniskiem Gatwick. Firma dysponowała wtedy jedynie piętnastoosobowym samolotem Bandeirante, zatrudniała 25 osób i przynosiła straty. Cathal Ryan był jednym z pierwszych pilotów, a w latach 1996-2002 sprawował funkcję dyrektora w firmie. Zmarł na raka w trzy miesiące po śmierci swojego ojca.

</doc>
<doc id="1185910" url="https://pl.wikipedia.org/wiki?curid=1185910" title="Kazimierz Okulicz">
Kazimierz Okulicz

Kazimierz Okulicz (ur. 4 marca 1890 w Karolowie, pow. poniewieski, zm. 2 lipca 1981 w Londynie) – polski dziennikarz i polityk okresu II RP, poseł na Sejm II kadencji w latach 1928–1930 i minister sprawiedliwości w rządach RP na uchodźstwie, wolnomularz. 
Życiorys.
Syn Kazimierza i Tekli z Kuszelewskich. Po ukończeniu gimnazjum w Libawie, studiował na uczelniach w Rydze, Petersburgu i Wilnie. W trakcie studiów na Politechnice Ryskiej został przyjęty do korporacji akademickiej Arkonia. W 1925 ukończył studia na wydziale prawa i nauk społecznych na Uniwersytecie Stefana Batorego. 
W 1915 brał udział w organizacji milicji obywatelskiej Wilna. W 1918 wstąpił do oddziału samoobrony wileńskiej. Od 1919 w Departamencie Litewsko-Białoruskim MSZ. W 1919 uczestniczył w organizowaniu władz administracyjnych w Wilnie. W wolnej Polsce zajął się dziennikarstwem: w latach 1922–1928 redagował „Gazetę Krajową” w Wilnie, później aż do wybuchu II wojny światowej „Kurier Wileński”. Publikował artykuły i rozprawy polityczno-ekonomiczne w „Gazecie Krajowej”, Kurierze Literackim”, „Kurierze Wileńskim”, „Kurierze Porannym”, tygodniku „Przymierze” (1920–1921), miesięcznikach „Wschód Polski”, „Messager Polonais”. Był członkiem Związku Dziennikarzy Polskich. 
Sprawował mandat posła na Sejm II kadencji z listy BBWR wybrany w okręgu Lida (1928–1930). 
Działał w licznych towarzystwach: m.in. w Polskiej Federacji Stowarzyszeń Przyjaciół Ligi Narodów, członek „Klubu Włóczęgów”. Zajmował się polityką wschodnią jako członek Instytutu Spraw Narodowościowych w Warszawie i Instytutu Naukowo-Badawczego Europy Wschodniej w Wilnie. 
Od stycznia do maja 1954 minister sprawiedliwości w rządzie RP na uchodźstwie Jerzego Hryniewskiego.

</doc>
<doc id="1185914" url="https://pl.wikipedia.org/wiki?curid=1185914" title="Estádio Municipal Alberto Oliveira">
Estádio Municipal Alberto Oliveira

Estádio Municipal Alberto Oliveira – stadion piłkarski, w Feira de Santana, Bahia, Brazylia, na którym swoje mecze rozgrywa klub Fluminense de Feira Futebol Clube.
Pierwszy gol: Mário Porto (Bahia-Feira de Santana)

</doc>
<doc id="1185915" url="https://pl.wikipedia.org/wiki?curid=1185915" title="Sven Axbom">
Sven Axbom

Sven Axbom (ur. 15 października 1926 w Norrköping, zm. 8 kwietnia 2006 w Torsås) - szwedzki piłkarz, obrońca. Srebrny medalista MŚ 1958. Długoletni zawodnik IFK Norrköping.
W barwach IFK Norrköping rozegrał 167 meczów, zdobywał tytuły mistrza kraju. W reprezentacji Szwecji w latach 1955-1960 zagrał 31 razy. Podczas MŚ 58 wystąpił we wszystkich sześciu meczach Szwedów w turnieju.

</doc>
<doc id="1185916" url="https://pl.wikipedia.org/wiki?curid=1185916" title="Gubernia czernihowska">
Gubernia czernihowska

Gubernia czernihowska () – gubernia Imperium Rosyjskiego, leżąca na terenie Ukrainy Lewobrzeżnej, na terenie dzisiejszych Ukrainy i Rosji. Powstała w roku 1802 po podziale guberni małorosyjskiej na czernihowską i połtawską. Położona była pomiędzy 50°15′ a 53°19′ szerokości geograficznej północnej i 30°24′ a 34°26′ długości geograficznej wschodniej.
Centrum administracyjnym było miasto Czernihów. Składało się na nią 15 powiatów (ujezdów):
Obszar guberni czernihowskiej – 52 396 km²,
W 1919 cztery północne powiaty z mieszaną ukraińsko-białorusko-rosyjską ludnością odpadły do guberni homelskiej (od 1926 znalazły się w składzie guberni briańskiej Rosji Sowieckiej).
W roku 1925 gubernię czernihowską zlikwidowano a jej terytorium weszło w skład okręgów głuchowskiego, konotopskiego, nieżyńskiego oraz czernihowskiego USRR. W 1932 na większości obszaru guberni utworzono obwód czernihowski.
Demografia.
Ludność – 2 298 000 (według spisu z 1897) – Ukraińcy (66,4%), Rosjanie (21,6%), Białorusini (6,6%), Żydzi (5,0%), Niemcy.
Miasta.
Największe miasta guberni w 1897 roku na podstawie danych z carskiego spisu powszechnego oraz porównanie przynależności administracyjnej w Rzeczypospolitej do 1667 roku oraz współczesnej przynależności państwowej:

</doc>
<doc id="1185919" url="https://pl.wikipedia.org/wiki?curid=1185919" title="Portal społecznościowy">
Portal społecznościowy



</doc>
<doc id="1185920" url="https://pl.wikipedia.org/wiki?curid=1185920" title="Estádio Municipal Luiz Viana Filho">
Estádio Municipal Luiz Viana Filho

Estádio Municipal Luiz Viana Filho – stadion piłkarski w Itabuna, w stanie Bahia (Brazylia) na którym swoje mecze rozgrywa klub Itabuna Esporte Clube.
Pierwszy gol: Dery (Itabuna)

</doc>
<doc id="1185922" url="https://pl.wikipedia.org/wiki?curid=1185922" title="Estádio Adauto Morais">
Estádio Adauto Morais

Estádio Adauto Morais – stadion piłkarski, w Juazeiro, Bahia, Brazylia, na którym swoje mecze rozgrywa klub Juazeiro Social Club.

</doc>
<doc id="1185923" url="https://pl.wikipedia.org/wiki?curid=1185923" title="Estádio Heraldo Curvelo">
Estádio Heraldo Curvelo

Estádio Heraldo Curvelo – stadion piłkarski, w Poções, Bahia, Brazylia, na którym swoje mecze rozgrywa klub Esporte Clube Poções.

</doc>
<doc id="1185924" url="https://pl.wikipedia.org/wiki?curid=1185924" title="Rodzina Radia Maryja">
Rodzina Radia Maryja



</doc>
<doc id="1185925" url="https://pl.wikipedia.org/wiki?curid=1185925" title="Estádio Lomanto Junior">
Estádio Lomanto Junior

Estádio Lomanto Junior – stadion wielofunkcyjny w Vitória da Conquista, Bahia, Brazylia, na którym swoje mecze rozgrywa klub Esporte Clube Primeiro Passo Vitória da Conquista.

</doc>
<doc id="1185928" url="https://pl.wikipedia.org/wiki?curid=1185928" title="(179806) 2002 TD66">
(179806) 2002 TD66

(179806) 2002 TD66 to planetoida z grupy Apollo należąca do obiektów NEO.
Odkrycie.
(179806) 2002 TD66 została odkryta 5 października 2002 roku w programie LINEAR. Nazwa planetoidy jest oznaczeniem tymczasowym.
Orbita.
(179806) 2002 TD66 okrąża Słońce w ciągu 2 lat i 193 dni w średniej odległości 1,85 j.a. Planetoida ta z racji trajektorii swojej orbity zbliża się do orbity Ziemi na potencjalnie niebezpieczną odległość. Jest więc również obiektem należącym do PHA. 25 lutego 2008 roku (179806) 2002 TD66 minęła naszą planetę w odległości 0,0432 j.a.

</doc>
<doc id="1185933" url="https://pl.wikipedia.org/wiki?curid=1185933" title="The Album (Jeckyll &amp; Hyde)">
The Album (Jeckyll &amp; Hyde)

The Album - debiutancki album holenderskiego duetu Jeckyll &amp; Hyde wydany 23 maja 2007 roku.

</doc>
<doc id="1185934" url="https://pl.wikipedia.org/wiki?curid=1185934" title="Wojaczek">
Wojaczek



</doc>
<doc id="1185935" url="https://pl.wikipedia.org/wiki?curid=1185935" title="Akt stosowania prawa">
Akt stosowania prawa



</doc>
<doc id="1185936" url="https://pl.wikipedia.org/wiki?curid=1185936" title="Sprawa Robotnicza (miesięcznik socjalistyczny 1893)">
Sprawa Robotnicza (miesięcznik socjalistyczny 1893)

Sprawa Robotnicza: Organ Demokratów Socjalnych Królestwa Polskiego – czasopismo socjalistyczne ukazujące się w Paryżu w latach 1893–1896. Założone przez grupę późniejszych działaczy SDKPiL (Różę Luksemburg, Juliana Marchlewskiego, Adolfa Warskiego, Leona Jogichesa-Tyszkę), stało się organem prasowym tej partii. Prezentowano poglądy krytyczne wobec uchwał zjazdu paryskiego, zwłaszcza tych związanych z kwestią niepodległościową. Poszczególne egzemplarze pisma krążyły jeszcze w 1900 wśród robotników w po Warszawie jako jedyna „bibuła esdecka”.
Ukazało się 25 numerów.

</doc>
<doc id="1185937" url="https://pl.wikipedia.org/wiki?curid=1185937" title="Accuracy International">
Accuracy International

Accuracy International – brytyjski producent broni z siedzibą w Portsmouth, najbardziej znany z serii karabinów wyborowych Accuracy International Arctic Warfare. Przedsiębiorstwo zostało założone w 1978 roku przez brytyjskiego medalistę olimpijskiego w strzelectwie Malcolma Coopera. Broń tej firmy znajduje się obecnie na wyposażeniu wielu sił zbrojnych i policyjnych na całym świecie.
Karabiny tej marki osiągnęły sukces w znacznej mierze w wyniku specyficznych założeń branych pod uwagę w procesie projektowania. Kolby są projektowane ze szczególnym uwzględnieniem zasad ergonomii. Wygoda w trzymaniu broni wraz ze zmniejszeniem odrzutu poskutkowało zwiększeniem precyzji strzelania z tych karabinów. Lufę można wymienić w warunkach polowych w ciągu około 15 minut, co umożliwia stosowanie amunicji różnych kalibrów w zależności od wymagań misji. Ponadto, dzięki temu, że mechanizmy zamka są wtopione w aluminiową ramę, co zapobiega ich ruchom po zaryglowaniu zamka, broń jeszcze bardziej zyskuje na celności.
Przedsiębiorstwo Accuracy International zostało postawione w stan likwidacji w 2005 roku i wykupione przez brytyjskie konsorcjum. W wyniku tego Dave Walls, Tom Irwin i Paul Bagshaw stali się właścicielami spółki. Dave Walls był jednym z założycieli spółki w 1978 roku.

</doc>
<doc id="1185938" url="https://pl.wikipedia.org/wiki?curid=1185938" title="Synod w Pińczowie">
Synod w Pińczowie



</doc>
<doc id="1185941" url="https://pl.wikipedia.org/wiki?curid=1185941" title="(524522) 2002 VE68">
(524522) 2002 VE68

(524522) 2002 VE68 – planetoida z grupy Atena należąca do obiektów NEO i PHA.
Odkrycie.
(524522) 2002 VE68 została odkryta 11 listopada 2002 roku w programie LONEOS. Obiekt nie ma jeszcze nazwy własnej, a tylko oznaczenie prowizoryczne i stały numer.
Orbita.
(524522) 2002 VE68 okrąża Słońce w ciągu ok. 225 dni w średniej odległości 0,72 au. Planetoida ta z racji trajektorii swojej orbity zbliża się do orbity Ziemi na minimalną odległość ok. 0,0265 au i zaliczana jest do potencjalnie niebezpiecznych asteroid.
Planetoida pozostaje w rezonansie orbitalnym 1:1 z Wenus, oglądana z Wenus zdaje się krążyć wokół niej (choć znacznie dalej niż gdyby był to naturalny satelita) i nazywana jest quasi-księżycem tej planety.

</doc>
<doc id="1185942" url="https://pl.wikipedia.org/wiki?curid=1185942" title="Mianka (dopływ Nurca)">
Mianka (dopływ Nurca)

Mianka ("Mień") – rzeka, prawy dopływ Nurca o długości 27,15 km. 
Źródła rzeki znajdują się w okolicy wioski Szymbory-Andrzejowięta na wysokości około 157 m n.p.m. Płynie przez Wysoczyznę Wysokomazowiecką w województwie podlaskim. Przepływa przez miejscowości: Dąbrówka Kościelna, Kostry-Noski, Wyliny-Ruś i Mień, po czym uchodzi do Nurca.

</doc>
<doc id="1185943" url="https://pl.wikipedia.org/wiki?curid=1185943" title="Śri (tytuł)">
Śri (tytuł)

Śri (dewanagari श्री, , , , , ) – "pan", grzecznościowy zwrot stosowany przed imieniem męskim we współczesnych Indiach. Jego żeńską forma, odpowiednik "pani", to tytuł Śrimati (श्रीमती), często jednak nie jest stosowany wobec kobiet posiadających status świętej lub mistrza duchowego (pozostawiane jest "Śri"). W kontekstach religijnych możliwe jest też tłumaczenie tytułu Śri jako "święty", szczególnie gdy dwukrotnie lub trzykrotnie jest powtórzony w imieniu duchowym guru.
Zwielokrotnianie Śri do 108 i 1008 powtórzeń (święte liczby hinduizmu) jest używane najczęściej wobec osób funkcyjnych akhary lub sampradai. Często tytułuje się tak świętego, który praktykował swoją sadhanę w danym miejscu, a w konsekwencji założył aśram.
Tytuł ten jest również nadawany:
Jest też użyty w nazwie współczesnego odznaczenia indyjskiego .

</doc>
<doc id="1185946" url="https://pl.wikipedia.org/wiki?curid=1185946" title="Synody w Pińczowie">
Synody w Pińczowie

Synody w Pińczowie – zgromadzenia prawodawcze polskich protestantów organizowane w XVI w. w Pińczowie.
Historia.
Pińczów w XVI stuleciu (należący do protektora reformacji Mikołaja Oleśnickiego) stał się jednym z najważniejszych w Polsce ośrodków kalwinizmu, a następnie braci polskich. Tu, w latach 1550–1563 w dawnym kościele klasztornym paulinów (zmienionym w zbór) odbyły się 22 synody protestanckie, podczas których powstał m.in. projekt tłumaczenia Biblii brzeskiej oraz nastąpiło wyodrębnienie z kalwinizmu ruchu braci polskich. W 1586 r. synowie Mikołaja Oleśnickiego starszego, Jan i Andrzej Oleśniccy sprzedali miasto biskupowi krakowskiemu Piotrowi Myszkowskiemu, co zakończyło związki tego miasta z reformacją. 
Do najważniejszych synodów protestanckich w Pińczowie należały:

</doc>
<doc id="1185949" url="https://pl.wikipedia.org/wiki?curid=1185949" title="Parasomnie">
Parasomnie



</doc>
<doc id="1185950" url="https://pl.wikipedia.org/wiki?curid=1185950" title="Tomasz Tomaszewski">
Tomasz Tomaszewski



</doc>
<doc id="1185953" url="https://pl.wikipedia.org/wiki?curid=1185953" title="Sri Chinmoy">
Sri Chinmoy



</doc>
<doc id="1185955" url="https://pl.wikipedia.org/wiki?curid=1185955" title="Tomasz Tomaszewski (pilot)">
Tomasz Tomaszewski (pilot)

Tomasz Tomaszewski ps. "Łoś" (ur. 15 sierpnia 1910 w Zakroczymiu, zm. 3 lutego 1972 w Montrealu) – polski pilot, kapitan lotnictwa Wojska Polskiego, żołnierz Armii Krajowej i powstaniec warszawski. Znany z uprowadzenia w 1948 samolotu lecącego z Katowic do Gdańska i dotarcia nim na Bornholm.
Życiorys.
W 1937 ukończył naukę w Szkole Podchorążych Lotnictwa - Grupa Techniczna w Warszawie (I promocja). Na stopień podporucznika został mianowany ze starszeństwem z 1 października 1937 i 25. lokatą w korpusie oficerów lotnictwa, grupa techniczna. W marcu 1939 pełnił służbę w 1 pułku lotniczym w Warszawie na stanowisku II oficera nadzoru technicznego parku lotniczego Bazy Lotniczej.
Podczas okupacji niemieckiej zorganizował, z oficerów i podoficerów – mechaników lotniczych 1 Pułku Lotniczego oraz pracowników Zakładach Lotniczych na Okęciu, Grupę Lotniczą. W 1942 Grupa Lotnicza włączona została w struktury Bazy Lotniczej „Łużyce”, a on sam wyznaczony został na stanowisko zastępcy komendanta bazy. Walczył w powstaniu warszawskim
Po wojnie pracował w PLL LOT, w charakterze mechanika pokładowego. W obliczu represji na byłych żołnierzach AK, wraz z pilotami Mieczysławem Sadowskim i Janem Konikowskim zdecydował się na ucieczkę z komunistycznej Polski. W grudniu 1948, piloci uprowadzili samolot Dakota należący do PLL LOT, w czasie lotu z Katowic do Gdańska. Tomaszewski w czasie lotu podróżował jako pasażer. Podczas międzylądowania w Łodzi do samolotu wsiadły żona Sadowskiego oraz Halina Tomaszewska z synami. Piloci przez całą drogę mylnie informowali nawigatora o położeniu samolotu. Będący na pokładzie funkcjonariusz UB oraz nawigator zorientowali się za późno, 5 minut przed lądowaniem na Bornholmie. Tomasz Tomaszewski otrzymał wraz z rodziną azyl w Danii. Historia ucieczki na Bornholm została przedstawiona w 9. odcinku serialu Wielkie ucieczki.

</doc>
<doc id="1185956" url="https://pl.wikipedia.org/wiki?curid=1185956" title="Hipersomnia">
Hipersomnia

Hipersomnia (nadmierna senność) – występowanie senności mimo przespania nocy oraz przedłużanie się snu lub występowanie jego epizodów w czasie przeznaczonym na aktywność. Rozpoznanie hipersomnii (pierwotnej nadmiernej senności) następuje wtedy, gdy objawy występują dłużej niż miesiąc oraz zostaną wykluczone przyczyny somatyczne, psychiczne, inne dyssomnie i parasomnie oraz przyjmowanie substancji psychoaktywnych.
Hipersomnia z przyczyn niepierwotnych.
Hipersomnia może być objawem klinicznym depresji maskowanej (to jest takiego rodzaju depresji, w którym endogenny zespół depresyjny maskowany jest przez inne objawy).
Leczenie.
Pierwotną nadmierną senność leczy się lekami psychostymulującymi, takimi jak: deksamfetamina (niedopuszczony do użycia w Polsce) czy metylofenidat.

</doc>
<doc id="1185957" url="https://pl.wikipedia.org/wiki?curid=1185957" title="Zaburzenia snu">
Zaburzenia snu

Zaburzenia snu – grupa zaburzeń snu, które mogą dotyczyć długości snu, jak i jego jakości. Niektóre zaburzenia snu są na tyle poważne, że zakłócają normalne fizyczne, umysłowe i emocjonalne funkcjonowanie. Badaniem powszechnie stosowanym w niektórych zaburzeniach snu jest polisomnografia.
Do zaburzeń snu zalicza się:

</doc>
<doc id="1185958" url="https://pl.wikipedia.org/wiki?curid=1185958" title="Paramahansa (tytuł)">
Paramahansa (tytuł)

Paramahansa (dewanagari परमहंस trl. pāramahaṃsa, tłum. "najwyższy łabędź") – tytuł hinduistyczny, stosowany wobec wysoce zrealizowanych mistrzów (guru). " Najwyższy łabędź" – to osoba przemierzająca świat bez pragnień i lgnięcia do jego pokus, posiadająca moc rozróżniania ułudy od prawdy i niepodlegająca parom przeciwieństw.
Tytuł taki mógł otrzymać mnich wędrowny (oraz sannjasin) z tradycji zakonnej Śankraćarji, po dwunastu latach od święceń. Wtedy jako paramahansa osiadał w klasztorze, rezygnując z wędrownego trybu życia a rozpoczynając służbę wiernym jako guru.

</doc>
<doc id="1185959" url="https://pl.wikipedia.org/wiki?curid=1185959" title="Szaul Jedidja Elazar Taub">
Szaul Jedidja Elazar Taub

Szaul Jedidja Elazar Taub (ur. 20 października 1886, zm. 29 listopada 1947) – rabin, drugi cadyk chasydzkiej dynastii Modrzyc, (jid. מאָדזשיץ). Syn cadyka Israela Tauba, wnuk Szmula Eliasza ze Zwolenia.
W 1920 roku objął sukcesję po swoim ojcu zostając cadykiem w Modrzycach. Dynastią w Polsce kierował do 1938 roku, kiedy to zdecydował się na wyjazd, ze względu na nasilającą się groźbę ataku III Rzeszy. Na początku wyjechał do Wilna, skąd przez ZSRR przedostał się do Japonii i następnie do San Francisco. W 1940 roku osiadł w Brooklynie, gdzie odbudował swoją dynastię. Tam również napisał ponad 1000 chasydzkich nigunów.
Przez wiele lat chciał wyjechać na stałe do Palestyny, czego jednak nigdy mu się nie udało zrealizować. Zmarł 29 listopada 1947 roku, został pochowany na Górze Oliwnej w Jerozolimie. Jego następcą został jego najstarszy syn, Szmuel Elijahu.

</doc>
<doc id="1185960" url="https://pl.wikipedia.org/wiki?curid=1185960" title="Paramahansa">
Paramahansa



</doc>
<doc id="1185962" url="https://pl.wikipedia.org/wiki?curid=1185962" title="Zaburzenie snu">
Zaburzenie snu



</doc>
<doc id="1185963" url="https://pl.wikipedia.org/wiki?curid=1185963" title="Bhagawan (tytuł)">
Bhagawan (tytuł)

Bhagawan (dewanagari भगवान्, tlr. Bhagavān, sanskryt Bhagawant „ten, który jest błogosławiony”, ang. "Bhagavan") – tytuł nadawany wybitnym osobom i bóstwom w hinduizmie sugerujący umiejętność doświadczania błogosławieństwa Bhagawana.
Termin ten bywa oddawany w tłumaczeniu poprzez słowo "Pan".

</doc>
<doc id="1185970" url="https://pl.wikipedia.org/wiki?curid=1185970" title="Rob Estes">
Rob Estes

Robert Alan Estes (ur. 22 lipca 1963 w Norfolk, w stanie Wirginia) – amerykański aktor telewizyjny.
Życiorys.
Wczesne lata.
Ukończył studia na Uniwersytecie Południowej Kalifornii w Los Angeles. Pracował jako kaskader.
Kariera.
Jego kariera aktorska rozpoczęła się od telewizyjnego debiutu w roli Glenna Gallaghera w operze mydlanej NBC "Dni naszego życia" ("Days of Our Lives", 1986-87). Pojawił się w dwóch telewizyjnych produkcjach ABC; komedii romantycznej "Wymiana studencka" ("Student Exchange", 1987) z Heather Graham, Maurą Tierney, O.J. Simpsonem, Lisą Hartman i Lindsay Wagner oraz komedii "Doskonali ludzie" ("Perfect People", 1988) u boku Perry’ego Kinga, Lauren Hutton i Priscilli Barnes. W 1988 występował podczas Edinburgh Festival z USA Theatre Group.
Zadebiutował na kinowym ekranie w filmie "Śmierć w miękkim futerku" ("Uninvited", 1988). Po gościnnym udziale w serialach – CBS "Simon i Simon" ("Simon &amp; Simon", 1988), FOX "21 Jump Street" (1989) z Johnny Deppem i ABC "Młodzi jeźdźcy" ("The Young Riders", 1989) u boku Stephena Baldwina i Josha Brolina, zagrał w thrillerze "Fantom centrum handlowego" ("Phantom of the Mall: Eric's Revenge", 1989) z Morgan Fairchild.
W dramacie sensacyjnym "Szachownica" ("Checkered Flag", 1990) z Billem Campbellem wystąpił jako kierowca rajdowy. Sympatię telewidzów zdobył rolą sierżanta Chrisa Lorenzo w serialu CBS "Jedwabne pończoszki" ("Silk Stalkings", 1991-95) oraz jako restaurator Kyle McBride w operze mydlanej FOX "Melrose Place" (1993-99). Spróbował także sił jako reżyser kilku odcinków tych dwóch seriali. Pojawił się także w sitcomie NBC "A teraz Susan" ("Suddenly Susan", 1999–2000) jako fotograf Oliver Browne zainteresowany tytułową bohaterką (Brooke Shields), serialu Warner Bros. "Kochane kłopoty" ("Gilmore Girls", 2003) jako Jimmy Mariano, marnotrawny ojciec Jessa (Milo Ventimiglia) – chłopaka Rory Gilmore (Alexis Bledel), serialu CBS "" ("CSI: Miami", 2006–2007).
Występował na scenie w spektaklach: "Za rok o tej samej porze" ("Same Time, Next Year", 2004) i "Jezioro" ("The Lake", 2005).
Życie prywatne.
1 maja 1992 ożenił się z Josie Bissett. Mają syna Masona True (ur. 21 lipca 1999) i córkę Mayę Rose (ur. 14 kwietnia 2002). W 2005 żyli w separacji, jego żona zamieszkała w Seattle. W styczniu 2006 roku para oznajmiała, że się rozstali. 15 czerwca 2010 poślubił nauczycielkę i surferkę Erin Bolte, z którą ma syna Makai'a Ever'a (ur. 29 kwietnia 2011).

</doc>
<doc id="1185971" url="https://pl.wikipedia.org/wiki?curid=1185971" title="Warstwa skalna">
Warstwa skalna



</doc>
<doc id="1185974" url="https://pl.wikipedia.org/wiki?curid=1185974" title="Szmuel Elijahu Taub">
Szmuel Elijahu Taub

Szmuel Elijahu Taub (ur. 9 lutego 1905 w Lublinie, zm. 6 maja 1984) – rabin, trzeci cadyk chasydzkiej dynastii Modrzyc, (jid. מאָדזשיץ). Syn cadyka Szaula Jedidji Elazara Tauba, wnuk Israela.
W 1935 roku wraz z ojcem wybrał się na pielgrzymkę do Ziemi Świętej. Miejsca, które odwiedził tak mu się spodobały, że po powrocie do Polski poprosił ojca o zgodę na stały wyjazd do Palestyny. Ojciec wydał zgodę, a Szmuel Elijahu wraz z żoną i synem w przeciągu roku dotarli do Ziemi Świętej i osiedli się w Tel Awiwie. 
W 1947 roku objął sukcesję po swoim ojcu zostając cadykiem modrzyckim. Funkcję tę piastował do śmierci w 1984 roku. Jego następcą został jego jedyny syn Israel Dan Taub.

</doc>
<doc id="1185977" url="https://pl.wikipedia.org/wiki?curid=1185977" title="Marco Belinelli">
Marco Belinelli

Marco Stefano Belinelli (ur. 25 marca 1986 w San Giovanni in Persiceto) – włoski koszykarz występujący na pozycji rzucającego obrońcy, mistrz NBA z 2014, obecnie zawodnik z Virtusu Bolonia.
Kariera.
Przed wyjazdem do USA Marco grał w Virtusie Bologna, w rozgrywkach Euroligi oraz włoskiej ekstraklasy. Belinelli grał w reprezentacji kraju na Mistrzostwach Świata w Koszykówce w 2006 roku, w meczu preeliminacyjnym przeciwko USA rzucił 25 punktów. W całym turnieju notował prawie 13 punktów w meczu. Marco grał także w Mistrzostwach Europy w 2007 roku, gdzie zanotował średnio 15,5 punktu. W 2007 roku Włoch został wybrany z 18 numerem draftu przez Golden State Warriors. W pierwszym meczu NBA Summer League zdobył 37 punktów przeciwko New Orleans Hornets a jego drużyna zwyciężyła 110-102. Jest to drugi wynik w historii ligi letniej, 1 punkt więcej w 2004 roku zaliczył Keith Bogans. W 4 meczach wyśrubował średnią 28 punktów na mecz.
24 lipca 2012 podpisał kontrakt z Chicago Bulls. 11 lipca 2013, jako wolny agent, podpisał kontrakt z San Antonio Spurs.
Podczas Weekendu Gwiazd NBA 2014 wygrał konkurs rzutów za trzy punkty. W 2014 wraz ze Spurs zdobył mistrzostwo NBA, pokonując w Finale Miami Heat 4–1.
13 lipca 2015 roku podpisał umowę z zespołem Sacramento Kings.
7 lipca 2016 został oddany w wymianie do Charlotte Hornets w zamian za prawa do Malachi Richardsona, 22. wyboru w drafcie 2016. 20 czerwca 2017 trafił w wyniku wymiany do zespołu Atlanty Hawks. 9 lutego 2018 został zwolniony. Trzy dni później podpisał umowę do końca sezonu z Philadelphia 76ers.
20 lipca 2018 podpisał, po raz drugi w karierze, umowę z San Antonio Spurs.
26 listopada 2020 dołączył po drugi w karierze do Virtusu Bolonia.

</doc>
<doc id="1185978" url="https://pl.wikipedia.org/wiki?curid=1185978" title="Stary Rynek (Poznań)">
Stary Rynek (Poznań)



</doc>
<doc id="1185979" url="https://pl.wikipedia.org/wiki?curid=1185979" title="Osobowość obsesyjno-kompulsywna">
Osobowość obsesyjno-kompulsywna



</doc>
<doc id="1185980" url="https://pl.wikipedia.org/wiki?curid=1185980" title="Ulica Floriańska">
Ulica Floriańska

Ulica Floriańska – nazwa ulic w Polsce.

</doc>
<doc id="1185986" url="https://pl.wikipedia.org/wiki?curid=1185986" title="Espresso Logic">
Espresso Logic

Espresso Logic – studyjny album Chrisa Rei, wydany w 1993 roku. Amerykańska wersja albumu zawierała inną listę utworów i obejmowała także 2 nagrania - "God's Great Banana Skin" i "Miles Is A Cigarette" - z poprzedniej płyty gitarzysty God's Great Banana Skin (która nie ukazała się w USA) oraz piosenkę "If You Were Me" nagraną w duecie z Eltonem Johnem na jego płytę "Duets". Także okładka wersji amerykańskiej różniła się od pozostałych.
Amerykańska lista utworów.
Wszystkie utwory autorstwa Chrisa Rei, z wyjątkiem 4. "If You Were Me", którego autorem i współwykonawcą był Elton John.

</doc>
<doc id="1185988" url="https://pl.wikipedia.org/wiki?curid=1185988" title="Israel Dan Taub">
Israel Dan Taub

Israel Dan Taub (ur. 1928 w Warszawie, zm. 16 czerwca 2006 w Bene Berak) – rabin, czwarty cadyk chasydzkiej dynastii Modrzyc, (jid. מאָדזשיץ). Syn cadyka Szmuela Elijahu Tauba, wnuk Szaula Elazara.
Do Palestyny przybył w 1936 roku wraz z matką i ojcem. W 1984 roku objął sukcesję po swoim ojcu zostając cadykiem modrzyckim. 18 maja 1995 roku przeniósł siedzibę cadyków z Tel Awiw-Jafau do Bene Berak. 
Zmarł 16 czerwca 2006 roku. Jego następcą został jego najstarszy syn Chaim Szaul Taub.

</doc>
<doc id="1185989" url="https://pl.wikipedia.org/wiki?curid=1185989" title="Segundo Cernadas">
Segundo Cernadas

Segundo Cernadas, właściwie Pedro Cernadas (ur. 20 marca 1972 roku Viedma) - argentyński aktor telewizyjny.
Życiorys.
Zainteresował się aktorstwem jako nastolatek. Uczęszczał na zajęcia teatralne prowadzone przez instruktora Pablo Ponce. Swoją karierę telewizyjną rozpoczął od udziału w telenoweli "Góry amerykańskie, jeszcze jeden czas" ("Montaña rusa, otra vuelta", 1995) u boku Sebastiána Rulli i Facundo Arany. Po występie w operze mydlanej "Milady: Ciąg dalszy opowieści" ("Milady, la historia continúa", 1998), popularność przyszła wraz z rolą Pablo Rapallo w argentyńskiej telenoweli "Zbuntowany anioł" ("Muñeca brava", 1998-99) z Natalią Oreiro. Z Natalią Oreiro występował również w telenoweli "Valeria (Ricos y famosos)". Następnie wystąpił w telenowelach: "Dzisiejsi lekarze" ("Los Medicos de Hoy", 2000), "Doktor Miłość" ("Dr. Amor ", 2003) i "Pueyrredón" ("Se dice amor", 2005) oraz "Duch Eleny" ("El fantasma de Elena", 2010) jako Eduardo Girón u boku Elizabeth Gutiérrez. 
6 kwietnia 2004 roku poślubił aktorkę Gianellę Neyrę, z którą ma syna Salvadora (ur. 2009). Jednak w roku 2011 doszło do separacji. Spotykał się z Sol Estevanez (2012) i młodszą o 15 lat Sofíą Bravo (2015).

</doc>
<doc id="1185990" url="https://pl.wikipedia.org/wiki?curid=1185990" title="Okularkowate">
Okularkowate

Okularkowate, jaszczurki (teidy) okularowe, mikroteidy (Gymnophthalmidae) – rodzina małych jaszczurek z rzędu łuskonośnych (Squamata), przez niektórych herpetologów łączona w jedną grupę z rodziną Teiidae.
Występują od Meksyku do południowych krańców Ameryki Południowej. Zajmują różnorodne siedliska, od suchych, pustynnych, po wilgotne lasy równikowe, w ściółce leśnej, niektóre ziemnowodne.
Obecnie do Gymnophthalmidae zaliczanych jest ponad 220 współczesnych gatunków. Są formami jajorodnymi. Znanych jest kilka gatunków partenogenetycznych ("Gymnophthalmus"). Ciało wydłużone, niektóre mają kończyny częściowo ("Bachia") lub całkowicie ("Calyptommatus") zredukowane. Długość głowy i tułowia do 6 cm, długość całkowita do 10 cm. Ogon może być odrzucany w obliczu zagrożenia. Większość jest aktywna w ciągu dnia, chociaż prowadzą skryty tryb życia, przez co często są uważane za gatunki nocne. Żywią się owadami i innymi bezkręgowcami.
Systematyka.
Do rodziny należą następujące rodzaje:

</doc>
<doc id="1185991" url="https://pl.wikipedia.org/wiki?curid=1185991" title="Herb Rudnika nad Sanem">
Herb Rudnika nad Sanem

Herb Rudnika nad Sanem – jeden z symboli miasta Rudnik nad Sanem i gminy Rudnik nad Sanem w postaci herbu.
Wygląd i symbolika.
Herb przedstawia na tarczy dwudzielnej w słup w polu heraldycznie prawym błękitnym złoty krzyż na barku podkowy, pod nią strzała w słup grotem w dół; w polu lewym czerwonym połowę złotego łososia w słup, głową ku górze a grzbietem ku środkowi tarczy. Nad tarczą złota korona inkrustowana kamieniami i zwieńczona krzyżem.
Godło herbowe jest złożeniem herbów szlacheckich dawnych właścicieli miasta: Hołobok rodu Lipnickich i Dołęga rodu Ulińskich. 
Historia.
Rudnik jako miasto prywatne aż do XIX wieku nie posiadał własnego herbu, używano herbu aktualnych właścicieli z dodanym napisem "sigillum oppidum Rudnyk". Najstarsza zachowana pieczęć miejska, z drugiej połowy XVII wieku przedstawia herb Ciołek, z wizerunkiem byczka, którym pieczętował się ród Drzewickich. Od 1863 Rudnik jako miasto galicyjskie używał uproszczonego wariantu czteropolowego herbu Galicji i Lodomerii, z trzema złotymi koronami w pierwszym, tzw. „belką habsburską” w drugim oraz herbami księstw: oświęcimskiego i zatorskiego w polach trzecim i czwartym. W 1988 roku Rada Narodowa Miasta i Gminy ustanowiła nowy wzór herbu autorstwa Zofii i Zdzisława Chmielów.

</doc>
<doc id="1185992" url="https://pl.wikipedia.org/wiki?curid=1185992" title="Jaszczurki okularowe">
Jaszczurki okularowe



</doc>
<doc id="1185993" url="https://pl.wikipedia.org/wiki?curid=1185993" title="Katrin Krabbe">
Katrin Krabbe

Katrin Krabbe (ur. 22 listopada 1969 w Neubrandenburgu) – niemiecka sprinterka, reprezentująca do 1990 NRD, a później Niemcy.
W 1990 zdobyła trzy złote medale ME na 100, 200 m i w sztafecie 4 × 100 m. Na MŚ w 1991 zdobyła złoto na 100 i 200 m. W 1990 i 1991 została wybrana w Niemczech sportowcem roku. Wybrana atletką roku 1991. Była jedną z faworytek do medalu na igrzyskach w Barcelonie. W 1992 w Namibii na obozie przygotowawczym do igrzysk olimpijskich, w próbce jej moczu wykryto klenbuterol. Niemiecki Związek Lekkoatletyczny zdyskwalifikował Krabbe na rok za niesportowe zachowanie (nie mógł zdyskwalifikować za doping z przyczyn proceduralnych). 23 lipca 1992 ogłosiła zakończenie kariery mając zaledwie 23 lata.
W 1993 IAAF zdyskwalifikował Krabbe na kolejne dwa lata. Po tym fakcie Krabbe rozpoczęła spór prawny z IAAF argumentując, że została dwukrotnie ukarana za to samo przewinienie. Spór (z udziałem prawnika Reinharda Rauballa) zakończył się po kilku latach ugodą, na podstawie której IAAF wypłacił Krabbe odszkodowanie, w wysokości 1,2 mln marek niemieckich.
Obecnie Krabbe prowadzi sklep sportowy w rodzinnym Neubrandenburgu. Jest żoną byłego wioślarza Michaela Zimmermanna, z którym ma dwóch synów.

</doc>
<doc id="1185997" url="https://pl.wikipedia.org/wiki?curid=1185997" title="The Chrysalis Years">
The Chrysalis Years

Best of the Chrysalis Years – album kompilacyjny zespołu Ramones wydany 29 sierpnia 2002 roku. Płyta składa się z czterech dysków, które zawierają materiał wydany wcześniej na płytach: "Brain Drain", "Mondo Bizarro", "Acid Eaters", "¡Adios Amigos!" i "Loco Live".

</doc>
<doc id="1186000" url="https://pl.wikipedia.org/wiki?curid=1186000" title="Anstruther (klan)">
Anstruther (klan)

Anstruther – szkocki klan z Anstruther w Fife we wschodniej Szkocji.
Historia.
Powstanie nazwy.
Nazwa pochodzi od miasta Anstruther, które zostało uznane za siedzibę rodu.
XVI wiek i angielsko-szkockie wojny.
W 1483 Andrew Anstruther potwierdził prawo do baronii i walczył z Anglikami w bitwie pod Flodden Field w 1513. Jego drugi syn, David, walczył w bitwie pod Pawią w 1525, w służbie Franciszka I Walezjusza.
XVII wiek i wojna domowa.
Sir Phillip Anstruther prowadził klan i walczył z rojalistami podczas wojny domowej. Ukrywał Karola II w Zamku Dreel, jednak później został wzięty do niewoli po przegranej bitwie pod Worcester w 1651.
Naczelnik klanu.
Naczelnikiem klanu Anstruther był Ianem Anstruther, sprawujący władzę od 2002 r. do swej śmierci w 2007 r.
Siedziba.
Siedzibą jest Balcaskie Castle. Airdrie House i Newark Castle w Fife też należą do Anstruthers.
Anstruther dziś.
Motto: Periissem ni Periissem

</doc>
<doc id="1186004" url="https://pl.wikipedia.org/wiki?curid=1186004" title="Alexis Cabrera">
Alexis Cabrera

Alexis Cabrera (ur. 25 grudnia 1976 w Matanzas) – kubański szachista, w latach 2002–2008 reprezentant Kolumbii, od 2008 – Hiszpanii, arcymistrz od 2004 roku.
Kariera szachowa.
Pierwsze znaczące sukcesy zaczął odnosić w drugiej połowie lat 90. XX wieku. W roku 1997 zwyciężył (wraz z Luisem Valdesem) w Pinar del Rio, natomiast w 1998 zajął IV m. w turnieju "Masters" memoriału Jose Raula Capablanki w Hawanie {za Leinierem Dominguezem, Luisem Sieiro Gonzalezem i Frankiem De la Pazem Perdomo). W roku 2001 podzielił II m. (za Aleksandrem Jermolińskim, wspólnie z Aleksandrem Goldinem, Leinierem Dominguezem, Borisem Gulko, Alonso Zapatą, Danielem Cámporą i Alejandro Hoffmanem) w mistrzostwach kontynentów amerykańskich rozegranych w Cali i zakwalifikował się do rozegranego w tym samym roku w Moskwie pucharowego turnieju o mistrzostwo świata, w którym w I rundzie przegrał z Borisem Gelfandem. W 2002 roku zwyciężył w kołowym turnieju w Palmie de Mallorce i podzielił I m. (wspólnie z Michaelem Oratovskim) w Albacete, natomiast w 2003 zajął I m. w Benasque, Cullerze i Santa Cruz de Tener oraz podzielił I m. w Mancha Real (wspólnie z Karenem Movsziszianem) oraz w Albacete (wspólnie z Aleksandrem Delczewem). W 2005 r. podzielił I m. w Mislacie (wspólnie z Aryamem Abreu Delgado i Maikelem Gongora Reyesem), natomiast w 2006 r. odniósł kolejny sukces, dzieląc I m. w Mislacie (wspólnie z Davorem Komljenoviciem i Cristhianem Cruzem). W 2008 r. podzielił I m. (wspólnie z Karenem Movsziszianem i Fidelem Corralesem Jimenezem) w La Rodzie.
Najwyższy ranking w dotychczasowej karierze osiągnął 1 maja 2013 r., z wynikiem 2546 punktów.

</doc>
<doc id="1186006" url="https://pl.wikipedia.org/wiki?curid=1186006" title="NYC 1978">
NYC 1978

NYC 1978 – album koncertowy zespołu Ramones, nagrany 7 stycznia 1978 w nowojorskim Palladium, wydany 19 sierpnia 2003 przez wytwórnię King Biscuit.
Skład.
Produkcja: 

</doc>
<doc id="1186008" url="https://pl.wikipedia.org/wiki?curid=1186008" title="Menachem Kalisz">
Menachem Kalisz

Menachem Kalisz (ur. 1860, zm. 1 grudnia 1917) – rabin, drugi cadyk chasydzkiej dynastii Amszynow. Syn cadyka Jaakowa Dawida Kalisza i wnuk Icchaka Kalisza z Warki.
Menachem Kalisz został pochowany na cmentarzu żydowskim przy ulicy Okopowej w Warszawie (kwatera 47, rząd 10).

</doc>
<doc id="1186009" url="https://pl.wikipedia.org/wiki?curid=1186009" title="Dibamidae">
Dibamidae

Dibamidae – rodzina jaszczurek z rzędu łuskonośnych (Squamata).
Gatunki z rodzaju "Dibamus" występują w południowo-wschodniej Azji, na Filipinach i Archipelagu Malajskim. Jedyny gatunek z rodzaju "Anelytropsis" żyje w Meksyku. Przebywają w glebie, pod skałami lub w ściółce wilgotnych lasów. Niektóre analizy molekularne sugerują, że niektóre gatunki z rodzaju "Dibamus" są bliżej spokrewnione z "Anelytropsis" niż z pozostałymi "Dibamus" – konkluzji takiej nie wspierają jednak dane morfologiczne. Datowanie przy użyciu zegara molekularnego wskazuje, że Dibamidae wyewoluowały w późnej kredzie. Połączenie danych molekularnych, paleogeograficznych i paleoklimatologicznych sugeruje, że przedstawiciele linii ewolucyjnej obejmującej "Anelytropsis" migrowali z Azji do Ameryki Północnej przez Beringię w późnym paleocenie lub eocenie. Nie są znani kopalni przedstawiciele Dibamidae; możliwe, że najbliżej spokrewniona z nimi jest "Sineoamphisbaena" z późnej kredy.
Są jajorodne. Osiągają do 25 cm długości. Samice są beznogie, a samce mają płetwowate kończyny tylne.
Taksonomia.
W przeciwieństwie do innych łuskonośnych, Dibamidae charakteryzują się nierozdwojonym językiem, co wspiera wyniki analiz molekularnych, których większość sugeruje, że są one taksonem siostrzanym dla kladu Bifurcata, obejmującego wszystkie pozostałe Squamata. Niektóre z badań molekularnych wskazują jednak, że Dibamidae to grupa siostrzana dla kladu Gekkota. Analizy morfologiczne z kolei sugerują przynależność Dibamidae do Scleroglossa i prawdopodobne bliskie pokrewieństwo z amfisbenami i wężami lub ze scynkami i amfisbenami, na co wskazuje wiele potencjalnych synapomorfii osteologicznych.
Podział systematyczny.
Do rodziny należą następujące rodzaje: 

</doc>
<doc id="1186010" url="https://pl.wikipedia.org/wiki?curid=1186010" title="Ulica Słowackiego">
Ulica Słowackiego



</doc>
<doc id="1186011" url="https://pl.wikipedia.org/wiki?curid=1186011" title="Aleja Słowackiego">
Aleja Słowackiego



</doc>
<doc id="1186015" url="https://pl.wikipedia.org/wiki?curid=1186015" title="Guzowcowate">
Guzowcowate

Guzowcowate, jaszczurki guzowate, ksenosaury (Xenosauridae) – rodzina owadożernych jaszczurek z grupy Anguimorpha.
Występowanie i biotop.
Występują w górskich wilgotnych lasach równikowych w Ameryce (rodzaj "Xenosaurus" od południowego Meksyku do Gwatemali). Zamieszkują szczeliny skalne i dziuple drzew.
Charakterystyka.
Guzowcowate są jaszczurkami o krępej budowie i dobrze rozwiniętych kończynach. Skóra grzbietu tych jaszczurek pokryta jest małymi ziarnistymi łuskami oraz dużymi rogowymi brodawkami ułożonymi w poprzeczne rzędy. Brzuch jest pokryty płaskimi tarczkami i łuskami. W skórze znajdują się osteodermy. Głowa masywna, szeroka i wysoka. Otwory uszne są duże, zasłonięte skórą z małymi łuskami.
Są to gatunki jajożyworodne. Prowadzą dzienny tryb życia. Żywią się głównie owadami.
Systematyka.
Do rodziny należy jeden rodzaj występujący współcześnie:
oraz rodzaje wyamrłe:
Według definicji filogenetycznej przedstawionej w 2010 roku przez Conrada i współpracowników do Xenosauridae należą wszystkie taksony bliżej spokrewnione z "Xenosaurus grandis" niż z padalcem zwyczajnym, "Carusia intermedia" lub waranem kolorowym. Wielu autorów do guzowcowatych zaliczało również jaszczurkę krokodylowatą ("Shinisaurus crocodilurus"), jednak hipoteza taka opierała się w dużej mierze na niedokładnie poznanej morfologii tego gatunku – w rzeczywistości bardzo odmiennego od Xenosauridae.
Nowsze analizy kladystyczne – zarówno morfologiczne, jak i molekularne – sugerują, że Xenosauridae są najbliżej spokrewnione z wymarłymi rodzajami, takimi jak "Carusia", oraz padalcowatymi. Analizy molekularne wskazują, że ich bliskimi krewnymi mogą być również przedstawiciele kladu Monstersauria, obejmującego m.in. rodzinę Helodermatidae.

</doc>
<doc id="1186016" url="https://pl.wikipedia.org/wiki?curid=1186016" title="A Christmas Album">
A Christmas Album

A Christmas Album – bożonarodzeniowy album Barbry Streisand, wydany w 1967 roku. Płyta dotarła do miejsca 167. na liście Billboard 200 w USA i pokryła się w tym kraju pięciokrotną platyną za sprzedaż ponad pięciu milionów kopii. Czyni to "A Christmas Album" jedną z najlepiej sprzedających się płyt wokalistki, a także jednym z najlepiej sprzedających się albumów bożonarodzeniowych w historii.

</doc>
<doc id="1186018" url="https://pl.wikipedia.org/wiki?curid=1186018" title="Xenosauridae">
Xenosauridae



</doc>
<doc id="1186021" url="https://pl.wikipedia.org/wiki?curid=1186021" title="Agim Kaba">
Agim Kaba

Agim Kaba (ur. 16 lutego 1980 w East Village) – amerykański aktor, producent filmowy i telewizyjny pochodzenia albańskiego.
Życiorys.
Wczesne lata.
Urodził się w East Village, w stanie Nowy Jork w rodzinie rzymskokatolickiej jako syn Sally i Sala Kaby. Wychowywany był wraz z siostrą w wierze ortodoksyjnego kościoła albańskiego. Ukończył studia na wydziale sztuki Uniwersytetu im. Św. Jana (St. John’s Univeristy of Central Florida) w Jamaica, w Queens, dzielnicy Nowym Jorku. Grał w miejscowej drużynie piłkarskiej. Razem z rodziną przeprowadził się do Tampa Bay na Florydzie. Po ukończeniu wydziału dramatu i programu liberalnej sztuki na Uniwersytecie Centralnej Florydy w Orlando, rozpoczął karierę w Nowym Jorku.
Kariera.
W 2001 pojawił się w filmie krótkometrażowym "Trzy sufity" ("3 Ceilings") jako student.
W 2002 dorabiał jako model na letnim pokazie mody Guess.
Wystąpił gościnnie w serialach – Spelling Television "Czarodziejki" ("Charmed", 2005) w roli Glamoura Leo oraz CBS "" (2005) jako Eddie Brunson.
Jego kreacja Aarona Snydera w operze mydlanej CBS "As the World Turns" (2002-2007) doczekała się w 2004 nominacji do nagrody Emmy i w 2005 była nominowana do nagrody Soap Opera Digest.
Jest producentem filmu krótkometrażowego "Szczęśliwe zakończenie" ("Happy Ending", 2005).
Jako samotny ojciec zaadoptował dziecko z Ameryki Łacińskiej.

</doc>
<doc id="1186022" url="https://pl.wikipedia.org/wiki?curid=1186022" title="Hachan (Karaimi)">
Hachan (Karaimi)

Hachan – duchowy i świecki zwierzchnik społeczności karaimskiej, sprawował pieczę nad zbiorem dżymatów (gmin karaimskich). Nazwa wywodzi się od chazarskiego słowa "kagan" (wielki chan). Jego pozycja przypominała pozycję kalifa wśród muzułmanów, łączącego dożywotnio przywództwo świeckie i religijne. Nie był on wybierany przez duchowieństwo, ale przez przedstawicieli społeczności karaimskich zwanych morianami. Pełniona przez niego funkcja różniła się od lokalnego przywódcy religii karaimskiej zwanego "hacham" (hebr. mędrzec). Turkijską nazwę "hachan/chagan" zaczęto przywoływać na początku XX w..
Według praw kodyfikujących strukturę wyznaniową XIX-wiecznej Rosji, duchowieństwo karaimskie składało się z hachanów, hazzanów i szamaszów. Hazzan sprawował dozór nad karaimską gminą (dżymat), hachan czuwał nad zbiorem gmin. Hachan karaimski miał m.in. prawo błogosławić następcę tronu rosyjskiego, kładąc ręce na jego głowie i wypowiadając słowa modlitwy.
W 1837 ustanowiono w Rosji urząd Hachana Taurydzko-Odeskiego oraz Karaimski Zarząd Duchowny w Eupatorii, w 1850 pod jego kompetencje poddano gminy (dżymaty) na Litwie i Wołyniu. W 1863 spod jurysdykcji Eupatorii wydzielono okręgi zachodnie, tworząc drugi urząd Hachana i Zarząd Duchowny w Trokach. W Polsce międzywojennej hachanat trocki został potwierdzony mocą ustawy o Karaimskim Związku Religijnym z 1936. Siedzibą hachana było Wilno, zaś Karaimski Zarząd Duchowny i sekretariat hachanatu (wraz z archiwum ogólnym i metrykalnym) mieścił się w Trokach.
Do znanych hachanów należał Hadżi Seraja Szapszał, w latach 1915–1919 zwierzchnik hachanatu w Eupatorii, a od 1928 w Trokach.

</doc>
<doc id="1186025" url="https://pl.wikipedia.org/wiki?curid=1186025" title="Aki Ulander">
Aki Ulander

Aki Ulander (ur. 29 grudnia 1981 r. w Oulu) - fiński koszykarz.

</doc>
<doc id="1186030" url="https://pl.wikipedia.org/wiki?curid=1186030" title="Magdalena Kuźniewska">
Magdalena Kuźniewska

Magdalena Kuźniewska-Kępińska (ur. 29 maja 1974 roku we Wrocławiu) – polska aktorka teatralna. Absolwentka wydziału aktorskiego PWST we Wrocławiu (rocznik 1997). Zadebiutowała rolą Neriny w spektaklu "Komedia pasterska" w reżyserii Adama Hanuszkiewicza 27 września 1997 roku na deskach Teatru im. C. K. Norwida w Jeleniej Górze. Związana z Teatrem im. C. K. Norwida w Jeleniej Górze.
Żona aktora Andrzeja Kępińskiego, ma córkę Mirę.
Wybrane role teatralne.
W Teatrze im. C. K. Norwida w Jeleniej Górze:
W Teatrze Komedia we Wrocławiu:
Bibliografia.
Wykorzystano materiały z Internetowej Bazy Filmu Polskiego.

</doc>
<doc id="1186031" url="https://pl.wikipedia.org/wiki?curid=1186031" title="Sebastian Kawa">
Sebastian Kawa

Sebastian Piotr Kawa (ur. 15 listopada 1972 w Zabrzu) – polski lekarz, pilot szybowcowy i żeglarz sportowy, siedemnastokrotny mistrz świata w konkurencjach szybowcowych, wielokrotny rekordzista świata w szybownictwie, od wielu lat w czołówce światowego rankingu pilotów szybowcowych, najbardziej utytułowany pilot szybowcowy w historii.
Początkowo uprawiał żeglarstwo (Cadet, Optymist i 420). Wielokrotny mistrz Polski, zwycięzca spartakiady młodzieżowej. Uczestniczył też w mistrzostwach świata i dwukrotnie Europy pływając w klasie "Cadet".
Członek Aeroklubu Bielsko-Bialskiego. W latach 2003–2013 zdobył sześciokrotnie tytuł mistrza świata w szybownictwie (nie licząc mistrzostw Grand Prix), trzykrotnie (w kolejnych trzech pierwszych mistrzostwach Grand Prix) tytuł mistrza świata Grand Prix (wyścigi szybowcowe) i pięciokrotnie mistrza Europy. Wielokrotny lider światowej listy rankingowej pilotów. Były rekordzista świata. Obecny mistrz świata w klasie 15 m i Standard.
Znaczącą część tych sukcesów odniósł startując na szybowcach polskiej konstrukcji (PW-5, Brawo i Diana 2).
Sebastian Kawa jest także znany z wielu publikacji webowych i filmów popularyzujących szybownictwo.
Współautor książki "Polskie Szybowce 1945-2011. Problemy rozwoju".
Autobiografia i zaawansowany podręcznik szybownictwa sportowego "Niebo pełne Żaru" (tytuł równolegle wydanej wersji angielskiej – "Sky Full of Heat") Sebastiana Kawy została opublikowana w grudniu 2012.
Życiorys.
Rodzice Sebastiana Kawy (z zawodu lekarze) zamieszkali w Międzybrodziu Żywieckim, aby być jak najbliżej Górskiej Szkoły Szybowcowej „Żar”, z którą jego ojciec, Tomasz Kawa, związał się (społecznie) jako instruktor. Górska Szkoła Szybowcowa „Żar”, ośrodek założony w okresie międzywojennym, jest jedną z kolebek polskiego szybownictwa. Tomasz Kawa jest także zawodnikiem sportów szybowcowych (m.in. reprezentował – w tym samym zespole co syn – Polskę w Mistrzostwach Świata w Nitrze w 2003 roku).
Sebastian Kawa był wychowywany w środowisku szybowników Górskiej Szkoły Szybowcowej „Żar”, ale jego pierwszą aktywną działalnością sportową było żeglarstwo (klub sportowy „Neptun” przy Fabryce Samochodów Małolitrażowych). Od 8 do 18 roku życia był zawodnikiem w klasach Optymist, Cadet i 420. Jako żeglarz zdobył tytuły Mistrza Polski, wygrał Ogólnopolską Spartakiadę Młodzieży. Był też reprezentantem kraju w mistrzostwach Europy i świata. W swojej autobiografii Sebastian Kawa wspomina wręczenie mu pucharu przez księżną Dianę w czasie zawodów mistrzostw świata rozgrywanych na Morzu Irlandzkim. Podróże związane ze startami w zawodach żeglarskich kolidowały z zajęciami szkolnymi.
Koniec sportowej kariery żeglarskiej wymusiło osiągnięcie wieku 18 lat (limit dla zawodników klasy 420) i brak w macierzystym klubie (przemiany ustrojowe 1990 r., utrata patronatu FSM Bielsko Biała) sprzętu do startów dla zawodników powyżej tego wieku. Gdyby nie problem ze sprzętem, Sebastian Kawa startowałby w klasie olimpijskiej 470.
W wieku 16 lat (minimalny wymagany wiek) Sebastian Kawa uzyskał III klasę (podstawową) pilota szybowcowego. Przez kolejne 2 lata uprawia równolegle żeglarstwo i przechodzi przez kolejne etapy szkolenia pilota szybowcowego, zdobywając do lipca 1992 roku 200 godzin nalotu. W 1989 roku wykonuje na szybowcu Pirat zamknięty przelot 300 km – co jest jednym z trzech „diamentów” do Odznaki Szybowcowej. W latach 1990–1991 intensywnie trenuje na szybowcach Pirat, Junior, Foka, Cobra. W tym okresie zdobył doświadczenie i uprawnienia do wykonywania lotów chmurowych (tzn. bez widoczności, w trudnych warunkach turbulencji) i nocnych. Zaczął wykonywać loty wysokościowe. Był to także okres intensywnego treningu w przelotach. We wspomnieniach podkreśla rolę ojca w przekazywaniu mu wiedzy i doświadczeń niezbędnych do rywalizacji w tym sporcie.
Od 1992 roku bierze udział w zawodach coraz wyższej rangi. W swojej autobiografii bardzo ciekawie opisuje proces stopniowego gromadzenia doświadczenia i wiedzy pozwalającej stopniowo na rywalizację z czołówką światowych pilotów. W wielu miejscach jednak podkreśla nigdy nie dającą się wyeliminować do końca rolę przypadku, krzyżującego (czasem tragicznie) dokładne przygotowania i kalkulacje, w duchu kultowej w środowisku lotniczym książki Ernesta Ganna "Los jest myśliwym".
Sebastian Kawa ukończył liceum w Żywcu i studia medyczne na Śląskiej Akademii Medycznej, uzyskał specjalizację (ginekologia i położnictwo) i pracuje zawodowo (etat do 2011, obecnie wolontariusz) w Szpitalu Ogólnym w Bielsku-Białej. Pracę tę podsumowuje: "„Wydaje się, że wszystkie dzieci podejmują decyzję by rodzić się o północy”". Poza okresem zawodów, w wolnym czasie aktywnie uczestniczy w szkoleniu w Górskiej Szkole Szybowcowej „Żar”.
Jest żonaty, ma dwie córki.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku. W 2020 wziął udział w reklamie telewizyjnej banku Pekao SA.
Zawodnik.
Droga rozwoju.
Sebastian Kawa w książce "„Niebo pełne Żaru”" pisze, że dużą część podstawowych umiejętności potrzebnych do skutecznego konkurowania w szybownictwie zdobył w czasie „kariery” żeglarskiej (od 8 do 18 roku życia). Do takich umiejętności zalicza m.in. zrozumienie i wizualizację przepływu powietrza w obecności przeszkód terenowych i innych statków, sumienność i dokładność w przygotowaniu do konkurencji (kwestia sprzętu, zrozumienia formalnych przepisów specyficznych dla danych zawodów, poznania i zrozumienia terenu zawodów i zjawisk tam występujących) oraz ogólne psychiczne nastawienie wytrwałości w dążeniu do celu i odporności na przeciwności.
W tym samym źródle wspomina konieczność wielokrotnego ćwiczenia rozmaitych elementów techniki prowadzenia statku (wodnego czy powietrznego) niezbędnej do osiągnięcia perfekcji klasy mistrzowskiej. Wyraża opinię, że "„1% różnicy w umiejętnościach niejednokrotnie decyduje czy zawodnik w ogóle liczy się w konkurencji, natomiast kolejność pierwszych trzech zawodników często zależy od czynników losowych”". Jednak wiele jego wspomnień pokazuje też, że w zawodach szybowcowych jest dużo miejsca na działania poza samą tylko perfekcyjną techniką i przygotowaniem do danych zawodów. We wspomnieniach z zawodów w Nowej Zelandii Kawa pisze "„...samą tylko techniką nie mogłem liczyć na zwycięstwo przeciwko współzawodnikom na tym poziomie. Musiałem zrobić coś szalonego...”"
W książce "„Niebo pełne Żaru”" Sebastian Kawa pisze o wadze pracy z kompetentnym trenerem w pełni poświęconym rozwojowi zawodnika. W żeglarstwie taką osobą był dla niego Zygmunt Leśniak, którego nazywa „Prawdziwy Trener” i pisze o nim m.in. "„...nauczył mnie, że nie wolno odpuszczać...”" Ilustracją tego podejścia był pierwszy wyścig w zawodach Grand Prix w Saint-Auban w 2005 roku. Lecąc w czołówce wyścigu Sebastian Kawa zauważa w górskiej bezludnej dolinie świeży wrak szybowca i „zatrzymuje się” na długi czas (krążąc) w celu przekazania informacji o wypadku i jego dokładnym położeniu służbom ratowniczym. Strata czasu tym spowodowana wydawała się kompletnie pozbawiać szans w tym wyścigu (wszyscy współzawodnicy daleko go wyprzedzili), tym niemniej Sebastian Kawa wyścig kontynuował, wygrywając go dzięki nieprawdopodobnemu połączeniu najwyższej jakości swojej maszyny (Diana 2), znajomości terenu, perfekcyjnej umiejętności latania w górach i korzystnemu dla siebie rozwojowi sytuacji meteorologicznej.
Opinie o (braku) dopingu w sportach lotniczych.
W swoich wypowiedziach (m.in. "„Niebo pełne Żaru”") Sebastian Kawa (który jest lekarzem) porusza kwestię (nie)używania środków farmakologicznych i używek w gronie pilotów klasy mistrzowskiej. Zauważa znaczące odejście w środowisku pilotów od (niegdyś częstego) używania alkoholu (sam go w ogóle nie używa, m.in. ze względu na subtelny negatywny wpływ na działanie psychiki). Ocenia, że ponieważ wejście i utrzymanie się na poziomie mistrzowskim wymaga ponad 10 lat ciągłego treningu i najwyższej sprawności umysłowej, a same zawody wymagają pozostawania na jednolicie wysokim poziomie sprawności przez około 14 dni z rzędu, codziennie przez długie godziny, każdy stymulant czy inny środek farmakologiczny zwiększający sprawność miałby skutek odwrotny do zamierzonego. Jeżeli używany sporadycznie, nie przez cały okres zawodów, pogrążyłby pilota w okresie nieużywania poprzez efekty odstawienia („down”). Przy ciągłym używaniu
skutki uboczne takich preparatów (trwałe zmiany w kierunku chorób psychicznych) wyeliminowałyby pilota z drogi kariery. Sebastian Kawa twierdzi, że choć wiele razy zdarzało mu się przegrywać w zawodach, nie wierzy by kiedykolwiek – według niego – było to skutkiem jakiegokolwiek farmakologicznego dopingu stosowanego przez oponentów, co więcej sam nie wierzy by ktokolwiek z liczących się zawodników takie środki stosował.
Podejście do ryzyka.
W swoich wspomnieniach Sebastian Kawa dużo miejsca poświęca kwestii ryzyka w szybownictwie.
Pisze o różnych rodzajach ryzyka: ryzyko przegrania konkurencji, ryzyko uszkodzenia maszyny, ryzyko dla życia pilota. Podkreśla, że „ryzyko” bardzo zależy od umiejętności i przygotowania pilota, ale też że właśnie dlatego każdy pilot może i powinien świadomie znać i dostosowywać odpowiedni dla siebie i sytuacji margines bezpieczeństwa. Sebastian Kawa pisze, że pomimo całego profesjonalizmu pilotów, nigdy nie można zapominać o czynniku losu. Warto w tym kontekście „świadomego marginesu bezpieczeństwa” zwrócić uwagę na fakt, że jedyna od 10 lat „przegrana” Sebastiana Kawy w zawodach wysokiej rangi (MŚ Rieti 2008) miała miejsce w zawodach, gdzie zniszczone zostało 10% startujących szybowców (jest to wyjątkowa liczba, Sebastian Kawa nie miał wypadku w tych zawodach).
Dominacja.
Od 2003 roku Sebastian Kawa zwyciężył w każdych zawodach (poza Mistrzostwami Świata klasy Standard w Rieti w 2008 roku) najwyższej rangi w których startował.
Jest znany z ponadprzeciętnej zdolności koncentracji na współzawodnictwie w czasie zawodów, dużej odporności psychicznej i koleżeńskiego podejścia do konkurentów. O jego odporności na stres, zdolności do koncentracji i optymalnego wykorzystywania doświadczenia można się przekonać patrząc na wyniki zawodów – jest regułą, że w kolejnych dniach, w miarę poznawania lokalnych warunków, zdobywa coraz lepsze miejsca, z reguły wygrywając w ostatnich konkurencjach, czasem decydujących o wyniku całych zawodów.
Przykładem odporności Sebastiana Kawy jako zawodnika były Otwarte Mistrzostwa Stanów Zjednoczonych w Uvalde w 2002 roku w klasie światowej (PW-5). Sebastian Kawa w ostatniej chwili przed zawodami, w wyniku niedotrzymania umów przez osoby trzecie, został pozbawiony szybowca zarejestrowanego do startu w tych zawodach, co uniemożliwiło mu uczestnictwo w pierwszych dwu dniach zawodów (0 punktów za 2 konkurencje). Sebastian Kawa uczestniczył w tych zawodach dopiero od trzeciego dnia, na pożyczonym szybowcu, który musiał przebazować (pilotując) z innego lotniska. Nastąpiło to tak późno, że tego (trzeciego) dnia konkurencji startował w wyścigu bezpośrednio (bez lądowania, odpoczynku, przygotowania taktycznego i meteorologicznego, dowiadując się o trasie wyścigu przez radio) kontynuując – za niechętną zgodą sędziego zawodów – lot przebazowujący przecięciem startu i wejściem na trasę konkurencji (szybowiec nie musi tankować paliwa). Tego dnia zajął drugie miejsce. W sumie zdobył wystarczającą ilość punktów (wygrywając z nieraz miażdżącą przewagą pięć na siedem konkurencji, w których startował), aby uplasować się na 2. miejscu w klasyfikacji końcowej.
Obecne/ostatnie istotne zawody.
Sebastian Kawa zdobył tytuł Mistrza Europy w Klasie 18m w 17. Szybowcowych Mistrzostwach Europy w Vinon-sur-Verdon.
2013.
17. Szybowcowe Mistrzostwa Europy FAI (5 do 20 lipca 2013 w Ostrowie Wielkopolskim, lotnisko Michałków)
Sebastian Kawa obronił tytuł Mistrza Europy w klasie Standard zdobyty w 2011 roku.
Himalaya Gliding Project.
Sebastian Kawa zaangażowany jest w "Himalaya Gliding Project" – projekt rekonesansu szybowcowego w Himalajach, który ma odbyć się w końcu roku 2013.
Projekt ma na celu poznanie praktycznych warunków uprawiania szybownictwa w rejonie najwyższych szczytów górskich. W ramach projektu podjęte zostaną próby pierwszych w historii lotów szybowcowych w pobliżu i ponad nepalskimi ośmiotysięcznikami.
Pionierski lot w Himalajach.
19 grudnia 2013 roku Sebastian Kawa za sterami szybowca Schleicher ASH 25Mi wykonał zapoznawczy lot, startując z lotniska komunikacyjnego w Pokharze. W czasie kilkudziesięciominutowego lotu odbywającego się w małej widoczności dokonano przelotu nad szczytem Sarangkot.
Lot nad Annapurną.
Dnia 21 grudnia odbył się lot, podczas którego dokonano przelotu nad najwyższymi szczytami masywu Annapurny na wysokości do 9600 m n.p.m. Start odbył się z lotniska w Pokharze, przy użyciu własnego napędu szybowca, a następnie skierowano się w kierunku Green Wall. W kolejnej fazie lotu, wykorzystując żagiel chmurowy oraz rotory, skierowano się nad szczyt Annapurna. Przy wykorzystaniu wiatru osiągającego 180 km/h przekroczono prędkość 400 km/h względem ziemi.
Następnie dokonano oblotu wierzchołków Annapurna Południowa i Annapurna I, po czym podjęto decyzję o powrocie na lotnisko. Manewr podchodzenia do lądowania, który wiązał się z otwarciem pełnych hamulców w celu obniżenia wysokości rozpoczęto 36 km od pasma gór.
Najważniejsze osiągnięcia.
Wygrywając Mistrzostwa Świata w 2012 Sebastian Kawa pobił poprzedni rekord Ingo Rennera z Australii w liczbie zwycięstw konkurencji przelotowych na mistrzostwach świata.
Sponsorzy.
Szybownictwo jak dotąd nie przyciąga znaczących funduszy od reklamodawców. Paradoksalnie, pomimo braku statusu „sportu olimpijskiego” (szybownictwo miało zostać sportem olimpijskim na olimpiadzie 1940 roku, przeszkodziła wojna) jest to jedna z niewielu niesprofesjonalizowanych dyscyplin sportu. Dla zawodników (nie tylko w Polsce), nawet na najwyższym światowym poziomie, istotnym problemem jest samo uczestniczenie w zawodach (sprzęt, transport, opłaty) czy wyrównanie strat zarobków (np. konieczne urlopy bezpłatne) w „normalnej” pracy. Koszty sprzętu są najczęściej pokrywane ze środków prywatnych i/lub przez aerokluby narodowe (czyli m.in. ze składek członków). Konsekwentnym sponsorem kariery zawodniczej Sebastiana Kawy i ogólnie lokalnym promotorem sportu i przemysłu lotniczego jest samorząd Bielska-Białej.

</doc>
<doc id="1186043" url="https://pl.wikipedia.org/wiki?curid=1186043" title="Bipedidae">
Bipedidae

Bipedidae – monotypowa rodzina amfisben z rzędu łuskonośnych (Squamata). 
Zasięg występowania.
Rodzina obejmuje gatunki występujące endemicznie w Meksyku. 
Systematyka.
Podział systematyczny.
Do rodziny należy jeden rodzaj z następującymi gatunkami: 

</doc>
<doc id="1186045" url="https://pl.wikipedia.org/wiki?curid=1186045" title="Bańka">
Bańka

Biografie:
Zobacz też:

</doc>
<doc id="1186049" url="https://pl.wikipedia.org/wiki?curid=1186049" title="Trogonophidae">
Trogonophidae

Trogonophidae – rodzina amfisben z rzędu łuskonośnych (Squamata).
Zasięg występowania.
Występują w północnej Afryce oraz w pasie od Iranu przez Półwysep Arabski do Somalii.
Charakterystyka.
Drążą chodniki przy pomocy specyficznych ruchów ciała, pomagając sobie głową. Ogon służy do zakotwiczania się w glebie, co zwiększa nacisk podczas drążenia chodników.
Podział systematyczny.
Do rodziny należą następujące rodzaje: 

</doc>
<doc id="1186053" url="https://pl.wikipedia.org/wiki?curid=1186053" title="Iwan Marazow">
Iwan Marazow

Iwan Rusew Marazow, bułg. Иван Русев Маразов (ur. 15 marca 1942 w Pirne) – bułgarski historyk sztuki i polityk, działacz Bułgarskiej Partii Socjalistycznej, minister kultury w rządzie Żana Widenow (1996−1997) oraz kandydat socjalistów w wyborach prezydenckich w 1996.
Życiorys.
W latach 1959–1962 służył w wojsku. W 1967 został absolwentem teorii i historii sztuki w instytucie im. Ilji Riepina w Leningradzie. Po ukończeniu studiów pracował w Bułgarskiej Akademii Nauk, gdzie w latach 1988–1992 pełnił funkcję dyrektora Instytutu Historii Sztuki. Uzyskiwał w międzyczasie kolejne stopnie naukowe. Był redaktorem naczelnym periodyku „Izkustwo”. Został profesorem i kierownikiem katedry mitologii, sztuki dawnej i folkloru na założonym w 1991 Nowym Uniwersytecie Bułgarskim. Uznawany za eksperta w dziedzinie sztuki i kultury antycznej i trackiej. Członek stowarzyszeń bułgarskich pisarzy i artystów malarzy, a także florenckiej Akademii Medyceuszów. Autor lub współautor około 25 książek naukowych, a także ponad 500 artykułów.
Na początku lat 90. wstąpił do Bułgarskiej Partii Socjalistycznej, przekształconej z partii komunistycznej. W 1991 w rządzie Dimityra Popowa był wiceministrem kultury, od czerwca 1996 do lutego 1997 kierował tym resortem w gabinecie Żana Widenowa.
W 1996 miał miejsce tzw. kryzys walutowy, który doprowadził do znacznego spadku zaufania obywateli do funkcjonującego rządu oraz do manifestacji ulicznych. Dlatego też w wyborach prezydenckich w 1996 władze BSP postanowiły jako swojego kandydata wystawić profesora Iwana Marazowa, traktowanego jako polityka najmniej uwikłanego w partyjne spory, mającego opinię umiarkowanego liberała oraz cieszącego się dużym autorytetem społecznym. Kandydatką na wiceprezydenta u jego boku została wiceminister spraw zagranicznych Irina Bokowa. W drugiej turze otrzymali około 40% głosów, przegrywając z kandydatami Związku Sił Demokratycznych – Petyrem Stojanowem i Todorem Kawałdżiewem. Powrócił następnie do działalności naukowej, rezygnując z aktywności politycznej.

</doc>
<doc id="1186061" url="https://pl.wikipedia.org/wiki?curid=1186061" title="Film szpiegowski">
Film szpiegowski

Film szpiegowski – określenie gatunku dzieł filmowych, których fabuła osnuta jest wokół tematyki szeroko pojętego szpiegostwa. 
Pierwsze filmy szpiegowskie powstawały jeszcze w czasach kina niemego. Okres prosperity przeżywał gatunek pod koniec lat 30. − do popularyzacji przyczynił się zwłaszcza Alfred Hitchcock, twórca takich filmów o tematyce szpiegowskiej, jak "39 kroków" (1935) czy "Starsza pani znika" (1938). Kolejny okres bujnego rozwoju przyszedł na przełomie lat 50. i 60., był związany z psychozą zimnej wojny. Popularność zyskał grany przez Michaela Caine'a Harry Palmer z tryptyku "Teczka Ipcress" − "Pogrzeb w Berlinie" − "Mózg za miliard dolarów". Jednak prawdziwym hitem stała się seria filmów o Jamesie Bondzie, poczynając od pierwszego z cyklu "Doktora No" (1962).

</doc>
<doc id="1186062" url="https://pl.wikipedia.org/wiki?curid=1186062" title="Sanctus Diavolos">
Sanctus Diavolos

Sanctus Diavolos – ósmy album studyjny greckiego zespołu muzycznego Rotting Christ. Wydawnictwo ukazało się 20 września 2004 roku nakładem wytwórni muzycznej Century Media Records. Album był pierwszą płytą wydaną po odejściu z zespołu Kostasa Vassilakopoulosa i Georgiosa Toliasa – długoletnich członków formacji. Gościnnie w nagraniu albumu uczestniczył Gus G. z zespołu Dream Evil. Album został nagrany w studiu SCA w Grecji, zmiksowany natomiast przez Fredrika Nordströma w Szwecji. Okładkę wydawnictwa przygotował grecki artysta Seth Siro Anton.
Lista utworów.
Opracowano na podstawie materiału źródłowego. 
Twórcy.
Opracowano na podstawie materiału źródłowego.

</doc>
<doc id="1186065" url="https://pl.wikipedia.org/wiki?curid=1186065" title="Małgorzata Osiej-Gadzina">
Małgorzata Osiej-Gadzina

Małgorzata Osiej-Gadzina (ur. 14 października 1965 w Krapkowicach) – polska aktorka teatralna. Absolwentka wydziału lalkarskiego PWST we Wrocławiu (rocznik 1990). Zadebiutowała rolą Ewy w spektaklu "Brudne czyny" 18 czerwca 1989 roku na deskach Teatru Polskiego we Wrocławiu. Aktorka Teatru im. C.K. Norwida w Jeleniej Górze.
Mężatka. Mąż Tomasz jest muzykiem. Ma córkę Julię i syna Ignacego.
Role teatralne.
W Ośrodku Teatru Otwartego "Kalambur" we Wrocławiu:
W Teatrze im. C.K. Norwida w Jeleniej Górze:

</doc>
<doc id="1186083" url="https://pl.wikipedia.org/wiki?curid=1186083" title="Jason Lewis">
Jason Lewis

Jason Lewis (ur. 25 czerwca 1971 w Newport Beach) – amerykański aktor i model.
Życiorys.
Wczesne lata.
Urodził się w Newport Beach w stanie Kalifornia jako jedno z czworga dzieci pielęgniarki Nancy i sędziego Gregory’ego Lewisa. Ma starszego brata Seana oraz siostry – Kate i Nicole. W 1973, kiedy miał dwa lata, jego rodzice rozwiedli się. Uczęszczał do Los Alamitos High School w Los Alamitos w stanie Kalifornia.
Kariera.
Po ukończeniu college’u w San Diego w stanie Kalifornia, w czerwcu 1993 rozpoczął karierę modela na wybiegu w Paryżu i Mediolanie, reklamował wyroby domów mody Guess?, Tommy Hilfiger i Hugo Boss.
Debiutował na małym ekranie w serialu stacji Hallmark "Wzywam Pogotowie Górskie" ("High Sierra Search and Rescue", 1995) jako Flynn Norstedt. Niedługo potem dostał się do obsady opery mydlanej dla młodzieży Spelling Television "Beverly Hills, 90210" (1997) w roli Roba Andrewsa.
W 1997 wystąpił w teledysku zespołu Aerosmith do piosenki pt. „Falling in Love (Is Hard on the Knees)”. Na kinowym ekranie po raz pierwszy pojawił się w melodramacie "Miłość z ogłoszenia" ("Next Stop Wonderland", 1998) u boku Philipa Seymoura Hoffmana.
Można go było zobaczyć w serialach: CBS "" ("CSI: Miami", 2003), HBO "Seks w wielkim mieście" ("Sex and the City", 2003–2004), Spelling Television "Czarodziejki" ("Charmed", 2005), ABC "Bracia i siostry" ("Brothers &amp; Sisters", 2007) w roli Chada Barry’ego i NBC "Dr House" ("House M.D.", 2008) jako dr Brock Sterling.
W 2022 wystąpił w trzydziestej pierwszej edycji programu Dancin with the Stars a jego partnerką była Peta Murgatroyd.
Życie prywatne.
Poza aktorstwem zajmuje się działalnością społeczną – działa na rzecz osób ze środowiska LGBT, m.in. wspierając organizację Gay &amp; Lesbian Alliance Against Defamation (GLAAD).
Spotykał się z Maxine Bahns, Rosario Dawson (2004 do 9 listopada 2006) i Michelle Trachtenberg (2007).

</doc>
<doc id="1186092" url="https://pl.wikipedia.org/wiki?curid=1186092" title="Yet Another Mailer">
Yet Another Mailer

YAM (Yet Another Mailer) – program poczty elektronicznej przeznaczony dla systemów AmigaOS, AROS i MorphOS, korzystający z interfejsu MUI. Zawiera m.in. obsługę SSL, filtrów, PGP oraz nieograniczonej liczby kont POP3. Program powstał w 1995 roku, jego pomysłodawcą i twórcą jest Marcel Beck.

</doc>
<doc id="1186095" url="https://pl.wikipedia.org/wiki?curid=1186095" title="MoonShell">
MoonShell

MoonShell – aplikacja typu homebrew umożliwiająca odtwarzanie multimediów na konsoli Nintendo DS.
Odtwarzacz obsługuje następujące formaty: DPG, MP3 / OGG / MOD / SPC / MDX (bez PCM) / GBS / HES / NSF / XM / MIDI / WMA / niskiej jakości AAC / JPEG / BMP / GIF / PNG oraz TXT. Moonshell odtwarza pełnoekranowe filmy z płynnością 20 fps i panoramiczne z 24 fps oraz dźwiękiem stereo. Oba ekrany są używane. Dolny pozwala na wybór plików i kontrolę poprzez ekran dotykowy, natomiast na górnym jest wyświetlany aktualny plik. Zintegrowany system pluginów zapewnia wysoką elastyczność programu. Większość potrzebnych pluginów jest zainstalowana w systemie od razu.
MoonShell jest dodawany jako domyślny odtwarzacz multimediów w komercyjnych produktach takich jak: N-Card, R4 DS, EDGE, CycloDS, AceKard, i-cheat XTRA oraz M3 DS Simply. EZFlash V Flash Card, SuperCard i SuperCard One zawierają zmodyfikowaną wersję MoonShella.

</doc>
<doc id="1186096" url="https://pl.wikipedia.org/wiki?curid=1186096" title="Magic User Interface">
Magic User Interface

Magic User Interface (MUI) - zorientowany obiektowo system generowania i utrzymywania GUI komputerów Amiga. Jego autorem jest Stefan Stuntz, pierwsza wersja została wydana w 1993 roku.
MUI szybko zdobył dużą popularność wśród zarówno użytkowników, jak i programistów. Został przeportowany na PowerPC oraz stał się domyślnym toolkitem graficznym w MorphOS (komputery Pegasos). API MUI zostało sklonowane na potrzeby toolkitu Zune, części systemu AROS.
MUI dla systemu AmigaOS jest obecnie rozwijane przez zespół MUI Dev - najnowsze kompilacje można pobrać ze strony muidev.de.

</doc>
<doc id="1186098" url="https://pl.wikipedia.org/wiki?curid=1186098" title="Ida Lupino">
Ida Lupino

Ida Lupino (ur. 4 lutego 1918 w Londynie, zm. 3 sierpnia 1995 w Los Angeles) – angielsko-amerykańska aktorka filmowa, reżyserka, producentka i piosenkarka.
Była czołową postacią Hollywood lat 50. i 60., zwaną niegdyś "Bette Davis dla ubogich". W swoim czasie była jedyną kobietą-reżyserem w amerykańskim przemyśle filmowym.
8 lutego 1960 otrzymała dwie własne gwiazdy w Alei Gwiazd w Los Angeles znajdujące się przy 6821 Hollywood Boulevard i 1724 Vine Street.

</doc>
<doc id="1186107" url="https://pl.wikipedia.org/wiki?curid=1186107" title="Shin’ya">
Shin’ya

 – męskie imię japońskie.
Możliwa pisownia.
Shin’ya można zapisać, używając wielu różnych znaków kanji:

</doc>
<doc id="1186109" url="https://pl.wikipedia.org/wiki?curid=1186109" title="Hłasko">
Hłasko



</doc>
<doc id="1186111" url="https://pl.wikipedia.org/wiki?curid=1186111" title="Imre Senkey">
Imre Senkey

Imre Senkey (ur. 21 czerwca 1898 w Perbál, zm. 1 października 1984 w Budapeszcie) – węgierski piłkarz występujący na pozycji obrońcy, reprezentant Węgier w latach 1924–1928, trener piłkarski
Kariera klubowa.
W trakcie kariery zawodniczej występował w MTK Hungária FC (5 tytułów mistrzowskich i 2 Puchary Węgier), III. Kerület FC oraz Kispesti FC.
Kariera reprezentacyjna.
W latach 1924–1928 rozegrał 6 spotkań w reprezentacji Węgier.
Kariera trenerska.
Karierę trenerską rozpoczął jako szkoleniowiec klubu III. Kerület FC, z którym zdobył w sezonie 1930/31 Puchar Węgier. W latach 1931–1935 był trenerem zespołu MTK Hungária FC (Puchar Węgier 1931/32), który m.in. prowadził w 18 spotkaniach Pucharu Mitropa. W 1947 roku trafił na Półwysep Apeniński i trenował kolejno: AC Fiorentina, AS Roma, AC Brescia, Modena FC, Genoa CFC, AC Novara, Pro Patria LSC, AC Marzotto oraz Torino Calcio. Jego największym sukcesem było mistrzostwo Serie B z Torino w 1960 roku.
Życie prywatne.
Brat Gyuli Senkeya.

</doc>
<doc id="1186115" url="https://pl.wikipedia.org/wiki?curid=1186115" title="Muzzy">
Muzzy

Muzzy – brytyjska seria filmów animowanych przeznaczona do nauki języków obcych. Dystrybucją filmów zajmuje się m.in. BBC. Obecnie oprócz angielskiego, "Muzzy" służy do nauki chińskiego (mandaryńskiego), esperanto, francuskiego, hiszpańskiego, irlandzkiego, koreańskiego, niemieckiego i włoskiego. Filmy tworzone są na dwóch poziomach językowych: podstawowym – "Muzzy" oraz bardziej zaawansowanym – "Muzzy Level II".
Postacie.
Główną postacią jest Muzzy, przyjacielski zielony potwór żywiący się zegarkami. Akcja rozgrywa się w Królestwie Gondolandu, gdzie Muzzy ląduje swoim statkiem kosmicznym. Mieszkańcy Gondolandu to: Król (The King), Królowa (The Queen), ich córka Sylwia (Princess Sylvia), ogrodnik Bob, zły naukowiec Corvax, a w późniejszych odcinkach Amanda, córka Boba i księżniczki Sylwii oraz Thimbo, pomocnik Corvaxa. Główny wątek często przerywany jest przez wstawki edukacyjne, animowane w różny sposób i przedstawiające rowerzystę Normana, który objaśnia gramatykę. Imiona niektórych bohaterów w innych wersjach językowych są zmieniane (np. Norman staje się Carlosem w wersji hiszpańskiej zaś Bob jest Jeanem w wersji francuskiej).
Streszczenie.
Muzzy.
W Królestwie Gondolandu mieszka para monarchów z córką Sylwią. W piękniej dziewczynie zakochani są ogrodnik Bob oraz zły i szalony naukowiec Corvax. Pewnego dnia Sylwia i Bob w tajemnicy zakochują się i wyruszają na przejażdżkę. Tymczasem Corvax widzi co się dzieje i informuje o tym rodziców Sylwii. Król wpada w furię i rozdziela obu zakochanych. Sylwia wraca do pałacu, Bob zaś trafia do celi więziennej. Chłopak z przerażeniem odkrywa, że tam również trafił żywiący się zegarami potwór imieniem Muzzy. Potwór opowiada mu, jak go strażnicy zamknęli za zjedzenie parkometrów. Bob widząc jego chęć do zjadania metalu, namawia przyjaciela do zjedzenia kraty. W wyniku zjedzenia kraty Muzzy i Bob uciekają z więzienia. Tymczasem w pałacu, Corvax po tym, jak Sylwia go odrzuca w proteście, że kocha Boba, tworzy w sali komputerowej jej kopię. Jednak okazuje się, że kopia księżniczki również go nie znosi. Wściekły naukowiec uderza pięścią w komputer, który wkrótce wybucha tworząc kilka innych kopii. Bob i Muzzy pojawiają się w ogrodzie, gdzie spotykają Sylwię. Dziewczyna każe im obu ukryć się w szopie dopóki nie przyniesie czegoś do jedzenia. W pracowni komputerowej Corvax bezskutecznie próbuje ściągnąć kopie księżniczki z powrotem do komputera, jednak urządzenie tworzy setki kopii Sylwii. Król widząc to postanawia położyć temu kres. Gdy monarcha odkrywa, że Corvax nie może zatrzymać komputera, postanawia sam to zrobić. Niestety zostaje wciągnięty wewnątrz urządzenia, a naukowiec nie wiedząc jak mu pomóc ucieka helikopterem. Bob zauważa to i rusza za Corvaxem w pościg. Wkrótce potem Muzzy uwalnia Króla z wnętrza komputera, a Bob ostatecznie łapie sprawcę tego zamieszania. Wszystko się kończy dobrze: Corvax zostaje zabrany do więzienia, kopie księżniczki wracają do komputera, Bob i Sylwia biorą ślub, a Muzzy wraca na swoją rodzinną planetę swoim statkiem.
Muzzy II.
Mija kilka lat od wydarzeń w "Muzzy in Gondoland". Muzzy pojawia się ponownie w Gondolandzie, tym razem przybywa na przyjęcie z okazji narodzin córki Sylwii i Boba - Amandy. Tymczasem Corvax buduje pilota niewidzialności i razem z Thimbo, który wcześnie wyszedł na zwolnienie warunkowe, planuje porwać małą Amandę w zemście na Bobie za odbicie mu Sylwii. Niedługo na przyjęciu Corvax i Thimbo będąc niewidzialnymi porywają dziewczynkę i razem uciekają łodzią Króla. Niestety Amanda zatapia łódź poprzez wyciągnięcie blokady. Po tym zdarzeniu złoczyńcy wraz z małą ukrywają się w małym domku wewnątrz kamieniołomu, który jest faktycznie centrum operacyjnym. Tymczasem Król i Królowa wraz z córką, zięciem oraz Muzzy'm idą tropem porywaczy. W tym samym czasie Corvax i Thimbo mają problem: Amanda jest głodna. Gdy oboje przygotowują jedzenie, maluch zauważa pilota niewidzialności i aktywuje go. Corvax i Thimbo bezskutecznie próbują znaleźć Amandę. Gdy w ich kryjówce pojawiają się monarchowie, Sylwia, Bob i Muzzy, Thimbo wyjaśnia im, że ten dom jest centrum operacyjnym. Nagle Amanda się odnajduje, lecz jest niewidzialna. Muzzy buduje pilota niewidzialności i sprawia, że malec znów jest widzialny. Wszystko dobrze się kończy: wszyscy wracają do pałacu, a Thimbo i Corvax zostają surowo ukarani.
Emisja w Polsce.
"Muzzy in Gondoland" był emitowany w Telewizji Polskiej w roku 1995 w TVP1 jako samodzielny program oraz w programie 5-10-15 (wersja esperanto).

</doc>
<doc id="1186127" url="https://pl.wikipedia.org/wiki?curid=1186127" title="Cherry model 2000">
Cherry model 2000

Cherry model 2000 – amerykański film fantastycznonaukowy z 1987 roku w reżyserii Steve'a De Jarnatta. Główne role grają Melanie Griffith i David Andrews.

</doc>
<doc id="1186143" url="https://pl.wikipedia.org/wiki?curid=1186143" title="Forbes March">
Forbes March

Forbes William March (ur. 12 maja 1973 w Bristol) – kanadyjski aktor.
Życiorys.
Jest starszym synem doktora Petera Marcha, profesora filozofii Uniwersytetu im. Św. Marii w Halifax i nauczycielki. Dorastał wraz z młodszym bratem Andy w Nowej Szkocji. Chciał zostać lekarzem i zapisał się do szkoły medycznej przy Uniwersytecie McGill w Montrealu. Jednak ostatecznie porzucił szkołę na rzecz aktorstwa, którego się uczył w prestiżowym Instytucie Aktorskim Lee Strasberga.
Pracował jako model dla Armaniego, Tommy’ego Hilfigera i Marboro Clothing. Po gościnnym występie w kanadyjskim serialu "Northwood" (1991), pojawił się na kinowym ekranie w dramacie "Mordercza intryga/Bezwzględny" ("Dangerous Indiscretion", 1994) u boku Joan Severance i Malcolma McDowella. Sławę zyskał w roli Scotta Parkera Chandlera w operze mydlanej ABC "Wszystkie moje dzieci" ("All My Children", 1999-2000). Zagrał w jednym z odcinków serialu CBS "" (2005). Wystąpił jako Nash Brennan w operze mydlanej ABC "Tylko jedno życie" ("One Life to Live", 2007).
W dniu 14 listopada 1999 roku poślubił Vanessę Sergio, mają córkę Marinę Jeanette i syna Petera Forbesa (ur. 29 września 2006). Zamieszkali razem w Hoboken.

</doc>
<doc id="1186147" url="https://pl.wikipedia.org/wiki?curid=1186147" title="For Unlawful Carnal Knowledge Tour">
For Unlawful Carnal Knowledge Tour

For Unlawful Carnal Knowledge Tour – jedenasta trasa koncertowa zespołu Van Halen promująca album "For Unlawful Carnal Knowledge". Trasa oficjalnie rozpoczęła się 16 sierpnia 1991. W sumie trasa objęła 110 koncertów. W roli supportu wystąpiła amerykańska grupa muzyczna Alice in Chains.
Muzycy.
Członkowie zespołu: Sammy Hagar, Eddie Van Halen, Alex Van Halen, Michael Anthony.

</doc>
<doc id="1186150" url="https://pl.wikipedia.org/wiki?curid=1186150" title="Ustawodawstwo antymonopolowe">
Ustawodawstwo antymonopolowe

Ustawodawstwo antymonopolowe ("ustawodawstwo antytrustowe") – regulacje prawne mające na celu ograniczenie stosowania praktyk monopolistycznych.
Cele ustawodawstwa antymonopolowego:
Punkt trzeci jest o tyle ważny, iż większa efektywność alokacyjna oznacza z reguły większą efektywność produkcyjną. Ograniczoną efektywność alokacyjną powodować mogą między innymi: zmowy cenowe, ustalanie limitów produkcji, bądź też inne porozumienia, których celem jest zwalczanie konkurencji. Także fuzje i przejęcia prowadzić mogą do monopolu. Wykorzystywanie warunków monopolu, poprzez nadużywanie dominującej pozycji jest kolejną przyczyną nieefektywności alokacyjnej. Poprzez tworzenie barier wejścia na rynek, czy ustalanie niskich cen liderzy umacniają swoją pozycję na rynku. Niejednokrotnie zwiększają oni także własne możliwości produkcyjne.
Ustawodawstwo antymonopolistyczne bada z reguły każdy przypadek osobno, ponieważ w analizie praktyk antymonopolistycznych bardzo trudnym jest przyjęcie jednolitych kryteriów. Po raz pierwszy określiła je Ustawa Shermana z 1890 roku w Stanach Zjednoczonych. Niemal wszystkie światowe ustawy tego typu wzorowane były właśnie na tym amerykańskim dokumencie. Z czasem zezwolono jednak na porozumienia wspierające postęp techniczny lub sprzyjające poprawie produkcji.
W Polsce obowiązuje obecnie ustawa z 16 lutego 2007 r. o ochronie konkurencji i konsumentów ().

</doc>
<doc id="1186151" url="https://pl.wikipedia.org/wiki?curid=1186151" title="Blu Tack">
Blu Tack

Blu Tack (BluTack, nazywany także Blue Tack, BlueTack) – plastyczna masa klejąca wielokrotnego użytku podobna w konsystencji do plasteliny lub kitu. Nie wysycha i stosunkowo łatwo ją odlepić. Stosowana do mocowania lekkich elementów (takich jak plakaty lub kartki papieru) do ścian, tablic lub innych suchych powierzchni. Pierwotnie koloru jasnoniebieskiego, obecnie jest dostępna w różnych barwach. Produkowana przez firmę Bostik.
Skład Blu-Tacka stanowi tajemnicę produkcji, ale jest ogólnie opisywany jako mieszanina gum syntetycznych, niewykazująca niebezpiecznych właściwości w normalnych warunkach. Może zostać połknięty bez szkody dla zdrowia i nie jest rakotwórczy. Jest nierozpuszczalny i gęstszy niż woda. Nie jest łatwopalny, ale przy wystawieniu na wyższe temperatury lub ogień wydziela dwutlenek węgla i tlenek węgla.
Historia.
Blu Tack powstał przypadkowo w 1969 roku podczas próby stworzenia nowego uszczelniacza przy użyciu kredy, kauczuku i oleju. Wynalazca nie jest znany.
Początkowo potencjał tego materiału nie był w pełni rozpoznany, ale później Bostik rozpoczął badania nad jego rozwojem, co ostatecznie zaowocowało stworzeniem produktu o nazwie Blu-Tack. W fazie koncepcyjnej Blu-Tack był biały, ale w odpowiedzi na obawy wynikające z badań marketingowych, polegające na możliwości pomylenia przez dzieci Blu Tacka z jadalnymi wyrobami cukierniczymi został zabarwiony na kolor bladoniebieski.
W Wielkiej Brytanii w marcu 2008 roku Blu-Tack zmienił kolor po raz pierwszy od 1971 r. – na różowy, aby pomóc w zbiórce funduszy na rzecz kampanii raka piersi. Przygotowano 20 000 numerowanych paczek, na cele charytatywne przeznaczono £0,10 od każdego opakowania. Różowy Blu Tack został nieco zmodyfikowany, aby zachować pełną zgodność z jego niebieskim odpowiednikiem. Od tego czasu powstało wiele wersji kolorystycznych, w tym czerwona i biała oraz zielona wersja halloweenowa.
Podobne produkty.
Podobne produkty o różnych kolorach wykonywane są przez wielu producentów w tym:
Są one również sprzedawane pod nazwami rodzajowymi: kit klejowy, kit montażowy, masa klejąca, masa mocująca, masa montażowa itp.
Rodzajowy znak towarowy lub nazwa pospolita kitu montażowego zależy od części świata:
Zastosowanie.
Podobnie jak wszystkie kity montażowe, Blu-Tack stanowi alternatywę dla tradycyjnej, ugniatanej gumki do wycierania używanej przez artystów, o doskonałej przyczepności i plastyczności. Blu-Tacka można precyzyjnie kształtować i wykorzystywać nawet na bardzo małych obszarach. Tak jak ugniatane gumki artystyczne, może być rozciągany i ugniatany, w celu odświeżenia swoich powierzchni roboczych.
Blu-Tack stosowany jest także w sztuce. W 2007 roku artystka Elizabeth Thompson stworzyła 200-kilogramową rzeźbę domowego pająka wykorzystując Blu-Tacka i stalowej ramy. Zużyła około 4000 paczek, a jej dzieło zostało wystawione w londyńskim zoo.
Blu-Tack może być również używany do podnoszenia i przenoszenia obrazów w drukowanych kreskówkach.
Blu-Tack jest wykorzystywany w akustyce ze względu na zdolność do skutecznego tłumienia drgań.

</doc>
<doc id="1186157" url="https://pl.wikipedia.org/wiki?curid=1186157" title="Niszczyciele typu Fletcher">
Niszczyciele typu Fletcher

Niszczyciele typu Fletcher – amerykańskie niszczyciele z okresu II wojny światowej. Masowo produkowane w latach 1942-1944 (wyprodukowano 175 okrętów) brały aktywny udział w II wojnie światowej, wojnie w Korei i wojnie w Wietnamie. Liczne okręty tego typu po wycofaniu ze służby w US Navy były przekazywane do marynarek wojennych państw sojuszników Stanów Zjednoczonych. Ostatni pełniący czynną służbę niszczyciel typu "Fletcher" został wycofany ze składu meksykańskiej marynarki wojennej w 2002, po 60 latach łącznej służby.
Historia.
Po wybuchu II wojny światowej w Stanach Zjednoczonych przyśpieszono tempo prac nad nowymi typami niszczycieli, które miałyby zastąpić przestarzałe niszczyciele produkowane masowo w czasie I wojny światowej. Nowe okręty miały charakteryzować się wzmocnionym uzbrojeniem przeciwlotniczym i wysoką prędkością maksymalną wynoszącą ok. 35 węzłów, która umożliwiałaby sprawne współdziałanie z szybkimi zespołami składającymi się m.in. z lotniskowców.
W styczniu 1940 zostało złożone zamówienie na pierwszą partię 130 okrętów typu "Fletcher". Aby przyśpieszyć budowę okrętów zamówienie rozdzielono pomiędzy 11 stoczni. Położenie stępek pod dwa pierwsze okręty typu USS "Nicholas" i USS "O Bannon" miało miejsce 3 marca 1941 w stoczni Bath Iron Works. USS "Nicholas" wszedł do służby 4 czerwca 1942.
W porównaniu z poprzednimi typami niszczycieli budowanymi dla US Navy na jednostkach typu "Fletcher" znacznemu wzmocnieniu uległo uzbrojenie przeciwlotnicze (a także inne), co spowodowało wzrost wyporności okrętów. Ich gładkie pokłady wzmocniły konstrukcję, ograniczając jednocześnie wolną przestrzeń.
Zastosowanie.
Od 1942 niszczyciele typu "Fletcher" wzięły aktywny udział w walkach przeciwko siłom osi. Do końca wojny w walkach utracono 17 okrętów. Podczas walk w czasie II wojny światowej liczba uzbrojenia przeciwlotniczego wzrosła do poziomu 5 dwulufowych dział 40 mm Boforsa oraz siedmiu 20 mm dział Oerlikona w 1945. Trzy niszczyciele (z sześciu planowanych) zostały zbudowane z katapultami samolotów, co kosztowało je jedno stanowisko dział 127 mm oraz tylne stanowisko wyrzutni torpedowych (wybudowane niszczyciele to ("Pringle", "Stevens", "Halford"). Nie były udanymi konstrukcjami, więc budowa podobnych okrętów nie była kontynuowana, a te, już istniejące, po pewnym czasie zostały przebudowane do normalnej konfiguracji.
Kilka zmodyfikowano w 1945, zamieniając jeden zestaw wyrzutni torpedowych na działa przeciwlotnicze. Po zakończeniu wojny większość z ocalałych jednostek przeniesiono do rezerwy, jednak wraz ze wzrostem napięcia międzynarodowego i początkiem zimnej wojny część okrętów, poddana modernizacjom, powróciła do służby. 39 okrętów tego typu zostało przebudowanych, co zredukowało ich główne uzbrojenie i liczbę wyrzutni torpedowych. W zamian na wielu okrętach zainstalowano Weapon Alpha, która strzelała przed dziób. Inne zostały wyposażone w moździerze przeciwpodwodne hedgehog.
Wiele okrętów zostało sprzedanych innym marynarkom w latach 50. XX wieku. Okręty otrzymały następujące kraje:
Wszystkie pozostające w służbie amerykańskiej niszczyciele typu "Fletcher" złomowano w latach 1968 – 1976. Ostatni niszczyciel tego typu BAM "Cuitlahuac" (ex-"John Rodgers"), pozostawał w służbie meksykańskiej do 2002, jako ostatni z typu służący w XXI wieku.
Cztery okręty zostały zachowane jako okręty muzealne:

</doc>
<doc id="1186159" url="https://pl.wikipedia.org/wiki?curid=1186159" title="Polisomnogram">
Polisomnogram



</doc>
<doc id="1186161" url="https://pl.wikipedia.org/wiki?curid=1186161" title="Zenobia (stanowisko archeologiczne)">
Zenobia (stanowisko archeologiczne)

Zenobia – ruiny fortu zbudowanego przez królową Palmyry Zenobię III na prawym brzegu Eufratu w celu zabezpieczenia szlaków handlowych. Rozbudowana przez cesarza Dioklecjana. Około roku 550 cesarz Justynian umocnił fort w celu powstrzymania ekspansji króla Sasanidów Chosrowa I, jednakże w 610 roku warownia została zdobyta i zburzona przez Chosrowa II. Obecnie stanowisko archeologiczne "Zalabijja" w Syrii.

</doc>
<doc id="1186162" url="https://pl.wikipedia.org/wiki?curid=1186162" title="Jan Stępniewski">
Jan Stępniewski

Jan Stępniewski – profesor zwyczajny, ekonomista, specjalista w zakresie rachunkowości i zarządzania; wykładowca Uniwersytetu Jagiellońskiego, kierownik Katedry Zarządzania Operacyjnego i Audytu. Emerytowany profesor Universite Paris 13 Sorbonne - Cite w Departamencie Zarządzania Przedsiębiorstwem. W latach 2001-2003 rektor Wyższej Szkoły Menedżerskiej w Legnicy.
Jeden z twórców francuskiej szkoły rachunkowości zdarzeniowej. W 1987 wydał książkę "Zasady rachunkowości zdarzeniowej". W swoim dorobku naukowym ma ponad 180 publikacji w tym 12 książek. Współautor 10-języcznego Słownika rachunkowości i zarządzania, wydanego przez Wydawnictwo L’Harmattan w Paryżu.

</doc>
<doc id="1186174" url="https://pl.wikipedia.org/wiki?curid=1186174" title="Witold Albert Adolph">
Witold Albert Adolph

Witold Albert Adolph (ur. 15 października 1903 w Kotielniczu, zm. 12 kwietnia 1941 w Datnowie pod Kownem) – polski biolog, zoolog.
Życiorys.
Szkołę średnią i maturę ukończył w 1921 w Wilnie. Następnie studiował na kilku wydziałach: na Uniwersytecie w Wilnie (1921-1922) matematykę, na wydziale budowy maszyn Politechniki Gdańskiej (1922-1923), i ponownie na uniwersytecie w Wilnie (1923-1924) biologię. Dyplom mgr filoz. z zakresu zoologii otrzymał w Wilnie w roku 1930, natomiast a dr. nauk biol. na Uniwersytecie Jagiellońskim w 1934 roku.
Od roku 1927 pracował m.in. u boku Jerzego Stanisława Aleksandrowicza, Jana Prüffera, Jana Zygmunta Wilczyńskiego i Jana Bohdana Dembowskiego.
W 1931 pracował w Muzeum Przyrodniczym im. Dzieduszyckich we Lwowie, w roku 1932 w Instytucie im. Nenckiego w Warszawie, w roku 1933 w Zakład Biologii Ogólnej i Embriologii Uniwersytetu Jagiellońskiego. W Monachium i Berlinie pracował w 1938 roku.
Przed II wojną światową zamieszkał na wsi Igalin koło Rykont, gdzie założył doświadczalną stację do badań pszczół i ich roli w gospodarstwie.
Zajmował się popularyzacją wiedzy biologicznej. Od 1940 do śmierci w 1941 pracował w Litewskiej Akademii Rolniczej w Datnowie.
Monografie.
Tłumaczenia:

</doc>
<doc id="1186175" url="https://pl.wikipedia.org/wiki?curid=1186175" title="Prałatura">
Prałatura



</doc>
<doc id="1186176" url="https://pl.wikipedia.org/wiki?curid=1186176" title="QuickBird">
QuickBird

QuickBird (właściwie "QuickBird 2") – amerykański prywatny sztuczny satelita umieszczony na orbicie okołoziemskiej 18 października 2001 roku. Był własnością firmy DigitalGlobe.
Satelita został zaprojektowany i zbudowany przez Ball Aerospace. Wyposażony był w dwa czujniki: panchromatyczny (czarno-biały) i multispektralny (składający się z 4 kanałów). Zdjęcia wykonywane w zakresie panchromatycznym cechuje najwyższa, wśród satelitów cywilnych (według danych z 2006 roku), rozdzielczość przestrzenna wynosząca 0,61 m. Zdjęcia wykonywane w zakresie wielospektralnym charakteryzują się rozdzielczością przestrzenną wynoszącą 2,44 m. Satelita jednorazowo dokonywał obrazowania obszaru o wymiarach 16,8 na 16,8 km (teren „zapisany” na pojedynczym zdjęciu). Wszystkie te dane dotyczą wysokości orbity 450 km. Obszar całej powierzchni Ziemi był rejestrowany w czasie od 1 do 3,5 dnia.
Orbita satelity została podwyższona do 482 km w 2011 roku; w pierwszej połowie 2013 roku obniżyła się do 450 km. Ostatnie zdjęcie z satelity uzyskano 17 grudnia 2014 roku. 27 stycznia 2015 roku QuickBird wszedł w atmosferę ziemską i spłonął.
Pierwszy satelita o tej nazwie, wystrzelony w listopadzie 2000 r. z kosmodromu w Plesiecku, wskutek awarii nie dotarł na orbitę okołoziemską.

</doc>
<doc id="1186177" url="https://pl.wikipedia.org/wiki?curid=1186177" title="Wysokie drzewa">
Wysokie drzewa

Wysokie drzewa – zbiór poezji Leopolda Staffa wydany w Warszawie w 1932.
Wraz z tomikiem "Barwy miodu" z 1936 zbiór "Wysokie drzewa" uważany jest za najbardziej charakterystyczny w twórczości Staffa powstającej w okresie międzywojnia. Tom zawiera miniatury, utwory kilkunastowersowe, sonety i formy bliskie poematom, pisane wierszem regularnym. W wierszach tych wyraźnie widać odejście Staffa od młodopolskiej poetyki, na rzecz skrócenia wypowiedzi, próby osiągnięcia prostoty poetyckiej. W zakresie tematyki wiersze w tomiku "Wysokie drzewa" inspirowane były codziennością, zwykłym życiem. Dominuje w nich umiar, harmonia życia, akceptacja rzeczywistości. Utwory zawierają obserwacje piękna natury, pór roku, codzienności, motywy religijne. Obecny jest w nich też humor poetycki, na który składają się pointy, paradoksy, oksymorony.

</doc>
<doc id="1186184" url="https://pl.wikipedia.org/wiki?curid=1186184" title="Z chałupy">
Z chałupy

"Z chałupy" – zbiór 40 sonetów Jana Kasprowicza napisanych we wrocławskim więzieniu (uwięziony za uczestnictwo w socjalistycznych, tajnych organizacjach młodzieżowych) w 1887 roku. Sonety wydrukowano w piśmie "Głos" w 1888. Zostały wydane we Lwowie także w 1888 w zbiorze "Poezje".
Wiersze należą do etapu naturalistycznego w twórczości poety, zaś ich tematem są problemy społeczne (w tym klasowe) i obyczajowe. Utwory zostały napisane dziesięciozgłoskowcem ze średniówką po sylabie czwartej. Lucylla Pszczołowska wskazuje, że niektóre z nich mają rytm konsekwentnie anapestyczny.

</doc>
<doc id="1186188" url="https://pl.wikipedia.org/wiki?curid=1186188" title="Grant Show">
Grant Show

Grant Alan Show (ur. 27 lutego 1962 w Detroit) – amerykański aktor telewizyjny.
Życiorys.
Wczesne lata.
Urodził się w Detroit w Michigan jako młodsze dziecko oficera policji i mechanika Eda Show i analityka komputerowego Kathleen. Dorastał wraz ze starszą siostrą Kelly w Santa Cruz i San Jose w stanie Kalifornia. W szkole średniej Samuel Ayer High School w San José występował w przedstawieniach – Williama Szekspira "Romeo i Julia" i Neila Simona "Boso w parku" ("Barefoot in the Park"). Studiował sztuki teatralne na Uniwersytecie Kalifornijskim w Los Angeles. Przez rok poznawał tajniki aktorstwa w London Academy of Music and Dramatic Art w Londynie.
Kariera.
Debiutował na małym ekranie rolą oficera Ricka Hyde’a w operze mydlanej ABC "Ryan’s Hope" (1984-87), za którą w 1987 był nominowany do nagrody Emmy i w 1986 otrzymał nominację do nagrody Soap Opera Digest. W 1985 roku wystąpił po raz pierwszy na scenie Broadwayu w sztuce "Chłopaki zimy" ("The Boys of Winter"). Pojawił się w sitcomie ABC "Statek miłości" ("The Love Boat", 1986) w roli młodego kochanka, telewizyjnej adaptacji powieści Jackie Collins NBC "Uśmiechy losu" ("Lucky/Chances", 1990) z Nicollette Sheridan, Sandrą Bullock i Stephanie Beacham oraz operze mydlanej dla młodzieży Spelling Television "Beverly Hills, 90210" (1992) jako Jake Hanson, tajemniczy motocyklista, poniekąd starszy chłopak Kelli (Jennie Garth). Rolę Jake’a Hansona zagrał także w dwóch operach mydlanych FOX: "Agencja modelek" ("Models Inc.", 1994) i "Melrose Place" (1992–1997) z Heather Locklear i Courtney Thorne-Smith.
W 1999 powrócił na scenę broadwayowską w roli lekarza w sztuce "Dowcip" ("Wit") oraz 2001 zagrał postać Jima, gościa dżentelmena w sztuce Tennessee Williamsa "Szklana menażeria" na scenie Alley Theatre. Wystąpił w serialu FOX "Miasteczko Point Pleasant" ("Point Pleasant", 2005−2006) z Richardem Burgi i Diną Meyer. W serialu ABC "Prywatna praktyka" ("Private Practice", 2008–2011) grał postać Archera Montgomery, brata słynnej pani doktor Addison Montgomery.
Życie prywatne.
Spotykał się z Yasmine Bleeth (1984–1987), Judie Aronson (1984–1985) i Laurą Leighton (1993–1996). 17 lipca 2004 ożenił się z modelką Pollyanną McIntosh (ur. 1979). Jednak w roku 2011 doszło do rozwodu. W 2012 lipcu związał się z aktorką Katherine LaNasą, którą poślubił 18 sierpnia 2012. Mają córkę Eloise McCue (ur. 25 marca 2014).

</doc>
<doc id="1186189" url="https://pl.wikipedia.org/wiki?curid=1186189" title="Baranek">
Baranek



</doc>
<doc id="1186191" url="https://pl.wikipedia.org/wiki?curid=1186191" title="Baranek (Giżyn)">
Baranek (Giżyn)

Baranek – część wsi Giżyn w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Baranek należał administracyjnie do województwa ciechanowskiego.
Obok Baranka przepływa niewielka rzeka Rosica, która tutaj wpada do Wkry.

</doc>
<doc id="1186192" url="https://pl.wikipedia.org/wiki?curid=1186192" title="Budy Kowalewkowskie">
Budy Kowalewkowskie

Budy Kowalewkowskie – część wsi Kowalewko w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Budy Kowalewkowskie należały administracyjnie do województwa ciechanowskiego.

</doc>
<doc id="1186193" url="https://pl.wikipedia.org/wiki?curid=1186193" title="Budy-Zofijki">
Budy-Zofijki

Budy-Zofijki – przysiółek wsi Marysinek w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.

</doc>
<doc id="1186194" url="https://pl.wikipedia.org/wiki?curid=1186194" title="Drogiszka-Tartak">
Drogiszka-Tartak

Drogiszka-Tartak – zniesiona nazwa części wsi Drogiszka w Polsce położona w województwie mazowieckim, w powiecie mławskim, w gminie Strzegowo.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa istniała do 2010 r., została zniesiona.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1186196" url="https://pl.wikipedia.org/wiki?curid=1186196" title="Kozłowo (Unikowo)">
Kozłowo (Unikowo)

Kozłowo – część wsi Unikowo w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Kozłowo należało administracyjnie do województwa ciechanowskiego.

</doc>
<doc id="1186197" url="https://pl.wikipedia.org/wiki?curid=1186197" title="Nowopole (Unierzyż)">
Nowopole (Unierzyż)

Nowopole – przysiółek wsi Unierzyż w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.

</doc>
<doc id="1186198" url="https://pl.wikipedia.org/wiki?curid=1186198" title="Parówki (Dąbrowa)">
Parówki (Dąbrowa)

Parówki – przysiółek wsi Dąbrowa w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.

</doc>
<doc id="1186199" url="https://pl.wikipedia.org/wiki?curid=1186199" title="Styczeń (ujednoznacznienie)">
Styczeń (ujednoznacznienie)

Osoby o nazwisku Styczeń:

</doc>
<doc id="1186200" url="https://pl.wikipedia.org/wiki?curid=1186200" title="Smętne">
Smętne

Smętne – przysiółek wsi Kontrewers w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.
Obok Smętnego przepływa rzeczka Wisiołka, dopływ Wkry.

</doc>
<doc id="1186202" url="https://pl.wikipedia.org/wiki?curid=1186202" title="Parówka (wędlina)">
Parówka (wędlina)



</doc>
<doc id="1186204" url="https://pl.wikipedia.org/wiki?curid=1186204" title="Sujki (Wola Kanigowska)">
Sujki (Wola Kanigowska)

Sujki – część wsi Wola Kanigowska w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Sujki należały administracyjnie do województwa ciechanowskiego.
W Sujkach urodził się Władysław Sujkowski (1862–1935), przywódca Republiki Sławkowskiej.

</doc>
<doc id="1186206" url="https://pl.wikipedia.org/wiki?curid=1186206" title="Adrian Thaws">
Adrian Thaws



</doc>
<doc id="1186207" url="https://pl.wikipedia.org/wiki?curid=1186207" title="Szachowo">
Szachowo

Szachowo – uroczysko, dawna miejscowość (gajówka), nazwa zniesiona, w Polsce położona w województwie mazowieckim, w powiecie mławskim, w gminie Strzegowo.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
Nazwa zniesiona w 2010 roku, teren wcielony do wsi Kontrewers.
Na skanie mapy w geoportalu występuje jako Gajówka Szachowo, obecnie brak zabudowań.
W latach 1975–1998 miejscowość należała administracyjnie do województwa ciechanowskiego.

</doc>
<doc id="1186209" url="https://pl.wikipedia.org/wiki?curid=1186209" title="Szymańczyki">
Szymańczyki

Szymańczyki – część wsi Chądzyny-Kuski w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Szymańczyki należały administracyjnie do województwa ciechanowskiego.

</doc>
<doc id="1186210" url="https://pl.wikipedia.org/wiki?curid=1186210" title="Tuchowo">
Tuchowo

Tuchowo – przysiółek wsi Strzegowo w Polsce, położony w województwie mazowieckim, w powiecie mławskim, w gminie Strzegowo.
W latach 1975–1998 przysiółek należał administracyjnie do województwa ciechanowskiego.

</doc>
<doc id="1186212" url="https://pl.wikipedia.org/wiki?curid=1186212" title="Zalesie (Kowalewko)">
Zalesie (Kowalewko)

Zalesie – część wsi Kowalewko w Polsce, położona w województwie mazowieckim, w powiecie mławskim, w gminie Strzegowo.
W latach 1975–1998 Zalesie należało administracyjnie do województwa ciechanowskiego.
Obok Zalesia przepływa rzeczka Sewerynka, dopływ Mławki.

</doc>
<doc id="1186215" url="https://pl.wikipedia.org/wiki?curid=1186215" title="Daria Doncowa">
Daria Doncowa

Darja Doncowa (wł. Agryppina Arkadiewna Doncowa, ros. Агриппина Арка́дьевна Донцо́ва), ur. 7 czerwca 1952) – rosyjska pisarka i scenarzystka, tworząca głównie powieści kryminalne o zabarwieniu humorystycznym, laureatka szeregu nagród literackich.
Dzieciństwo.
Urodziła się 7 czerwca 1952 roku w Moskwie w rodzinie reżysera Moskoncerta Tamary Nowackiej i radzieckiego pisarza Arkadija Wasiliewa. Ojciec Darii pochodził z rodziny robotniczej. Matka była pochodzenia polsko-kozackiego. Dziadek Agryppiny ze strony matki, Stefan Nowacki, polski komunista, wraz ze swoim bratem Jackiem był jednym ze współtowarzyszy Feliksa Dzierżyńskiego. W 1937 roku został aresztowany w związku ze Sprawą Tuchaczewskiego i umarł w obozie. Został pośmiertnie zrehabilitowany.
Rodzice starali się rozbudzić w Agryppinie zainteresowanie muzyka i literaturą. Po przesłuchaniu w szkole muzycznej dyrektorka oświadczyła rodzicom Agryppiny, że "pierwszy raz styka się przypadkiem, kiedy niedźwiedź nadepnął nie na ucho, a rozsiadł się na całej głowie i siedzi tam do tej pory".
Przyszła pisarka wykazywała zainteresowanie przedmiotami humanistycznymi, łatwo uczyła się języków obcych. Jeszcze zanim rozpoczęła edukację w szkole, władała nieźle niemieckim i francuskim ponieważ jej dwie guwernantki - Francuzka i Niemka - słabo znały język rosyjski i rozmawiały z Agryppiną w swoich ojczystych językach. Udoskonaliła znajomość niemieckiego, kiedy w roku 1964 pojechała wraz z ojcem do Niemiec i przywiozła stamtąd wiele kryminalnych powieści takich autorów, jak
Dick Francis, Rex Stout, Georgette Heyer i James Hadley Chase.
Agryppina przyjaźniła się blisko z wnuczką Walentina Katajewa Tiną i lączyły ją przyjacielskie stosunki z Korniejem Czukowskim
Kariera zawodowa.
Ukończyła studia na wydziale dziennikarskim uniwersytetu Łomonosowa w Moskwie. Pracowała jako dziennikarka, była lektorką niemieckiego i francuskiego. Od roku 1995 pisze „humorystyczne kryminały”, które w Rosji zdobyły sobie ogromną popularność. Tylko w 2013 roku wydano w Rosji 2.8 mln egzemplarzy. Wiele jej powieści zostało przełożonych na obce języki, m.in. na niemiecki i polski. Książki zaczęła pisać podczas choroby nowotworowej. O swojej twórczości pisarka mówi:
Życie prywatne.
Rodzina.
Daria jest dwukrotną rozwódką, po raz trzeci wyszła za mąż w 1983 roku za Aleksandra Doncowa, który ma syna z poprzedniego małżeństwa. Dzieci Darii to urodzony w 1973 roku syn z pierwszego małżeństwa Arkadij i urodzona w roku 1986 córka Maria.
Pisarka mieszka w Moskwie, z mężem, dziećmi i ulubionymi psami. Bardzo kocha swoje psy i na cześć tego zbudowała Pug House.
Choroba nowotworowa.
W 1998 roku u pisarki zdiagnozowano zaawansowane stadium raka piersi i lekarze ocenili, że Darii pozostało kilka miesięcy życia. Pokonała jednak chorobę
Działalność społeczna.
Po przebytej chorobie pisarka zaczęła aktywnie pomagać chorym kobietom walczyć z rakiem. W roku 2008 została uczestniczką Dobroczynnego programu firmy Avon "Razem przeciw rakowi piersi".

</doc>
<doc id="1186218" url="https://pl.wikipedia.org/wiki?curid=1186218" title="Elektroda chlorosrebrowa">
Elektroda chlorosrebrowa

Elektroda chlorosrebrowa – rodzaj elektrody stosowanej jako elektroda odniesienia w pomiarach elektrochemicznych. Zbudowana z metalicznego srebra (w formie drutu lub płytki) pokrytego warstwą chlorku srebra (AgCl), zanurzonego w nasyconym roztworze chlorku potasu (KCl). Jej potencjał standardowy związany z reakcją elektrodową:
ΑgCl + e− → Ag0 + Cl−
w temperaturze 25 °C wynosi +0,22 V dla stężenia jonów chlorkowych równych 1M.
Elektroda chlorosrebrowa jest elektrodą drugiego rodzaju.
Zastosowanie w podwyższonej temperaturze.
Odpowiednio skonstruowana ciśnieniowa elektroda chlorosrebrowa może być stosowna w temperaturach do 300 °C. Potencjał standardowy tej elektrody (tzn. potencjał gdy aktywność jonu chlorkowego wynosi 1 mol/kg) jest funkcją temperatury:
Bard i współpr. podali następujące równanie pozwalające wyliczyć potencjał standardowy elektrody chlorosrebrowej w zakresie 0–95 °C:
Poprawiona zależność dla wyższych temperatur, która odzwierciedla dane z tabeli powyżej wyrażona jest wzorem:
Eo(V) = 0,23755 − 5,3783x10−4t − 2,3728x10−6t2 − 2,2671x10−4(t+273) dla 25 &lt; t &lt; 275 °C.
Ekstrapolacja do 300 °C daje Eo = −0,138 V.

</doc>
<doc id="1186220" url="https://pl.wikipedia.org/wiki?curid=1186220" title="Grądzik (Chmielewo Wielkie)">
Grądzik (Chmielewo Wielkie)

Grądzik – część wsi Chmielewo Wielkie w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Grądzik administracyjnie należał do województwa ciechanowskiego.
Wierni kościoła rzymskokatolickiego należą do parafii NMP Królowej Polski w Olszewie-Borkach.

</doc>
<doc id="1186222" url="https://pl.wikipedia.org/wiki?curid=1186222" title="Kulany-Kolonie">
Kulany-Kolonie

Kulany-Kolonie– część wsi Kulany w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Kulany-Kolonie administracyjnie należały do województwa ciechanowskiego.

</doc>
<doc id="1186223" url="https://pl.wikipedia.org/wiki?curid=1186223" title="Martwe dusze">
Martwe dusze

Martwe dusze – niedokończona powieść Nikołaja Gogola, pisana od 1835 do końca życia pisarza w 1852, uznawana za szczytowe osiągnięcie w jego dorobku. Opublikowana po raz pierwszy w 1842 roku, potem poprawiana.
Geneza.
Inspiratorem powstania dzieła był prawdopodobnie Aleksander Puszkin, który podsunął Gogolowi myśl o napisaniu powieści na temat podróżującego po Rosji oszusta. W zamyśle "Martwe dusze" miały być trylogią, tryptykiem na wzór "Boskiej komedii" Dantego. Znana jest tylko pierwsza część, którą można – znów w nawiązaniu do Dantego – określić jako "Piekło".
Treść.
Bohaterem powieści jest Paweł Iwanowicz Cziczikow, który zajeżdża ze swym stangretem Selifanem oraz lokajem Pietrkiem do miasta gubernialnego N., gdzieś na rosyjskiej prowincji. Cziczikowa poznajemy powoli. Wydaje się on człowiekiem porządnym, zadbanym i grzecznym. Nie jest zbyt bogaty, ale też i nie jest biedny, „ani tłusty, ani chudy” – jest dosyć bezbarwny. Przyjeżdża do miasta N. w konkretnym celu: zakupu martwych dusz rewizyjnych, tj. chłopów pańszczyźnianych, którzy umarli od czasu ostatniego spisu rewizyjnego, a za których właściciele ziemscy muszą wciąż płacić podatki. Cziczikow zapoznaje się najpierw z ważnymi osobistościami miasta. Robi to bardzo zręcznie, wzbudza ogólną sympatię i zainteresowanie. Podróżując z Cziczikowem, poznajemy najróżniejsze charaktery ludzkie, zazwyczaj nudne czy wręcz odrażające. Atmosfera narasta. W mieście zaczynają krążyć plotki na temat planów porwania córki gubernatora przez Cziczikowa. Dopiero pod koniec lektury Gogol informuje czytelnika o tym, kim tak naprawdę jest jego główny bohater i po co mu martwe dusze.

</doc>
<doc id="1186224" url="https://pl.wikipedia.org/wiki?curid=1186224" title="Marianowo (gmina Wieczfnia Kościelna)">
Marianowo (gmina Wieczfnia Kościelna)

Marianowo – część wsi Kulany położona w Polsce, w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Marianowo administracyjnie należało do województwa ciechanowskiego.

</doc>
<doc id="1186225" url="https://pl.wikipedia.org/wiki?curid=1186225" title="Elektroda (ujednoznacznienie)">
Elektroda (ujednoznacznienie)



</doc>
<doc id="1186226" url="https://pl.wikipedia.org/wiki?curid=1186226" title="Księstwo Bukowiny">
Księstwo Bukowiny

Księstwo Bukowiny (, ) – istniejący w latach 1849–1918 kraj koronny Cesarstwa Austrii (od 1867 w granicach Przedlitawii Austro-Węgier), obejmujący obszar Bukowiny. 
Dane liczbowe: 
Od czasu powstania w średniowieczu Hospodarstwa Mołdawii Bukowina stanowiła jego skrajną północną część, nie wyróżnianą w żaden specjalny sposób. W 1775 na mocy traktatu w Küczük Kajnardży północna część Mołdawii została anektowana przez Monarchię Habsburgów. 
W 1786 r. Bukowinę przyłączono do Galicji, w 1790 została wyłączona i stanowiła osobną prowincję, ale pod zarządem gubernium lwowskiego. W 1817 r. ponownie włączona do Galicji jako cyrkuł.
4 marca 1849 została odrębnym krajem koronnym Austrii jako księstwo i przetrwała w tej postaci do rozpadu monarchii w 1918. Obecnie podzielona między Rumunię (Bukowina południowa) i Ukrainę (Bukowina północna).

</doc>
<doc id="1186227" url="https://pl.wikipedia.org/wiki?curid=1186227" title="Grzybowo-Kapuśnik">
Grzybowo-Kapuśnik

Grzybowo-Kapuśnik – wieś w Polsce położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 miejscowość administracyjnie należała do województwa ciechanowskiego.

</doc>
<doc id="1186228" url="https://pl.wikipedia.org/wiki?curid=1186228" title="Pepłówek">
Pepłówek



</doc>
<doc id="1186231" url="https://pl.wikipedia.org/wiki?curid=1186231" title="Pepłówek (województwo mazowieckie)">
Pepłówek (województwo mazowieckie)

Pepłówek – część wsi Pepłowo w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Pepłówek administracyjnie należał do województwa ciechanowskiego.
W okresie międzywojennym w miejscowości stacjonowała placówka Straży Celnej „Pepłówek”, a po reorganizacji placówka Straży Granicznej I linii „Pepłówek”.

</doc>
<doc id="1186232" url="https://pl.wikipedia.org/wiki?curid=1186232" title="Rukały">
Rukały

Rukały – część wsi Windyki w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Rukały administracyjnie należały do województwa ciechanowskiego.

</doc>
<doc id="1186233" url="https://pl.wikipedia.org/wiki?curid=1186233" title="Zakrzewo-Froczki">
Zakrzewo-Froczki

Zakrzewo-Froczki – część wsi Zakrzewo Wielkie w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Zakrzewo-Froczki administracyjnie należało do województwa ciechanowskiego.

</doc>
<doc id="1186234" url="https://pl.wikipedia.org/wiki?curid=1186234" title="Zakrzewo-Ranki">
Zakrzewo-Ranki

Zakrzewo-Ranki – część wsi Zakrzewo Wielkie w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Zakrzewo-Ranki administracyjnie należało do województwa ciechanowskiego.

</doc>
<doc id="1186235" url="https://pl.wikipedia.org/wiki?curid=1186235" title="Żaki (Kobiałki)">
Żaki (Kobiałki)

Żaki – część wsi Kobiałki w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Żaki administracyjnie należały do województwa ciechanowskiego.

</doc>
<doc id="1186236" url="https://pl.wikipedia.org/wiki?curid=1186236" title="Żulinek">
Żulinek

Żulinek – część wsi Uniszki-Cegielnia w Polsce, położona w województwie mazowieckim, w powiecie mławskim, w gminie Wieczfnia Kościelna.
W latach 1975–1998 Żulinek administracyjnie należał do województwa ciechanowskiego.

</doc>
<doc id="1186238" url="https://pl.wikipedia.org/wiki?curid=1186238" title="Victor Webster">
Victor Webster

Victor Howard Webster (ur. 7 lutego 1973 w Calgary) – kanadyjski aktor telewizyjny i filmowy, występował w roli Coopa w serialu Spelling Television "Czarodziejki".
Życiorys.
Wczesne lata.
Urodził się w Calgary w prowincji Alberta jako syn Roswithy, stylistki fryzur, i Johna „Jacka” Webstera, oficera policji. Ma pochodzenie włoskie, niemieckie, angielskie, francuskie, szkockie i hiszpańskie. Jego rodzina kilkakrotnie przeprowadzała się. Mając 13 lat uczęszczał do San Clemente High School. Ukończył Saddleback College w Mission Viejo w stanie Kalifornia, gdzie występował w sztukach teatralnych.
Jako nastolatek często miał kłopoty w szkole z powodu złego zachowania, trenował sztuki walki w prywatnej szkole, osiągał sukcesy amatorskie w kick-boxingu wagi ciężkiej oraz zdobył czarny pas w taekwondo. Pracował jako makler giełdowy w import/eksport.
Kariera.
Dorabiał jako model dla Versace, Armaniego, Calvina Kleina i Valentino. W 1998 pojawił się w specjalnym wydaniu Cosmopolitan Magazine „All About Men”. W 2000 zrobił zdjęcia nago do magazynu „Playgirl”.
Swoją karierę na małym ekranie zapoczątkował udziałem w operze mydlanej NBC "Sunset Beach" (1998) z Lesley-Anne Down, Susan Ward, Sarah Buxton, Randym Spellingiem, Gordonem Thomsonem i Nickiem Stabile'm.
Zdobył sympatię telewidzów w roli Nicholasa Alamaina w operze mydlanej NBC "Dni naszego życia" ("Days of Our Lives", 1999–2000). Wystąpił potem w serialach: "Słoneczny patrol" ("Baywatch", 2001), "V.I.P." (2001), HBO "Seks w wielkim mieście" ("Sex and the City", 2003), Spelling Television "Czarodziejki" ("Charmed", 2006) i CBS "" ("CSI: Miami", 2007) i CBS "Agenci NCIS" ("Navy NCIS: Naval Criminal Investigative Service", 2007). Pojawił się w epizodzie jako jeden z patronów baru w teledysku Toni Braxton „Hands Tied” (2010).
W filmie Hallmark "Summer Villa" (2016) jest szefem kuchni.
Jego zdjęcie pojawiło się w magazynie „People” i został uznany za jednego z „50 najbardziej pożądanych kawalerów”.
Życie prywatne.
W wolnym czasie bierze udział w wielu charytatywnych akcjach z udziałem Special Olympics, akcjach pomagających krzywdzonym kobietom i dzieciom i ARK (organizacji walczącej o prawa zwierząt).
W latach 2005−2006 związany był z Alyssą Milano.

</doc>
<doc id="1186243" url="https://pl.wikipedia.org/wiki?curid=1186243" title="Choroba Velpeaua">
Choroba Velpeaua



</doc>
<doc id="1186251" url="https://pl.wikipedia.org/wiki?curid=1186251" title="Estádio Santiago de Compostela">
Estádio Santiago de Compostela

Estádio Santiago de Compostela – stadion piłkarski, w Salvador, Bahia, Brazylia, na którym swoje mecze rozgrywa klub Galícia Esporte Clube.

</doc>
<doc id="1186252" url="https://pl.wikipedia.org/wiki?curid=1186252" title="Estádio Municipal Dois de Julho">
Estádio Municipal Dois de Julho

Estádio Municipal Dois de Julho – stadion piłkarski, w Guanambi, Bahia, Brazylia, na którym swoje mecze rozgrywa klub Guanambi Atlético Clube.

</doc>
<doc id="1186253" url="https://pl.wikipedia.org/wiki?curid=1186253" title="Estádio Edgard Santos">
Estádio Edgard Santos

Estádio Edgard Santos – stadion piłkarski, w Simões Filho, Bahia, Brazylia, na którym swoje mecze rozgrywa klub Associação Desportiva Leônico.

</doc>
<doc id="1186255" url="https://pl.wikipedia.org/wiki?curid=1186255" title="Estádio José Araújo">
Estádio José Araújo

Estádio José Araújo – stadion piłkarski, w Eunápolis, Bahia, Brazylia, na którym swoje mecze rozgrywa klub Eunápolis Esporte Clube.

</doc>
<doc id="1186256" url="https://pl.wikipedia.org/wiki?curid=1186256" title="Star Trek XI">
Star Trek XI



</doc>
<doc id="1186258" url="https://pl.wikipedia.org/wiki?curid=1186258" title="Estádio Municipal de Cruz das Almas">
Estádio Municipal de Cruz das Almas

Estádio Municipal de Cruz das Almas – stadion piłkarski, w Cruz das Almas, Bahia, Brazylia, na którym swoje mecze rozgrywa klub Cruzeiro Futebol Clube.

</doc>
<doc id="1186261" url="https://pl.wikipedia.org/wiki?curid=1186261" title="Estádio Municipal Barachisio Lisboa">
Estádio Municipal Barachisio Lisboa

Estádio Municipal Barachisio Lisboa – stadion piłkarski, w Ituberá, Bahia, Brazylia, na którym swoje mecze rozgrywa klub Alagoinhas Atlético Clube.

</doc>
<doc id="1186262" url="https://pl.wikipedia.org/wiki?curid=1186262" title="Estádio Waldomiro Borges">
Estádio Waldomiro Borges

Estádio Waldomiro Borges – stadion piłkarski, w Jequié, Bahia, Brazylia, na którym swoje mecze rozgrywa klub Associação Desportiva Jequié.

</doc>
<doc id="1186263" url="https://pl.wikipedia.org/wiki?curid=1186263" title="Królestwo Dalmacji">
Królestwo Dalmacji

Królestwo Dalmacji (chorw. "Kraljevina Dalmacija", niem. "Königreich Dalmatien") – istniejący w latach 1815-1918 kraj koronny Cesarstwa Austrii, obejmujący obszar Dalmacji.
Dane liczbowe: 
Dalmacja od wczesnego średniowiecza należała do Republiki Weneckiej. Jej granice zostały ostatecznie ustalone w pokoju w Pożarewacu 21 lipca 1718. Pierwszy raz Dalmacja stała się częścią Austrii po pokoju w Campo Formio 12 maja 1797. Na mocy pokoju w Preszburgu z 26 grudnia 1805 Dalmacja została włączona do Francji. Po anektowaniu przez Francję kolejnych ziem nad Morzem Adriatyckim w 1809 Dalmacja została włączona do Prowincji Iliryjskich. W wyniku ustaleń kongresu wiedeńskiego 29 marca 1815 z byłych Prowincji Iliryjskich wyłączono Dalmację, obszar zlikwidowanej w 1808 Republiki Raguzy oraz Albanii Weneckiej, które włączono do monarchii habsburskiej jako odrębny kraj koronny - nowo powstałe Królestwo Dalmacji.
W 1849 Dalmacja została na krótko włączona do Królestwa Chorwacji i Slawonii, ale władze Cesarstwa szybko się z tego wycofały i ostatecznie Dalmacja pozostała odrębnym królestwem w ramach Cesarstwa Austrii. Śladem tego pozostało nazewnictwo węgierskiej Chorwacji - "Trójjedyne Królestwo Chorwacji, Slawonii i Dalmacji". W 1875 do Królestwa Dalmacji przyłączono nie zamieszkaną adriatycką wysepkę Pelagosa (dziś Palagruža), a po traktacie berlińskim z 13 lipca 1878 turecko-albańską gminę Spizza (dziś Sutomore w Czarnogórze) - 40 km² z 1650 mieszkańcami.
Dziś południowy skrawek Królestwa Dalmacji (dawna Albania Wenecka i gmina Spizza) należy do Czarnogóry, a pozostała część - do Chorwacji.

</doc>
<doc id="1186264" url="https://pl.wikipedia.org/wiki?curid=1186264" title="Estádio Municipal Antonio Carlos Magalhães">
Estádio Municipal Antonio Carlos Magalhães

Estádio Municipal Antonio Carlos Magalhães – stadion piłkarski, w Porto Seguro, Bahia, Brazylia.

</doc>
<doc id="1186265" url="https://pl.wikipedia.org/wiki?curid=1186265" title="Estádio Deputado Galdino Leite">
Estádio Deputado Galdino Leite

Estádio Deputado Galdino Leite – stadion piłkarski, w Salvador, Bahia, Brazylia, na którym swoje mecze rozgrywa klub Esporte Clube Ypiranga.

</doc>
<doc id="1186266" url="https://pl.wikipedia.org/wiki?curid=1186266" title="Człowiek jam niewdzięczny">
Człowiek jam niewdzięczny



</doc>
<doc id="1186267" url="https://pl.wikipedia.org/wiki?curid=1186267" title="Estádio Pedro Amorim">
Estádio Pedro Amorim

Estádio Pedro Amorim – stadion piłkarski, w Senhor do Bonfim, Bahia, Brazylia.

</doc>
<doc id="1186268" url="https://pl.wikipedia.org/wiki?curid=1186268" title="Luty (ujednoznacznienie)">
Luty (ujednoznacznienie)



</doc>
<doc id="1186269" url="https://pl.wikipedia.org/wiki?curid=1186269" title="Estádio Municipal Orlando Avelino de Jesus">
Estádio Municipal Orlando Avelino de Jesus

Estádio Municipal Orlando Avelino de Jesus – stadion piłkarski, w Vera Cruz, Bahia, Brazylia.

</doc>
<doc id="1186270" url="https://pl.wikipedia.org/wiki?curid=1186270" title="Marzec (ujednoznacznienie)">
Marzec (ujednoznacznienie)

Osoby o nazwisku Marzec:

</doc>
<doc id="1186272" url="https://pl.wikipedia.org/wiki?curid=1186272" title="Kieliszek (naczynie)">
Kieliszek (naczynie)



</doc>
<doc id="1186277" url="https://pl.wikipedia.org/wiki?curid=1186277" title="Daab (ujednoznacznienie)">
Daab (ujednoznacznienie)



</doc>
<doc id="1186286" url="https://pl.wikipedia.org/wiki?curid=1186286" title="Wiadomości Matematyczne">
Wiadomości Matematyczne

Wiadomości Matematyczne (Roczniki Polskiego Towarzystwa Matematycznego Seria II) – czasopismo wydawane przez Polskie Towarzystwo Matematyczne. Jest ono kontynuacją czasopisma (o tym samym tytule) założonego przez Samuela Dicksteina.
Tematyka.
„Wiadomości Matematyczne” poświęcone są wszystkim aspektom matematyki i ludzi z nią związanych. Prezentują publikacje przeglądowe, popularyzatorskie i historyczne, a także informacje o wydarzeniach naukowych, zjazdach, konferencjach i matematykach. Publikowane są również recenzje książek matematycznych.
Historia.
Samuel Dickstein wydał 47 tomów czasopisma „Wiadomości Matematyczne” w latach 1897–1939. Po wojnie czasopismo zostało reaktywowane w 1955 przez PTM jako jeden z dwóch roczników Towarzystwa. W roku 2012 został wydany tom specjalny w języku angielskim, wydany z okazji 6 ECM (6 Europejskiego Kongresu Matematycznego w Krakowie. Główną część tego tomu stanowiły artykuły o polskiej matematyce i polskich matematykach, napisane w większości przez wybitnych uczonych z zagranicy.
Redakcja.
Redaktorem naczelnym jest Krzysztof Ciesielski, a jego zastępcą Tadeusz Nadzieja. Ponadto w komitecie redakcyjnym tego czasopisma znajdują się Marcin Borkowski, Piotr Biler, Aleksander Błaszczyk, Dariusz Buraczewski, Piotr Borodulin-Nadzieja, Roman Duda, Grzegorz Gabor, Grzegorz Graff, Rafał Latała, Grzegorz Łysik, Maciej Kandulski, Krzysztof Pawałowski, Paweł Mleczko, Roman Murawski, Krzysztof Pawałowski, Paweł Strzelecki, Michał Szurek, Joanna Zwierzyńska i Włodzimierz Zwonek.
Adres redakcji: „Wiadomości Matematyczne”, ul. Umultowska 87, 61-614 Poznań
Zobacz też.
Inne Roczniki PTM:

</doc>
<doc id="1186287" url="https://pl.wikipedia.org/wiki?curid=1186287" title="Logografowie jońscy">
Logografowie jońscy

Logografowie jońscy (stgr. λογογράφοι lp. λογογράφος, od λόγος „opowieść” i γράφω „piszę”) – najstarsi kronikarze greccy z VI i V wieku p.n.e., poprzednicy uznanego za „ojca historii”, Herodota z Halikarnasu. Herodot nazywał ich "logopoiami" (λογοποιοί, lp. λογοποιὸς od ποιέω „tworzę”). Zwracali się oni ku badaniom przyrodniczym, geograficznym i historycznym, opisując dzieje minione, chociaż nie byli historykami w dzisiejszym rozumieniu.
Kadmos z Miletu, Akusilaos z Argos, Ferekydes z Leros, Hekatajos z Miletu i wielu innych, których dzieła zaginęły, opierali się niemal wyłącznie na własnych spostrzeżeniach i ustnych przekazach mieszkańców zwiedzanych krain. W swych pracach częstokroć nawiązywali do eposu (jak np. zaginiony historyczny epos Chojrilosa o wojnach perskich pt. "Perseis"), opowiadali o zakładaniu miast, podawali genealogie panujących rodów arystokratycznych, opisywali obyczaje poznawanych ludów i niezwykłe zjawiska przyrodnicze spotykane w odległych krajach, lecz nie dociekali istoty zjawisk, nie badali prawdziwości przekazywanych im opowieści i nie przekazywali dziejów poznawanych krain.
Logografowie tym różnili się od historyków, że nie odróżniali faktów od fikcji. Nie badali źródeł uzyskiwanych informacji, lecz powielali je bez poddania analizie uzyskiwanych informacji. Pierwszym, który tego dokonał, porównując i urealniając informację był Herodot, uznany powszechnie za „ojca historii” i w tym sensie wykraczający poza wąskie ramy „logografii jońskiej”.

</doc>
<doc id="1186288" url="https://pl.wikipedia.org/wiki?curid=1186288" title="Commentationes Mathematicae">
Commentationes Mathematicae

Commentationes Mathematicae (Prace Matematyczne) – rocznik wydawany przez Polskie Towarzystwo Matematyczne, ISSN 0373-8299.
Tematyka.
Commentationes Mathematicae to międzynarodowe czasopismo matematyczne poświęcone głównie badaniom naukowym w takich dziedzinach matematyki jak analiza funkcjonalna, teoria operatorów, teoria aproksymacji, równania różniczkowe i funkcyjne, teoria funkcji rzeczywistych, teoria miary i całki, teoria funkcji analitycznych i teoria liczb.
Artykuły publikowane przez to czasopismo muszą być napisane w języku angielskim bądź francuskim i wszystkie te publikacje są indeksowane i opisywane w Mathematical Reviews.
Historia i współczesność.
Czasopismo to kontynuuje tradycje Prac Matematyczno-Fizycznych, wydawnictwa założonego przez Samuela Dicksteina, a którego 48 tomów było wydanych w latach 1888–1951. W 1955, Polskie Towarzystwo Matematyczne rozpoczęło wydawanie dwóch roczników, pierwszy z nich pod nazwą Prace Matematyczne a drugi Wiadomości Matematyczne, obydwa pomyślane jako kontynuacje czasopism założonych przez Dicksteina. W 1967, "Prace Matematyczne" zmieniły tytuł na łacińskie "Commentationes Mathematicae".
Obecnie (2007) redaktorem naczelnym jest Henryk Hudzik a jego zastępcą jest Lech Drewnowski. Ponadto, w komitecie redakcyjnym tego czasopisma znajdują się Wojciech Banaszczyk, Józef Banaś, Marek Bożejko, Roman Ger, Kazimierz Goebel, Piotr Hajłasz, Krzysztof Jarosz, Jerzy Kaczorowski, Anna Kamińska, Maciej Klimek, Tomasz Komorowski, Rafał Latała, Lech Maligranda, Michał Misiurewicz, Józef Myjak, Adam Parusiński, Wiesław Pawłucki, Wiesław Pleśniak, Stanisław Szarek, Andrzej Szulkin, Grzegorz Świątek, Nicole Tomczak-Jaegermann, Mariusz Urbański oraz Henryk Woźniakowski.
Zobacz też.
Inne Roczniki PTM:

</doc>
<doc id="1186289" url="https://pl.wikipedia.org/wiki?curid=1186289" title="Halowe Mistrzostwa Polski Seniorów w Lekkoatletyce 1974">
Halowe Mistrzostwa Polski Seniorów w Lekkoatletyce 1974

15. Halowe Mistrzostwa Polski Seniorów w Lekkoatletyce – zawody sportowe, które rozegrano 23 i 24 lutego 1974 w Katowicach w Spodku. Zawody miały obsadę międzynarodową. W kilku konkurencjach zwyciężyli zawodnicy spoza Polski, wówczas tytuł mistrza Polski przypadł najlepszemu z Polaków. Mistrzostwa w pięcioboju kobiet odbyły się 24 lutego w hali AWF w Warszawie. Wyniki w tej konkurencji podane są łącznie z innymi w tabeli poniżej.

</doc>
<doc id="1186290" url="https://pl.wikipedia.org/wiki?curid=1186290" title="Prace Matematyczno-Fizyczne">
Prace Matematyczno-Fizyczne

Prace Matematyczno-Fizyczne – czasopismo fizyczno-matematyczne założone przez Samuela Dicksteina, Władysława Gosiewskiego, Edwarda Natansona i Władysława Natansona. W latach 1888-1951 ukazało się 48 tomów tego wydawnictwa.
W 1955 r. Polskie Towarzystwo Matematyczne rozpoczęło wydawanie dwóch serii, pierwszej z nich pod nazwą „Prace Matematyczne”, a drugiej „Wiadomości Matematyczne”. Obydwie pomyślane jako kontynuacje czasopism założonych przez Dicksteina. W 1967 r. „Prace Matematyczne” zmieniły tytuł na łacińskie „Commentationes Mathematicae”. Obecnie wydawanych jest sześć serii.

</doc>
<doc id="1186292" url="https://pl.wikipedia.org/wiki?curid=1186292" title="Krasnodrzew">
Krasnodrzew

Krasnodrzew ("Erythroxylum" P.Browne) – rodzaj roślin należący do rodziny krasnodrzewowatych. Wyróżnianych jest 259 gatunków. Zasięg ich obejmuje wszystkie kontynenty w strefie międzyzwrotnikowej. Kilka z nich posiada dużą zawartość kokainy (np. "E. coca" i "E. novogranatense"). Gatunkiem typowym jest "E. areolatum" Linnaeus (Syst. Nat. ed. 10. 1035. 1759).
Systematyka.
Jeden z czterech rodzajów w obrębie rodziny krasnodrzewowatych zaliczanej do rzędu malpigiowców ("Malpighiales") w obrębie kladu różowych roślin okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Geranianae" Thorne ex Reveal, rząd lnowce ("Linales" Baskerville Kunth in Humb.), rodzina krasnodrzewowate ("Erythroxylaceae" Kunth in Humb.), plemię "Erythroxyleae" Rchb., rodzaj krasnodrzew ("Erythroxylum" P. Browne).

</doc>
<doc id="1186293" url="https://pl.wikipedia.org/wiki?curid=1186293" title="Erythroxylum">
Erythroxylum



</doc>
<doc id="1186294" url="https://pl.wikipedia.org/wiki?curid=1186294" title="Erythroxylum coca">
Erythroxylum coca



</doc>
<doc id="1186295" url="https://pl.wikipedia.org/wiki?curid=1186295" title="Koka">
Koka



</doc>
<doc id="1186297" url="https://pl.wikipedia.org/wiki?curid=1186297" title="Kokainowy krzew">
Kokainowy krzew



</doc>
<doc id="1186298" url="https://pl.wikipedia.org/wiki?curid=1186298" title="Morinda">
Morinda

Morinda ("Morinda" ) – rodzaj roślin z rodziny marzanowatych. Należą do niego 42 gatunki. Występują one na wszystkich kontynentach strefy międzyzwrotnikowej, przy czym na samej tylko Nowej Kaledonii rośnie ich 14 gatunków. 
Rośliny z tego rodzaju wykorzystywane są jako lecznicze w medycynie tradycyjnej, zwłaszcza morinda cytrynolistna "M. citrifolia", ale także "M. lucida". Owoce morindy cytrynolistnej bywają spożywane, aczkolwiek aromat ich jest mało przyjemny, miąższ wodnisty, a dodatkowo podejrzewa się je o właściwości trujące.
Systematyka.
"Belicea" Lundell, "Belicia" Lundell, "Bellynkxia" Müll. Arg.
"Gutenbergia" Walp., orth. var., "Guttenbergia" Zoll. &amp; Moritzi, "Imantina" Hook. f., "Pogonanthus" Montrouz., "Rojoc" Adans., "Sphaerophora" Blume, "Stigmanthus" Lour., "Stigmatanthus" Roem. &amp; Schult., orth. var.
Należy do rodziny marzanowatych ("Rubiaceae"), która jest kladem bazalnym w obrębie rzędu goryczkowców ("Gentianales") z grupy astrowych spośród roślin okrytonasiennych
Gromada okrytonasienne Cronquist, podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa jasnotowe Takht. ex Reveal, nadrząd "Gentiananae" Thorne ex Reveal, rząd marzanowce Dumort., podrząd "Rubiineae" Raf., rodzina marzanowate Juss., plemię "Morindeae" Kostel., podplemię "Morindinae" DC., rodzaj Morinda ("Morinda" L.).

</doc>
<doc id="1186299" url="https://pl.wikipedia.org/wiki?curid=1186299" title="Halowe Mistrzostwa Polski Seniorów w Lekkoatletyce 1999">
Halowe Mistrzostwa Polski Seniorów w Lekkoatletyce 1999

40. Halowe Mistrzostwa Polski Seniorów w Lekkoatletyce – zawody sportowe, które rozegrano 21 i 22 lutego 1999 w Spale, w hali Ośrodka Przygotowań Olimpijskich.
Krystyna Zabawska ustanowiła halowy rekord Polski w pchnięciu kulą wynikiem 19,26 m. W zawodach w chodzie sportowym triumfowali startujący poza konkurencja zawodnicy rosyjscy Ilja Markow i Olga Panfierowa.
Mistrzostwa w wielobojach zostały rozegrane w tym samym miejscu, lecz o dwa tygodnie wcześniej (6 i 7 lutego 1999). Wyniki w tych konkurencjach podane są łącznie z innymi w tabeli poniżej.

</doc>
<doc id="1186300" url="https://pl.wikipedia.org/wiki?curid=1186300" title="As-Suwajda">
As-Suwajda

As-Suwajda (arab. السويداء) – miasto w południowo-zachodniej Syrii, na zachodnim stoku masywu Dżabal ad-Duruz, ośrodek administracyjny muhafazy As-Suwajda. W 2004 roku liczyło ok. 73,6 tys. mieszkańców.
Demografia.
Od XVI wieku miasto zamieszkują głównie druzowie, ze sporą mniejszością sunnicką i prawosławną. W mieście mieszka również dużo imigrantów z Wenezueli i ich potomków, którzy przyjechali do Syrii w XX wieku. Całościowo miasto zamieszkuje 63 324 ludzi (2008).
Historia.
Miasto założyli Nabatejczycy, którzy nazwali je "Suada". W okresie hellenistycznym i rzymskim nosiło nazwę "Dionisias", na cześć boga Dionizosa, gdyż położone było w regionie znanym z produkcji wina. Dzięki położeniu na szlaku prowadzącym z Damaszku do Bosry miasto w czasach Imperium Rzymskiego, a później Bizantyjskiego bardzo szybko się rozwijało i powiększało.
Podbicie miasta przez Arabów zahamowało jego rozwój i coraz bardziej traciło na znaczeniu. W XVI wieku ruiny miasta zostały zamieszkane przez Druzów, dzięki którym miasto na nowo zaczęło się rozwijać.
Pod koniec XIX wieku pod panowaniem Imperium Osmańskiego Suwajda została stolicą prowincji.
Po klęsce Imperium Osmańskiego w I wojnie światowej i podziale dawnych prowincji na strefy wpływów, Syria została w 1920 terytorium mandatowym Francji. W 1921 administracja francuska utworzyła autonomiczne państewko Druzów Dżabal ad-Duruz, którego stolicą była As-Suwajda.
Zabytki.
As-Suwajda posiada zabytki nabatejskie, helleńskie, rzymskie i bizantyjskie. Główne to agora z okresu helleńskiego, ruiny kościoła bizantyjskiego z VI wieku oraz liczne zabudowania z czasów rzymskich, które są nadal zamieszkane.

</doc>
<doc id="1186301" url="https://pl.wikipedia.org/wiki?curid=1186301" title="Noni">
Noni



</doc>
<doc id="1186304" url="https://pl.wikipedia.org/wiki?curid=1186304" title="Basarabi">
Basarabi



</doc>
<doc id="1186305" url="https://pl.wikipedia.org/wiki?curid=1186305" title="Helena Havelkova">
Helena Havelkova



</doc>
<doc id="1186306" url="https://pl.wikipedia.org/wiki?curid=1186306" title="Ivana Plchtova">
Ivana Plchtova



</doc>
<doc id="1186307" url="https://pl.wikipedia.org/wiki?curid=1186307" title="Andrea Fischbacher">
Andrea Fischbacher

Andrea Fischbacher (ur. 14 października 1985 w Schwarzach im Pongau) – austriacka narciarka alpejska, mistrzyni olimpijska, brązowa medalistka mistrzostw świata i dwukrotna mistrzyni świata juniorów.
Kariera.
Na arenie międzynarodowej Andrea Fischbacher po raz pierwszy pojawiła się 12 grudnia 2000 roku w St. Jakob in Defereggen, gdzie w zawodach FIS Race w gigancie nie ukończyła pierwszego przejazdu. W 2003 roku wystartowała na mistrzostwach świata juniorów w Briançonnais, gdzie jej najlepszym wynikiem było ósme miejsce w tej samej konkurencji. Podczas rozgrywanych rok później mistrzostw świata juniorów w Mariborze wywalczyła złoty medal w supergigancie, ex aequo z Włoszką Nadią Fanchini. Złoto w tej konkurencji wywalczyła również na mistrzostwach świata w Bardonecchii, wyprzedzając Nadię Fanchini i jej siostrę Elenę.
W zawodach Pucharu Świata zadebiutowała 11 marca 2004 roku w Sestriere, gdzie nie ukończyła rywalizacji w supergigancie. Pierwsze pucharowe punkty wywalczyła 21 grudnia 2004 roku w Sankt Moritz, zajmując 28. miejsce w tej konkurencji. Na podium zawodów tego cyklu po raz pierwszy stanęła 4 grudnia 2005 roku w Lake Louise, kończąc supergiganta na drugiej pozycji. W zawodach tych rozdzieliła na podium swe rodaczki: Alexandrę Meissnitzer oraz Michaelę Dorfmeister. W kolejnych latach wielokrotnie stawała na podium, w tym 10 lutego 2008 roku w Sestriere odniosła swoje pierwsze pucharowe zwycięstwo, wygrywając supergiganta. Najlepsze wyniki osiągała w sezonie 2008/2009, kiedy zajęła dziesiąte miejsce w klasyfikacji generalnej, a w klasyfikacji supergiganta była druga za Lindsey Vonn z USA.
W 2006 roku wystartowała w supergigancie na igrzyskach olimpijskich w Turynie, kończąc rywalizację na trzynastej pozycji. Podczas rozgrywanych cztery lata później igrzysk olimpijskich w Soczi w swej koronnej konkurencji wywalczyła złoty medal. Wyprzedziła tam Słowenkę Tinę Maze i Lindsey Vonn. Na tej samej imprezie zajęła czwarte miejsce w zjeździe, przegrywając walkę o medal z Elisabeth Görgl o 0,03 sekundy. Zdobyła również brązowy medal w supergigancie na mistrzostwach świata w Val d’Isère. Wyprzedziły ją tylko Lindsey Vonn oraz Francuzka Marie Marchand-Arvier. Zajęła również ósme miejsce w zjeździe na rozgrywanych sześć lat później mistrzostwach świata w Schladming.

</doc>
<doc id="1186308" url="https://pl.wikipedia.org/wiki?curid=1186308" title="Tereza Matuszkova">
Tereza Matuszkova



</doc>
<doc id="1186309" url="https://pl.wikipedia.org/wiki?curid=1186309" title="Badminton na Letnich Igrzyskach Olimpijskich 2008">
Badminton na Letnich Igrzyskach Olimpijskich 2008

Rywalizacja w badmintonie na XXIX Letnich Igrzyskach Olimpijskich w Pekinie trwała od 9 do 17 sierpnia. Rozegranych zostało 5 konkurencji: singiel kobiet, singiel mężczyzn, debel kobiet, debel mężczyzn i mikst. Mecze odbyły się w hali Pekińskiego Uniwersytetu Technologicznego.
Kwalifikacje.
Kwalifikacje do Igrzysk Olimpijskich 2008 rozpoczęły się w maju 2007 r. i trwały do kwietnia 2008 r. Przez ten czas udział w rozgrywkach organizowanych przez Międzynarodową Federację Badmintona nagradzany był punktami, które umożliwiły kwalifikację do Igrzysk.
Polacy.
Wśród 172 graczy (86 kobiet i 86 mężczyzn) znaleźli się również reprezentanci Polski.
Kobiety
Mężczyźni
gra pojedyncza.
Kamila Augustyn
Przemysław Wacha
gra podwójna.
Michał Łogosz / Robert Mateusiak
gra mieszana.
Nadieżda Kostiuczyk / Robert Mateusiak

</doc>
<doc id="1186311" url="https://pl.wikipedia.org/wiki?curid=1186311" title="François Bourque">
François Bourque

François Bourque (ur. 18 listopada 1984 w New Richmond) – kanadyjski narciarz alpejski, czterokrotny medalista mistrzostw świata juniorów.
Kariera.
Po raz pierwszy na arenie międzynarodowej François Bourque pojawił się 8 stycznia 2000 roku w zawodach FIS Race w Le Relais, gdzie nie ukończył drugiego przejazdu w slalomie. W 2003 roku brał udział w mistrzostwach świata juniorów w Briançonnais, zdobywając złoty medal w supergigancie. Na rozgrywanych rok później mistrzostwach świata juniorów w Mariborze zwyciężył w kombinacji, a w zjeździe i supergigancie zajmował trzecie miejsce.
W zawodach Pucharu Świata zadebiutował 30 listopada 2002 roku w Lake Louise, zajmując 61. miejsce w zjeździe. Pierwsze pucharowe punkty wywalczył 1 lutego 2004 roku w Garmisch-Partenkirchen, zajmując 23. miejsce w supergigancie. Nieco ponad rok później, 20 lutego 2005 roku w tej samej miejscowości po raz pierwszy stanął na podium zawodów pucharowych, zajmując trzecie miejsce w supergigancie. W zawodach tych wyprzedzili go jedynie Austriak Christoph Gruber oraz Didier Défago ze Szwajcarii. W kolejnych latach na podium stawał jeszcze trzykrotnie: 18 grudnia 2005 roku w Alta Badia był trzeci, a 21 grudnia 2006 roku w Hinterstoder i 3 marca 2007 roku w Kranjskiej Gorze zajmował drugie miejsce w gigancie. Najlepsze wyniki osiągał w sezonie 2006/2007, kiedy zajął 21. miejsce w klasyfikacji generalnej, a w klasyfikacji giganta był piąty.
W 2005 roku wystartował na mistrzostwach świata w Bormio, zajmując między innymi dziesiąte miejsce w kombinacji i trzynaste w supergigancie. Podczas rozgrywanych dwa lata później mistrzostw świata w Åre jego najlepszym wynikiem było dziewiąte miejsce w supergigancie. W międzyczasie wziął udział w igrzyskach olimpijskich w Turynie, gdzie był między innymi czwarty w gigancie. Po pierwszym przejeździe zajmował pierwsze miejsce, z przewagą 0,19 sekundy nad Francuzem Joëlem Chenalem. W drugim przejeździe uzyskał jednak dopiero dwunasty wynik i ostatecznie zajął czwarte miejsce. Walkę o medal przegrał z Austriakiem Hermannem Maierem o 0,76 sekundy. Na tych samych igrzyskach zajął też między innymi ósme miejsce w supergigancie.
Na początku sezonu 2008/2009, 28 listopada 2008 roku w Lake Louise Bourque doznał kontuzji, zerwał wiązadła w kolanie i stracił resztę sezonu. Kolejną kontuzję odniósł w grudniu 2009 roku w Val Gardena, gdzie zerwał więzadła w lewym kolanie.

</doc>
<doc id="1186319" url="https://pl.wikipedia.org/wiki?curid=1186319" title="Lista gwiazd w gwiazdozbiorze Smoka">
Lista gwiazd w gwiazdozbiorze Smoka

Zestawienie to zawiera gwiazdy w gwiazdozbiorze Smoka o wielkości gwiazdowej do 6,5. Dodatkowo uwzględniono w nim inne ciekawe obiekty gwiazdowe.

</doc>
<doc id="1186320" url="https://pl.wikipedia.org/wiki?curid=1186320" title="Gamma Draconis">
Gamma Draconis



</doc>
<doc id="1186323" url="https://pl.wikipedia.org/wiki?curid=1186323" title="Iota Draconis">
Iota Draconis



</doc>
<doc id="1186324" url="https://pl.wikipedia.org/wiki?curid=1186324" title="Sosos z Pergamonu">
Sosos z Pergamonu

Sosos z Pergamonu (II wiek p.n.e.) - artysta epoki hellenistycznej rodem z Pergamonu, twórca mozaik. 
Znany jest szczególnie z dwóch swoich dzieł, które wywarły duży wpływ na rzymską sztukę zdobniczą. 
Pierwsza z nich jest mozaiką, którą ozdobił podłogę pałacu w Pergamonie, przedstawiającą resztki potraw rozrzucone na podłodze przez siedmiu biesiadników. Takie przedstawienie było zgodne ze zwyczajami greckimi, nakazującymi pozostawienie resztek uczty do następnego dnia, aby dusze zmarłych mogły się posilić. Reminiscencją tej mozaiki są liczne malowidła pompejańskie oraz mozaika "Nie zamieciony pokój" w Muzeum Archeologicznym w Akwilei i "Niezamieciona podłoga" w Muzeach Watykańskich.
Drugim dziełem jest mozaika "Gołębie pijące wodę ze złotego naczynia". Uważa się, że jej kopią jest mozaika znaleziona w 1737 w Willi Hadriana w Tivoli oraz inna, odkryta w Pompejach.

</doc>
<doc id="1186326" url="https://pl.wikipedia.org/wiki?curid=1186326" title="Mi Draconis">
Mi Draconis



</doc>
<doc id="1186327" url="https://pl.wikipedia.org/wiki?curid=1186327" title="Didier Digard">
Didier Digard

Didier Digard (ur. 12 lipca 1986 w Gisors) – francuski piłkarz występujący na pozycji pomocnika. Były młodzieżowy reprezentant Francji. 
Kariera klubowa.
Swoją karierę rozpoczynał w Le Havre AC. Spędził w tym klubie osiem lat. W sumie rozegrał w nim 72 mecze i strzelił 3 bramki. W 2001 roku został powołany do reprezentacji Francji do lat 16. Występował także w reprezentacjach U17, U18, U19, U20 i U21. Łącznie w młodzieżowych reprezentacjach rozegrał 57 spotkań, w których zdobył jedną bramkę. Podczas letniego okna transferowego w 2007 roku został sprzedany za 2,5 miliona euro do drużyny Paris Saint-Germain. Z PSG zdobył Puchar Ligi Francuskiej, a 4 lipca 2008 odszedł do angielskiego Middlesbrough za 4 miliony funtów. W styczniu 2010 roku został wypożyczony do OGC Nice.

</doc>
<doc id="1186331" url="https://pl.wikipedia.org/wiki?curid=1186331" title="Buster (urządzenie)">
Buster (urządzenie)

Buster (z ang. "booster") – rodzaj urządzenia wspomagającego, które umożliwia czasowe zwiększenie efektu działania danej maszyny. Urządzenie to jest najczęściej wykorzystywane w momencie rozruchu maszyny bądź urządzenia, aby pokonać znaczne siły bezwładności.
W parowozie to dodatkowa, dwucylindrowa maszyna parowa, napędzająca przez przekładnię zębatą oś wózka przy dużym obciążeniu i małej prędkości. Przy większych prędkościach od 48 km/h napęd jest wyłączany. Czasem napędza drugą oś wózka za pomocą wiązarów.

</doc>
<doc id="1186333" url="https://pl.wikipedia.org/wiki?curid=1186333" title="Borgo Santo Sepolcro">
Borgo Santo Sepolcro



</doc>
<doc id="1186334" url="https://pl.wikipedia.org/wiki?curid=1186334" title="Reinhard Heß">
Reinhard Heß

Reinhard Heß (ur. 13 czerwca 1945 w Lauscha, zm. 24 grudnia 2007 w Bad Berka) – niemiecki trener
skoków narciarskich, twórca sukcesów m.in. Dietera Thomy, Martina Schmitta i Svena Hannawalda. Z reprezentacją Niemiec pracował w latach 1994-2003. Jego podopieczni zdobyli trzy złote medale olimpijskie, sześć tytułów mistrza świata, a łącznie 21 medali największych imprez. Zmarł na raka trzustki w klinice w Bad Berka w otoczeniu najbliższej rodziny.
Reinhard Heß to niegdyś najmłodszy skoczek w kadrze narodowej NRD. Był niespełnioną nadzieją skoków narciarskich. Jako zawodnik miał wiele ambitnych planów, ale niewiele sukcesów. Jego rekord życiowy to 112 metrów. Zakończył karierę w 1967 z powodu problemów z plecami.
Po kontuzji rozpoczął studia zaoczne w Erfurcie, jednocześnie – przed zdobyciem formalnego wykształcenia – pracował jako trener w klubie SC Motor Zella-Mehlis. W 1990 został trenerem kadry B skoczków niemieckich. Gdy w 1993 przejął niemiecką kadrę A, zajmował się przede wszystkim doskonaleniem wchodzącego stylu V. W późniejszych latach okazał się współtwórcą sukcesów Martina Schmitta, który to za jego kadencji zdobył dwa razy z rzędu Puchar Świata.
Sukcesy podopiecznych Heßa w Niemczech w latach 1993-2003 (chronologicznie)
Powiedzenie.
Reinhard Heß często powtarzał: "Kto walczy do końca, czasem przegrywa, kto się poddaje, przegrywa zawsze".

</doc>
<doc id="1186339" url="https://pl.wikipedia.org/wiki?curid=1186339" title="Lista gwiazd w gwiazdozbiorze Cyrkla">
Lista gwiazd w gwiazdozbiorze Cyrkla

Zestawienie to zawiera gwiazdy w gwiazdozbiorze Cyrkla o wielkości gwiazdowej do 6,5. Dodatkowo uwzględniono w nim inne ciekawe obiekty gwiazdowe.

</doc>
<doc id="1186341" url="https://pl.wikipedia.org/wiki?curid=1186341" title="Opilio parietinus">
Opilio parietinus



</doc>
<doc id="1186344" url="https://pl.wikipedia.org/wiki?curid=1186344" title="Ekaterina Michajłowa">
Ekaterina Michajłowa

Ekaterina Iwanowa Michajłowa, bułg. Екатерина Иванова Михайлова (ur. 24 października 1956 w Pazardżiku) – bułgarska prawniczka i polityk, w latach 2001–2002 przewodnicząca Związku Sił Demokratycznych (SDS), długoletnia posłanka do Zgromadzenia Narodowego i jego wiceprzewodnicząca.
Życiorys.
W 1978 ukończyła studia prawnicze na Uniwersytecie Sofijskim im. św. Klemensa z Ochrydy, od 1980 praktykowała w zawodzie adwokata. W 1989 zaangażowała się w działalność polityczną w ramach ugrupowania chrześcijańsko-demokratycznego, z którym dołączyła do Związku Sił Demokratycznych. W wyniku wyborów w 1991 weszła w skład Zgromadzenia Narodowego, mandat poselski odnawiała w 1994, 1997, 2001, 2005 i 2009, zasiadając w bułgarskim parlamencie 36. 37., 38., 39., 40. i 41. kadencji (do 2013). Pełniła m.in. funkcję przewodniczącej frakcji poselskiej Zjednoczonych Sił Demokratycznych i wiceprzewodniczącej parlamentu 40. i 41. kadencji.
W 2001, po przegranych przez centroprawicę wyborach, zastąpiła Iwana Kostowa na stanowisku przewodniczącego SDS. Zajmowała je do 2002, kiedy to na czele partii stanęła Nadeżda Michajłowa. W 2004 Ekaternia Michajłowa wraz z m.in. Iwanem Kostowem opuściła swoje ugrupowanie, współtworząc partię Demokraci na rzecz Silnej Bułgarii, w której objęła funkcje wiceprzewodniczącej i przewodniczącej jej klubu poselskiego. W 2013 znalazła się poza parlamentem, a także poza władzami wykonawczymi demokratów
W międzyczasie zajęła się prowadzeniem wykładów na bułgarskich uniwersytetach.

</doc>
<doc id="1186347" url="https://pl.wikipedia.org/wiki?curid=1186347" title="Poalej Syjon">
Poalej Syjon

Żydowska Socjaldemokratyczna Partia Robotnicza „Poalej Syjon” (z hebr. פועלי ציון Robotnicy Syjonu; jid. "Jidisze Socjalistisz-Demokratisze Arbeter Partaj „Poalej Cion”") – żydowska partia socjalistyczno-syjonistyczna działająca w Polsce w latach 1906–1950.
Historia.
Początki.
Pierwsze koła syjonistów noszących nazwę "Poalej Syjon" zaczęły powstawać niezależnie od siebie w Rosji już pod koniec XIX wieku, m.in. w latach 1901–1903 powstały takie stowarzyszenia w Odessie, Wilnie, Warszawie i Witebsku. W 1905 roku miał miejsce pierwszy nielegalny zjazd żydowskich syjonistycznych socjalistów w Ciechocinku. Założono wówczas rosyjski Związek Socjalistów Żydowskich. W tym czasie niezależne od siebie organizacje noszące nazwę "Poalej Syjon" powstawały również w USA, Argentynie, Rumunii i Palestynie.
Partia "Poalej Syjon" została założona w 1906 roku na zjeździe w Połtawie (w ówczesnym zaborze rosyjskim) przez Dow Bera Borochowa. W jej skład wszedł także polski Związek "Poalej Syjon", utworzony rok wcześniej. Zachował on wewnątrz organizacji szeroką autonomię. W 1907 roku w Hadze powołano Światową Federację "Poalej Syjon". Po kilku latach miała również duże wpływy w miastach zaboru austriackiego. Po odzyskaniu niepodległości przez Polskę w 1918 roku partia została formalnie zalegalizowana. Jednocześnie zaczął się proces zjednoczeniowy poszczególnych organizacji: Poalej Syjon połączyła się z "Poalej Syjon" Zachodniej Galicji. W 1921 roku natomiast nastąpiło zjednoczenie z organizacją socjalistyczną "Poalej Syjon" z Galicji Wschodniej.
Rozłam.
W 1920 roku podczas zjazdu w Wiedniu doszło do rozłamu; oderwała się radykalna, prokomunistyczna mniejszość tworząc odrębną partię pod nazwą "Poalej Syjon" – Lewica, która nie przystąpiła do Światowej Organizacji Syjonistycznej (jak to było w przypadku "Poalej Syjon").
"Poalej Syjon" – Lewica.
Ci działacze "Poalej Syjon", którzy na V konferencji Światowego Związku "Poalej Syjon" w Wiedniu nie opowiedzieli się za zerwaniem kontaktów biura organizacji z III Międzynarodówką, utworzyli "Poalej Syjon" – Lewicę. Grupa ta była szczególnie silna w Polsce, gdzie opowiadała się za zacieśnianiem więzów łączących polskich Żydów o socjalistycznych poglądach ze światowym ruchem rewolucyjnym. Jednocześnie jej członkowie postulowali uspołecznienie środków produkcji, budowę ustroju socjalistycznego, konieczność wsparcia emigracji żydowskiej do Palestyny i stworzenia tam socjalistycznego państwa żydowskiego. W Polsce tymczasem pragnęli utworzenia autonomicznych instytucji żydowskich, wyłączenia spraw wyznaniowych spod kompetencji gmin i uznania języka jidysz za narodowy język polskich Żydów.
Od tej lewicowej grupy w latach 1920–1923 oddzieliła się część bardziej umiarkowanych działaczy, którzy utworzyli "Poalej Syjon" – Prawicę. Pozostali postanowili przyłączyć się do Komunistycznej Partii Polski. Jednak w 1924 roku "Poalej Syjon" – Lewica ponownie oddzieliła się od komunistów. W tym czasie partia zakończyła swe starania o wstąpienie do III Międzynarodówki i przyjęła orientację bardziej syjonistyczną. Od 1937 roku uczestniczyła w Światowych Kongresach Syjonistycznych, a w grudniu tego roku weszła w skład Ligi Pomocy Pracującym w Palestynie.
Wcześniej partia przeszła szereg wewnętrznych zawirowań o podłożu ideologicznym. 24 października 1931 roku część działaczy oraz członkowie Bundu z Galicji Wschodniej stworzyli Ogólnożydowską Partię Pracy. W tym czasie "Poalej Syjon" – Lewica była doskonale zorganizowana w największych ośrodkach przemysłowych, głównie w Warszawie i Łodzi, gdzie szczególnie dobrze widoczna była jej działalność w strukturach związków zawodowych.
Główni przedwojenni działacze "Poalej Syjon" – Lewicy to: Antoni Buchsbaum, Józef Kenner, Icchok Lew, Józef Rosen, Szachno Sagan, Jaakow Zerubawel, Lew Holenderski, Marc Jarblum.
"Poalej Syjon" – Prawica.
Ugrupowanie to propagowało umiarkowane poglądy socjalistyczne. W 1920 roku część delegatów, głównie z USA, Palestyny i Wielkiej Brytanii, opowiedziała się przeciwko wstąpieniu partii do III Międzynarodówki. W 1922 roku powołano "Poalej Syjon" – Prawicę jako osobną partię. Początkowo w Polsce cieszyła się ona ograniczonym poparciem, co wpłynęło na podjęcie decyzji o połączeniu z "Ceirej Syjon" (1923 rok), "Dror" (październik 1925), Syjonistami – Socjalistami (1926 rok). Te tendencje unifikacyjne doprowadziły ostatecznie do połączenia Centralnych Komitetów Światowej Organizacji "Hitachdut" i "Poalej Syjon" – Prawicy. Konsekwencją tego było powstanie w 1933 roku Zjednoczonej Partii Syjonistyczno-Socjalistycznej "„Hitachdut – Poalej Syjon”". Jednocześnie zachowano odrębność organizacji partyjnych na terenach byłej Kongresówki.
"Poalej Syjon" – Prawica należała do Światowej Organizacji Syjonistycznej i Ligi Pomocy Pracującym w Palestynie. Główne założenia programowe w okresie międzywojennym:
II wojna światowa.
Podczas II wojny światowej "Poalej Syjon" działała w getcie warszawskim w ramach Bloku Antyfaszystowskiego. Uczestniczono w tajnym życiu politycznym i ruchu oporu w innych gettach. Najbardziej aktywne były organizacje młodzieżowe, które organizowały opór cywilny i następnie zbrojny.
W 1942 zarówno Poalej Syjon – Lewica, jak i Prawica weszły w skład Żydowskiego Komitetu Narodowego działającego w getcie warszawskim.
Po zakończeniu wojny partia działała w ramach Centralnego Komitetu Żydów w Polsce, prowadząc pracę nad odbudową żydowskiego życia w Polsce, wspierając emigrację do Palestyny, a także zakładając kibuce.
Ponowne zjednoczenie.
W 1947 r. na żydowskiej scenie politycznej doszło do dwóch znaczących zmian. W październiku doszło do zjednoczenia Poalej Syjon Prawicy i Poalej Syjon Lewicy w jedną partię o nazwie Zjednoczona Partia Żydowska Poalej Syjon. Podczas gdy tworzył się sojusz stronnictw poalejsyjonistycznych w szeregach Poalej Syjon Prawicy doszło do rozłamu. Niewielka część działaczy partii, tacy jak: Leon Szeftel oraz Józef Sack, niechętni sojuszowi z Poalej Syjon Lewicą odeszli z partii i połączyli się z Hitachdut tworząc 17 lipca 1947 r. Syjonistyczno-Socjalistyczną Partię Robotniczą Poalej Syjon-Hitachdut.
Oddziały Zjednoczonej Partii Żydowskie Poalej Syjon działały w ponad 60 miastach, utrzymywały 45 świetlic, 25 kuchni ludowych oraz 12 klubów sportowych. Partia posiadała ponad 20 spółdzielni produkcyjnych i kibuców.
Na przełomie 1949/1950 partie żydowskie, w tym te odwołujące się do idei Poalej Syjon zostały rozwiązana. Jednym z wielu powodów była emigracja większości członków do Izraela.
Program.
"Poalej Syjon" reprezentowała idee syjonistyczne i socjalistyczne. Głównym celem była budowa socjalistycznego i bezklasowego państwa żydowskiego w Palestynie oraz wprowadzenie autonomii kulturalnej i narodowej w krajach Europy Środkowo-Wschodniej, gdzie zamieszkiwała największa diaspora żydowska.
W Polsce "Poalej Syjon" walczył z dyskryminacją Żydów, o poprawę ich sytuacji materialnej i prawa pracownicze. Prowadzono liczne szkolenia dla przyszłych osadników w Palestynie, a także wspierano świecką kulturę tworzoną w języku hebrajskim.

</doc>
<doc id="1186349" url="https://pl.wikipedia.org/wiki?curid=1186349" title="Kenneth Ham">
Kenneth Ham

Kenneth Todd Ham (ur. 12 grudnia 1964 w Plainfield, stan New Jersey, USA) – amerykański inżynier, pilot wojskowy, astronauta NASA.
Wykształcenie oraz służba wojskowa.
Na ponad 40 typach samolotów wylatał ponad 6000 godzin.

</doc>
<doc id="1186352" url="https://pl.wikipedia.org/wiki?curid=1186352" title="Ratusz w Chojnicach">
Ratusz w Chojnicach

Ratusz w Chojnicach – obecny budynek, odpowiedni do potrzeb rozrastających się Chojnic, wybudowano na początku XX wieku w północnej części Rynku. Władze miasta wykupiły w tym celu trzy budynki szczytowe. Budowla wzniesiona według projektu berlińskich architektów, oddany do użytku w 1904 roku, jest usytuowany kalenicowo. Dwupiętrowy, na wysokich suterenach i z trzecim piętrem w szczycie, góruje nad zabudową Rynku. Wysoki, schodkowy szczyt ze sterczynami powoduje, że budynek wydaje się jeszcze większy. Neogotycka fasada z czerwonej cegły posiada modernistyczne dekoracje.

</doc>
<doc id="1186353" url="https://pl.wikipedia.org/wiki?curid=1186353" title="Fantastic Adventures in Tabletop Entertainment">
Fantastic Adventures in Tabletop Entertainment



</doc>
<doc id="1186354" url="https://pl.wikipedia.org/wiki?curid=1186354" title="Kazimierz Suder">
Kazimierz Suder

Kazimierz Suder (ur. 23 lipca 1922 w Mogile (obecnie Kraków), zm. 27 listopada 2012 w Krakowie) – polski duchowny katolicki, protonotariusz apostolski (infułat), kapłan archidiecezji krakowskiej, długoletni proboszcz parafii Ofiarowania NMP w Wadowicach. Był ostatnim żyjącym seminaryjnym przyjacielem Karola Wojtyły, późniejszego papieża Jana Pawła II.
W czasie okupacji tajnie studiował teologię w archidiecezjalnym seminarium. W październiku 1941 został skierowany do Makowa Podhalańskiego, gdzie pracował w urzędzie parafialnym pod opieką proboszcza – księdza Stanisława Czartoryskiego.
Święcenia kapłańskie otrzymał 5 kwietnia 1947 z rąk kardynała Adama Stefana Sapiehy.
Praca duszpasterska.
W latach 1947-1968 pracował jako wikariusz w Łapanowie, Żywcu oraz Chrzanowie. Od 1968 do 1972 proboszcz w Wilkowicach koło Bielska-Białej, pełnił tam również w latach 1971-1972 funkcję wicedziekana dekanatu Biała.
Najdłużej pracował jednak, jako wikariusz w parafii św. Anny w Krakowie (1972-1984), gdzie opiekował się m.in. powstałym w grudniu 1981, po wprowadzeniu stanu wojennego, zespołem pomocy medycznej dla osób represjonowanych i ich rodzin.
Ponadto był członkiem Archidiecezjalnej Komisji Liturgicznej (1965-1967) oraz dekanalnym duszpasterzem Rodzin w Krakowie (1976-1984).
Wadowice – papieska bazylika.
Od 25 czerwca 1984 administrator parafii Ofiarowania Najświętszej Maryi Panny w Wadowicach. Zastąpił na stanowisku proboszcza schorowanego księdza infułata doktora Edwarda Zachera. Od 8 września 1984 do 7 lutego 1998 proboszcz tejże parafii, zastąpiony przez księdza prałata Jakuba Gila.
Od początku swojej posługi w Wadowicach opiekował się wadowicką służbą zdrowia jako jej duszpasterz. W latach 1985–1989 był kapelanem Zakładu Karnego w Wadowicach, a od 1988 był także konsultorem Rady Kapłańskiej.
Od 1987 pełnił również obowiązki dziekana dekanatu Wadowice, a następnie od 1992 dekanatu Wadowice – Północ.
Po przejściu na emeryturę pomagał w duszpasterstwie w bazylice Mariackiej w Krakowie, gdzie był w ostatnich latach spowiednikiem. Pochowany na Cmentarzu Rakowickim w Krakowie (kwatera S, narożnik płn.-wsch.). 
Tytuły honorowe.
W 1983 otrzymał godność Kapelana Honorowego Ojca Świętego, w 1987 Prałata Honorowego Jego Świątobliwości, zaś w 1989 Pronotariusza Apostolskiego (infułata).
Za swoje zasługi dla Wadowic otrzymał tytuł Honorowego Obywatela Miasta.
Kontrowersje.
W książce "Księża wobec bezpieki na przykładzie Archidiecezji Krakowskiej" ksiądz Tadeusz Isakowicz-Zaleski zawarł twierdzenie o rozpoczętych w marcu 1985 stałych kontaktach księdza Kazimierza Sudera ze Służbą Bezpieczeństwa. Zdaniem autora pozyskany współpracownik otrzymał pseudonim „Orion”, a jego doniesienia zawierały informacje o życiu parafii i dekanatu, w tym o pielgrzymkach autokarowych do Rzymu i pieszych na Jasną Górę, a także o zmianach personalnych w poszczególnych parafiach. W aktach, które zachowały się niemal w całości, znalazły się również informacje o Klubie Inteligencji Katolickiej oraz o budowie nowego kościoła św. Piotra Apostoła w Wadowicach i jego budowniczym księdzu Michale Piosku. Według relacji ks. Isakowicza-Zaleskiego zachowane zapisy nie zawierały informacji kompromitujących innych duchownych czy osoby świeckie, a w niektórych przypadkach nie wychodziły poza wiadomości podawane w ogłoszeniach parafialnych. Współpracę z „Orionem” SB oceniała jednak jako wartościową. Według autora ksiądz Kazimierz Suder został wyrejestrowany przez Służbę Bezpieczeństwa z listy jej współpracowników jesienią 1989.
Ksiądz Kazimierz Suder odpowiedział na list księdza Tadeusza Isakowicza-Zaleskiego, wyrażając swoje oburzenie i oświadczając, iż: „Nigdy nie byłem w Urzędzie Bezpieczeństwa i żadnych pism w tym Urzędzie na nikogo nie składałem”.

</doc>
<doc id="1186355" url="https://pl.wikipedia.org/wiki?curid=1186355" title="1 Pułk Artylerii Motorowej (II RP)">
1 Pułk Artylerii Motorowej (II RP)

1 Pułk Artylerii Motorowej – oddział artylerii Wojska Polskiego w II Rzeczypospolitej.
Pułk w stacjonował w garnizonie Stryj.
Swoje święto obchodził 16 września w rocznicę walki stoczonej pod Dytiatynem.
Historia pułku.
1 pułk artylerii motorowej został sformowany na podstawie rozkazu L.dz. 1129/tj./org. ministra spraw wojskowych z dnia 1 sierpnia 1931 na bazie rozwiązanego 1 pułku artylerii górskiej.
Swoje święto obchodził 16 września w rocznicę walki stoczonej pod Dytiatynem przez 4 baterię 1 pułku artylerii górskiej pod dowództwem kpt. Adama Zająca z oddziałami 8 Dywizji Kozaków. W trwającym 6 godzin boju zginął dowódca baterii, dwóch oficerów (por. Władysław Świebodzki i por. Franciszek Wątroba) oraz około 50 podoficerów i kanonierów. Dowódca 8 Dywizji Piechoty, płk Stanisław Burhardt-Bukacki w rozkazie Nr 121/20 napisał „"na dowód też uznania tego męstwa i poświęcenia przedstawiono baterię 4-ą 1-go pułku artylerii górskiej, jako „baterię śmierci” do Krzyża Virtuti Militari”."
Z dniem 15 września 1938 na podstawie rozkazu L.dz. 5029/tj. Departamentu Dowodzenia Ogólnego MSWojsk. z dnia 27 sierpnia 1938 wprowadzono nową organizację pułku na stopie pokojowej. Zgodnie z nowym etatem w skład pułku wchodziły dwie baterie 75 mm armat, jedna bateria 100 mm haubic i dwie baterie 120 mm armat oraz bateria łączności, bateria techniczno-gospodarcza i park samochodowy.
W sierpniu i wrześniu 1938 pułk razem z 10 Brygadą Kawalerii
wziął udział w manewrach na Wołyniu. Manewry zakończyła defilada w Łucku. Bezpośrednio po zakończeniu defilady pułk został przetransportowany koleją w rejon Skoczowa. Tam wszedł w skład Samodzielnej Grupy Operacyjnej „Śląsk” gen. bryg. Władysława Bortnowskiego. W październiku tego roku uczestniczył w zajęciu Zaolzia.
Latem 1939 przystąpiono do formowania Warszawskiej Brygady Pancerno-Motorowej. W strukturze organizacyjnej brygady, na stopie wojennej (podobnie jak w 10 BK), przewidziano pododdział wsparcia w postaci dywizjonu artylerii lekkiej. W związku z powyższym w 1 pułku artylerii motorowej rozpoczęto organizację III dywizjonu. Podstawę organizacji stanowił rozkaz L.dz. 5835/tj. D.D.O. MSWojsk. z dnia 25 czerwca tego roku. Zgodnie z tym rozkazem organizacja dywizjonu miała zostać zakończona do 1 sierpnia. 24 lipca Biuro Administracji Armii zarządzeniem L.dz. 2277/tj. poleciło wyposażyć dywizjon w 4 armaty 75 mm i 4 haubice 100 mm.
Mobilizacja.
Zgodnie z planem mobilizacyjnym „W” pułk po sformowaniu przewidzianych planem pododdziałów ulegał likwidacji.
W mobilizacji alarmowej, w grupie jednostek oznaczonych kolorem czarnym, pododdziały pułku mobilizowały:
W I rzucie mobilizacji powszechnej:
15 sierpnia I dywizjon, przebywający w rejonie Rzeszowa na koncentracji oddziałów 10 Brygady Kawalerii, został postawiony w stan gotowości bojowej. 24 sierpnia po zarządzeniu mobilizacji alarmowej grupy czarnej został uzupełniony do stanu wojennego. 31 sierpnia, w pierwszym dniu mobilizacji powszechnej, I dywizjon został przemianowany na 16 dywizjon artylerii lekkiej motorowej. Z tej okazji dowódca dywizjonu, mjr Kazimierz Żmudziński zorganizował „kolację” z udziałem między innymi dowódcy i szefa sztabu 10 BK.
Tego samego dnia w m. Nieżuchów, 4 km na południowy wschód od Stryja mobilizację rozpoczął II dywizjon. W nocy z 4 na 5 września dywizjon zakończył mobilizację i powrócił do garnizonu. Tam został przemianowany na 6 dywizjon artylerii ciężkiej motorowej, załadowany na transport kolejowy i skierowany przez Przemyśl do Sandomierza. Zgodnie z planem operacyjnym „Zachód” dywizjon miał wejść w skład Armii „Łódź”. W nocy z 6 na 7 września dywizjon wyładowany został w rejonie Rudnika nad Sanem, a następnie skierowany do odwodu Armii „Lublin” w rejonie Urzędowa.
Pod koniec lipca 1939 roku rozpoczęto tworzenie na bazie 3 baterii lekkiej, nowego dywizjonu artylerii lekkiej motorowej dla Warszawskiej Brygady Pancerno-Motorowej. Od ogłoszenia mobilizacji alarmowej tworzenie dywizjonu nabrało tempa, formowano nowe pododdziały i pobierano zaopatrzenie. 1 września przemianowany na 2 dywizjon artylerii motorowej. Zamiast baterii 100 mm haubic dywizjon otrzymał 1 września sprzęt w postaci 4 armat 75 mm pozostałych po 1 baterii lekkiej przezbrojonej w lipcu 1939 roku w haubice 100 mm. Zgrywanie pododdziałów przerwane zostało w dniu 3 września rozkazem do przegrupowania w rejon koncentracji Warszawskiej Brygady Pancerno-Motorowej.
Po zakończeniu mobilizacji z pozostałości pułku zorganizowano:
Kadra 3 baterii miała sformować trzecią baterię dla 16 dywizjonu artylerii lekkiej motorowej. Oddział Zbierania Nadwyżek osiągnął stan 402 oficerów i szeregowych. OZN 1 pam załadowano do transportu kolejowego w nocy 5/6 września 1939 roku i wysłano celem połączenia się z Ośrodkiem Zapasowym Artylerii Motorowej, który organizowany był w mobilizacji powszechnej w Górze Kalwarii. Po przybyciu do Radymna, w dniu 7 września stacja i pociąg były kilkakrotnie bombardowane przez lotnictwo wroga. W wyniku czego poległo 17 żołnierzy, a ok. 40 zostało rannych, zniszczeniu uległa 1 armata 75 mm, akta pułku uległy spaleniu. Z uwagi na zniszczenie torów kolejowych, transport zgodnie z rozkazem dowództwa DOK nr X miał wrócić do Stryja. Po dotarciu do Dobromila, z uwagi na zniszczenia linii kolejowej wywagonowano i marszem pieszym i samochodowym dotarł w okolice Stryja, a następnie 12 września wymaszerował do Doliny. Na miejscu w składzie 3 baterii pod dowództwem ppłk. Piotra Jezierskiego - nowego dowódcy OZN 1 pam, w sile 311 żołnierzy uzbrojony w 1 rkm i ok. 70 kbk, otrzymał dodatkowe 40 kbk i prowadził uzbrojoną częścią działania patrolowe i asystencyjne. Przemaszerował do Nadwórnej, gdzie dotarł 17 września. Skąd maszerował w kierunku granicy polsko-węgierskiej, po połączeniu z 10 BK płk. Maczka, przekroczył w dniu 19 września granicę na Przełęczy Tatarskiej i został internowany. 
Żołnierze 1 pamot.
Organizacja i obsada personalna w 1939.
Obsada personalna w marcu 1939 roku:
Żołnierze pułku – ofiary zbrodni katyńskiej.
"Biogramy zamordowanych znajdują się na stronie internetowej Muzeum Katyńskiego"
Symbole pułku.
Nadanie sztandaru i zatwierdzenie jego wzoru ujęte zostało w Dodatku Tajnym nr 3 do Dziennika Rozkazów MSWojsk. z 17 lutego 1938, nr 3 poz. 28.
W dniu 29 listopada 1938 roku minister spraw wojskowych generał dywizji Tadeusz Kasprzycki wręczył pułkowi sztandar ufundowany przez społeczeństwo ziemi stanisławowskiej. W czasie tej samej uroczystości sztandary otrzymały również pozostałe oddziały 6 Grupy Artylerii.
18 lutego 1933 roku Minister Spraw Wojskowych zatwierdził wzór i regulamin odznaki pamiątkowej 1 pułku artylerii motorowej. Odznakę dwuczęściową o wymiarach 40x40 mm, stanowi swastyka lewoskrętna z ramionami pokrytymi białą emalią i ze złotymi krawędziami. Na środek swastyki nałożona tarcza okrągła o polach pokrytych emalią w barwach artylerii: ciemnozieloną i czarną, ze złotą cyfrą i inicjałami pułku – "1 PAM" w otoku koła zębatego, na tle skrzyżowanych, złoconych luf armatnich. Wykonawcą odznak oficerskich ze srebra i emaliowanych oraz z alpaki i emaliowanych był Adam Nagalski z Warszawy, ul. Bielańska 16.

</doc>
<doc id="1186357" url="https://pl.wikipedia.org/wiki?curid=1186357" title="Alant">
Alant

Alant ("Alantse, Alantsee") – polski herb szlachecki, pochodzący z nobilitacji.
Opis herbu.
Opis historyczny.
Juliusz Ostrowski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy dwudzielnej w pas w polu dolnym błękitnym ryba głowacz srebrna, pole górne złote".
"Hełm pozbawiony korony. W klejnocie pół lwa złotego między dwoma rogami, z prawej złotym, z lewej błękitnym, trzymającego tłuczek moździerza aptekarskiego złoty."
"Labry herbowe błękitne, podbite złotem."
Geneza.
Jan Alantse, mieszczanin płocki, 1 sierpnia 1530 roku otrzymał szlachectwo wraz z herbem od cesarza SIR, Karola V Habsburga. 17 stycznia 1569 roku, król Zygmunt August potwierdził nadanie herbu i szlachectwa dla synów Jana Alantsea; Mikołaja i Pawła. Słowo "„Alant”" po niemiecku oznacza głowacza, rybę znajdującą się w herbie Alant.
Herbowni.
Alantse (Alantsee)

</doc>
<doc id="1186360" url="https://pl.wikipedia.org/wiki?curid=1186360" title="Poalej Syjon-Prawica">
Poalej Syjon-Prawica



</doc>
<doc id="1186361" url="https://pl.wikipedia.org/wiki?curid=1186361" title="Zjednoczona Poalej Syjon">
Zjednoczona Poalej Syjon



</doc>
<doc id="1186367" url="https://pl.wikipedia.org/wiki?curid=1186367" title="Wielkie księstwo">
Wielkie księstwo

Wielkie księstwo – państwo, którego głową państwa jest monarcha noszący tytuł wielkiego księcia. Pierwsze wielkie księstwa pojawiły się w średniowieczu, jedno istnieje do dnia dzisiejszego. Określenie „wielkie” nie zawsze oznacza powierzchnię państwa – tytuł miał podkreślić znaczenie rodu lub monarchy. Czasem był to tytuł czysto honorowy lub symbolicznie podkreślał władzę nad jakimś obszarem, np. Wielkie Księstwo Krakowskie.

</doc>
<doc id="1186372" url="https://pl.wikipedia.org/wiki?curid=1186372" title="Klaus Kung">
Klaus Kung



</doc>
<doc id="1186375" url="https://pl.wikipedia.org/wiki?curid=1186375" title="French Open 2005 (gra pojedyncza mężczyzn)">
French Open 2005 (gra pojedyncza mężczyzn)



</doc>
<doc id="1186376" url="https://pl.wikipedia.org/wiki?curid=1186376" title="Sfery erogenne">
Sfery erogenne



</doc>
<doc id="1186377" url="https://pl.wikipedia.org/wiki?curid=1186377" title="Anomalocarididae">
Anomalocarididae

Anomalocarididae – rodzina zwierząt o trudnej do ustalenia pozycji systematycznej. Zazwyczaj wyodrębnia się je w typ Dinocarida, aczkolwiek niekiedy włączana jest do stawonogów. Obejmuje ona głównie formy kambryjskie, chociaż znani są jej przedstawiciele z ordowiku, a nawet dewonu.
Wielkość.
Do 2 m długości.
Pożywienie.
Zwierzęta te prawdopodobnie były w większości mięsożerne, rodzina obejmuje też planktonożerców ("Laggania"). Prowadziły nektoniczny tryb życia.
Występowanie.
Prowadziły, jak wszystkie istoty swego okresu, wodny tryb życia. Zamieszkiwały morza obszaru dzisiejszej Kanady, a także Polski, Chin, USA, Niemiec i Australii.
Opis.
Ciało płaskie, segmentowane. Boczne wyrostki segmentów ciała prawdopodobnie pełniły rolę płetw, służąc do aktywnego pływania.

</doc>
<doc id="1186378" url="https://pl.wikipedia.org/wiki?curid=1186378" title="Kagaboyazi Taung">
Kagaboyazi Taung

Kagaboyazi Taung (ang. "Hkakabo Razi") – szczyt w Mjanmie, kilka kilometrów od granicy z Chinami. Ma wysokość 5881 m n.p.m. i jest najwyższym wzniesieniem w Mjanmie. Leży na terenie Parku Narodowego Hkakabo Razi.
Pierwszego wejścia na szczyt dokonali dwaj wspinacze: Takashi Ozaki z Japonii i Nyima Gyaltsen z Mjanmy.

</doc>
<doc id="1186381" url="https://pl.wikipedia.org/wiki?curid=1186381" title="Aleksandrowicz (herb szlachecki)">
Aleksandrowicz (herb szlachecki)

Aleksandrowicz ("Alexandrowicz", "Kruki") – polski herb szlachecki, odmiana herbu Kosy
Opis herbu.
W polu czerwonym dwie kosy na krzyż, w miejscu ich złączenia schodzą się dwa miecze. W klejnocie nad hełmem w koronie trzy pióra strusie.
Ostrowski podaje też inną wersję herbu, w której hełm i klejnot zastąpione są mitrą.
Najwcześniejsze wzmianki.
1505 rok.
Herbowni.
Aleksandrowicz, Alexandrowicz .

</doc>
<doc id="1186382" url="https://pl.wikipedia.org/wiki?curid=1186382" title="Choroby neurodegeneracyjne">
Choroby neurodegeneracyjne

Choroby neurodegeneracyjne (gr./łac. (néuro-) = „nerwowy” oraz dēgenerāre, „degenerować”) – grupa wrodzonych lub nabytych postępujących chorób układu nerwowego, w których podstawowym zjawiskiem patologicznym jest utrata komórek nerwowych.
W wyniku procesu chorobowego dochodzi do wystąpienia szeregu objawów uszkodzeń neurologicznych, które generalnie można podzielić na:
Proces prowadzący do wystąpienia objawów choroby neurodegeneracyjnej rozpoczyna się znacznie wcześniej i przebiega przez długi czas (często latami) bezobjawowo. Pierwsze objawy pojawiają się kiedy znacząca liczba neuronów ulegnie uszkodzeniu lub uszkodzenie dotyczy określonej części ośrodkowego układu nerwowego.
W przypadku chorób neurodegeneracyjnych procedura wprowadzenia nowego leku na rynek jest dłuższa, droższa i bardziej ryzykowana niż w przypadku innych leków.
Do chorób neurodegeneracyjnych należą:

</doc>
<doc id="1186383" url="https://pl.wikipedia.org/wiki?curid=1186383" title="Choroba neurodegeneracyjna">
Choroba neurodegeneracyjna



</doc>
<doc id="1186384" url="https://pl.wikipedia.org/wiki?curid=1186384" title="Florian z Korytnicy">
Florian z Korytnicy

Florian z Korytnicy herbu Jelita (ur. w II połowie XIV wieku, zm. nie wcześniej r. 1430) – średniowieczny rycerz oraz możnowładca polski, starosta generalny ruski w latach 1407-1411, podczaszy sandomierski, kasztelan wiślicki.
Brał udział w Bitwie pod Grunwaldem, dowodząc 48. chorągwią. Był sygnatariuszem pokoju mełneńskiego 1422 roku. W 1430 podpisał przywilej jedlnieński. W 1413 r. wystawił w Korytnicy drewniany kościół parafialny pw. św. Jana Chrzciciela.
W krakowskich księgach sądowych z lat 1389–99 zapisany jest spór Floriana z Korytnicy z krakowską mieszczką Katarzyną o 13 grzywien.

</doc>
<doc id="1186386" url="https://pl.wikipedia.org/wiki?curid=1186386" title="Błona mięśniowa">
Błona mięśniowa

Błona mięśniowa, mięśniówka () – składająca się zwykle z mięśni gładkich część ściany wielu narządów (np. jelit, macicy), ale także naczyń krwionośnych. Zwykle znajduje się pomiędzy błoną śluzową wewnętrzną, oraz błoną zewnętrzną, zwaną często przydanką. Kurczy się pod wpływem bodźców układu współczulnego, bez wpływu świadomości.
Naczynia krwionośne.
Występuje ona głównie w tętnicach. Tworzy tam błonę środkową ("tunica media"). W jej skład wchodzą głównie włókna okrężne. W małych tętnicach warstwa ta jest najgrubsza. W średnich liczy już około 25-35 warstw komórek, pomiędzy którymi pojawiają się włókna i błonki sprężyste. Natomiast w tętnicach dużych, które zaliczane są do typu sprężystego, mamy do czynienia z bardzo zredukowaną błoną mięśniową na korzyść dużej liczby włókien.
W przypadku żył natomiast tkanka mięśniowa jest w nich bardziej rozproszona. Normalną ciągłą warstwę tworzą w miarę zwiększania się rozmiarów naczynia. W większych żyłach mięśniówka może w ogóle nie występować (typ włóknisty), może jej też być mniej niż włókien (typ włóknisto-mięśniowy).
Narządy.
Błona mięśniowa występuje w zasadzie w całym przewodzie pokarmowym i dużej części układu oddechowego.
W tchawicy występuje ona głównie na tylnej ścianie (), tworząc mięsień tchawiczy. Jest on w całości gładki. Podobny występuje w oskrzelach, stopniowo obejmując całą ścianę.

</doc>
<doc id="1186387" url="https://pl.wikipedia.org/wiki?curid=1186387" title="Christoph Graupner">
Christoph Graupner

Christoph Graupner (ur. 13 stycznia 1683 w Kirchbergu, zm. 10 maja 1760 w Darmstadt) − niemiecki kompozytor epoki późnego baroku.
Życie.
Studiował muzykę i sztukę kompozytorską w Thomasschule w Lipsku, gdzie nauczał go Johann Kuhnau. Jego kolegami było wielu przyszłych kompozytorów, m.in. Johann Friedrich Fasch i Johann David Heinichen.
W 1705 r. został klawicymbalistą w orkiestrze opery Hamburga, której dyrygentem był Reinhard Keiser. W orkiestrze pracował też jako skrzypek Georg Friedrich Händel. W Hamburgu działał wówczas również Johann Mattheson.
W 1711 r. Ernest Ludwik, landgraf Hesji-Darmstadt zatrudnił go jako kapelmistrza orkiestry dworskiej w Darmstadt, gdzie Graupner pracował do końca życia. Ok. 1715 roku z powodu kiepskiej sytuacji finansowej dworu musiał się przestawić na komponowanie kantat kościelnych. Landgraf rozwiązał wówczas całą orkiestrę, jednak kontrakt z Graupnerem pozostał w mocy.
W 1723 r. próbował opuścić landgrafa i znaleźć pracę w Lipsku, lecz władca się na to nie zgodził.
Dzieła.
Graupner pozostawił po sobie ogromny dorobek muzyczny. Skomponował ok. 2000 dzieł, wśród których znalazło się m.in. 1418 kantat kościelnych, 24 kantaty świeckie, 113 symfonii, 44 koncerty instrumentalne, 80 suit, 36 sonat, a także osiem oper.

</doc>
<doc id="1186390" url="https://pl.wikipedia.org/wiki?curid=1186390" title="Stanisław Kulon">
Stanisław Kulon

Stanisław Karol Kulon (ur. 26 sierpnia 1930 w Siółku, zm. 15 maja 2022 w Warszawie) – polski rzeźbiarz, nauczyciel akademicki, profesor sztuk plastycznych (1988).
Życiorys.
10 lutego 1940 został wywieziony wraz z rodzicami i rodzeństwem na Ural. Stracił tam matkę, ojca i troje młodszego rodzeństwa. Do kraju wrócił w 1946.
W latach 1948–1952 uczęszczał do Liceum Technik Plastycznych w Zakopanem. Był studentem Antoniego Kenara. Po zdaniu matury kontynuował naukę na Wydziale Rzeźby Akademii Sztuk Pięknych w Warszawie w pracowniach Ludwiki Nitschowej i Mariana Wnuka. W 1955, jeszcze jako student uczestniczył w wystawie „Przeciw wojnie, przeciw faszyzmowi” w warszawskim Arsenale. Dyplom z wyróżnieniem otrzymał w 1958.
Od 1958 do 1966 był asystentem w pracowni Ludwiki Nitschowej. W 1964 związał się z grupą „Rekonesans” i przez wiele lat uczestniczył w jej wystawach. W 1988 został profesorem nadzwyczajnym Wydziału Rzeźby, natomiast w latach 1971–1978 i 1985–1987 sprawował funkcję prodziekana na tym wydziale. Profesorem zwyczajnym został w 1995. W 2000 odszedł na emeryturę.
Uprawiał rzeźbę monumentalną, ceramiczną i ceramikę.
Żył i tworzył w Łominakach gdzie zbudował dom i pracownię. 
Zmarł w Warszawie. Został pochowany na Cmentarzu Wojskowym na Powązkach w Warszawie.

</doc>
<doc id="1186391" url="https://pl.wikipedia.org/wiki?curid=1186391" title="Edmund Andraszek">
Edmund Andraszek

Edmund Ferdynand Andraszek, imię otrzymane na chrzcie: Ferdynand, imię zakonne: Edmund (ur. 22 października 1784 w Bruntalu (ówcześnie Freudenthal), zm. 24 czerwca 1837 w Warszawie) – pijar, przyrodnik, filolog klasyczny, poeta łaciński i pisarz religijny.
Życiorys.
Urodził się w roku 1784 we Fredenthal na Morawach. W Lipníku koło Ołomuńca ukończył szkołę pijarów. Następnie w roku 1799 przybył do Polski, do Opola Lubelskiego (11 września), w celu dalszego kształcenia się w kolegiach pijarskich. W tym samym roku wstąpił do zakonu, w Łukowie odbył 2. rok nowicjatu. Następnie studiował retorykę (1801/1802) i filozofię (lata: 1802/1803-1803/1804) Po powrocie do Opola (jesień 1804) nauczał jako nauczyciel w nowo powołanym nowicjacie, pomimo braku ślubów zakonnych, które złożył dopiero w roku 1808. Korzystając z oranżerii i "gabinetu historyi naturalnej" w pałacu Lubomirskich studiował przyrodoznawstwo. W Kumowie, w dobrach biskupa Wojciecha Skarszewskiego, otrzymał z jego rąk 23 października 1808 święcenia kapłańskie. Przez 6 lat uczył w kolegiach w: Opolu Lubelskim, Łukowie, Radomiu i Warszawie (ul. Długa), poświęcając się swojej pasji naukowej, ale także uporządkował bibliotekę Aleksandra Lubomirskiego. W roku 1810 został przeniesiony do Łukowa i objął stanowisko prefekta i profesora w tamtejszym gimnazjum pijarskim. Powołany na nauczyciela do Konwiktu Szlacheckiego w Warszawie wykładał literaturę łacińską, a nawet polską. W roku 1813 na kapitule generalnej pijarów w Warszawie wyznaczono go na "magistra nowicyatu" w Opolu Lubelskim oraz powierzono wykłady z literatury greckiej i łacińskiej. W tym okresie cieszył się względami W. Skarszewskiego (biskup lubelski), jednocześnie utrzymując bliskie kontakty z opolskim dworem R. Rzewuskiej. Jakby przy okazji zajmował się swoją pasją, " dość, że miał piękne zbiory w swoim zielniku flory miejscowej i kilka szafek owadów i motylów". Na kolejnej kapitule w roku 1818 wybrany został "członkiem konsystorza prowicyonalnego (konsultorem) i sekretarzem prowincyi polskiej" a Kajetan Kamieński, rektor Konwiktu Konarskiego na Żoliborzu powołał Andraszka na profesora greki i łaciny, gdzie "trzymał pierwszeństwo między swymi współkolegami jako uczony professor, doświadczony pedagog, miłowany i wielbiony od swych braci i uczniów". Na konsystorzu w roku 1822 został ponownie "konsultorem" i skierowano go do pracy w kolegium "Fundacji Królewskiej" przy ulicy Długiej, prowadzącego szkołę wojewódzką (obok języków starożytnych nauczał tam historii naturalnej), w której uczyło się nawet ponad 1200 uczniów różnych stanów i wyznań. W 1820 został członkiem Warszawskiego Towarzystwa Przyjaciół Nauk. Po 1830 zaczęły upadać kolegia, w których uczył. Na miejscu kolegium żoliborskiego rozpoczęto budowę części cytadeli, budynki i kościół na Długiej odebrano pijarom. Z powodu choroby przeniósł się do kamedułów na Bielany. Zmarł 24 czerwca 1837 i został pochowany na Cmentarzu Powązkowskim w Warszawie.
Zamiłowany przyrodnik, dobrze obeznany z fauną i florą. Urządzał rozmaite gabinety przyrodnicze przy szkołach pijarskich, porządkował i zakładał biblioteki.
Twórczość.
Ważniejsze utwory.
Ponadto w rękopisach pozostały jego kazania, pisma religijno-moralne (przeważnie tłumaczone z jęz. niemieckiego) i prace filologiczne.

</doc>
<doc id="1186392" url="https://pl.wikipedia.org/wiki?curid=1186392" title="Estádio Metropolitano Roberto Santos">
Estádio Metropolitano Roberto Santos

Estádio Metropolitano Roberto Santos – stadion wielofunkcyjny w Salvador, Bahia, Brazylia.
Pierwszy gol: Douglas (Bahia)

</doc>
<doc id="1186393" url="https://pl.wikipedia.org/wiki?curid=1186393" title="Kabaret Smile">
Kabaret Smile

Kabaret Smile – polski kabaret powstały w Lublinie we wrześniu 2003 roku. Reprezentuje różne rodzaje humoru, od dowcipu obyczajowego po parodię różnorakich stylów muzycznych. Często podkreślają w wywiadach, że ważny jest u nich żart sytuacyjny. 

</doc>
<doc id="1186396" url="https://pl.wikipedia.org/wiki?curid=1186396" title="Borisław Welikow">
Borisław Welikow

Borisław Lubenow Welikow, bułg. Борислав Любенов Великов (ur. 29 października 1946 w Sofii) – bułgarski chemik, pedagog i polityk, w 2005 przewodniczący Zgromadzenia Narodowego.
Życiorys.
Ukończył studia chemiczne na Uniwersytecie Sofijskim im. św. Klemensa z Ochrydy, specjalizując się w zakresie chemii nieorganicznej i analitycznej. Doktoryzował się na Uniwersytecie Karola w Pradze. Zawodowo związany ze stołecznym uniwersytetem, gdzie został profesorem i specjalistą od hydrochemii.
W 2001 i w 2005 z ramienia Narodowego Ruchu Symeona Drugiego (przekształconego później w Narodowy Ruch na rzecz Stabilności i Postępu) uzyskiwał mandat posła do Zgromadzenia Narodowego 39. i 40. kadencji. W czasie pierwszej z nich przez cztery miesiące – po odwołaniu Ognjana Gerdżikowa – był przewodniczącym ZN. W 2007 opuścił dotychczasowe ugrupowanie, przystępując do frakcji Bułgarska Nowa Demokracja i partii o takiej samej nazwie, w której objął funkcję wiceprzewodniczącego. W 2014 powrócił do krajowego parlamentu 43. kadencji z ramienia koalicyjnego Bloku Reformatorskiego.

</doc>
<doc id="1186399" url="https://pl.wikipedia.org/wiki?curid=1186399" title="Saga o Czarnoksiężniku">
Saga o Czarnoksiężniku

Saga o Czarnoksiężniku – składająca się z piętnastu tomów seria autorstwa norweskiej pisarki Margit Sandemo.
"Saga o Czarnoksiężniku" nie jest wprawdzie formalnym ciągiem dalszym "Sagi o Ludziach Lodu", ale pojawia się w niej kilka postaci znanych z tej serii. Jednocześnie wydarzenia z "Sagi o Czarnoksiężniku" i z "Sagi o Ludziach Lodu" znajdują swój ciąg dalszy w "Sadze o Królestwie Światła".
Akcja utworu toczy się w XVIII wieku w północnej Norwegii, Szwecji, Austrii i na Islandii. W centrum historii znajdują się wydarzenia dotyczące islandzkiego czarnoksiężnika Móriego oraz jego rodziny.

</doc>
<doc id="1186400" url="https://pl.wikipedia.org/wiki?curid=1186400" title="Estádio Eliel Martins">
Estádio Eliel Martins

Estádio Eliel Martins – stadion piłkarski, w Riachão do Jacuípe, Bahia, Brazylia, na którym swoje mecze rozgrywa klub Esporte Clube Jacuipense.

</doc>
<doc id="1186402" url="https://pl.wikipedia.org/wiki?curid=1186402" title="Witold Sienkiewicz (historyk)">
Witold Sienkiewicz (historyk)

Witold Sienkiewicz (ur. 21 lutego 1953 w Puławach, zm. 23 listopada 2012 w Warszawie) – polski historyk, autor, redaktor. 
Życiorys.
W 1977 ukończył studia historyczne na Wydziale Historycznym Uniwersytetu Warszawskiego. W 1983 również na Wydziale Historycznym Uniwersytetu Warszawskiego uzyskał tytuł doktora nauk humanistycznych w zakresie historii za rozprawę "Szlachta zależna w Wielkim Księstwie Litewskim od połowy XVI do połowy XVIII w.", napisaną pod kierunkiem prof. dr. hab. Tadeusza Wasilewskiego. W latach 1984-1996 był redaktorem w wydawnictwie Wiedza Powszechna w Warszawie, a następnie do 2005 w Wydawnictwie Naukowym PWN, gdzie pełnił funkcję kierownika Redakcji Historii i Ekonomii w Zespole Encyklopedii PWN. Od 2005 do 2012 r. pracował w wydawnictwie Demart SA, w którym redagował książki i atlasy historyczne oraz publikował własne opracowania naukowe. Specjalizował się w sprawach gospodarczych i społecznych Wielkiego Księstwa Litewskiego oraz w historii najnowszej. Był autorem wielu artykułów zamieszczonych w czasopismach naukowych i popularnonaukowych. Pochowany na cmentarzu Powązki Wojskowe w Warszawie (kwatera CII11-2-12).

</doc>
<doc id="1186406" url="https://pl.wikipedia.org/wiki?curid=1186406" title="Zasada kompensaty">
Zasada kompensaty

W ekonomii zasada kompensaty głosi, że każda zmiana prowadząca do wzrostu produktywności podnosi dobrobyt społeczeństwa ogółem. Wzrost produktywności prowadzi bowiem do zwiększenia realnego dochodu społeczeństwa jako całości. Ci, którzy zyskali na zmianie, mają bowiem możliwość dokonać kompensaty na rzecz tych, którzy w wyniku zmiany zostali poszkodowani, zachowując korzyść netto.
Po raz pierwszy zasada kompensaty została sformułowana w 1939 roku przez Nicholasa Kaldora.
Uwagi do zasady kompensaty.
Zasada kompensaty Kaldora uważana jest za kontrowersyjną. W szczególności w wątpliwość podaje się kwestie dotyczące efektywnej wypłaty kompensaty. Problematycznym wydaje się także założenie stanowiące jej podstawę: czy zmieniając jeden stan społeczny na inny możliwe jest dokonanie wpływu tej zmiany na dochód całkowity (pomijając faktyczny podział majątku)?
Czy rzeczywiście zmiana, w wyniku której biedny staje się jeszcze biedniejszym, a bogaty jeszcze bogatszym, może być rozpatrywana pozytywnie? Twierdzenie to budzi wątpliwość. Zdaniem Little’a (1949), oceny tego typu sytuacji nie można dokonać, nie uwzględniając rzeczywistego znaczenia tej zmiany dla podziału.

</doc>
<doc id="1186407" url="https://pl.wikipedia.org/wiki?curid=1186407" title="1 Pułk Artylerii Motorowej">
1 Pułk Artylerii Motorowej



</doc>
<doc id="1186408" url="https://pl.wikipedia.org/wiki?curid=1186408" title="Estádio José Brígido">
Estádio José Brígido

Estádio José Brígido – stadion piłkarski, w Araci, Bahia, Brazylia, na którym swoje mecze rozgrywa klub Serrinha Esporte Clube.
Pierwszy gol: Zé Neto (Bahia)

</doc>
<doc id="1186410" url="https://pl.wikipedia.org/wiki?curid=1186410" title="Stefano Desideri">
Stefano Desideri

Stefano Desideri (ur. 3 lipca 1965 w Rzymie) – włoski piłkarz grający na pozycji środkowego pomocnika.
Życiorys.
Desideri urodził się w Rzymie i tam też rozpoczął piłkarską karierę w drużynie AS Roma. Do kadry pierwszego zespołu został włączony już w sezonie 1983/1984, ale nie zadebiutował w Serie A i latem 1984 został na rok wypożyczony do drugoligowej Piacenzy Calcio. W 1985 roku wrócił do Romy i zadebiutował w jej barwach w pierwszej lidze. W sezonie 1985/1986 wystąpił w 7 ligowych spotkaniach będąc rezerwowym dla Zbigniewa Bońka i Giuseppego Gianniniego. Wywalczył wicemistrzostwo Włoch oraz zdobył Puchar Włoch. W sezonie 1986/1987 zagrał już w 25 spotkaniach (5 goli), a już w sezonie 1987/1988 był podstawowym zawodnikiem „giallorossich” i zajął z nimi 3. miejsce w lidze. W sezonie 1990/1991 dotarł z Romą do finału Pucharu UEFA. W nim rzymianie okazali się gorsi od Interu Mediolan (0:2, 1:0), a Stefano zagrał tylko w drugim spotkaniu.
W 1991 roku Desideri przeszedł do Interu. Był podstawowym zawodnikiem „nerazzurrich”, ale zajął z zespołem dopiero 8. miejsce w Serie A. Sezon 1991/1992 także rozpoczął w barwach klubu z Mediolanu, ale już w listopadzie wypożyczono go do Udinese Calcio, gdzie stał się czołowym zawodnikiem i pomógł w utrzymaniu się w Serie A. Latem 1992 kierownictwo klubu z Udine postanowiło wykupić piłkarza. W 1994 roku spadł z Udinese do Serie B i na drugim froncie spędził jeden sezon. Wywalczył wówczas wicemistrzostwo Serie B. W Udinese Desideri występował do 1997 roku i wtedy trafił do grającego w Serie C1 AS Livorno Calcio. W 1998 roku w barwach tego klubu zakończył karierę.
Linki zewnętrzne.
Statystyki na enciclopediadelcalcio.it

</doc>
<doc id="1186414" url="https://pl.wikipedia.org/wiki?curid=1186414" title="Estádio José Neto">
Estádio José Neto

Estádio José Neto – stadion piłkarski, w Propriá, Sergipe, Brazylia, na którym swoje mecze rozgrywa klub América Futebol Clube (SE).

</doc>
<doc id="1186420" url="https://pl.wikipedia.org/wiki?curid=1186420" title="Estádio Geraldo Oliveira">
Estádio Geraldo Oliveira

Estádio Deputado Galdino Leite – stadion piłkarski, w Cristinápolis, Sergipe, Brazylia, na którym swoje mecze rozgrywa klub Sociedade Boca Júnior Futebol Clube.

</doc>
<doc id="1186422" url="https://pl.wikipedia.org/wiki?curid=1186422" title="Barkowcowy system transportowy">
Barkowcowy system transportowy

Barkowcowy system transportowy jest jednym z systemów w transporcie wodnym, polegającym na tym, że jednostkowy pojemnik służący do transportu ładunku stanowi cała barka, która po wyładowaniu ze statku morskiego (za pomocą urządzeń znajdujących się na tym statku) może być przemieszczana bezpośrednio w głąb lądu drogą wodną, bez konieczności przeładunku w porcie morskim. Dzięki ograniczeniu operacji związanych z załadunkiem i rozładunkiem, znacznemu skróceniu ulega czas postoju statku w porcie, a co za tym idzie wielkość opłat portowych.
Schemat działania tego systemu polega na transporcie nadanego w głębi lądu ładunku śródlądową drogą wodną za pomocą barek rzecznych do portu rzeczno-morskiego następnie, umieszczeniu całej barki na specjalnym statku tzw. barkowcu aby przepłynąć akwen morski, rozładowaniu w innym porcie rzeczno-morskim aby dalej śródlądową drogą wodną dostarczyć ładunek do odbiorcy.
W latach 60. XX wieku, kiedy powstawał ten system wiązano z nim wielkie nadzieje i prognozowano, że zdominuje transport morski. Prognozy te jednak nie sprawdziły się. Zasadniczą wadą tego systemu był brak odpowiedniej ilości portów mogących przyjmować takie statki, co wynikało ze ścisłego powiązania portu ze śródlądową droga wodna. Porty nie spełniające tego warunku nie mogły uczestniczyć w tym systemie transportu. Ponadto śródlądowe drogi wodne często nie były przygotowane do obsługi tych barek, ze względu na ich zwiększona głębokość zanurzenia. Ważnym czynnikiem, który zahamował rozwój tego systemu było pojawienie się systemu opartego na kontenerach oraz jednostek typu RO-RO.
Planowano aby załadunek jak i rozładunek barek na barkowiec odbywał się za pomocą trzech głównych systemów:
Barki barkowców na wodach śródlądowych przemieszczają się w zestawach pchanych scalonych. Współcześnie system ten nie znajduje szerszego zastosowania.

</doc>
<doc id="1186424" url="https://pl.wikipedia.org/wiki?curid=1186424" title="Obchodzenie podatków">
Obchodzenie podatków

Obchodzenie podatków (ang. "tax avoidance") – zmniejszanie zobowiązań podatkowych dzięki wykorzystaniu w pełni przepisów podatkowych poprzez m.in.:
Obchodzenie podatków różni się od uchylania się od podatków tym, że nie narusza istniejących przepisów podatkowych.

</doc>
<doc id="1186429" url="https://pl.wikipedia.org/wiki?curid=1186429" title="Estádio Proletário Sabino Ribeiro">
Estádio Proletário Sabino Ribeiro

Estádio Deputado Galdino Leite – stadion piłkarski, w Aracaju, Sergipe, Brazylia, na którym swoje mecze rozgrywa klub Associação Desportiva Confiança.

</doc>
<doc id="1186431" url="https://pl.wikipedia.org/wiki?curid=1186431" title="Estádio Caio Feitosa">
Estádio Caio Feitosa

Estádio Caio Feitosa – stadion piłkarski, w Porto da Folha, Sergipe, Brazylia, na którym swoje mecze rozgrywa klub Associação Atlética Guarany.

</doc>
<doc id="1186435" url="https://pl.wikipedia.org/wiki?curid=1186435" title="Wilhelm (arcybiskup Moguncji)">
Wilhelm (arcybiskup Moguncji)

Wilhelm (ur. 929 r.; zm. 2 marca 968 r. w Rottleberode) – arcybiskup Moguncji od 954 r.
Wilhelm był nieślubnym synem Ottona I i nieznanej z imienia Słowianki, prawdopodobnie córki Tęgomira księcia Stodoran. 17 grudnia 954 r. został arcybiskupem mogunckim. Papież Agapit II mianował go wikariuszem apostolskim na teren Niemiec. Ojciec powołał go na kierownika kancelarii. Arcybiskupi mogunccy pełnili urząd kanclerza Rzeszy aż do 1803 r.
Wilhelm został pochowany w kościele św. Albana w Moguncji.

</doc>
<doc id="1186437" url="https://pl.wikipedia.org/wiki?curid=1186437" title="WTA Tour Championships 1995">
WTA Tour Championships 1995

WTA Tour Championships 199 - tenisowy turniej z cyklu WTA Tour Championships, zamykający zawodowy sezon rozgrywek kobiecych, w 1995 roku został rozegrany w dniach 13 listopada - 19 listopada w Nowym Jorku.

</doc>
<doc id="1186446" url="https://pl.wikipedia.org/wiki?curid=1186446" title="Barkowiec">
Barkowiec

Barkowiec – statek morski przystosowany do transportu specjalnych barek w barkowcowym systemie transportowym.
Istnieje kilka systemów, różniących się wielkością barek i sposobem ich przeładunku (barki mogą wpływać do ładowni barkowca lub być tam umieszczane specjalnym systemem suwnic zamontowanych na statku).

</doc>
<doc id="1186448" url="https://pl.wikipedia.org/wiki?curid=1186448" title="Fort pomocniczy piechoty 49 ½ a „Mogiła”">
Fort pomocniczy piechoty 49 ½ a „Mogiła”

Fort międzypolowy piechoty 49½a Mogiła – zabytkowa budowla, jeden z obiektów austriackiej Twierdzy Kraków. Znajduje się we wschodniej części Krakowa, w Dzielnicy XVIII, przy ul. Igołomskiej na terenie dawnej wsi Mogiła, ok. 500 metrów na południowy wschód od Kopca Wandy, obok przystanku tramwajowego MPK "Fort Mogiła".
Zadanie fortu.
Obrona traktu Sandomierskiego położonego w dolinie Wisły.
Fort 49½a „Mogiła” jest niewielkim międzypolowym fortem piechoty przystosowanym do obrony bliskiej. Dzieło stanowiące element trzeciego pierścienia fortyfikacji Twierdzy, wybudowano w latach 1895–1896 jako obiekt obronny strzegący traktu sandomierskiego i skarpy wiślanej w Mogile. Ponadto zadaniem fortu była ochrona przedpola szańca „Wanda” oraz kontrola doliny Wisły przy pomocy sprzężonej baterii usytuowanej w sąsiedztwie południowego barku fortu.
Jest to obiekt pod względem konstrukcyjnym niemal identyczny jak fort 41a „Mydlniki” i pełniący analogiczną funkcję w systemie obronnym Twierdzy. Fort „Mogiła” charakteryzował się spłaszczonym narysem wału z trzema profilami czołowymi i dwoma barkami. Posiadał klasyczną, typową dla podobnych dzieł obronnych otwartą fosę. Blok koszarowy mieścił dwie duże sale sypialne, sanitariaty na skrzydłach oraz pomieszczenia gospodarcze i administracyjne. Z koszar istniały bezpośrednie wyjścia na wał. Przedsionki mogły w warunkach oblężenia i ostrzału pełnić funkcję małych schronów pogotowia. Koszary zostały połączone ze schronem głównym wąską przelotnią. Z przedsionków schronu wiodły bezpośrednie wyjścia na wał piechoty. Fortecznego zapola strzegła wysunięta z bloku koszarowego niska kaponiera ryglująca wjazd na plac broni. Oprócz usytuowanej centralnie w osi symetrii założenia, głównej bramy, w północnym skrzydle istniało wąskie wejście boczne. Na nasypie okrywającym schron główny znajdowała się pancerna wieża obserwacyjna lub dwie wieże po obu stronach schronu. Nie ma dokładnych danych na temat ich rozmieszczenia, ale sam fakt montażu i istnienia wież wydaje się konieczny oraz oczywisty. W przelotni po prawej stronie przy ścianie sieni usytuowano studnię głębinową. Obiekt ogrzewano kilkoma piecami i oświetlano lampami naftowymi. Później prawdopodobnie zainstalowano oświetlenie acetylenowe, o czym świadczą usytuowane w ścianach koszar obszerne wnęki, przypuszczalnie przeznaczone na butle z gazem. Dostępu do koszar broniła rozpięta przed bramą i elewacją koszar krata forteczna lub wąski pas zasieków. Ściany fortu wykonano z cegły, konstrukcję stropów zastosowano stalowo betonową. Charakterystyczne są kunsztowne detale architektoniczne – estetyczne nadproża i kamienne okleiny na ścianach w otworach okiennych i portalu bramy. Podobnie jak w przypadku pozostałych fortów Twierdzy, przedpola strzegł system zasieków z drutu kolczastego osadzonego na stalowych słupkach. Pierwsze pasmo przeszkód znajdowało się za zewnętrznym obrysem fosy, drugie na dnie fosy uniemożliwiało dostęp na wał. Dojazd do fortu od strony traktu sandomierskiego zapewniała ukryta w wąwozie droga. Przy trakcie sandomierskim w parterowym budynku funkcjonowała wartownia, która być może jako najbardziej na wschód wysunięty posterunek Twierdzy, pełniła funkcję rogatki wojskowej. W celach maskujących na zewnętrzny obrys fosy wprowadzono zieleń. Dodatkowo aby złamać kształtne widoczne doskonale z samolotu światłocienie wprowadzono zadrzewienia na wale przy północnym wyjściu ze schronu głównego. Wprowadzono tzw. „maskę tła”, czyli szpaler zieleni rozciągający się na zapolu, który powodował, że obiekt nie wyróżniał się w krajobrazie, z perspektywy obserwatora stojącego na przedpolu. Przedłużenie maski stanowił pas zieleni ukrywający drogę dojazdową. Zieleń maskującą wprowadzono z konieczności ze względu na usytuowanie budowli w otwartym krajobrazie rolniczym. Zamaskowane i ukryte w wąwozach drogi rokadowe gwarantowałyby bezpieczny transport sprzętu i ruchy wojsk w warunkach oblężenia Twierdzy. W celach maskujących sadzono robinie akacjowe, drzewa o gęstej koronie i kolczastych gałęziach, które w razie konieczności można było ściąć tworząc dodatkowe zasieki. Baterie artyleryjskie sprzężone z fortem „Mogiła” przy współudziale szańca 49½ „Wanda” prawdopodobnie brały udział obok fortów „Grębałów”, „Krzesławice” i „Dłubnia” w działaniach wojennych podczas tzw. I bitwy o Kraków, która rozegrała się w dniach 16–25 listopada 1914 r. na obszarze północnego przedpola Twierdzy.
W okresie międzywojennym fort Mogiła stracił swoją bojową wartość. Obiekty fortyfikacyjne przejęło Wojsko Polskie. W budynku przypuszczalnie mieściły się magazyny. Znajdujące się w pobliżu fortu dojrzałe wierzby stanowią prawdopodobnie dosadzenia maskujące z okresu międzywojennego. Tuż po odzyskaniu niepodległości usunięto z przedpola zasieki z drutu kolczastego i stalowe słupki.
W latach 1939–1945 w forcie mieściły się koszary i magazyny niemieckiej służby budowy lotnisk. Prawdopodobnie pod koniec 1944 r. w lewy bark wału fortecznego wbudowano czytelne do dzisiaj ziemne stanowisko ciężkiej broni piechoty. Profil obwałowań wokół okopu wskazuje, że mogło być przystosowane dla wyrzutni granatów.
W okresie budowy Nowej Huty w forcie kwaterowali robotnicy. Następnie obiekt został opuszczony i rozpoczął się proces jego powolnej dewastacji, której najdotkliwszym aktem okazała się całkowita niwelacja wału zapola i obwałowań baterii artyleryjskiej na południowym barku fortu. W niewyjaśnionych okolicznościach przekopano także część wału fortecznego przy południowym wyjściu ze schronu głównego. W trakcie rozbudowy kombinatu w obrębie zapola wybudowano przepompownię gazu hutniczego i kompleks nieestetycznych garaży.
Stan obecny.
Fort 49½a w porównaniu do innych opuszczonych zabytków Twierdzy, jest zachowany w stanie dosyć dobrym. Koszary z wyjątkiem uszkodzeń detali przetrwały w postaci pierwotnej. Zdemontowano natomiast elementy pancerne: stalowe okiennice i drzwi. Z pancerzy ocalała jedynie oryginalna brama i płyty w strzelnicach kaponiery. W latach 2014 - 2018 Gmina Miejska Kraków prowadziła w forcie prace rewaloryzacyjne dofinansowywane przez Narodowy Fundusz Odnowy Zabytków Krakowa zapoczątkowane badaniami archeologicznymi przed elewacją koszar i na stropodachu oraz dokumentacją projektową i konserwatorską zabezpieczenia stropodachu i remontu elewacji koszar. W kolejnych latach wykonano hydroizolację stropodachu fortu z usunięciem, a następnie rekonstrukcją historycznych warstw nasypu i budową kominów w pierwotnych miejscach, oczyszczono i poddano konserwacji metalowe elementy stropów we wnętrzu koszar. Prace te zabezpieczyły obiekt i zapewniły prawidłową jego wentylację. W 2017 roku Gmina Miejska Kraków zleciła konserwację ceglanych wątków elewacji koszar i rekonstrukcję boniowanych obramień otworów imitujących kamienne ciosy. Przywrócono też pierwotny poziom fragmentu placu broni na długości koszar z dostosowaniem jego kształtu do granicy działki. W 2019 r. w budynku koszar wykonano stolarkę okienną wzorowaną na historycznej oraz repliki stalowych okiennic, poddano konserwacji zachowane wrota pancerne i ościeżnice okien. W kaponierze zapola przywrócono otwory dwóch strzelnic z replikami stalowych tarcz, pozostałe małe tarcze w strzelnicach zakonserwowano. Zrealizowano też odwodnienie stropodachu. Po zakończeniu ostatnich prac elewacja fortu odzyskała pierwotny wygląd. Pieczę nad budynkiem sprawuje Zarząd Budynków Komunalnych w Krakowie.

</doc>
<doc id="1186450" url="https://pl.wikipedia.org/wiki?curid=1186450" title="Witold Sienkiewicz">
Witold Sienkiewicz



</doc>
<doc id="1186455" url="https://pl.wikipedia.org/wiki?curid=1186455" title="Wybory w 2008">
Wybory w 2008

Wybory w 2008 – lista ogólnokrajowych wyborów i referendów, które przeprowadzone zostały w 2008 roku w suwerennych ("de iure" bądź "de facto") państwach i ich terytoriach zależnych.

</doc>
<doc id="1186456" url="https://pl.wikipedia.org/wiki?curid=1186456" title="Antoni Andrzejowski">
Antoni Andrzejowski

Antoni Andrzejowski, pseudonim: "Stary Detiuk", (ur. 1785 w Warkowiczach, zm. 12 grudnia 1868 w Stawiszczach) – polski przyrodnik, botanik, geolog, pamiętnikarz i pisarz.
Życiorys.
Urodzony w Warkowiczach koło Dubna na Wołyniu. Syn Łukasza ubogiego szlachcica, kasjera banku Antoniego Prota Potockiego, i matki z Sobińskich. Wychowany na dworze kasztelanowej Bierzyńskiej w Ludwipolu, później u wojewody sieradzkiego Michała Walewskiego, gdzie jego ojciec był rządcą majątku i marszałkiem dworu. Pierwsze nauki pobierał w Korcu i w Tuczynie (pod kierunkiem F. Szopowicza). Szkołę ukończył w Międzyrzeczu Koreckim. W roku 1801 (po śmierci ojca), został wysłany przez Aleksandra Chodkiewicza do Wilna dla dalszej nauki rysunku. Pod kierunkiem Jędrzeja Śniadeckiego studiował nauki przyrodnicze i malarstwo u J. Oleszkiewicza. W tym czasie prywatnie pobierał nauki wykłady botaniki i zoologii u Stanisława Bonifacego Jundziłła oraz lekcje anatomii.
W roku 1806 przeniósł się do Krzemieńca studiując tam botanikę u Franciszka Scheidta i Willibalda Bessera. Był wykładowcą nauk przyrodniczych m.in. w Liceum Krzemienieckim. Dorabiał sobie lekcjami rysunku, następnie od roku 1818 został pomocnikiem, w późniejszym czasie adiunktem W. Bessera przy katedrze botaniki i zoologii. Ponadto uczestniczył w pracach "Towarzystwa Młodzianów Gimnazjum Wołyńskiego Kształcących się w Porządnym Mówieniu i Pisaniu". Do swych prac wykorzystywał częste jego wycieczki po Wołyniu, Litwie, Ukrainie i Podolu (lata: 1816, 1818, 1822-1825 i 1830). Zbierał okazy botaniczne i geologiczne. W roku 1832 w wyniku likwidacji szkoły w Krzemieńcu przez zaborcę rosyjskiego przeniósł się wraz z innymi polskimi naukowcami z Krzemieńca do Kijowa, gdzie podjął pracę na Uniwersytecie Kijowskim jako asystent W. Bessera (do roku 1839).
W roku 1839, zwolniony przez władze rosyjskie za ukrywanie spiskowca, nauczał historii naturalnej w Liceum księcia Bezborodki w Nieżynie (gubernia czernihowska). Od roku 1852 już jako emeryt zamieszkał początkowo w Niemirowie, następnie w Stawiszczach (1856) na Ukrainie u Aleksandra Branickiego, gdzie założył i opiekował się jego ogrodem botanicznym, w międzyczasie oddając się pracy pisarskiej.
Zmarł 12 grudnia roku 1868 w Stawiszczach.
Działalność naukowa.
Badacz przyrody, szczególnie przyrody Litwy, Wołynia i Ukrainy. Korespondent Uniwersytetu Kijowskiego. Jego zainteresowania koncentrowały się na botanice, zoologia, geologii i paleontologii. Interesowała go systematyka i morfologia roślin z rodziny krzyżowych.
Opisał 51 gatunków kopalnych z fauny miocenu Wołynia. Faunistyką zajmował sporadycznie. Najbardziej interesowały go gady i płazy. Był członkiem Towarzystwa Warszawskiego Przyjaciół i moskiewskiego Towarzystwa Badaczów Natury.
Prace naukowe.
Poza około 10 wykazami roślin ukraińskich wydał także:

</doc>
<doc id="1186457" url="https://pl.wikipedia.org/wiki?curid=1186457" title="Schron amunicyjny „Bronowice”">
Schron amunicyjny „Bronowice”

Schron amunicyjny "Bronowice" - obszar warowny w Twierdzy Kraków.
Jest to niszczejący, ale jeszcze dobrze zachowany obiekt zlokalizowany przy ul. Włodzimierza Tetmajera w Krakowie.
W pobliżu znajduje się źródełko z wodą zdatną do picia.

</doc>
<doc id="1186459" url="https://pl.wikipedia.org/wiki?curid=1186459" title="Pogórze (stacja kolejowa)">
Pogórze (stacja kolejowa)

Pogórze – stacja kolejowa w Pogórzu, w powiecie cieszyńskim, w województwie śląskim. Znajduje się na wysokości 297 m n.p.m.
Historia.
Stacja kolejowa w Pogórzu została otwarta w 1888 roku, gdy znalazła się na linii Kolei Miast Śląskich i Galicyjskich łączącej Morawy, Śląsk Cieszyński i Galicję. Stacja położona jest praktycznie w leśnym otoczeniu. Zbudowano ceglany budynek mieszczący kasę biletową i niewielką poczekalnię. Na stacji znajduje się położony na łuku peron z dwoma wiatami. Obecnie stacja składa się z dwóch torów mijankowych oraz trzeciego toru dodatkowego. Po zawieszeniu przewozów dworzec zaadaptowano do celów mieszkalnych, w późniejszym okresie został opuszczony. Dobudowana została do niego nastawnia.

</doc>
<doc id="1186460" url="https://pl.wikipedia.org/wiki?curid=1186460" title="Jan Jacoby">
Jan Jacoby

Jan Jacoby (ur. 31 maja 1909 w Olchowej, zm. 12 września 2003 w Warszawie) – polski reżyser filmów naukowych, scenarzysta.
Życiorys.
Urodził się w rodzinie Józefa, inżyniera, i Zofii z Witwickich. W 1928 złożył maturę w Gimnazjum im. Mikołaja Reja w Warszawie.
Student WSH, a po przerwie spowodowanej służbą wojskową w Szkole Podchorążych Rezerwy Piechoty w Zambrowie, student Wyższej Szkoły Dziennikarskiej w Warszawie – absolwent w 1935.
Działacz akademicki: sekretarz generalny 1929/30 i wiceprezes 1930/31 Bratniej Pomocy Stud. Wyższej Szkoły Handlowej; redaktor czasopisma kół naukowych „Ruch Akademicki”, założyciel i prezes stowarzyszenia „Młoda Prasa” na WSD 1932/33; działacz narodowy, czł. MW i OWP, publicysta „Szczerbca”.
Od roku 1928 należy do P.K!A. Aquilonia, której członkiem jest już starszy brat Zygmunt (1904-1941). Prezes Honorowy P.K!A. Aquilonia.
W latach 1932-1937 pracował jako dyrektor ekonomiczny w rodzinnej fabryce Zakłady Przemysłowe „Kamienna – Jan Witwicki” w Skarżysku-Kamiennej; w latach 1937-44 współzałożyciel Biura Przemysłowo-Handlowego "J. Jacoby i E. Kozłowski" w Warszawie.
Na stopień podporucznika został mianowany ze starszeństwem z 1 stycznia 1933 i 4313. lokatą, a na stopień porucznika ze starszeństwem z 1 stycznia 1937 i 503. lokatą w korpusie oficerów rezerwy piechoty. W kampanii wrześniowej 1939 walczył jako zastępca dowódcy kompanii ckm w 33 Pułku Piechoty. W okresie okupacji więzień obozu niemieckiego (1944-45).
Po wojnie zamieszkał w Gliwicach, gdzie pracował w Centrali Żelaza i Stali. Od 1947 r. organizator Ośrodka Produkcji Filmów Przemysłowych na Śląsku. Jednocześnie zajął się reżyserią filmów technicznych. Reżyser i scenarzysta filmów naukowych w: Wytwórni Filmów Oświatowych, Ośrodku Usług Filmowych, Wytwórni Filmowej "Czołówka" i Studiu Miniatur Filmowych. Wykładowca w Państwowej Wyższej Szkole Filmowej w Łodzi: st. wykładowca 1952-56, z-ca prof. 1956-63, doc. 1966-74, kier. Zakładu Filmu Naukowego 1956-74, doc. em. 1974. Konsultant w resortach: kultury i sztuki, oświaty, szkolnictwa wyższego, obrony narodowej, w GKKFiT oraz organizacjach społecznych i zawodowych. Prelegent (ponad 400 odczytów prelekcji i odczytów) w: PAN, NOT, wyższych uczelniach, towarzystwach naukowych i społecznych.
W latach 1946–1953 zasiadał w Wojewódzkiej Radzie Narodowej w Katowicach jako przedstawiciel Stronnictwa Demokratycznego.
W dorobku reżyserskim ma ponad 120 filmów naukowych z różnych dyscyplin: medycyna, sportu i nauki. W dorobku naukowym ma 5 książek i ponad 200 publikacji w druku, w tym tłumaczenia na 14 języków.
Zmarł w Warszawie, pochowany w grobie rodzinnym na Starych Powązkach (kwatera 24-6-10).
Jego wnukiem jest Marcin Jacoby, sinolog.

</doc>
<doc id="1186463" url="https://pl.wikipedia.org/wiki?curid=1186463" title="Skoczów Bładnice">
Skoczów Bładnice

Skoczów Bładnice – przystanek kolejowy we wsi Bładnice w województwie śląskim, w Polsce. Znajduje się na wysokości 311,8 m n.p.m.
W roku 2017 przystanek obsługiwał poniżej 10 pasażerów na dobę.
Historia.
Przystanek kolejowy w Bładnicach został otwarty 21 lipca 1973 roku. W kolejnym roku został wybudowany budynek przystanku z dwoma poziomami. Na wyższym poziomie znajdowała się poczekalnia, pomieszczenia dwóch kas biletowych oraz toalety. Na niższym poziomie zlokalizowano pomieszczenia świetlicy. Od połowy lat osiemdziesiątych funkcjonowała kasa biletowa. Po likwidacji kas biletowych pozbawiony opieki budynek był dewastowany, w związku z czym zarządca infrastruktury kolejowej rozebrał obiekt we wrześniu 2013 roku. W kolejnych latach zmodernizowano oświetlenie, zamontowano również ławkę i tablice mieszczące informacje dla pasażerów. W marcu 2021 roku zainguarowano budowę nowego peronu w ramach rewitalizacji linii kolejowej. Przystanek obsługiwany jest przez samorządową spółkę Koleje Śląskie od 1 czerwca 2012 roku, kiedy rozpoczęła kursowanie na linii kolejowej zamiast Polregio.

</doc>
<doc id="1186464" url="https://pl.wikipedia.org/wiki?curid=1186464" title="Róbert Ruck">
Róbert Ruck

Róbert Ruck (ur. 10 grudnia 1977) – węgierski szachista, arcymistrz od 2001 roku.
Kariera szachowa.
Wielokrotnie reprezentował Węgry na mistrzostwach świata i Europy juniorów w różnych kategoriach wiekowych, największe sukcesy odnosząc w latach 1992 (Rimavska Sobota, dz. II-III m. w mistrzostwach Europy do lat 16) oraz 1994 (Szeged, dz. II-III m. w mistrzostwach świata do lat 18 oraz Chania, dz. II-IV m. w mistrzostwach Europy do lat 18).
Od końca lat 90. XX wieku należy do ścisłej czołówki węgierskich szachistów. Pomiędzy 2000 a 2006 rokiem czterokrotnie wystąpił na szachowych olimpiadach (w roku 2002 zdobywając wraz z drużyną srebrny medal), w latach 2003–2007 reprezentował narodowe barwy na drużynowych mistrzostwach Europy, a w roku 2001 – na drużynowych mistrzostwach świata, na których zdobył brązowy medal za indywidualny wynik na III szachownicy. W roku 2002 zdobył w Balatonlelle tytuł indywidualnego mistrza Węgier (po zwycięstwie w finale nad Peterem Acsem), natomiast rok później w mistrzostwach kraju zajął II miejsce (za Zoltanem Almasim).
Odniósł szereg sukcesów w turniejach międzynarodowych m.in. w Zagrzebiu (1997, I m.), Budapeszcie (2000, dz. I m. wspólnie z Zoltanem Vargą), Koszegu (2000, dz. I m. wspólnie z Peterem Wellsem), Kladowie (2001, dz. I m. wspólnie z Alexandru Crisanem; wyniki zawodnika rumuńskiego zostały w późniejszym czasie anulowane w wyniku podejrzeń o ich manipulowanie), Lippstadt (2003, dz. I m. wspólnie z Janem Smeetsem, Jensem-Uwe Maiwaldem i Łukaszem Cyborowskim) oraz w Bad Wörishofen (2004, dz. III m. za Aloyzasem Kveinysem i Władimirem Burmakinem, wspólnie z m.in. Henrikiem Teske, Davorem Palo, Feliksem Lewinem i Weresławem Eingornem).
"Uwaga: Lista sukcesów niekompletna (do uzupełnienia od 2005 roku)."
Najwyższy ranking w dotychczasowej karierze osiągnął 1 stycznia 2015 r., z wynikiem 2586 punktów zajmował wówczas 11. miejsce wśród węgierskich szachistów.

</doc>
<doc id="1186465" url="https://pl.wikipedia.org/wiki?curid=1186465" title="Robert Ruck">
Robert Ruck



</doc>
<doc id="1186470" url="https://pl.wikipedia.org/wiki?curid=1186470" title="Głosowanie jednomyślne">
Głosowanie jednomyślne

Zgodnie z regułą jednomyślności głosowania, zostaje wybrana ta opcja za którą opowiadają się wszyscy członkowie danego społeczeństwa. Dana społeczność wybiera opcje A a nie B, wtedy i tylko wtedy, gdy wszyscy członkowie tej społeczności opowiadają się za opcją A. Reguła jednomyślności głosowania może być respektowana jedynie w sytuacji, gdy zagwarantowana jest wolność każdej jednostki. Warto podkreślić, że do wyboru dochodzi jedynie wtedy, gdy żaden z głosujących nie blokuje wybieranej opcji. 
Jednomyślność.
Jednomyślność w głosowaniu może występować tylko w przypadku małych grup. Jednomyślność może być warunkiem przyjęcia decyzji o najwyższym znaczeniu dla państwa, społeczeństwa czy organizacji. Ponieważ jest ona rzadkością, gdyż nawet w małej grupie istnieją różne preferencje i różne interesy, zasada jednomyślności w głosowaniu na ogół jest odrzucana, gdyż kierowanie się nią oznaczałoby wystąpienie paraliżu decyzyjnego. W pewnych przypadkach możliwe jest ustanowienie zasady jednomyślności w podejmowaniu decyzji w małej grupie, jeżeli przedmiot decyzji jest ważny. 
Brak jednomyślności w głosowaniu oznacza, że przeważy status quo. W rzeczywistości reguła jednomyślności w głosowaniu daje prawo weta każdemu wyborcy i w sposób nieunikniony zachowuje status quo. 
Kolejność.
Kolejność, w jakiej głosowane są alternatywy jest innym ważnym aspektem reguły jednomyślności. Ma ona wpływ na końcowy wynik. Końcowy rezultat może się różnić w zależności od wybranej ścieżki głosowania.
Teoria komitetów.
Ze względu na to, iż liczba wyborców jest zwykle względnie mała, możemy wyróżnić poszczególne "komitety". Teoria komitetów zajmuje się analizą problemów głosowania.
Stosowanie.
Reguła jednomyślności głosowania jest bardzo często stosowana przy wydawaniu wyroków przez ławę przysięgłych.

</doc>
<doc id="1186471" url="https://pl.wikipedia.org/wiki?curid=1186471" title="Konrad III (król Niemiec)">
Konrad III (król Niemiec)



</doc>
<doc id="1186476" url="https://pl.wikipedia.org/wiki?curid=1186476" title="Paolo Fregoso">
Paolo Fregoso

Paolo Fregoso (ur. 1428 w Genui, zm. 22 marca 1498 w Rzymie) – włoski duchowny, kardynał i polityk. Pochodził z jednego z dwóch głównych rodów Republiki Genui. Jego ojciec Battista I Fregoso był dożą Republiki.
Życiorys.
Miał burzliwą młodość, ale ostatecznie wybrał stan duchowny. W 1453 na życzenie jego brata Luigi Fregoso (wówczas doży Rep. Genui) został mianowany arcybiskupem Genui i sprawował ten urząd aż do śmierci (z krótką przerwą 1495-96). Był bardziej politykiem i żołnierzem niż duchownym. W lipcu 1461 stał na czele wojsk, które zadały klęskę Francuzom i wygnały ich z Genui. Od 14 maja do 31 maja 1462 oraz od stycznia 1463 do kwietnia 1464 za zgodą papieża Piusa II osobiście sprawował urząd doży Republiki Genui, za każdym razem był jednak zmuszany do rezygnacji, gdyż jego brutalne rządy budziły sprzeciw. W latach 1464-77 był właścicielem i dowódcą prywatnej floty wojennej.
Papież Sykstus IV w 1480 roku mianował go kardynałem prezbiterem S. Anastasiae, licząc na wsparcie Genui w planowanej krucjacie przeciw Turkom. Rok później kardynał Fregoso został mianowany admirałem św. Kościoła Rzymskiego i wyruszył z wystawioną przez siebie flotą 21 okrętów na pomoc flocie neapolitańskiej oblegającej Turków w Otranto, jednak jeszcze tego samego roku poróżnił się z Sysktusem IV i powrócił ze swoją flotą do Genui. W 1482 został biskupem-komendatariuszem Ajaccio. W listopadzie 1483 ponownie został dożą Genui. Jego brutalne rządy wywołały bunt mieszkańców miasta i w 1488 musiał uchodzić do Rzymu, gdzie osiadł koło bazyliki SS. XII Apostoli (Genua przeszła wówczas pod kontrolę ks. Mediolanu). Papież Innocenty VIII w 1489 przydzielił mu nowy kościół tytularny San Sisto. Uczestniczył w konklawe 1492. Za pontyfikatu Aleksandra VI był legatem w Kampanii (1492) i Ligurii (1495-96) oraz administratorem diecezji Accia na Korsyce (1493-94). Towarzyszył królowi Francji Karolowi VIII w Neapolu w 1495 i jego późniejszej podróży do Rzymu. Zmarł w wieku 70 lat w Rzymie i został pochowany w bazylice SS. XII Apostoli.

</doc>
<doc id="1186477" url="https://pl.wikipedia.org/wiki?curid=1186477" title="Paolo di Campofregoso">
Paolo di Campofregoso



</doc>
<doc id="1186482" url="https://pl.wikipedia.org/wiki?curid=1186482" title="Goleszów (stacja kolejowa)">
Goleszów (stacja kolejowa)

Goleszów – stacja kolejowa w Goleszowie, w województwie śląskim, w Polsce. Znajduje się na wysokości 330 m n.p.m.
W roku 2017 stacja obsługiwała 20–49 pasażerów na dobę.
Historia.
1 czerwca 1888 roku została otwarta Kolej Miast Morawsko-Śląskich poprowadzona z Bielska do Cieszyna. Natomiast 18 grudnia 1888 roku został otwarty odcinek z Goleszowa do Ustronia. Trasa została zaprojektowana dla pociągów towarowych kursujących do huty żelaza i kuźni w Ustroniu Wybudowano dwukondygnacyjny budynek dworcowy z budynkiem mieszkalnym dla pracowników kolei, charakterystyczny dla budowanych ówcześnie dworców austriackich. Stacja została przebudowana podczas dalszego poprowadzenia trasy do Wisły Głębce. W 1998 roku zlikwidowano semafory kształtowe oraz zamontowano semafory świetlne. Do Goleszowa kursował pociąg zdawczo-manewrowy prowadzony przez SM42 z platformami i węglarkami z dłużycą do cisownickiego tartaku okazjonalnie kursował do Ustronia. Pojedyncze wagony z drewnem kursowały ze Stronia Śląskiego. W budynku dworcowym znajdowała się poczekalnia z kasą biletową, biuro zawiadowcy stacji oraz nastawnia dysponująca. Za sterowanie ruchem kolejowym odpowiedzialne były dodatkowo dwie nastawnie wykonawcze. Przy jednym torze zlokalizowana była rampa oraz plac ładunkowy wraz z wjazdem na rampę. Za stacją w kierunku Bażanowic zlokalizowana była bocznica bazy służby drogowej. Ostatecznie obiekt został rozebrany pod koniec 2016 roku. 10 stycznia 2009 roku zawieszono kursowanie pociągów relacji Cieszyn - Bielsko Biała Główna. Stacja jest wykorzystywana na linii S6 (Katowice - Wisła-Głębce) spółki Koleje Śląskie od 1 czerwca 2012, kiedy spółka ta przejęła obsługę kierunku od Przewozów Regionalnych.

</doc>
<doc id="1186483" url="https://pl.wikipedia.org/wiki?curid=1186483" title="Bitwa pod Opolem">
Bitwa pod Opolem

Bitwa pod Opolem – stoczona pomiędzy siłami polskimi pod dowództwem księcia opolsko-raciborskiego Władysława a wojskami mongolskimi podczas I najazdu mongolskiego na Polskę w XIII wieku.
Historia.
Pod koniec marca 1241 roku w rejonie Krakowa nastąpiło połączenie się głównych sił mongolskich pod dowództwem Bajdara i Ordu z oddziałem pustoszącym ziemię łęczycką i Kujawy. 1 kwietnia 1241 połączone siły mongolskie opuściły Kraków i ruszyły w kierunku Raciborza. Ominąwszy dobrze przygotowany do obrony gród, podążyły wzdłuż Odry w kierunku Opola. Tam Mongołowie napotkali oddziały krakowsko-sandomierskie wspierane przez rycerstwo księcia opolsko-raciborskiego Władysława. Wobec przewagi nieprzyjaciela, słabsi liczebnie Polacy po krótkiej walce wycofali się w kierunku Wrocławia. Siły mongolskie po zwycięskiej potyczce przez nikogo nie niepokojone podążyły za oddziałami polskimi pod Wrocław. Żeby nie dopuścić do połączenia wojsk księcia wrocławskiego Henryka II Pobożnego i króla czeskiego Wacława I, Mongołowie nie próbowali oblegać grodu wrocławskiego i szybko podążyli w kierunku Legnicy.

</doc>
<doc id="1186485" url="https://pl.wikipedia.org/wiki?curid=1186485" title="Księżniczka na lodzie">
Księżniczka na lodzie

Księżniczka na lodzie – film familijny w reżyserii Tima Fywella z 2005 roku. Amerykańska premiera kinowa odbyła się 18 marca 2005 roku, natomiast polska 14 września 2005 roku na DVD (wersja z lektorem). Wersja z dubbingiem miała premierę 5 grudnia 2010 roku na kanale Disney Channel.
Fabuła.
Casey Carlyle (Michelle Trachtenberg) marzy, by zostać mistrzynią w jeździe figurowej na lodzie. Jest natomiast niezgrabnym molem książkowym, której matka (Joan Cusack) ma wielkie aspiracje i chce posłać ją na jeden z czołowych uniwersytetów. Gdy jednak Casey przemyślnie podąża za głosem swego serca, okazuje się, że przemiana jest możliwa. Dziewczyna poznała też chłopaka, z którym połączyła ją miłość.

</doc>
<doc id="1186486" url="https://pl.wikipedia.org/wiki?curid=1186486" title="Goleszów Górny">
Goleszów Górny

Goleszów Górny – przystanek kolejowy w Goleszowie, w województwie śląskim, w Polsce. Znajduje się na wysokości 340 m n.p.m.
Historia.
Przystanek został otwarty 21 grudnia 1911 roku w pobliżu cementowni w Goleszowie. Został zlokalizowany niedaleko bocznicy cementowni. Została wówczas wybudowana poczekalnia z kasą wykonana z muru pruskiego oraz budka dróżnika. Po drugiej wojnie światowej w związku ze złym stanem technicznym budowli postulowano wybudowanie nowych obiektów. Dopiero jednak w 1979 roku został postawiony nowy budynek. W obiekcie funkcjonowała ogrzewana poczekalnia oraz dodatkowo większa poczekalnia pozbawiona ogrzewania. W budynku zlokalizowana została także kasa bagażowa. Nawierzchnia peronu składała się z płyt chodnikowych. Po zamknięciu cementowni budynek był dewastowany. W 1999 roku kasa biletowa została zlikwidowana. W połowie 2008 roku obiekt został rozebrany. W grudniu 2009 roku zawieszono przewozy pasażerskie. W ramach rewitalizacji linii do Cieszyna w maju 2020 roku rozebrano elementy peronu. Natomiast w maju 2021 roku rozpoczęto budowę nowej infrastruktury przystanku. We wrześniu 2022 przewozy pasażerskie zostały przywrócone.

</doc>
<doc id="1186487" url="https://pl.wikipedia.org/wiki?curid=1186487" title="Wspólnota administracyjna Bad Friedrichshall">
Wspólnota administracyjna Bad Friedrichshall

Wspólnota administracyjna Bad Friedrichshall – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Bad Friedrichshall, przewodniczącym jej jest Peter Dolderer.
Wspólnota administracyjna zrzesza jedno miasto i dwie gminy wiejskie:

</doc>
<doc id="1186488" url="https://pl.wikipedia.org/wiki?curid=1186488" title="Bażanowice (przystanek kolejowy)">
Bażanowice (przystanek kolejowy)

Bażanowice – przystanek kolejowy w Bażanowicach, w województwie śląskim, w Polsce. Znajduje się na wysokości 317 m n.p.m.
Historia.
Przystanek kolejowy w Bażanowicach został otwarty 10 czerwca 1895 roku. Budowa obiektu została zaplanowana przy drodze z centrum wsi do Dzięgielowa. Wybudowano niewielki ceglany budynek, w którym zlokalizowana została poczekalnia i kasa biletowa. Niedaleko zlokalizowany był przejazd kolejowo-drogowy. Obok niego powstał budynek dróżnika. W okresie międzywojennym zlokalizowano tu punkt początkowy czarnego pieszego szlaku turystycznego na Czantorię Wielką. Po drugiej wojnie światowej peron przeniesiono na drugą stronę przejazdu. W budynku dróżnika obchodowego dawniej była zlokalizowana poczekalnia i kasa biletowa. Około 1983 roku na zachód od pierwotnych zabudowań wybudowano niski peron z nawierzchnią z płyt chodnikowych oraz budynek dworcowy, w którym znajdowała się poczekalnia, kasa biletowa i stanowiska obsługi dwóch przejazdów. Rogatki obsługiwane były ręcznie za pomocą korb. Zostały zlikwidowane około roku 2003 razem z kasą biletową. Po 2005 roku rozpoczęła się dewastacja budynku. Ostatecznie budynek rozebrano w listopadzie 2009 roku i od tej pory przystanek nie posiadał żadnej infrastruktury peronowej. W kwietniu 2020 roku rozebrano nawierzchnie peronów znajdujących się po zachodniej i wschodniej stronie przejazdu kolejowo-drogowego. Od czerwca 2020 roku prowadzono prace przy budowie nowego peronu. We wrześniu 2022 przewozy pasażerskie zostały przywrócone.

</doc>
<doc id="1186492" url="https://pl.wikipedia.org/wiki?curid=1186492" title="Wspólnota administracyjna Bad Rappenau">
Wspólnota administracyjna Bad Rappenau

Wspólnota administracyjna Bad Rappenau – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Bad Rappenau, przewodniczącym jej jest Hans Heribert Blättgen.
Wspólnota administracyjna zrzesza jedno miasto i dwie gminy wiejskie:

</doc>
<doc id="1186493" url="https://pl.wikipedia.org/wiki?curid=1186493" title="Luna Sea">
Luna Sea

LUNA SEA – japoński zespół rockowy nurtu visual kei założony w 1989 roku w Kanagawie, rozwiązany w 2000 roku w Tokio. Jest uważany za jednego z pionierów visual kei. Formacja jest jedną z grup z największą liczbą sprzedanych wydawnictw muzycznych w Japonii. Została sklasyfikowana na 90. miejscu listy 100 najwybitniejszych japońskich artystów wszech czasów według HMV w 2003 roku.
Historia.
Zespół Lunacy (później LUNA SEA) utworzony został przez J’a i Inorana. W 1989 przyłączyli się do zespołu Shinya i Sugizo, później także Ryuichi.
Dzięki pomocy Hide z X Japan, dostali się do wytwórni Yoshikiego, Extasy Records. W kwietniu 1991 wydali swój pierwszy album jako LUNA SEA.
Zespół osiągał popularność na coraz szerszą skalę. Wyruszali w trasy koncertowe, na których zbierały się rzesze fanów. W 1995 odbył się największy w ich karierze koncert – "Lunatic Tokyo" – w Tokyo Dome.
Pięć lat później, w czasie których nagrali kilka płyt, 26 i 27 grudnia odbyły się tam pożegnalne koncerty, po czym zespół LUNA SEA ostatecznie się rozwiązał.
Po siedmiu latach od rozpadu zespołu, w grudniu 2007 wystąpili tam raz jeszcze, dając koncert "GOD BLESS YOU ~One Night Dejavu~".
Pod koniec sierpnia 2010 roku, na specjalnej konferencji w Hongkongu zespół zapowiedział swój powrót, a także pierwszą światową trasę koncertową "20th ANNIVERSARY WORLD TOUR „REBOOT” ~to the New Moon~" opiewającą na pięć państw: Niemcy, USA, Chiny, Tajwan i Japonia rozpoczynającą się 27 listopada 2010, która potrwa do wigilii świąt Bożego Narodzenia.
9 kwietnia 2011 W związku z ogromem zniszczeń wywołanych przez trzęsienie ziemi i fale tsunami, które nawiedziły Japonię, zespół postanowił wydać za pomocą dystrybucji cyfrowej zupełnie nowy utwór „PROMISE”, który stał się ich pierwszym, nowym wydawnictwem od ponad 10 lat.

</doc>
<doc id="1186494" url="https://pl.wikipedia.org/wiki?curid=1186494" title="Dźiwanmukta">
Dźiwanmukta

Dźiwanmukta (dewanagari, trl. "jīvanmukta" „Wyzwolony za życia”) – hinduistyczny tytuł odnoszący się do człowieka, który jeszcze żyje w ciele fizycznym, ale jest już wyzwolony z kołowrotu wcieleń (samsary).
Tradycja hinduizmu uznaje, że czyny dźiwanmukty nie podlegają konwencjonalnym zasadom moralności. Gdy człowiek zrealizował swoją wewnętrzną naturę Absolutu, jego działania są zgodne z ostatecznym źródłem wszelkich wartości.
Adi Śankara w hymnie "Uczcij Gowindę. Młot na zaślepienie" naucza, że dźiwanmukta jest wolny od trzech podstawowych pragnień (tradycyjnych w naukach hinduizmu z okresu wedyjskiego):
Stan ten porównywany bywa do „Człowieka doskonałego” ("al-insan al-kamil", "al-insān al-kāmil"), będącego miniaturą „Rzeczywistości Muhammada” ("Haqiqa Muhammadija", "h.aqiqa muh.ammadiyya") z nauk Ibn Arabiego.

</doc>
<doc id="1186496" url="https://pl.wikipedia.org/wiki?curid=1186496" title="(164207) 2004 GU9">
(164207) 2004 GU9

(164207) 2004 GU9 – planetoida z grupy Apollo należąca do obiektów NEO i PHA.
Odkrycie.
Została odkryta 13 kwietnia 2004 w programie LINEAR w "Lincoln Laboratory ETS" w Socorro. Nazwa planetoidy jest oznaczeniem tymczasowym.
Orbita.
(164207) 2004 GU9 krąży wokół Słońca w rezonansie 1:1 z Ziemią, jest więc klasycznym obiektem koorbitalnym. Planetoida okrąża Słońce w ciągu blisko 366 dni w średniej odległości 1,00 j.a. Nachylenie jej orbity względem ekliptyki to 13,64°, a mimośród jej orbity wynosi 0,13.

</doc>
<doc id="1186497" url="https://pl.wikipedia.org/wiki?curid=1186497" title="Harboes Bryggeri">
Harboes Bryggeri

Harboes Bryggeri A/S (w skrócie "Harboe") – duński browar z miasta Skælskør w południowej Zelandii, założony w 1883 roku, znany głównie z produkcji piwa oraz napojów gazowanych dla sieci: Netto, Dansk Supermarked, Super Gros, Coop Danmark. Zakład produkuje również ekstrakt słodowy eksportowany do wielu krajów świata.

</doc>
<doc id="1186498" url="https://pl.wikipedia.org/wiki?curid=1186498" title="Wspólnota administracyjna Eppingen">
Wspólnota administracyjna Eppingen

Wspólnota administracyjna Eppingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Eppingen, przewodniczącym jej jest Klaus Holaschke.
Wspólnota administracyjna zrzesza jedno miasto i dwie gminy wiesjkie:

</doc>
<doc id="1186499" url="https://pl.wikipedia.org/wiki?curid=1186499" title="Zespół Dandy’ego-Walkera">
Zespół Dandy’ego-Walkera

Zespół Dandy’ego-Walkera (malformacja Dandy’ego-Walkera, ang. Dandy-Walker syndrome) – zespół (kompleks) wad wrodzonych tyłomózgowia, w którego skład wchodzi hipoplazja robaka móżdżku, poszerzenie komory czwartej i obecność torbieli w tylnym dole czaszkowym, wodogłowie oraz wysokie ustawienie namiotu móżdżku. W obrazie klinicznym DWS występują objawy móżdżkowe, oczopląs, opóźnienie rozwoju psychoruchowego, obniżenie napięcia mięśniowego, zez, krótkowzroczność i niedowłady nerwów czaszkowych.
Do kompleksu Dandy’ego-Walkera zalicza się następujące jednostki chorobowe:
Opisywano rodzinne występowanie DWS, dziedziczenie jest autosomalne recesywne. Chorobę opisali jako pierwsi Walter Dandy i Kenneth Daniel Blackfan w 1914, a także Arthur Earl Walker i John Taggart w 1942.

</doc>
<doc id="1186501" url="https://pl.wikipedia.org/wiki?curid=1186501" title="Głosowanie większościowe">
Głosowanie większościowe

Głosowanie jednomyślne a głosowanie większościowe.
Reguła jednomyślności głosowania nie eliminuje możliwości manipulacji. Ze względu na trudność w osiągnięciu całkowitego porozumienia pomiędzy wyborcami dochodzi najczęściej do zachowania statusu quo (status quo). Trudność ta jest tym większa, im więcej członków liczy głosująca społeczność. 
Reguła głosowania większościowego gwarantuje również zachowanie demokratycznych zasad. Niejednokrotnie jest ona mniej czasochłonna i lepsza dla głosujących, w przypadku niepewności co do ich preferencji. 
Reguła głosowania większościowego.
Reguła głosowania większościowego odrzuca zasadę międzyosobowej nieporównywalności i niejednokrotnie prowadzi do redystrybucji dochodów. 
Wiadomym jest, że głosowanie większościowe powodować może niezadowolenie i dwuznaczne rezultaty. Opcją wybraną przez społeczeństwo jest ta opcja, za którą opowiada się większość jego członków (jest ona najwyżej oceniona przez liczbę głosujących).

</doc>
<doc id="1186502" url="https://pl.wikipedia.org/wiki?curid=1186502" title="Wspólnota administracyjna Möckmühl">
Wspólnota administracyjna Möckmühl

Wspólnota administracyjna Möckmühl – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Möckmühl, przewodniczącym jej jest Ulrich Stammer.
Wspólnota administracyjna zrzesza dwa miasta i dwie gminy wiejskie:

</doc>
<doc id="1186503" url="https://pl.wikipedia.org/wiki?curid=1186503" title="Florian Grzechowiak">
Florian Grzechowiak

Florian Grzechowiak (ur. 7 czerwca 1914 w Bottrop, Niemcy zm. 24 lipca 1972 w Poznaniu) – polski koszykarz, piłkarz ręczny.
Życiorys.
Wczesne lata.
Urodził się 7 czerwca 1914 roku w Bottrop jako syn Jana i Franciszki. W 1918 przyjechał do Poznania. W latach 1924–1928 chodził do gimnazjum św.Marii Magdaleny, następnie w Państwowej Szkoły Budownictwa w Poznaniu. Szkoły nie ukończył z uwagi na trudną sytuację rodzinną. W połowie lat trzydziestych związał się zawodowo z 
Polskimi Kolejami Państwowymi.
Kariera sportowa.
Sport zaczął uprawiać podczas nauki w gimnazjum. Pasjonował się tenisem stołowym i lekką atletyką. W 1928 został członkiem klubu Warty Poznań. W klubie uprawiał lekkoatletykę i koszykówkę.
Koszykówka.
W 1934 związał się z sekcją gier sportowych KPW Poznań. Barwom klubu, który następnie nosił nazwy KKS, a od 1957 Lech Poznań pozostał wierny do końca kariery zawodniczej i trenerskiej. W KPW stworzył wielką piątkę razem ze: Zdzisławem Kasprzakiem, Ewarystem Łojem, Januszem Patrzykontem i Zenonem Różyckim. Był pięciokrotnym mistrzem kraju w koszykówce w 1935, 1939, 1946, 1949 i 1951 roku. Trzykrotnie zdobył wicemistrzostwo kraju w tej dyscyplinie 1937, 1948 i 1950. W 1936 na olimpiadzie w Berlinie zdobył 4 miejsce Reprezentacją Polski.
Piłka ręczna.
Uprawiał piłkę ręczną. W latach 1937–1938 i 1946 był mistrzem kraju w tej dyscyplinie. W 1935 i 1947 zdobył wicemistrzostwo kraju. W 1938 zajął piąte miejsce na mistrzostwach świata w piłce ręcznej .
Działalność trenerska.
W 1935 ukończył kurs instruktorski koszykówki. Od 1937 zajmował się szkoleniem młodzieży w swoim klubie. W marcu 1945 reaktywował sekcję koszykówki KPW Poznań. Karierę trenerską łączył z zawodniczą. W 1951 został trenerem żeńskiej drużyny KKS Poznań. W 1955 i 1956 zdobył drużyną wicemistrzostwo, a w 1957 mistrzostwo Polski. Był trenerem kobiecej reprezentacji w koszykówce. W 1952, 1956, i 1960 prowadził drużynę żeńską w Mistrzostwach Europy. W 1950 Jako pierwszy przedstawiciel koszykówki został uhonorowany tytułem Zasłużonego Mistrza Sportu.
Jego córka Magdalena była koszykarką i zawodniczką Lecha Poznań.
Zmarł 24 lipca 1972 w Poznaniu. Pochowany na Cmentarzu Junikowo (pole 27 kwatera A-2-49).

</doc>
<doc id="1186505" url="https://pl.wikipedia.org/wiki?curid=1186505" title="Zdzisław Kasprzak">
Zdzisław Kasprzak

Zdzisław Kasprzak (ur. 16 grudnia 1910 w Poznaniu, zm. 5 sierpnia 1971 tamże) – wszechstronny sportowiec poznański, reprezentant Polski w koszykówce, wioślarstwie i piłce ręcznej.
Życiorys.
W koszykówce rozpoczął karierę w drużynie Harcerskiego Klubu Sportowego "Czarna Trzynastka" z Poznania, w której grali uczniowie Gimnazjum im. Bergera. W barwach tej drużyny zdobył mistrzostwo Polski w pierwszym turnieju w historii w 1928 r. oraz zajął trzecie miejsce w 1929 r. Od 1930 r. grał w drużynie AZS Poznań, z którą zdobył mistrzostwo Polski w 1930 i 1931 r. Następnie od 1933 r. reprezentował drużynę Kolejowego Przysposobienia Wojskowego (KPW) Poznań z którą wywalczył kolejno czwarte miejsce w 1934 r., mistrzostwo Polski w 1935 r., wicemistrzostwo w 1937 r., czwarte miejsce w 1938 r. oraz ponownie mistrzostwo Polski w 1939 r. Po wojnie kontynuował karierę w Kolejowym Klubie Sportowym (KKS) Poznań, reaktywowanym na bazie KPW i zdobył kolejne mistrzostwo Polski w 1946 r. oraz brązowy medal w 1947 r. Po inauguracji ligi koszykarskiej w sezonie 1947/1948 w dalszym ciągu grał w KKS, przemianowanym w trakcie rozgrywek na Klub Sportowy Związku Zawodowego Kolejarzy. W pierwszym sezonie zdobył srebrny medal, w sezonie 1948/1949 złoty, a w sezonie 1949/1950 srebrny medal. Jego klub posługiwał się wówczas nazwa Kolejarz Poznań. Dla samego zawodnika był to koniec kariery, która trwała 22 lata.
W reprezentacji Polski w koszykówce zadebiutował w 1935 r. Wystąpił podczas olimpiady w Berlinie 1936, zajmując z drużyną czwarte miejsce. Wystąpił wówczas według różnych źródeł albo we wszystkich spotkaniach, albo w czterech z siedmiu. Następnie trzykrotnie grał w ME. W 1937 r. jego drużyna zajęła czwarte miejsce, a w 1939 r. zdobyła brązowy medal. W obu turniejach grał prawdopodobnie we wszystkich meczach. w 1937 r. zdobył 4 punkty, w 1939 – 17. Po wojnie zagrał jeszcze w turnieju w 1946 r., kiedy to reprezentacja Polski zajęła 9 miejsce. Zagrał wówczas prawdopodobnie we wszystkich meczach, zdobywając 12 punktów. Tym turniejem zakończył reprezentacyjną karierę, w czasie której łącznie zagrał w 33 meczach.
Sukcesy odnosił również w wioślarstwie w barwach Klubu Wioślarskiego 04 Poznań. Zdobył m.in. brązowy medal w ósemce na mistrzostwach Europy rozgrywanych w Bydgoszczy w 1929. Ponadto niektóre źródła przypisują mu srebrny medal w czwórce bez sternika na mistrzostwach Europy w 1931 (medal ten przypisuje się również bratu Z. Kasprzaka - Zbigniewowi)
Był cztery razy mistrzem Polski w ósemce (w latach 1929, 1930, 1931 i 1932) oraz dwa razy w czwórce bez sternika (w latach 1930 i 1931)
W piłce ręcznej 11-osobowej zagrał w reprezentacji Polski w I Mistrzostwach Świata w 1938 r., w których jego drużyna zajęła 7 miejsce. Z. Kasprzak zagrał we wszystkich trzech meczach. Ponadto razem z drużyną KPW Poznań sięgnął po mistrzostwo Polski w 1937 i 1938, srebro w 1935 i brąz w 1936 r., a po wojnie jako zawodnik KKS dołożył do swojego dorobku złoto w 1946 i srebro w 1947 r.
W siatkówce w 1935 r. w turnieju o mistrzostwo Polski na otwartym powietrzu zajął z kolegami z KPW czwarte miejsce. 
Został pochowany na Cmentarzu Junikowo w Poznaniu (pole 15B).

</doc>
<doc id="1186506" url="https://pl.wikipedia.org/wiki?curid=1186506" title="Wspólnota administracyjna Neckarsulm">
Wspólnota administracyjna Neckarsulm

Wspólnota administracyjna Neckarsulm – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Neckarsulm, przewodniczącym jej jest Volker Blust.
Wspólnota administracyjna zrzesza jedno miasto i dwie gminy wiejskie:

</doc>
<doc id="1186507" url="https://pl.wikipedia.org/wiki?curid=1186507" title="Brachypelma">
Brachypelma

Brachypelma – rodzaj ptaszników naziemnych występujących w Ameryce Środkowej i Ameryce Południowej. Zamieszkują zarówno wilgotne lasy tropikalne, jak i rejony półpustynne (okolice Meksyku). Są to masywne ptaszniki, osiągają 5–8 cm długości samego ciała. Charakteryzuje je aktywność nocna, i zazwyczaj w nocy opuszczają swoje wykopane w ziemi norki w poszukiwaniu pożywienia. Chętnie też wprowadzają się do nor wykopanych przez gryzonie. Miejsca w których żyją są dosyć ciepłe (22–29 °C), jednak mają zróżnicowaną wilgotność. W przypadku ptaszników zamieszkujących półpustynne obszary wilgotność ta nie będzie wyższa niż 50–60%. Natomiast u zwierząt żyjących w dżungli niejednokrotnie jest ona wyższa niż 80%. Ptaszniki z rodzaju "Brachypelma" są długowieczne i nierzadko notuje się długość życia u samicy 19–20 lat. Samiec umiera zwykle po roku od ostatniego linienia, co najczęściej ma miejsce po około 3 latach od wyklucia. Zwierzęta te w naturze odżywiają się bezkręgowcami (zaczynając od larw owadów, karaczanów, szarańczy i świerszczy, a kończąc na przedstawicielach własnego gatunku). W skład ich diety wchodzą też kręgowce, tj. myszy, jaszczurki, a nawet młode węże.
Cały rodzaj "Brachypelma" jest objęty CITES oraz ochroną na podstawie rozporządzenia Rady WE nr 338/97 (Aneks B). Na przewożenie pająka z tego rodzaju przez granicę UE lub państwa niebędącego członkiem Wspólnoty potrzebne jest zezwolenie CITES. Przy jego sprzedaży, kupnie lub innym zarobkowym wykorzystaniu na terenie UE osoba wykonująca daną czynność musi móc udowodnić, że pająk ma pochodzenie legalne w myśl przepisów UE i krajowych, przy czym w Polsce w przypadku sprzedaży przez osobę prowadzącą działalność gospodarczą w zakresie handlu zwierzętami, ma ona także obowiązek przekazywać nabywcy dokumenty świadczące o takim legalnym pochodzeniu.
Podział systematyczny.
Do rodzaju należą następujące gatunki:

</doc>
<doc id="1186509" url="https://pl.wikipedia.org/wiki?curid=1186509" title="1 Karpacki Pułk Artylerii Lekkiej">
1 Karpacki Pułk Artylerii Lekkiej

1 Karpacki Pułk Artylerii Lekkiej (1 pal) – oddział artylerii lekkiej Polskich Sił Zbrojnych.
Formowanie i zmiany organizacyjne.
Pułk wchodził w skład 3 Dywizji Strzelców Karpackich.
Zalążki stanowili przede wszystkim żołnierze reorganizującego się Karpackiego pułku artylerii z Samodzielnej Brygady Strzelców Karpackich.
Pułk przeszedł szkolenie w obozie szkoleniowym w Qizil Ribat. Od 13 października 1942 do 4 maja 1943 stacjonował w rejonie Khanaqin, a następnie Altun-Kopru. Po zakończeniu walk, na przełomie lipca i sierpnia 1945 wyznaczony został do pełnienia służby wartowniczej. Wszedł w skład Zgrupowania Brygadowego „Tobruk” Grupy „Straż” ("Polish Guarg Group").
 
Organizacja i obsada personalna.
Adiutant – kpt. Piotr Tarkowski
Ponadto w pułku pełnił służbę por. Kazimierz Szydło.
Każdy dywizjon posiadał dwie baterie artylerii po 4 haubicoarmaty 25-funtowe
Pułk liczył (etatowo):

</doc>
<doc id="1186511" url="https://pl.wikipedia.org/wiki?curid=1186511" title="Patańdżali i joga">
Patańdżali i joga



</doc>
<doc id="1186513" url="https://pl.wikipedia.org/wiki?curid=1186513" title="2 Karpacki Pułk Artylerii Lekkiej">
2 Karpacki Pułk Artylerii Lekkiej

2 Karpacki Pułk Artylerii Lekkiej (2 pal) – oddział artylerii lekkiej Polskich Sił Zbrojnych.
Formowanie i zmiany organizacyjne.
Pułk wchodził w skład 3 Dywizji Strzelców Karpackich.
Zalążki stanowili przede wszystkim artylerzyści z 9 Dywizji Piechoty reorganizującej się Armii Andersa.
Pułk przeszedł szkolenie w obozie szkoleniowym w Qizil Ribat. Od 13 października 1942 do 4 maja 1943 stacjonował w rejonie Khanaqin, a następnie Altun-Kopru. 
 
Organizacja i obsada personalna.
dowódcy pułku:
zastępcy dowódcy:
adiutant 
dowódca I dywizjonu 
dowódca II dywizjonu 
dowódca III dywizjonu 
Ponadto w pułku pełnił służbę kpr. pchor. Jarosław Rudniański.
Każdy dywizjon posiadał dwie baterie artylerii po 4 haubicoarmaty 25-funtowe
Pułk liczył (etatowo):

</doc>
<doc id="1186514" url="https://pl.wikipedia.org/wiki?curid=1186514" title="Wspólnota administracyjna Brackenheim">
Wspólnota administracyjna Brackenheim

Wspólnota administracyjna Brackenheim – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Brackenheim, przewodniczącym jej jest Rolf Kieser.
Związek zrzesza jedno miasto i jedną gminę:

</doc>
<doc id="1186515" url="https://pl.wikipedia.org/wiki?curid=1186515" title="3 Karpacki Pułk Artylerii Lekkiej">
3 Karpacki Pułk Artylerii Lekkiej

3 Karpacki Pułk Artylerii Lekkiej (3 pal) – oddział artylerii lekkiej Polskich Sił Zbrojnych.
Powstał 21 stycznia 1942 w Ługowaja w ZSRR jako 10 Pułk Artylerii Lekkiej. 1 kwietnia pułk wraz z 10 DP przypłynął do portu Pahlevi w Iranie w ramach pierwszej ewakuacji. Na początku maja 1942 10 pal (10 DP) włączony został w skład 3 Dywizji Strzelców Karpackich. 6 maja 10 pal przemianowany został na 3 Karpacki Pułk Artylerii Lekkiej. Po zakończeniu walk pełnił we Włoszech służbę wartowniczą.
Formowanie i zmiany organizacyjne.
Od 13 maja rozpoczęto się intensywne szkolenie. W czerwcu pułk otrzymał pełne wyposażenie bojowe. Kolejne wizytacje przełożonych miały na celu sprawdzenie stopnia gotowości bojowej.
W początkach września zakończono szkolenie w Palestynie. Rozkaz nr 115 z 19 września nakazywał pułkowi przegrupować się do Iraku. Część pułku przegrupowano drogą morską przez Suez, Morze Czerwone, Morze Arabskie, Ocean Indyjski, Zatokę Perską udawała się do portu Basra w Iraku. Reszta pułku maszerowała drogą kołową.
21 września zaokrętowano pułk na holenderski statek, by po paru dniach przypłynąć do portu Basra, skąd w dalszą drogę koleją przez Bagdad część pułku udała się do m. Jaluala na nowe miejsce postoju. Po krótkim czasie przybył transportem kołowym pozostała część pułku. W Iraku nadal szkolono się. Do Ośrodka Wyszkolenia Artylerii w Habbaniyi oddelegowano na przeszkolenie oficerów i podchorążych. Szkolono łącznościowców i kierowców. W połowie grudnia przesunięto pułk w okolice Mosulu w celu ochrony rurociągów przed dywersją. W tym czasie jeden z dywizjonów pełnił służbę instruktażową w Centrum Wyszkolenia Artylerii w Khanaqin. W styczniu 1943 żołnierze zostają oddelegowani do Szkoły Podoficerów Artylerii. Pułk zmienia po raz kolejny miejsce postoju. Rozbija obóz nad rzeką Mały Zab w rejonie Altun Kopru. W porze letniej zawieszono szkolenie dzienne. Temperatury dochodzące do 60 °C w cieniu powodują, że częste są przypadki udaru słonecznego.
W czasie pobytu na Środkowym Wschodzie odwiedza dywizję gen. Władysław Sikorski. To było duże przeżycie dla żołnierzy. W związku z planowanym udziałem pułku na froncie pierwsza grupa kwaterunkowa opuszcza Irak 29 lipca 1943. W połowie września pułk dostaje rozkaz wymarszu. Marszem kołowym udaje się do Palestyny, gdzie zajmuje obóz w rejonie miejscowości El Khassa. W listopadzie grupa żołnierzy pułku bierze udział w ćwiczeniach górskich w Libanie i Syrii. W okresie tym dezerteruje z pułku 27 żołnierzy narodowości Żydowskiej. Pomiędzy 23, a 27 listopada 1943 pułk został przetransportowany do obozu wojskowego w Qassasin w Egipcie. 12 grudnia stan osobowy pułku został załadowany w Suezie na statki i poprzez Port Said w dniu 16 grudnia wypłynął w morze do Włoch. Osiągając 22 grudnia 1943 roku port Taranto we Włoszech. Pojazdy i działa były załadowane w tym czasie w porcie w Aleksandrii, celem przetransportowania do Włoch.
Działania bojowe.
Stan osobowy pułku został zakwaterowany w obozie wojskowym Massa Caselle, a od 26 grudnia w następnym obozie w Massa di Tesco. Po otrzymaniu sprzętu transportowego, w połowie stycznia 1944 roku pułk został przesunięty do Canosa di Puglie. Prowadzono w tym okresie aklimatyzację do warunków panujących we Włoszech, a także szkolono się z zakresu wykrywania, rozbrajania i usuwania min stron walczących. Pod koniec stycznia dotarła reszta uzbrojenia i wyposażenia w tym działa pułku.
Obrona nad rzeką Sangro
W chwili wejścia do działań pułk liczył 48 oficerów i 625 szeregowych, wyposażony był w 24 działa 25-funtowe i 167 pojazdów. 2 lutego 3 Karpacki pal wyruszył na odcinek bojowy nad rzeką Sangro. Tego dna zluzował brytyjski 76 pułk artylerii ciężkiej zajmując stanowiska ogniowe w rejonie miejscowości Acquaviva i Vastogirardi, stanowił artyleryjską grupę ogólnego działania „Rionero”, natomiast II dywizjon wchodził w skład grupy wsparcia bezpośredniego 2 Brygady Strzelców Karpackich. W dniach 16–18 lutego pułk I i II dywizjonem uczestniczył w przygotowaniach do operacji „Tytus” (działania pozorujące natarcie 2 bsk, odwracające uwagę od natarcia amerykańskiej 34 DP na system obrony w miasteczku Cassino i pobliskie wzgórza). I dywizjon zajął stanowiska ogniowe w Montenero, II dywizjon w rejonie Rionero. Po próbnych wstrzeliwaniach w rejon Alfedena, Punkt Obserwacyjny dowódcy pułku i oba PO dywizjonów zostały ostrzelane przez wrogie moździerze. 17 lutego II dywizjon prowadził ogień zaporowy w obronie placówki 2 bsk w rejonie stacji kolejowej Alfedena, oba dywizjony 3 Karpackiego pal i II dywizjon 1 Karpackiego pal przyczyniły się do odparcia dwóch silnych kontrataków na pozycje placówki 2 bsk. Od 20 lutego II dywizjon wspierał 2 Brygadę Strzelców Karpackich zajmując stanowiska ogniowe w rejonie miejscowości Roccasicura. I i III dywizjony wspierały w dalszym ciągu 1 BSK na odcinku Rionero. 24 lutego lotnictwo nieprzyjaciela zbombardowało stanowiska ogniowe II dywizjonu. Przez okres lutego marca na ogół z tych samych stanowisk dywizjony wykonywały ognie nękające i nawały ogniowe na wykryte stanowiska nieprzyjaciela i rejony jego dróg do frontowych. Ponadto na żądanie piechoty prowadził ognie wspierające, oraz wystrzeliwała pociski propagandowe z ulotkami. 15 kwietnia 3 Kpal bez III dywizjonu odszedł do dyspozycji dowódcy brytyjskiego 23 pal, natomiast III dywizjon wyznaczono od 14 kwietnia do wsparcia 15 pułku ułanów Poznańskich na odcinku Capracotta. 21 kwietnia dowódca pułku płk K. Stafiej uległ ciężkiemu wypadkowi komunikacyjnemu. 25 kwietnia pułk opuścił stanowiska nad rzeką Sangro.
Bitwa o Monte Cassino
Pomiędzy 26, a 28 kwietnia 1944 roku 3 pułk zajął stanowiska ogniowe w rejonie S. Michele w masywie Monte Cassino. Zorganizowano punkty obserwacyjne, główny na wzg. 580, wybudowano sieć połączeń telefonicznych pomiędzy PO i stanowiskami ogniowymi. Od godziny „G” 11 maja do godz. 8.00 12 maja pułk uczestniczył w przygotowaniu ogniowym natarcia oraz prowadził ognie na żądanie 1 i 2 bsk na wskazane przez nich cele, wystrzeliwując 8300 pocisków. Przez cały dzień 12 maja na żądanie piechoty, prowadził ostrzał pozycji niemieckich i likwidował niemieckie kontrataki na pozycje 1 BSK, wystrzelał do godziny 20.00, 5700 pocisków. 13 maja na żądanie 3 bsk i prowadzone ognie obserwowane oraz z mapy pułk wystrzelał następne 4700 pocisków. 14 i 15 maja prowadzi pułk ognie zaporowe, a także pojedynki z artylerią niemiecką, znajduje się pod ostrzałem. 16 maja pułk prowadzi ognie nękające poza liniami nieprzyjaciela oraz wystrzeliwuje pociski propagandowe. 17 maja od godz. 8.30 pułk wspiera ogniem natarcie 4 bsk na wzg. 593 i 6 bsk na „Gardziel” i folwark Mass Albaneta. W trakcie walk o wzg. 593 poległ zastępca dowódcy pułku mjr Józef Stojewski-Rybczyński, który towarzyszył dowódcy 4 bsk jako wysunięty obserwator artyleryjski. Pod koniec maja 3. Karpacki pal zszedł ze stanowisk ogniowych i udał się na odpoczynek w okolice Morcone. Na apel dowództwa o wstępowanie ochotnicze do piechoty, z pułku zgłosiło się 9 szeregowych.
Bitwa o Ankonę
Od 12 czerwca pułk ponownie został przesunięty w rejon działań bojowych przemieszczając się w rejon Capella sul Tavo. Następnie przystępując do pościgu pułk dotarł do miejscowości Fermo. 26 czerwca zajął stanowiska ogniowe w rejonie Granaro. Od 28 czerwca 3 Kpal prowadził ostrzał pozycji nieprzyjaciela i jego kolumn podczas odwrotu znad rzeki Chienti. Od dnia 1 lipca 1944 r. I dywizjon wspierał Pułk Ułanów Karpackich w pozorowanym natarciu na Ankonę pomiędzy brzegiem morza, a drogą nr 16. 2 lipca reszta pułku zajęła stanowiska ogniowe (SO) w rejonie miasta Recanati. Natomiast I dywizjon prowadził ostrzał wrogich pozycji na linii rzeki Musone. 3 lipca pułk bez I dywizjonu zajął SO na północ od Loreto. 9 lipca I dywizjon współdziała w opanowaniu wzg. Monte Freddo przez 2 kompanię komandosów (111 kompanię ochrony mostów), a następnie wspomagał obronę tego wzgórza przed niemieckimi kontratakami. Wkraczając w dniu 18 lipca do Ankony wraz z PUK i 2 kompanią komandosów. Reszta pułku w ramach Artylerii Dywizyjnej 3 DSK wykonuje ognie wspierające z SO w rejonie Osimo i Ankony. 19 lipca pułk zajął SO na południe od miasta Polombino. 20 lipca I dywizjon wraz z PUK przeszedł do pościgu. 3 Kpal od nocy 20/21 lipca wspiera 4 pułk pancerny i 1 bsk ze stanowisk w M. Marciano. Działania te pułk wykonuje w ramach grupy „CIS”, której dowództwo sprawuje dowódca pułku płk dypl. K. Stafiej. I dywizjon wspiera ogniem natarcie czołgów i piechoty na S. Silvestro.
Od Ancony do Linii Gotów
24 lipca 3 pułk wszedł w skład zgrupowania dowódcy 2 BSK, a II dywizjon bezpośrednio współdziałał z 5 bsk. Stanowiska dywizjonu znalazły się pod ogniem artylerii niemieckiej, poległo dwóch żołnierzy. Tego też dnia został ostrzelany PO III dywizjonu, gdzie poległ jeden z żołnierzy. 24 i nocą na 25 lipca III dywizjon pułku skutecznie wspierał piechotę, 6 bsk podczas obrony zdobytych wcześniej pozycji, w trakcie walk poległ następny żołnierz tego dywizjonu. W dniu 28 lipca pułk zajął stanowiska w rejonie miasta Senigalia, z których w następnych dniach II i III dywizjony wspierały 5 bsk w walce o miejscowość Scapezzano. I dywizjon w dalszym ciągu współdziała z PUK, 6 sierpnia podczas ostrzału przez wrogie moździerze PO tego dywizjonu poległo 2 żołnierzy, a 1 został ranny. Tego też dnia uległ wypadkowi motocyklowemu dowódca I dywizjonu. W czasie walk o miejscowości Scapezzano i S. Lucia w dniach 9–10 sierpnia cały pułk wspierał natarcie 2 BSK wystrzeliwując ponad 5000 pocisków. Działania te przyczyniły się do opanowania przedmiotów natarcia i wyrzucenia nieprzyjaciela za rzekę Cesano. W trakcie zmiany stanowisk obserwacyjnych 11 sierpnia 1944 r. na minie wyleciał na minie samochód Willys, w którym poległo 2 żołnierzy, a 2 zostało rannych. Od 18 do 21 sierpnia pułk wspierał 2 BSK w czasie walk nad rzeką Metauro o miejscowości Constanzo, Mondolfo wystrzeliwując 2900 pocisków. Po wykonaniu zadania od 23 sierpnia pułk zajął nowe stanowiska ogniowe w rejonie S. Constanzo został podporządkowany 5 Kresowej Dywizji Piechoty, wspierał jej oddziały w walkach w kierunku rzeki Foglia. Od 31 sierpnia pułk powraca do macierzystej 3 DSK i od 1 września bierze udział we wsparciu walk 1 BSK i 1 pułku ułanów Krechowieckich mających za zadanie przełamanie „Linii Gotów”. Po przełamaniu obrony wroga wspólnie z I Korpusem Kanadyjskim na Linii Gotów, 2 Korpus Polski przechodzi do odwodu i zostaje skierowany na odpoczynek. 3 Karpacki pułk artylerii lekkiej został skierowany do Porto Civitanowa, gdzie od 8 września zajmuje kwatery wypoczynkowe. Żołnierze wyjeżdżają na urlopy, nadawane są odznaczenia i awanse, przybywają uzupełnienia osobowe oraz prowadzona jest naprawa uzbrojenia i sprzętu.
Walki w Apeninach Emiliańskich
20 października 1944 roku 3 Kpal został dyslokowany do miejscowości Giovi w pobliżu Arezzo. 5 listopada pułk marszem udał się na SO Rocca S. Casciano. 6 listopada pułk po zajęciu PO w liniach piechoty 1 BSK wspierał natarcie 1 bsk. Tego dnia ranny został dowódca pułku płk dypl. K. Stafiej w trakcie prowadzenia rozpoznania linii obrony nieprzyjaciela. Od 7 listopada przez okres tygodnia do współdziałania z 12 pułkiem ułanów Podolskich został wyznaczony I dywizjon pułku. Pułk wspierał w natarciu ułanów na miejscowość S. Ruffilo, a piechotę 1 BSK na wzg. Trebbio. Od 8 listopada III dywizjon wspierał 5 bsk. Zajęto stanowiska w rejonie na płd.-zach. od Dovadola w dniach 12–13 listopada 1944 r. W trakcie walk 5 bsk zdobył Monte Casole, a 12 puł o wzg. 454. Ułani po zdobyciu nakazanego przedmiotu terenowego przeszli do odwodu, a I dywizjon dołączył do macierzystego pułku. 16 listopada całość pułku wspomagała ogniem artyleryjskim natarcie na Monte Fortino. Od 20 listopada I dywizjon wspierał bezpośrednio 5 bsk w natarciu na Campo Rotondo i Romana i Monte Piano. Reszta pułku zajęła SO w rejonie Castrocaro. Dwudniowe walki pułku dały zużycie 3300 wystrzelonych pocisków. 23 listopada pułk całością sił dokonał kilka ześrodkowań ogniowych na korzyść nacierającej piechoty. Tego dnia dowództwo pułku objął mjr Wojciech Biliński. 30 listopada pułk zajął SO w rejonie Scavignano. 4 grudnia pułk prowadził 50 minutowe przygotowanie artyleryjskie dla piechoty, która zdobyła wzg. Bago, 3 bsk wzg. M.S. Rinaldo, a 2 bsk Montecchio i C.di Gallo. Od 6 do 17 grudnia 1944 roku pułk wspierał 1 bsk. Doskonałe współdziałanie pułku z piechotą 1 bsk w dniu 14 i 15 grudnia doprowadziło do opanowania wzg. Besdone i Casette di Sopra. Po zluzowaniu 3 DSK przez 5 KDP artyleria karpacka pozostała w linii i współdziałała z 6 Lwowską Brygadą Piechoty. 3 pułk karpacki wspierał 18 lwowski batalion strzelców, a III dywizjon współdziałał z włoską Brygadą „Maiella”. 31 grudnia 1944 roku prowadził ognie nękające i obserwowane. Podobne działania prowadził do 5 stycznia 1945 roku. W okresie grudnia i stycznia z pułku odeszło kilkunastu oficerów do jednostek artylerii nowo organizowanych tj. w 1 Korpusie Polskim w Wielkiej Brytanii, 2 Korpusu (12, 13 pac, 8 pal oraz do szkół i jednostek szkolono-zapasowych). 5 stycznia pułk odszedł na odpoczynek do Mercato Saraceno.
Obrona nad rzeką Senio
Od 20 stycznia pułk powrócił na linię frontu zajął SO w rejonie miejscowości Brizighelli. Od 9 lutego pułk zajmuje rejon bezpośrednio nad rzeką Senio wspierając 2 BSK, a od 10 lutego aktywnie wspiera obronę piechoty poprzez prowadzenie ogni nękających na wykryte punkty oporu nieprzyjaciela. 4 marca pułk położył ognie zaporowe na miejsce wypadu nieprzyjaciela przez rzekę Senio, który ze stratami 16 nieprzyjacielskich żołnierzy został odparty. Pułk wspierał bataliony 2 BSK w obronie nad Senio do chwili rozpoczęcia operacji „Buckland”.
Bitwa o Bolonię
9 kwietnia 1945 roku 3 K.pal miał zadanie wspierać bezpośrednio 5 bsk w natarciu przez rzekę Senio. Podczas lotniczego przygotowania natarcia, część lotnictwa bombowego pomyłkowo zbombardowała stanowiska 5 bsk oraz PO III dywizjonu w wyniku czego; poległ 1 żołnierz, 4 zostało rannych. 5 bsk przy wsparciu artylerii wykonał zadanie. Od 10 kwietnia do końca dnia 12 kwietnia I dywizjon współdziałał z 4 bsk w walkach o Bagnara di Romagma oraz o zdobycie przyczółka na rzece Santerno. Od 18 kwietnia pułk wspierał natarcie 2 Brygady Pancernej stanowiącej główną siłę grupy „Rak”. 3 karpacki pułk współdziałał z 13 wileńskim batalionem strzelców „Rysie” oraz 4 pułkiem pancernym. 19 kwietnia pułk wykonał „walec ogniowy” o kryptonimie „Baraż” dla 13 wbs „Rysie” podczas forsowania rzeki Gaiana, a następnie nazajutrz podczas dojścia do rzeki Idice i jej forsowania. Tego też dnia w godzinach przedwieczornych na PO II dywizjonu nieprzyjaciel kieruje nawałę ogniową wielolufowych moździerzy „Nebelwerferów” w wyniku czego z ciężkich ran umiera 2 żołnierzy, 3 kolejnych odnosi ciężkie rany. Nocą 20/21 pułk oddał ostatnie salwy w wojnie. W trakcie walk na froncie ze składu pułku poległo i zmarło z ran odniesionych na polu walki 15 żołnierzy
Artylerzyści 3 Karpackiego pułku artylerii lekkiej po wojnie
Po zakończeniu walk 3 pułk artylerii lekkiej przez kilka tygodni stacjonował w rejonie Bolonii. W połowie czerwca 1945 roku został zgrupowany w rejonie Ascoli Piceno. Tam przebywał do jesieni 1945 roku. W późniejszym okresie pułk pełnił służbę wartowniczą w różnych częściach Półwyspu Apenińskiego. W połowie sierpnia 1946 roku pułk opuścił Włochy został przetransportowany do Wielkiej Brytanii i tam na przełomie 1946/1947 roku wszedł w skład PKPiR.
Organizacja i obsada personalna.
bateria dowodzenia
1 bateria
2 bateria
Ponadto służbę w pułku pełnili:
Każdy dywizjon posiadał dwie baterie artylerii po 4 haubicoarmaty 25-funtowe
Pułk liczył (etatowo):
Symbole pułkowe.
Proporzec:
Pułk posiadał proporzec (trójkąt równoboczny) barwy zielono-czarnej na drzewcu zakończonym głowicą w kształcie odznaki 3 DSK. Napis na proporcu – 3 Karp. P.A.L.”
Odznaka pamiątkowa:
Żołnierze i oficerowie nosili odznakę 3 DSK na kołnierzach zielono-czarne korpusówki.

</doc>
<doc id="1186517" url="https://pl.wikipedia.org/wiki?curid=1186517" title="Cieszyn Mnisztwo">
Cieszyn Mnisztwo

Cieszyn Mnisztwo – zlikwidowany przystanek kolejowy w Mnisztwie, w Cieszynie, w województwie śląskim, w Polsce. Znajduje się na wysokości 283 m n.p.m.
Historia.
Wieś Mnisztwo znalazła się w 1888 roku na linii Kolei Miast Śląskich i Galicyjskich łączącej Morawy, Śląsk Cieszyński i Galicję - powstała wówczas tutaj mijanka. Dopiero w 1920 roku zaczął funkcjonować przystanek osobowy. W ramach nowego przystanku otwarto budynek mieszczący małą ogrzewaną poczekalnię, mieszkanie obsługi i kasę biletową oraz szalety. W trakcie okupacji niemieckiej przystanek zaczął funkcjonować jako stacja kolejowa. Po drugiej wojnie światowej dodatkowe tory były wykorzystywane tylko jako odstawcze dla składów towarowych. Natomiast stacja ponownie zaczęła funkcjonować jako przystanek osobowy. Do czasu elektryfikacji zlokalizowane były dwa tory dodatkowe, później pozostawiono tylko jeden tor dodatkowy. 
Wówczas wybudowany zostały nowy peron o nawierzchni z płyt chodnikowych. W następnej dekadzie zlikwidowano tor dodatkowy. Przed przystankiem odgałęziała się bocznica spółdzielni rolniczej. W 1998 roku została zlikwidowana kasa biletowa. Z czasem budynek uległ zdewastowaniu i ostatecznie wszystkie zabudowania rozebrano we wrześniu 2013 roku. W ramach prac związanych z rewitalizacją linii kolejowej zaplanowała została likwidacja przystanku. W marcu 2020 roku rozebrano ostatnie pozostałości przystanku jaką był peron.

</doc>
<doc id="1186518" url="https://pl.wikipedia.org/wiki?curid=1186518" title="Uchylanie się od podatków">
Uchylanie się od podatków

Uchylanie się od podatków (ang. "tax evasion") – ogólny termin określający całokształt nielegalnych wysiłków jednostek, przedsiębiorstw i innych podmiotów mających na celu zmniejszenie ich zobowiązań podatkowych.
Uchylanie się od podatków opiera się przede wszystkim na fałszywych deklaracjach podatników co do uzyskanych przychodów, czy zysków. W dyskusjach publicznych jest często używane dla dyskredytacji legalnego obchodzenia podatków i legalnej optymalizacji podatkowej.
Obecnie do najbardziej rozpowszechnionych sposobów uchylania się od podatków należą:

</doc>
<doc id="1186521" url="https://pl.wikipedia.org/wiki?curid=1186521" title="Tax evasion">
Tax evasion



</doc>
<doc id="1186523" url="https://pl.wikipedia.org/wiki?curid=1186523" title="Tax avoidance">
Tax avoidance



</doc>
<doc id="1186526" url="https://pl.wikipedia.org/wiki?curid=1186526" title="Oblężenie Cahir Castle">
Oblężenie Cahir Castle

Oblężenie zamku w Cahir – oblężenie, które miało miejsce w roku 1599 w trakcie irlandzkiej wojny dziewięcioletniej (1594–1603). Zamek uchodził za jedną z najtrudniejszych do zdobycia twierdz zajmowanych przez wojska irlandzkie.
Earl of Essex w Irlandii.
Po wejściu do Irlandii w kwietniu 1599 r. znacznej liczby wojsk angielskich pod wodzą Roberta Devereux (16 000 ludzi i 1300 koni), a następnie zajęciu Dublina, początkowo nie dochodziło do większych walk. Devereux unikał na północy kraju konfrontacji z oddziałami rebeliantów Hugh O’Neilla (2 Earl of Tyrone), koncentrując swoją uwagę na zajęciu terenów południowych. Miało to zapobiec desantowi wojsk wspierającej Irlandczyków Hiszpanii.
W trakcie marszu przez prowincję Munster Anglicy odebrali kapitulację Derrinlaur Castle nad rzeką Suir. Kolejnym celem stał się zamek w Cahir leżący po drodze wzdłuż rzeki. Dla każdej armii próbującej atakować zamek od zachodniej strony jego zdobycie było mało realistyczne. Cahir Castle zbudowany został na skałach w środku rzeki i z uwagi na swoje umocnienia (6 wież obronnych) i grube mury uchodził za twierdzę nie do zdobycia.
Zamek był własnością irlandzkiego szlachcica, lorda Cahir, a jego obroną dowodził brat lorda James Galdie. Jeszcze przed upadkiem Derrinlaur Castle, Devereux obwinił Cahira o współpracę z rebeliantami pod wodzą Edmunda Fitzgibbona (zwanego "The White Knight"). Jednak gdy tylko Anglicy wymaszerowali z miasta Clonmel, Cahir zapowiedział poddanie twierdzy, gdy tylko ci dotrą w pobliże zamku.
Oblężenie.
Rankiem dnia 25 maja Devereux podzielił swoje siły na 3 części. Siły główne zebrały się w odległości 1 mili od Clonmel, a artyleria podeszła pod rzekę. Przy fatalnej pogodzie działa przetransportowano około 10 mil pod zamek w Cahir pod osłoną jazdy. Następnie Devereux na czele sił głównych wyruszył pod twierdzę i w odległości 1 mili od zamku założył obóz.
Lord Cahir wraz z Henrym Danversem (generałem kawalerii) wysłani zostali tymczasem do Galdiego, chcąc go nakłonić do poddania twierdzy. Tutaj jednak lord został zwymyślany przez swojego brata, który odesłał go z niczym. Po nieudanej misji Cahir obiecał Anglikom dalsze rozmowy, Devereux był jednak już zdecydowany szturmować zamek, po czym nakazał Cahira i jego żonę trzymać pod strażą.
Powołano radę wojenną w której uczestniczył m.in. Thomas Butler (10 Earl of Ormond). Żołnierze nie mieli wystarczającej ilości prowiantu, pogoda była bardzo zła a zalane wokoło pola uprawne groziły wybuchem epidemii. Dodatkowo Anglicy obawiali się mającej jakoby nadciągnąć armii 5000 rebeliantów. Wobec tego szybko wydano rozkaz dostarczenia amunicji z miasta Waterford a żywność miano pozyskać w okolicznych wioskach i miasteczkach.
Wieczorem Devereux wraz z George Binghamem (biorącym udział w oblężeniu Maguire Castle w roku 1594) podeszli pod zamek. Zdecydowano się na atak ze wschodu, gdzie można było wykopać doły strzelnicze i postawić działa.
W sobotę 26 maja straż przednia Anglików wsparta batalionem głównym oszańcowała się po wschodniej stronie od zamku. Tego samego dnia artyleria i reszta sił po dotarciu na miejsce, rozpoczęła przygotowania do ostrzału, który nastąpił rankiem 27 maja. Już jednak po dwóch salwach, działa angielskie uległy uszkodzeniu. Oddano 50 strzałów, mówiono też, że w trakcie ostrzału lord Cahir wraz z żoną mocno przeżywali atak.
Wieczorem 27 maja, naprawione działa ponownie gotowe były do ostrzału, udało się nawet przybliżyć je do zamku. Kanonadę kontynuowano od rana dnia następnego. W końcu dokonano wyłomu w murze po wschodniej stronie, po czym szykowano się do szturmu, który miał nastąpić kolejnego dnia. W nocy w pośpiechu przygotowywano sprzęt oblężniczy i ładunki wybuchowe (żelazne puszki wypełnione prochem) do wysadzania bram. Piechota została dodatkowo dozbrojona.
W nocy rebelianci próbowali ucieczki z zamku, plan ten nie powiódł się jednak. Cztery kompanie weteranów z Flandrii zabiły około 80 powstańców. James Galdie na czele kilku ludzi zbiegł jednak chowając się za młynem. Po ucieczce dowódcy, Anglicy zajęli już bez walki cały zamek.
Rankiem 29 maja, Devereux wkroczył do zamku, nakazując jego zajęcie 100 ludziom pod wodzą George Carewa. Armia główna do 31 maja pozostała w okolicy zamku, jedynie rannych i zabitych odtransportowano wcześniej do Clonmel. Droga do Munsteru dostała się pod kontrolę angielską.
W roku 1600 zamek dostał się ponownie pod kontrolę rebeliantów (60 ludzi pod wodzą Jamesa Butlera) bez jednego wystrzału. Dopiero po groźbach interwencji, twierdzę oddano pod władanie George Carewa.

</doc>
<doc id="1186529" url="https://pl.wikipedia.org/wiki?curid=1186529" title="Český Těšín (Czeski Cieszyn)">
Český Těšín (Czeski Cieszyn)

Český Těšín (Czeski Cieszyn) – stacja kolejowa w Czeskim Cieszynie, w kraju morawsko-śląskim, w Czechach. Znajduje się na wysokości 274 m n.p.m.
Historia.
Stacja kolejowa w Cieszynie została otwarta 1 lutego 1869, gdy doprowadzono do niej kolej Koszycko-Bogumińską. Gdy w 1888 uruchomiono linię z Kojetína na Morawach do Kalwarii Zebrzydowskiej jako Kolej Miast Śląskich i Galicyjskich, Cieszyn stał się ważnym węzłem kolejowym na Śląsku Austriackim. Wówczas pierwotny dworzec, wybudowany w 1871 roku na Kamieńcu na granicy Cieszyna i Sibicy, okazał się nieodpowiedni do obsługi pasażerów, dlatego w 1889 roku wybudowano nowy dworzec kolejowy, który zlokalizowano nieco bliżej Saskiej Kępy. Dworzec został zaprojektowany w stylu neorenesansowym, składa z trzech pawilonów, połączonych między sobą galeriami. Ze względu na to, że dworzec położony był w znacznej odległości od ścisłego centrum miasta, przy dworcu funkcjonował postój dorożek konnych. W 1909 roku władze miasta zdecydowały o wprowadzeniu nowoczesnego środka transportu, jakim był tramwaj elektryczny. Ten zaczął funkcjonować od 12 lutego 1911 i wozić pasażerów od dworca kolejowego przez most na Olzie na drugą stronę miasta. Na dworcu działała elegancka restauracja. W latach 1900–1902 na dworcu w Cieszynie zatrzymywał się luksusowy pociąg kursujący z Berlina do Konstantynopola, który w Budapeszcie był przyłączany do słynnego Orient Expressu. Po tym jak Orient Ekspress został zawieszony na czas wojny, w latach 1916–1918 kursował tędy ekspresowy Pociąg Bałkański. Przebiegającymi przez dworzec liniami przewożono wielkie ilości towarów: węgiel z zagłębia ostrawsko-karwińskiego na Węgry, słowacką rudę żelaza na Śląsk, a płody rolne do Niemiec. Równie poważny był ruch pasażerski; przemieszczali się tędy m.in. emigranci z Galicji i Węgier przez Berlin i Hamburg do Ameryki.
Po podziale Śląska Cieszyńskiego w 1920 roku stacja kolejowa znalazła się w granicach Czechosłowacji. W grudniu 1931 roku otwarto obok zabudowań stacyjnych (wcześniej znajdowała się tam dworcowa restauracja ogrodowa) nową pocztę wraz z dodatkowym torem dla wagonów pocztowych. Po przyłączeniu Zaolzia do Polski w listopadzie 1938 roku zmieniono nazwę stacji na Cieszyn Zachodni. W latach 1962–1964 nastąpiła modernizacja stacji, podczas której wybudowano przejście podziemne, wiaty peronowe, dodatkowe tory i zainstalowano nowoczesne urządzenia przekaźnikowe. Zlikwidowano kładkę nad torowiskiem oraz zburzono dworzec kolejowy wybudowany w 1871 roku. Pierwszy pasażerski pociąg elektryczny przyjechał na stację 1 lipca 1964 roku. Na odcinku Cieszyn – Český Těšín pociągi pasażerskie kursowały do 6 października 1951 roku. Odcinek graniczny został zelektryfikowany dopiero w 1994 roku, wznowienie połączeń kolejowych Bielsko-Biała – Czeski Cieszyn miało miejsce dnia 28 lutego 1995 roku. 30 września 2002 nastąpiło uroczyste otwarcie wyremontowanego dworca kolejowego. W roku 2005 dobudowano dalszą część przejścia podziemnego pod ulicą Dworcową. Podczas modernizacji stacji kolejowej w 2015 roku wybudowano nowe perony z mniejszymi wiatami. Dodatkowo zamontowano windy oraz zmodernizowano przejście podziemne. Na dworcu znajduje się ČD Centrum, toalety, kiosk, kantor, piekarnia, bufet, bankomat i przechowalnia bagażu. Możliwe jest nadanie przesyłki kurierskiej. 16 marca 2006 budynek dworca został wpisany do rejestru zabytków Republiki Czeskiej.

</doc>
<doc id="1186531" url="https://pl.wikipedia.org/wiki?curid=1186531" title="Stanko Todorow">
Stanko Todorow

Stanko Todorow Georgijew (bułg. Станко Тодоров, ur. 10 grudnia 1920 w Klenowiku koło Pernika, zm. 17 grudnia 1996 w Sofii) – bułgarski działacz komunistyczny i polityk, od początku lat 40. XX wieku członek Bułgarskiej Partii Komunistycznej, od 1954 roku przez niemal czterdzieści lat deputowany do Zgromadzenia Narodowego. Jego kariera polityczna rozpoczęta w wieku szesnastu lat w Komsomole im. Georgi Dimitrowa wiodła przez stanowiska ministra rolnictwa (1952–1957), członka Biura Politycznego KC BPK (od 1961), aż do funkcji premiera-sukcesora Todora Żiwkowa (1971–1981) oraz przewodniczącego Zgromadzenia Narodowego (1981–1990). Pod koniec lat 80. stanął na czele grupy tzw. reformatorów, którzy odsunęli Żiwkowa od władzy w partii i, zdając sobie sprawę z nieuchronności zmian, zaakceptowali pokojowe przejście do systemu demokracji parlamentarnej.
Młodość i początki kariery w BPK.
W wieku szesnastu lat przerwał naukę, wstąpił do Komsomołu im. Georgi Dimitrowa i aktywnie zaangażował się w jego działalność. W 1943 roku zapisał się do – ciągle istniejącej nielegalnie – Bułgarskiej Partii Komunistycznej, a rok później uczestniczył w zorganizowanym przez nią zamachu stanu, w którego wyniku komuniści na blisko pięćdziesiąt lat przejęli władzę w Bułgarii.
Niedługo potem został zauważony przez władze KC Komsomołu w Sofii. W 1950 roku trafił do Komitetu Regionalnego BPK.
Kariera rządowa.
We wrześniu 1952 roku, w wieku zaledwie trzydziestu dwu lat, został ministrem rolnictwa w rządzie Wyłko Czerwenkowa. Pełnił tę funkcję przez pięć kolejnych lat, także w gabinecie kierowanym przez Antona Jugowa. Po rozliczeniach wewnątrzpartyjnych 1956 roku, w wyniku których z BPK wyrzuceni zostali m.in. odpowiedzialni za masowe represje z czasów stalinizmu Czerwenkow i Jugow, młodzi, mniej znani działacze, tacy jak Todorow, zajęli bardziej eksponowane miejsca w hierarchii partyjnej i stali się twarzami dla „nowego otwarcia”.
Od 1954 roku (do 1990) Todorow przez osiem kadencji był deputowanym do Zgromadzenia Narodowego. Na przełomie lat 50. i 60. awansował do ścisłego kierownictwa partii – w 1961 roku został członkiem Biura Politycznego KC BPK, a rok później wiceprzewodniczącym Komitetu Stałego Rady Ministrów, odpowiedzialnym za ustalanie programu pracy rządu.
W lipcu 1971 roku I sekretarz BPK Todor Żiwkow zrezygnował z funkcji premiera i został pierwszym przewodniczącym Rady Państwowej Bułgarskiej Republiki Ludowej, której powołanie oznaczało – w praktyce – ustanowienie jednowładztwa w Bułgarii. Na nowego szefa rady ministrów desygnował Todorowa. Nowy premier, chociaż zaliczał się do dwu najważniejszych osób w państwie, w dużej mierze był wykonawcą poleceń przewodniczącego Żiwkowa. Todorow pełnił swoje obowiązki przez dziesięć lat i do dziś jest najdłużej urzędującym premierem Bułgarii.
Po odejściu z rządu przez dwie kadencje (czerwiec 1981-marzec 1986 i czerwiec 1986-kwiecień 1990) był przewodniczącym Zgromadzenia Narodowego.
Wobec nadchodzących przemian systemowych.
Pod koniec lat 80., na fali procesów demokratyzujących w innych państwach bloku wschodniego, w Bułgarii stopniowo rozpoczęto ujawnianie informacji o tragicznej sytuacji gospodarczej kraju oraz o zbrodniach okresu stalinowskiego i postalinowskiego, w których udział mieli przedstawiciele ówczesnej władzy. Duże poparcie społeczne dla ruchów opozycyjnych, które 7 grudnia 1989 roku zjednoczyły się w Związek Sił Demokratycznych, sprawiło, że niektórzy przedstawiciele obozu rządowego zaczęli zgłaszać potrzebę rozpoczęcia programu poważnych reform w państwie, głównie po to, aby nie dopuścić do utraty władzy. Wśród tzw. reformatorów znalazł się, oprócz młodszych członków BPK (takich jak minister spraw zagranicznych Petyr Mładenow, premier Georgi Atanasow i szef MON gen. Dobri Dobricz), także siedemdziesięcioletni Todorow. W dużej mierze dzięki jego wpływom na grudniowym posiedzeniu Biura Politycznego KC sprzeciwiający się reformom Żiwkow został odsunięty od władzy, a niedługo potem komuniści spotkali się z opozycją przy Okrągłym Stole.
Todorow wystartował w pierwszych półdemokratycznych wyborach parlamentarnych w Bułgarii (1990). Wywalczył mandat deputowanego, jednak wkrótce zrezygnował z zasiadania w Konstytuancie, tłumacząc się kłopotami zdrowotnymi. Jednym z zadań Wielkiego Zgromadzenia Narodowego był wybór nowego prezydenta; wobec dużej różnicy zdań i przedłużających się dyskusji jako tymczasowego prezydenta parlamentarzyści zaakceptowali kandydaturę właśnie Todorowa, który pełnił tę funkcję przez niecałe dwa tygodnie.
Był jednym z inicjatorów przekształcenia BPK w Bułgarską Partię Socjalistyczną. W latach 1990–1994 zasiadał w jej prezydium.
Po upadku komunizmu pojawiły się wobec niego oskarżenia o korupcję i malwersacje finansowe z czasu, kiedy był premierem. Jednak w 1996 roku, krótko przed jego śmiercią, Bułgarski Sąd Najwyższy oddalił wobec niego wszystkie zarzuty.

</doc>
<doc id="1186534" url="https://pl.wikipedia.org/wiki?curid=1186534" title="Metoda Brunkow">
Metoda Brunkow

Metoda Brunkow – metoda fizjoterapii stosowana w zespołach stereoataktycznych (np. choroba Parkinsona), w innych stanach zaburzenia ruchu pochodzenia mózgowego, w zespołach kręgopochodnych oraz w leczeniu skolioz.
Metoda została opracowana w 1981 r. w klinice uniwersyteckiej Friedrichsheim w Niemczech. Zawiera 18 ćwiczeń, z których 12 jest autorstwa dr Brunkow, a pozostałe powstały w wyniku dyskusji innych fizjoterapeutów. 
Metoda wykorzystuje zjawisko globalnych synergizmów wstępujących i zstępujących. Wszystkie ćwiczenia uczą przyjmowania skorygowanej postawy ciała. Większość z nich oparta jest na skurczu izometrycznym.
Kluczowym elementem metody jest ustawienie kątowe nadgarstka oraz stopy - zawierają najbogatszą reprezentację korową receptorów. Zaczyna się od pozycji najprostszych - leżenia tyłem z jednoczesnym zgięciem kończyn dolnych w stawach kolanowych i biodrowych. W kolejnych etapach nauczania przechodzi się do pozycji leżenia bokiem, leżenia przodem, klęku podpartego, klęku prostego, klęku jednonóż, aż w końcu przechodzi się do pozycji stojącej. Metoda ta jest trudna do zastosowania u małych dzieci, ponieważ brakuje u nich odpowiedniej koordynacji ruchowej oraz odpowiedniego poziomu siły mięśniowej. 
Wykonanie ćwiczenia składa się z trzech głównych faz :
Autorzy metody za podstawę jej skuteczności uważają wykonywanie ćwiczeń raz dziennie. Całkowity czas ćwiczenia początkowo nie powinien przekroczyć 5 minut. Z biegiem czasu należy zwiększać czas do minut 20. w przypadku jednostronnej dysfunkcji zaleca się wzorce kontrlateralne. 
Metodyka postępowania powinna być rozplanowana na okres 6 tygodni.

</doc>
<doc id="1186536" url="https://pl.wikipedia.org/wiki?curid=1186536" title="Kazuo Yonekawa">
Kazuo Yonekawa

 – japoński tłumacz polskiej literatury.
Ukończył studia na wydziale rusycystyki Uniwersytetu Waseda w Tokio. W latach 1959–1967 pracował jako prowadzący lektorat języka japońskiego na Uniwersytecie Warszawskim, później zaś był lektorem języka polskiego na Uniwersytecie Waseda.
Jako tłumacz zajmował się polską literaturą współczesną. Przełożył na japoński opowiadania: Zofii Nałkowskiej, Marii Dąbrowskiej, Jarosława Iwaszkiewicza. Tłumaczył również Reymonta ("W jesienną noc", "Sprawiedliwie") Jerzego Andrzejewskiego ("Złoty lis", "Idzie skacząc po górach", "Bramy raju"), Witolda Gombrowicza ("Ferdydurke", "Ślub"), Mrożka ("Tango", "Policja"), Nowakowskiego, a także poezje Konstantego Ildefonsa Gałczyńskiego, Tadeusza Różewicza, Władysława Broniewskiego, literaturę powstającą podczas II wojny i okupacji (m.in. wspomnienia Marii Zientary-Malewskiej) oraz książkę dla dzieci Magdy Lei ("Kot pięciokrotny").
W 1975 roku otrzymał odznakę „Zasłużonego dla Kultury Polskiej”, a w 1970 nagrodę ZAiKS-u.
Ostatnie pokolenie z rodu Yonekawa to Dawid i Igor Yonekawa żyjący w Polsce.

</doc>
<doc id="1186537" url="https://pl.wikipedia.org/wiki?curid=1186537" title="Wagnerian rock">
Wagnerian rock

Wagnerian rock – gatunek muzyczny, który stworzył Jim Steinman w związku z jego zamiłowaniem muzyką Richarda Wagnera i Phila Spectora. Gatunek ten jest połączeniem XX-wiecznego rocka z XIX-wieczną operą Wagnera i „Ścianą Dźwięku” Spectora; zawiera również wyraźny ślad osobistych zdolności muzycznych Steinmana.
Przez niektórych gatunek ten uważany jest za rodzaj opery rockowej.

</doc>
<doc id="1186539" url="https://pl.wikipedia.org/wiki?curid=1186539" title="Wisła Kopydło">
Wisła Kopydło

Wisła Kopydło – przystanek kolejowy w Wiśle, w województwie śląskim, w Polsce. Znajduje się na wysokości 499 m n.p.m.
W roku 2017 przystanek obsługiwał 0–9 pasażerów na dobę.
Historia.
W 1980 roku powstał społeczny komitet budowy przystanku. Obiekt został otwarty dopiero w lipcu 1990 roku. Przystanek składa się z jednego peronu o długości 117 metrów. Do przystanku została doprowadzona wąska asfaltowa droga oraz wykuto tunel pod nasypem. Po uruchomieniu pociągów przez Koleje Śląskie w czerwcu 2012 roku zadecydowano o likwidacji postoju pociągów na przystanku aż do nowego rozkładu w grudniu tego roku. Od grudnia 2012 roku przystanek jest wykorzystywany na linii S6 spółki Koleje Śląskie.

</doc>
<doc id="1186540" url="https://pl.wikipedia.org/wiki?curid=1186540" title="Happy Hour">
Happy Hour

Happy Hour – program informacyjno-rozrywkowy emitowany w TV4.
Fabuła.
Gospodarze programu, przedstawiają i komentują materiały dotyczące nie tylko życia gwiazd, ale również modnych miejsc, gadżetów i popularnych zjawisk. W każdym wydaniu gościć będą eksperci oraz znane osobowości, którzy podzielą się opiniami o prezentowanych newsach i doniesieniach. Reportaże tworzą mieszankę, przeplataną z materiałami satyrycznymi, graficznymi oraz zapowiedziami. Kulminacyjnym punktem programu będzie zapowiadany "hit dnia", główny materiał wydania.
Pierwsza seria trwała od października 2007 roku do połowy grudnia tego samego roku, od poniedziałku do piątku o godzinie 19:00. W piątki nadawano specjalne wydanie programu pt. "Wielkie Happy Hour", było to podsumowanie całego tygodnia. Druga seria była nadawana od stycznia do grudnia 2008 roku. Program prowadzili Małgorzata Kosik oraz Wojciech Jermakow.
Od 25 września 2011 o 14:55 program "Happy Hour" został wznowiony przez nowych autorów Jacka Kopecia oraz Artura Pietrasa. Nowymi prowadzącymi zostali Kuba Klawiter i Fabiola Samoborska.

</doc>
<doc id="1186541" url="https://pl.wikipedia.org/wiki?curid=1186541" title="Dysk audio 5.1">
Dysk audio 5.1

DTS-CD, DTS Audio CD lub 5.1 Music Disc (nazwa oficjalna) to płyta audio CD zawierająca muzykę w formacie surround sound. Jest to prekursor formatu DVD-Audio. Fizycznie płyta jest zgodna ze standardem CD-Audio, inny jest jednak sposób zapisu dźwięku. Zwykłe płyty CD zawierają muzykę w zapisie linearnym PCM, zaś na płytach DTS-CD muzyka zapisana jest w formacie DTS, z taką samą prędkością bitową jak w przypadku zwykłego 16-bitowego PCM, zwykle 1,411,200 bitów/s lub w przybliżeniu 1,378 Kb/s.
W przeciwieństwie do innych formatów, jak na przykład SACD czy DVD-Audio, które wymagają specjalnego odtwarzacza, płyty DTS-CD są kompatybilne z większością standardowych odtwarzaczy CD z wyjściem cyfrowym (S/PDIF). Odtwarzacze CD i DVD rozpoznają dyski DTS-CD jako zwykłe płyty CD.
Wymagany jest jedynie odbiornik posiadający możliwość dekodowania strumienia DTS. 

</doc>
<doc id="1186543" url="https://pl.wikipedia.org/wiki?curid=1186543" title="Maciej Szukiewicz">
Maciej Szukiewicz

Maciej Feliks Cyprian Odrowąż Szukiewicz (ur. 13 maja 1870 w Sztokholmie, zm. 28 września 1943 w Krakowie) – polski poeta, prozaik, dramaturg, krytyk teatralny, tłumacz, historyk sztuki, kustosz Muzeum Narodowego i Domu Jana Matejki w Krakowie.
Życiorys.
Urodził się w Szwecji, w Sztokholmie, jako najmłodszy z trojga dzieci Oktawiana Feliksa i Bronisławy (z domu Malinowska), herbu Odrowąż. Brat Wojciecha Szukiewicza (ur. 26 stycznia 1867 w Sztokholmie, zm. w październiku 1944 w Grodzisku Mazowieckim), publicysty, działacza społecznego i emigracyjnego. Brat Antoniny Szukiewicz (ur. 1865? w Czostkowie w pow. suwalskim, zm. 18 lutego 1934 w Krakowie), żony dr. Alfreda Starża Szołayskiego, pianistki, uczennicy prof. Teodora Leszetyckiego (Theodora Leschetizkiego) (1830-1915) w Wiedniu.
Poślubił Zofię Antoninę Wąsowicz (ur. 7 kwietnia 1868 w Gręboszowie, zm. 16 września 1947). Zmarli bezdzietnie w Krakowie, pochowani w grobowcu rodziny Szukiewiczów na Cmentarzu Rakowickim.
Szukiewicz jak sam wspomina (w "W sprawie nauczania języka macierzystego i jego gramatyki", Kraków 1933) wyrósł w domu pełnym tradycji. Jego rodzony dziadek – Cyprjan Szukiewicz (zm. 6 listopada 1844), zamieszkały w Warszawie, był chrzestnym ojcem Cypriana Kamila Norwida (1821-1883), służył w Armii Narodowej za Stanisława Augusta, potem w Legionach Napoleońskich. Tradycja rodzinna głosi, że poetycki talent Maciej Szukiewicz odziedziczył po dziadku. Natomiast oboje rodzice Macieja uczestniczyli w powstaniu styczniowym w 1863 roku. Ojciec, Oktawian Feliks Odrowąż Szukiewicz (1840-1914), był wychowankiem konstantynowskiej szkoły wojskowej w Petersburgu, następnie podporucznikiem artylerii rosyjskiej w Dęblinie. Na wiadomość o wybuchu powstania udał się w Augustowskie, gdzie pierwsze miesiące spędził w oddziale Józefa Ramotowskiego ("Wawra"), a następnie uformował szósty oddział powstańczy, którego został dowódcą. Po klęsce powstania styczniowego wraz z żoną Bronisławą i córką Antoniną wyemigrował do Szwecji (za panowania Karola XV Bernadotte (1826-1872)). Rodzina zamieszkała w Sztokholmie. Tam w 1867 r. przyszedł na świat Wojciech, a w 1870 r. Maciej Feliks Cyprian, który z wielkim sentymentem powraca do swojego szwedzkiego dzieciństwa w książce "Z ziemi fjordów i fjeldów" (Warszawa 1900):
W 1872 r. rodzina Szukiewiczów powróciła do kraju, a z nimi "Familien Journal", obrazkowy tygodnik sztokholmski, który z wielkim pietyzmem przeglądała. Najpierw zamieszkali w Zakopanem (gdzie została pochowana matka – Bronisława, zm. 5 stycznia 1900), a następnie w Krakowie, gdzie Maciej spędził resztę swojego życia.
W 1883 r. rozpoczął naukę w nowodworskim Gimnazjum św. Anny, prowadzonym przez Leona Kulczyńskiego. W 1890 r. uzyskał świadectwo dojrzałości oraz zadebiutował poetycko na łamach "Przyszłości". Jesienią Maciej i Wojciech wyjechali do Pragi, gdzie przez trzy lata Maciej studiował chemię technologiczną w niemieckiej szkole technicznej. Tam też zapoznał się z literaturą czeską.
Po powrocie z Pragi podjął studia na Wydziale Filozoficznym Uniwersytetu Jagiellońskiego, na kierunku historii sztuki. W tym okresie związał się z cyganerią, która kładła podwaliny pod nadchodzącą Młodą Polskę. "Był czas, lata 1895, 1896, kiedy to on, w następstwie po Tadeuszu Micińskim, skupiał na sobie nadzieje krakowskiej młodzieży uniwersyteckiej – w nim widziano wodza artystycznego "Filozofii". Jemu też na ogólnoakademiskim wiecu powierzono w imieniu młodzieży przemówić publicznie na odsłonięciu pomnika Mickiewicza na Rynku krakowskim" (cyt. Grzymała-Siedlecki).
Wiosną 1896 r. Maciej Szukiewicz rozpoczął korespondencję ze Stanisławem Przybyszewskim (listy przekazał Bibliotece Jagiellońskiej 29 listopada 1927). Przetłumaczył dramat "Das grosse Glück" Przybyszewskiego na język polski – "Dla szczęścia" (rękopis "Dla szczęścia" w tłum. Szukiewicza znajduje się w IS PAN). Po zakończeniu niefortunnej znajomości z Przybyszewskim, Szukiewicz zajął się tworzeniem własnej literatury i studiami historii sztuki. W latach 1893-1894 pod pseudonimem Cyprian pisywał artykuły dla "Tygodnia", następnie dla "Dziennika Krakowskiego" (1896-1897) i dla studenckiego czasopisma "Młodość" (1898-1900). Jego artykuły pojawiały się w "Czasie", "Bluszczu", "Gazecie Lwowskiej", "Głosie Rzeszowskim", "Kronice Rodzinnej", "Krytyce", a od 1897 r. w "Życiu".
W 1899 r. na krótko przed ukończeniem studiów na Uniwersytecie Jagiellońskim, Szukiewicz podjął pracę w Muzeum Narodowym w Krakowie, a od 1900 r. w Domu Jana Matejki.
U progu XX stulecia jego sytuacja się ustabilizowała – razem z żoną Zofią Antoniną zamieszkał w kamienicy przy ul. Floriańskiej. W 1901 r. opublikował tomik "Poezji", w których znalazł się wybór młodzieńczych wierszy oraz jednoaktówka "Śnieg". Okładkę zaprojektował Jacek Malczewski. W 1902 r. ukazała się drukiem (50 egz.) czteroaktowa baśń "Arf" i jednoaktówka "Dwa światy", następnie w 1903 r. chłopski dramat "Na wymowie" oraz 1904 r. historyczna tragedia "Glejt". W roku 1897 napisał aż siedem dramatów. Jego dramaty były wystawiane w Krakowie, we Lwowie, w Poznaniu, w Wilnie, w Gdańsku, w Petersburgu, w Warszawie, w Nowym Sączu, w Katowicach,w Sosnowcu, w Kaliszu, w Bydgoszczy, Toruniu i Grudziądzu. W 1902 r. wydał dwutomową powieść Juliusza Zeyera "Jan Maria Plojhar", a w 1929 r. poemat Svatopluka Čecha (21 lutego 1846-23 lutego 1908): "Pieśni niewolnika" ("Písně otroka").
W latach 1911-1918 wykładał historię sztuki na Wyższych Kursach Naukowych dla Kobiet im. Baranieckiego, a następnie historię teatru i stylów dla słuchaczy Dwuletniego Kursu Dramatycznego. W latach 1907-1909 kilkakrotnie jeździł z odczytami po terenach Zagłębia i Śląska Cieszyńskiego. W listopadzie i grudniu 1908 r. wygłosił cykl prelekcji w Wilnie i Mińsku, jak również w Pradze, Petersburgu, Kijowie i Żytomierzu.
W 1910 r. Krakowskie Muzeum Narodowe obchodziło 25-lecie swojego istnienia. Z tej okazji Tadeusz Boy-Żeleński ("Słówka": "Zielony Balonik – Muzeum Narodowemu") skomentował opiekuna Domu Jana Matejki:
W latach 1909-1910 nadsyłał korespondencję do "Kuriera Litewskiego" (red. naczelny Wojciech Baranowski). Od sezonu 1926/1927 zaczął współpracować z "Głosem Narodowym", gdzie publikował recenzje "Z teatru im. Słowackiego, Teatr popularny", felietony "Na marginesie referatu teatralnego". W latach 1928-1929 nadsyłał artykuły dla "Teatru" (m.in. o Tadeuszu Pawlikowskim, dyr. Teatru im. J. Słowackiego).
Maciej Szukiewicz również korespondował z Wandalinem Szukiewicz (1857-1919), stryjecznym bratem, znanym archeologiem mieszkającym na Litwie, który w latach 1911-1914 wielokrotnie podtrzymywał na duchu kuzyna.
Ukoronowaniem kilkudziesięcioletniego okresu twórczości poetyckiej Macieja Szukiewicza były "Rymy i rytmy" (1936). Tytuł nawiązuje do dzieła Giosuè Carducciego "Rime e ritmi" (1898). W "Rymach i rytmach" znajduje się wiersz (str. 55) "Pamięci Orląt Lwowa" inaczej: "Pamięci Jurka Bitschana". Szukiewicz był jednym z pierwszych, który podał poetycką wersję ostatnich godzin chłopca, który poległ na Cmentarzu Łyczakowskim 21 listopada 1918 roku.
Część dorobku pisarskiego powstawała z myślą o młodszym pokoleniu odbiorców. I tak Szukiewicz napisał dramatyczną trylogię "Na swojską nutę", osnutą na motywach utworów Aleksandra Fredry, Władysława Syrokomli i Adama Mickiewicza. Następnie baśń sceniczną "Noc św. Mikołaja" i powieść "Niezwykłe przygody dwóch malców" (1930).
Szukiewicz był także i wydawcą. Opublikował "Listy Matejki do żony Teodory Matejkowej z l. 1863-1881" oraz "Pamiętnik Wojciecha K. Stattlera. Studia malarskie w Krakowie i Rzymie przed 100 laty".
Na kilka miesięcy przed śmiercią artysta złożył w Bibliotece Jagiellońskiej zbiór spisywanych w 1943 r. "Wspomnień", które uzupełniają humorystyczne "Fraszki" i "Bibeloty" (dołączone do spuścizny pisarza przez jego rodzinę). "Wspomnienia" zostały dopiero po raz pierwszy wydane w 2007 r., opracowane przez prof. Tadeusza Linknera.
Część dzieł Macieja Szukiewicza do tej pory nie została opublikowana. Wiele materiałów przechowuje Archiwum Artystyczne i Biblioteka Teatru im. J. Słowackiego oraz Oddział Rękopisów Biblioteki Jagiellońskiej, gdzie znajduje się kilkadziesiąt woluminów zawierających artystyczny dorobek autora. Archiwaliami dysponuje również Biblioteka Muzeum Historycznego Miasta Krakowa. Egzemplarzami dramatów dysponują: Muzeum Teatralne w Warszawie i Biblioteka Ossolineum we Wrocławiu. Korespondencja i inne dokumenty, głównie pozascenicznej działalności Szukiewicza, materiały znajdują się m.in. w zasobach Biblioteki Miejskiej w Bydgoszczy, Biblioteki Narodowej w Warszawie, Muzeum Tatrzańskiego w Zakopanem. Do tej pory nie zostały przebadane dokumenty w archiwach bibliotek we Lwowie i Pradze.
Twórczość.
Sceniczne utwory Macieja Szukiewicza.
W przypadku sztuk niedrukowanych podana jest sygnatura ze zbiorów rękopisów Biblioteki Jagiellońskiej w Krakowie.

</doc>
<doc id="1186544" url="https://pl.wikipedia.org/wiki?curid=1186544" title="Wisła Głębce (stacja kolejowa)">
Wisła Głębce (stacja kolejowa)

Wisła Głębce – stacja kolejowa w Wiśle, w województwie śląskim, w Polsce. Znajduje się na wysokości 537 m n.p.m.
W roku 2017 stacja obsługiwała 300–499 pasażerów na dobę.
Historia.
Stacja kolejowa w Głębcach to stacja krańcowa dla linii kolejowej z Goleszowa ukończonej 11 września 1933 roku. Trasa kolejowa miała jednak zostać poprowadzona do Zwardonia i kilka kilometrów dalej przechodzić tunelem pod Kubalonką. Projekt nie został jednak zrealizowane ze względu na wybuch wojny. Po drugiej wojnie światowej projekt dalszej trasy kolejowej został zarzucony. Wybudowano murowany budynek stacyjny z wiatą poczekalni oraz kasami. Na piętrze ulokowano mieszkanie zawiadowcy stacji. Obok dworca zlokalizowano również magazyn dworcowy z rampą. Przed stacją został wybudowany żelbetowy wiadukt łukowy nad doliną Łabajowa. Wykonany został według projektu inżyniera Stanisława Saskiego i Tadeusza Mejera w latach 1931–1933 przez firmę Ksawerego Goryanowicza. Wiadukt kolejowy budowano pod nadzorem fachowca z dziedziny konstrukcji żelbetowych Jana Gustawa Grycza. Budowa prowadzona była przez kierownika robót inżyniera Karola Grelowskiego. Od lutego 2010 roku kasy na dworcu są nieczynne. W roku 2015 przeprowadzono remont elewacji i wymianę stolarki okiennej dworca. Ze stacji wiodą szlaki turystyczne na Stożek Wielki. Stacja posiada trzy niskie perony, w tym jeden wyspowy oraz cztery tory główne, z których dwa są torami czołowymi, zaś dwa kolejne łączą się od strony południowej i tworzą dosyć długi tor wyciągowy jako fragment planowanego szlaku kolejowego do Zwardonia. Od strony Goleszowa został zlokalizowany tor odstawczy oraz żeberko ochronne. Stacja jest wykorzystywana na linii S6 spółki Koleje Śląskie od 1 czerwca 2012 roku, kiedy rozpoczęła kursowanie na linii kolejowej zamiast Przewozów Regionalnych.

</doc>
<doc id="1186545" url="https://pl.wikipedia.org/wiki?curid=1186545" title="4 Kresowy Pułk Artylerii Lekkiej">
4 Kresowy Pułk Artylerii Lekkiej

4 Kresowy Pułk Artylerii Lekkiej (4 pal) - oddział artylerii lekkiej Polskich Sił Zbrojnych.
Formowanie i zmiany organizacyjne.
Pułk wchodził w skład 5 Kresowej Dywizji Piechoty.
Zalążki stanowili przede wszystkim artylerzyści z 5 Dywizji Piechoty reorganizującej się Armii Andersa. Zadanie sformowania pułku otrzymał 5 pułk artylerii lekkiej. Jeden dywizjon w całości przeszedł z rozwiązywanego 8 pal. Po zakończeniu działań bojowych, na przełomie lipca i sierpnia 1945 pułk wyznaczony został do pełnienia służby wartowniczej. Wszedł w skład Zgrupowania Brygadowego „Wołyń” Grupy „Straż” ("Polish Guarg "). Chronił składnicę saperską, składnicę zaopatrzenia w Gatteo, piekarnię polową, linię wysokiego napięcia „C” i park pojazdów mechanicznych w Ballarii. Obsada jednej zmiany wynosiła 125 żołnierzy.
Organizacja i obsada personalna.
dowódcy:
zastępcy dowódcy:
Każdy dywizjon posiadał dwie baterie artylerii po 4 haubicoarmaty 25-funtowe
Pułk liczył (etatowo):

</doc>
<doc id="1186547" url="https://pl.wikipedia.org/wiki?curid=1186547" title="Shozo Yoshigami">
Shozo Yoshigami



</doc>
<doc id="1186548" url="https://pl.wikipedia.org/wiki?curid=1186548" title="Shōzō Yoshigami">
Shōzō Yoshigami

 – japoński tłumacz polskiej literatury, profesor Uniwersytetu Tokijskiego. Mąż Risako Uchidy-Yoshigami.
Jako tłumacz zajmował się głównie współczesną prozą polską, m.in. twórczością Jerzego Andrzejewskiego ("Wielki tydzień"), Stanisława Lema ("Powrót z gwiazd"), Jerzego Broszkiewicza ("Opowieść o Chopinie").
Wraz z Kazuo Yonekawa był redaktorem antologii polskich opowiadań współczesnych (wyd. 1972). W 1970 otrzymał odznakę „Zasłużonego dla Kultury Polskiej”.

</doc>
<doc id="1186550" url="https://pl.wikipedia.org/wiki?curid=1186550" title="Zespół Ogilviego">
Zespół Ogilviego

Zespół Ogilviego (), ostra pseudoniedrożność okrężnicy ("") – zespół objawów związanych z ostrym rozdęciem jelita grubego przy braku mechanicznej przeszkody powodującej jego niedrożność.
Chorobę opisał po raz pierwszy William Heneage Ogilvie w 1948 roku.
Epidemiologia i rokowanie.
Brak jest danych o częstości występowania zespołu Ogilviego. Stan ten występuje niemal wyłącznie u pacjentów hospitalizowanych bądź przebywających w placówkach opiekuńczych. Śmiertelność wynosi ok. 15%, a w przypadku wystąpienia niedokrwienia bądź perforacji jelita - ok. 40%. Na śmiertelność w przebiegu zespołu Ogilviego mają wpływ takie czynniki, jak ciężkość choroby leżącej u jego podłoża, wiek pacjenta, stopień rozdęcia okrężnicy (którego wskaźnikiem jest szerokość kątnicy zmierzona na zdjęciu przeglądowym) i czas, jaki upływa od rozdęcia jelita do jego odbarczenia.
Przyczyny.
Zespół Ogilviego prawie nigdy nie występuje w odosobnieniu, lecz w ponad 95% przypadków towarzyszy innym ciężkim stanom, takim jak na przykład uraz, zabieg operacyjny (zwłaszcza cięcie cesarskie i operacje stawu biodrowego), zakażenie, niewydolność serca, niewydolność oddechowa, niewydolność nerek, zaburzenia elektrolitowe, zatrucia, choroby nowotworowe czy choroby neurologiczne. Do jego rozwoju mogą też przyczyniać się niektóre leki (między innymi opioidy, benzodiazepiny, antagonisty kanału wapniowego, leki stosowane w chemioterapii, leki przeciwparkinsonowskie). Mechanizm prowadzący do wystąpienia zespołu Ogilviego nie jest dokładnie poznany, ale przypuszczalnie polega on na rozkojarzeniu kontroli autonomicznego układu nerwowego okrężnicy nad jej czynnością ruchową. Za możliwe mechanizmy prowadzące do rozwoju zespołu przyjmuje się między innymi:
Wynikające z porażenia czynności ruchowej rozdęcie jelita i rozciągnięcie jego ścian uruchamia odruch okrężniczo-okrężniczy, który dalej tę czynność hamuje (mechanizm sprzężenia zwrotnego dodatniego).
Objawy.
Objawy należące do zespołu Ogilviego są identyczne z objawami niedrożności mechanicznej jelita grubego. To co odróżnia obydwa stany, to brak przeszkody mechanicznej dla przechodzenia treści jelitowej w przypadku zespołu Ogilviego, dlatego nazywany jest on pseudoniedrożnością. 
Od początku choroby do pełnego rozdęcia jelita mija zwykle 3-5 dni, choć stan ten może rozwinąć się nawet w ciągu 24-48 godzin.
Do typowych objawów zespołu Ogilviego należą:
Tony perystaltyczne mogą być nieobecne, ściszone, wzmożone lub metaliczne, ich charakter nie ma więc wartości diagnostycznej. 
Rozpoznanie.
Rozpoznanie zespołu Ogilviego jest trudne i często opóźnione ze względu na podobieństwo objawów do niedrożności mechanicznej i bardzo częste współistnienie innych, ciężkich chorób pacjenta. Podstawą rozpoznania jest stwierdzenie typowych objawów klinicznych oraz badanie radiologiczne (zdjęcie przeglądowe) wykazujące poszerzenie okrężnicy, często z poziomami płynów. Przy ocenie badania radiologicznego istotne znaczenie ma pomiar szerokości kątnicy ze względu na wybór sposobu dalszego postępowania i znaczenie rokownicze.
W rozpoznaniu różnicowym uwzględnia się niedrożność mechaniczną oraz ostre rozdęcie okrężnicy w przebiegu jej zapalenia rzekomobłoniastego. W przypadku wątpliwości co do przyczyny rozdęcia okrężnicy pomocne może być wykonanie badania tomograficznego lub sigmoidoskopii. Przy ocenie badań zwraca się szczególną uwagę na obecność objawów najgroźniejszych powikłań zespołu Ogilviego, jakimi są niedokrwienie jelita i jego perforacja.
Leczenie.
Największy wpływ na losy pacjenta z zespołem Ogilviego ma stan chorobowy, na podłożu którego doszło do ostrej pseduoniedrożności. Skuteczne leczenie tego stanu przy jednoczesnym leczeniu podtrzymującym prowadzi zwykle do ustąpienia zespołu Ogilviego, często jednak jest niewystarczające i konieczne jest dodatkowe leczenie ukierunkowane na pseudoniedrożność. Ze względu na niedostatek kontrolowanych badań klinicznych przeprowadzonych na odpowiednio dużych grupach pacjentów zalecenia dotyczące specyficznego leczenia zespołu Ogilviego oparte są na opisach przypadków, badaniach retrospektywnych i niekontrolowanych próbach klinicznych. Proponowany jest następujący sposób postępowania (kolejne stopnie leczenia wdrażane są w razie nieskuteczności poprzednio zastosowanych):

</doc>
<doc id="1186551" url="https://pl.wikipedia.org/wiki?curid=1186551" title="Swoboda wejścia i wyjścia">
Swoboda wejścia i wyjścia

Swoboda wejścia i wyjścia – możliwość swobodnego i darmowego (bez ponoszenia dodatkowych kosztów) wejścia na rynek i wyjścia z rynku przez firmy i przedsiębiorstwa. Swoboda wejścia i wyjścia zależy od potencjalnej konkurencyjności (contestability) danego rynku i jest cechą zasadniczą konkurencji doskonałej. W przypadku, gdy nie istnieje swoboda wejścia i wyjścia, występuje rynek sporny.
Warunek zerowych kosztów wyjścia i wejścia.
Warunek zerowych kosztów wyjścia i wejścia nie występuje w rzeczywistym świecie. Koszty związane z wejściem do danej gałęzi lub też z jej opuszczeniem są niejednokrotnie bardzo wysokie. Wynika to przede wszystkim ze specyfikacji kapitału ludzkiego i rzeczowego, co stwarza konieczność ponoszenia dodatkowych kosztów związanych z adaptacją poszczególnych elementów. Ponadto ponoszone są koszty przeznaczane na promocję różnorodnych produktów.

</doc>
<doc id="1186554" url="https://pl.wikipedia.org/wiki?curid=1186554" title="5 Wileński Pułk Artylerii Lekkiej">
5 Wileński Pułk Artylerii Lekkiej

5 Wileński Pułk Artylerii Lekkiej (5 pal) – oddział artylerii lekkiej Polskich Sił Zbrojnych na Zachodzie.
Formowanie i zmiany organizacyjne.
Pułk wchodził w skład 5 Kresowej Dywizji Piechoty.
Zalążki stanowili przede wszystkim artylerzyści z 5 Dywizji Piechoty reorganizującej się Armii Andersa. Sformowany został w Tatiszczewie na bazie organicznego pułku artylerii. W związku z przegrupowaniem armii na południe ZSRR 20 stycznia 1942 roku 5 pal przebazował się do Dżalalabadu w Kirgistanie. W marcu 1942 roku pułk wydzielił do CWArt. w Kara-Suu dwie baterie, wyposażone zgodnie z etatem. W pułku pozostały sztaby 2 dywizjonów i 4 baterie. Zreorganizowano więc dywizjony dwubateryjne, co również miało na celu przystosowanie do przyszłych etatów brytyjskich. Część żołnierzy pochodziła także z rozformowanego 8 pal. W ostatnim okresie pobytu w Związku Sowieckim zaczęto intensywnie szkolić kierowców. 2 sierpnia pułk rozpoczął przygotowania do odejścia do Krasnowodska w związku z rozpoczętą ewakuacją do Iranu, a następnie do Iraku.
Wiosną 1943 pułk stacjonował na północ od Kirkuku.
Po wojnie pułk, będąc w składzie wojsk okupacyjnych, pełnił między innymi służbę wartowniczą. W lutym 1946 ochraniał obiekty wojskowe i komunikacyjne w rejonie Pordenone.
Skład organizacyjny.
Dowództwo
Stan pułku na dzień 1 kwietnia 1942:
Stan pułku na sierpień 1943 r.:
Dowództwo pal-u nie posiadało organów sztabowych. Funkcje te wykonywali: adiutant; oficer informacyjny; oficer ds. kwatermistrzowskich.
Wileńscy artylerzyści.
dowódcy:
zastępcy dowódcy:
Obsada pułku według stanu na dzień 1 stycznia 1945
Kawalerowie Orderu Virtuti Militari

</doc>
<doc id="1186556" url="https://pl.wikipedia.org/wiki?curid=1186556" title="VIII grupa główna">
VIII grupa główna



</doc>
<doc id="1186558" url="https://pl.wikipedia.org/wiki?curid=1186558" title="Tir na Nog'th">
Tir na Nog'th



</doc>
<doc id="1186560" url="https://pl.wikipedia.org/wiki?curid=1186560" title="Wybory prezydenckie w Gruzji w 2008 roku">
Wybory prezydenckie w Gruzji w 2008 roku

Wybory prezydenckie w Gruzji odbyły się 5 stycznia 2008 roku. Już w pierwszej turze wygrał je Micheil Saakaszwili, który tym samym zapewnił sobie reelekcję na stanowisku głowy państwa. Uzyskał wynik 53,38%.
Decyzję o rozpisaniu przyśpieszonych wyborów prezydenckich podjął 8 listopada 2007 prezydent Gruzji Micheil Saakaszwili w reakcji na demonstracje opozycji, jakie miały miejsce jesienią w Tbilisi. Było to jedno z głównych żądań opozycji.
25 listopada prezydent Micheil Saakaszwili zrezygnował z urzędu prezydenta, by w myśl gruzińskiej konstytucji móc ubiegać się o reelekcję prezydencką. Saakaszwili dwa dni wcześniej (23 listopada) otrzymał nominację swojej partii Ruch Narodowy jako jej kandydat w nadchodzących wyborach.
Wybory prezydenckie połączone były z referendum. Wyborom przyglądało się około 1000 obserwatorów OBWE, Rady Europy i innych, wśród których znalazło się 5 posłów i 2 senatorów z Polski. Lokale wyborcze zostały otwarte o godzinie 8.00 czasu lokalnego, głosowanie trwało do 20.00 (17.00 czasu polskiego). Do głosowania uprawnionych było ok. 3,4 mln obywateli liczącej 4,5 mln mieszkańców Gruzji. Oddawali oni swe głosy w 3400 lokalach w 76 okręgach wyborczych.
Kandydaci.
Początkowo walkę o najważniejsze gruzińskie stanowisko państwowe zapowiedziało aż 22 kandydatów, którzy jednak odpadali przy kolejnych etapach rejestracji, bądź nie spełniając wymogów formalnych, bądź przekazując swoje poparcie osobom mającym większe szanse na dobry wynik w wyborach. Jeszcze tydzień przed ogłoszeniem przez Centralną Komisję Wyborczą oficjalnej listy kandydatów swoje plany potwierdzało 13 kandydatów, z których jednak 6 nie spełniło najważniejszego wymogu, czyli zebrania 50 tysięcy podpisów poparcia. Ostatecznie 11 listopada Centralna Komisja Wyborcza ogłosiła nazwiska siedmiu kandydatów, których nazwiska znalazły się na liście wyborczej:
Wyniki.
Wybory prezydenckie wygrał Micheil Saakaszwili, uzyskując wynik 53,38% głosów. Drugie miejsce zajął Lewan Gaczecziladze, uzyskując poparcie 25,66%. Frekwencja wyniosła 56,17%.
OBWE uznała wybory za zgodne z większością zachodnich standardów dotyczących demokratycznych wyborów, zanotowano jednak poważne naruszenia. Mimo zasadniczo pozytywnej oceny obserwatorów OBWE opozycja uważała, że wybory zostały sfałszowane i domagała się ponownego zliczenia głosów oraz drugiej tury wyborów.

</doc>
<doc id="1186561" url="https://pl.wikipedia.org/wiki?curid=1186561" title="Sklep z czerwonej cegły">
Sklep z czerwonej cegły

Sklep z czerwonej cegły (ang. "Red Brick Store") – budynek znajdujący się w Nauvoo, w stanie Illinois (Stany Zjednoczone), zaprojektowany przez Józefa Smitha, Jr. – założyciela i proroka ruchu Świętych w Dniach Ostatnich. Sklep był własnością proroka Smitha.
Oryginalny budynek.
Zbudowany w 1841 r. przez Józefa Smitha budynek, stał się centrum aktywności ekonomicznej, społecznej, politycznej oraz religijnej wśród ówczesnych Świętych w Dniach Ostatnich. Drugie piętro sklepu służyło przez pewien czas jako siedziba Kościoła. W budynku Święci płacili dziesięciny oraz składali inne dary na rzecz Kościoła. W Sklepie z czerwonej cegły miało miejsce wiele ważnych wydarzeń z wczesnej historii ruchu Świętych w Dniach Ostatnich, m.in. założenie Kościelnej Organizacji Kobiet (17 marca 1842).
Zniszczenie i odbudowa.
Po męczeńskiej śmierci proroka Smitha, większość Świętych opuściło Nauvoo a Sklep popadł w ruinę. Ostatecznie został rozebrany, a cegieł użyto przy budowie innych budynków w Nauvoo. W 1980 r. Społeczność Chrystusa (Zreorganizowany Kościół Jezusa Chrystusa Świętych w Dniach Ostatnich) podjęła decyzję o odbudowie Sklepu w ramach projektu edukacji historycznej (miejsca związane z działalnością proroka Smitha i pierwszych Świętych) oraz utrwalania wczesnych dziejów Kościoła. Sklep został odbudowany na oryginalnych fundamentach i jest własnością Społeczności Chrystusa. W Sklepie kupić można te same rodzaje produktów, które były w nim sprzedawane za życia proroka Józefa Smitha. Otwarty jest dla zwiedzających.

</doc>
<doc id="1186565" url="https://pl.wikipedia.org/wiki?curid=1186565" title="Fałdowanie białka">
Fałdowanie białka



</doc>
<doc id="1186566" url="https://pl.wikipedia.org/wiki?curid=1186566" title="Tarzymiechy">
Tarzymiechy

3 miejscowości w Polsce: 

</doc>
<doc id="1186569" url="https://pl.wikipedia.org/wiki?curid=1186569" title="Zoltán Medvegy">
Zoltán Medvegy

Zoltán Medvegy (ur. 21 marca 1979) – węgierski szachista, arcymistrz od 2002 roku.
Kariera szachowa.
W roku 1996 zdobył w Paks tytuł wicemistrza Węgier juniorów do lat 18, rok później podzielił I miejsce (wspólnie z Ferencem Peredy) w Debreczynie, natomiast w 1998 dwukrotnie triumfował w turniejach "First Saturday"–IM w Budapeszcie. Kolejne sukcesy odniósł w roku 1999: podzielił w Hamburgu I lokatę (wspólnie z Adamem Huntem) w otwartych mistrzostwach Niemiec juniorów do lat 20 oraz zajął IV miejsce w rozegranych w Patras mistrzostwach Europy juniorów w tej samej kategorii wiekowej. W 2001 zwyciężył w otartym turnieju w Szombathely oraz w arcymistrzowskim "First Saturday" w Budapeszcie, wynik ten powtarzając (wspólnie z Levente Vajdą) rok później. W 2002 roku podzielił również I miejsce (wspólnie z Siergiejem Kriwoszejem) w Schwarzach. W 2005 zwyciężył w Balatonlelle, natomiast w 2007 i 2008 (wspólnie z Atillą Groszpeterem) – w Zalakaros.
Najwyższy ranking w dotychczasowej karierze osiągnął 1 stycznia 2013 r., z wynikiem 2572 punktów
Życie prywatne.
Jego starsza siostra, Nóra, również jest szachistką i posiada tytuł arcymistrzyni.

</doc>
<doc id="1186571" url="https://pl.wikipedia.org/wiki?curid=1186571" title="Zoltan Medvegy">
Zoltan Medvegy



</doc>
<doc id="1186573" url="https://pl.wikipedia.org/wiki?curid=1186573" title="Halowe Mistrzostwa Polski Seniorów w Lekkoatletyce 1981">
Halowe Mistrzostwa Polski Seniorów w Lekkoatletyce 1981

22. Halowe Mistrzostwa Polski Seniorów w Lekkoatletyce – zawody sportowe, które rozegrano 7 i 9 lutego 1981 w Zabrzu w hali Górnika.

</doc>
<doc id="1186574" url="https://pl.wikipedia.org/wiki?curid=1186574" title="Efektywność dynamiczna">
Efektywność dynamiczna

Efektywność dynamiczna - można wyróżnić dwa rodzaje efektywności dynamicznej: efektywność adaptacyjna i efektywność innowacyjna.
Efektywność adaptacyjna to zdolność stopniowego dostosowania się do zmian zachodzących w otoczeniu. Termin ten został wprowadzony przez Alchiana w 1950 roku. Efektywność adaptacyjna oznacza również umiejętność rozpoznawania natury pojawiających się problemów oraz umiejętność ich właściwego rozwiązania. 
Efektywność innowacyjna to zdolność do wprowadzania innowacji, czyli metod usprawniających produkcję, bądź też zmniejszających jej koszty na przykład poprzez zastosowanie nowych technologii. 
Możemy zatem wyróżnić dwa rodzaje efektywności innowacyjnej: 

</doc>
<doc id="1186575" url="https://pl.wikipedia.org/wiki?curid=1186575" title="Mieczysław Stusiński">
Mieczysław Stusiński

Mieczysław Adam Stusiński (ur. 25 listopada 1937 w Bogatem w powiecie przasnyskim, zm. 10 lutego 2016 w Przasnyszu) – nauczyciel, poeta.
Absolwent Liceum Ogólnokształcącego w Makowie Mazowieckim (1955), kursu z przedmiotów pedagogicznych zakończonego maturą pedagogiczną w Ciechanowie (1958), Studium Nauczycielskiego w Ciechanowie (1961) oraz studium wieczorowego Wydziału Matematyki i Mechaniki Uniwersytetu Warszawskiego (magisterium 1971). Od 1955 pracował jako nauczyciel, najdłużej w l. 1971-2006 uczył matematyki w Liceum Ogólnokształcącym im. Komisji Edukacji Narodowej w Przasnyszu. Pierwszy przewodniczący koła NSZZ Solidarność w przasnyskim LO (1980-81). Przez wiele lat czołowy szachista Mazowsza. 
Poeta, członek Klubu Literackiego "Przaśnik" oraz członek założyciel Związku Literatów na Mazowszu (2009). Autor utworów satyrycznych o tematyce politycznej i obyczajowej, baśni oraz wierszy dla dzieci. Wydał: "Szkice i próby" (Przasnysz 2003), "Rymowanki dla dzieci" (Przasnysz 2006) oraz "Zwierciadło pamięci. Opowiadania z okolic Przasnysza" (Bogate 2009). Utwory poetyckie M. Stusińskiego publikowane były w Almanachu przasnyskich poetów "Na receptę" (Przasnysz 2003) oraz w Almanachu Poetyckim Mławsko-Przasnyskim "Zbliżenia" (2007), także na łamach prasy lokalnej i w periodykach literackich. Otrzymał Medal Stanisława Ostoja-Kotkowskiego w kategorii "Twórca Uznany" (2009) oraz nagrodę "Przaśnika" (2013). Mieszkał w Przasnyszu.

</doc>
<doc id="1186581" url="https://pl.wikipedia.org/wiki?curid=1186581" title="Platynowce">
Platynowce



</doc>
<doc id="1186585" url="https://pl.wikipedia.org/wiki?curid=1186585" title="Maja Wodecka">
Maja Wodecka

Maja Wodecka, właściwie Maria Halina Zagajewska z domu Wodecka (ur. 10 kwietnia 1945) – polska aktorka i tłumaczka, absolwentka psychologii na Uniwersytecie Jagiellońskim.
Życiorys.
W latach 70. wyjechała do Francji, gdzie wystąpiła w kilku filmach. W 1982 powróciła na stałe do Francji, gdzie pracowała m.in. jako psychoanalityk. 
W latach 90. zajęła się tłumaczeniem poezji. Przetłumaczyła m.in. tomy Adama Zagajewskiego na język francuski (za te przekłady otrzymała w 1990 nagrodę Jean Malrieu) oraz poezję C.K. Williamsa i Edwarda Hirscha na język polski. W 2002 wróciła z mężem na stałe do Polski.
20 lipca 2016 została uhonorowana insygniami Kawalera Orderu Narodowego Zasługi za „zaangażowanie w służbie wolności i demokracji; za nieustanną pracę na rzecz dialogu między kulturami i troskę o zdrowie psychiczne dzieci”.
Życie prywatne.
Jej mężem był poeta Adam Zagajewski.

</doc>
<doc id="1186586" url="https://pl.wikipedia.org/wiki?curid=1186586" title="VIII grupa poboczna">
VIII grupa poboczna

VIII grupa poboczna (grupa VIIIB) – dawne określenie pierwiastków 8, 9 i 10 grupy układu okresowego. Ich wartościowość dochodzi niekiedy do 8, a przy tym często są nieaktywne. Stąd pochodzi nazwa sugerująca, że są odpowiednikami gazów szlachetnych (VIII grupa główna).
Tradycyjnie 9 naturalnych pierwiastków grupy VIIIB dzieli się na triadę żelazowców i platynowce – triadę platynowców lekkich i triadę platynowców ciężkich.

</doc>
<doc id="1186587" url="https://pl.wikipedia.org/wiki?curid=1186587" title="Mirtowate">
Mirtowate

Mirtowate ("Myrtaceae" Juss.) – rodzina roślin należąca do rzędu mirtowców. Obejmuje około 140 rodzajów skupiających około 5,8 tysiąca gatunków. Występują na wszystkich kontynentach w strefie tropikalnej – w Ameryce Środkowej i Południowej, w Afryce subsaharyjskiej, w Azji południowej i wschodniej oraz w Australii i na wyspach Pacyfiku. Jeden rodzaj – mirt ("Myrtus") rośnie także w basenie Morza Śródziemnego. Największe zróżnicowanie roślin tej rodziny występuje w Australii i Ameryce Południowej. Do cech charakterystycznych tych roślin należą kuliste zbiorniczki z olejkami eterycznymi powstającymi w wyniku rozpuszczania ścian komórek.
Szereg roślin z rodziny dostarcza jadalnych owoców, przy czym największe znaczenie mają: gujawa pospolita i truskawkowa, a mniejsze: akka Sellowa, goździkowiec brazylijski i inne gatunki z tego rodzaju, mirt zwyczajny, różne gatunki z rodzaju czapetka, "Ugni molinae", "Plinia cauliflora". Eukaliptusy to ważne źródło drewna, ale też po rozprzestrzenieniu poza Australią także powód dużych zagrożeń pożarowych (liście słabo się rozkładają, a za sprawą dużej zawartości olejków są łatwopalne). Te bogate w olejki eteryczne rośliny znajdują wiele zastosowań w przemyśle kosmetycznym, perfumeryjnym, spożywczym, aromaterapii i medycynie. Mirt zwyczajny jako roślina poświęcona Afrodycie i Wenus odgrywała istotną rolę w mitologii rzymskiej i greckiej i wciąż jest ważną rośliną symboliczną wykorzystywaną do strojenia bukietów i wianków ślubnych. Liczne gatunki uprawiane są jako ozdobne, zwłaszcza z rodzajów: melaleuka (w tym kuflik), eukaliptus, goździkowiec, metrosideros, mirt, "Calothamnus", "Chamaleucium", "Corymbia", "Syncarpia", "Verticordia" i in.
Systematyka.
Rodzina siostrzana dla "Vochysiaceae" w obrębie rzędu mirtowców ("Myrtales").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Myrtanae" Takht., rząd mirtowce ("Myrtales" Rchb.), podrząd "Myrtinae" Burnett., rodzina mirtowate ("Myrtaceae" Juss.).
W ujęciu APWeb rodzina dzielona jest na dwie podrodziny "Psiloxyloideae" i "Myrtoideae". W systemach preferujących wydzielanie licznych i drobnych rodzin taksony te podnoszone są do rangi odrębnych rodzin (rodzinę "Psiloxylaceae" Croizat wyróżniają np. systemy Takhtajana i Reveala). W systemie Takhtajana rodzaj "Heteropyxis" z "Psiloxyloideae" wyodrębniony został dodatkowo do rangi odrębnej rodziny "Heteropyxidaceae" Engler &amp; Gilg.
Podrodzina Psiloxyloideae Schmid:
Podrodzina Myrtoideae Sweet:

</doc>
<doc id="1186588" url="https://pl.wikipedia.org/wiki?curid=1186588" title="Yago Lamela">
Yago Lamela

Santiago "Yago" Lamela Tobío (ur. 24 lipca 1977 w Avilés, zm. 8 maja 2014 tamże) – hiszpański lekkoatleta uprawiający skok w dal oraz trójskok; były halowy rekordzista Europy w skoku w dal.

</doc>
<doc id="1186589" url="https://pl.wikipedia.org/wiki?curid=1186589" title="Myrtaceae">
Myrtaceae



</doc>
<doc id="1186591" url="https://pl.wikipedia.org/wiki?curid=1186591" title="Gold (album Kiss)">
Gold (album Kiss)

Gold – album kompilacyjny amerykańskiej grupy rockowej Kiss. Został wydany w styczniu 2005 roku.

</doc>
<doc id="1186593" url="https://pl.wikipedia.org/wiki?curid=1186593" title="Kispest Honved Budapeszt">
Kispest Honved Budapeszt



</doc>
<doc id="1186594" url="https://pl.wikipedia.org/wiki?curid=1186594" title="Żelazowce">
Żelazowce

Żelazowce – pierwiastki chemiczne znajdujące się w grupie 8 układu okresowego (dawniej zaliczane do VIII grupy pobocznej, której pierwszą triadę również nazywano żelazowcami) – są to żelazo (Fe), ruten (Ru), osm (Os) i has (Hs).

</doc>
<doc id="1186596" url="https://pl.wikipedia.org/wiki?curid=1186596" title="Grupa 8 układu okresowego">
Grupa 8 układu okresowego



</doc>
<doc id="1186603" url="https://pl.wikipedia.org/wiki?curid=1186603" title="Orybazjusz">
Orybazjusz

Orybazjusz (Oribasios, Oribasis, Oribaso; ur. 325 w Pergamonie, zm. 403 w Konstantynopolu) – starożytny lekarz i autor dzieł medycznych.
Ukończył szkołę medyczną w swoim rodzinnym Pergamonie, a następnie kontynuował studia medyczne w Aleksandrii. Jego nauczycielem i mistrzem w Aleksandrii był Zenon z Cypru, który wprowadził go jako lekarza na dwór cesarza rzymskiego Juliana Apostaty. Orybazjusz został lekarzem nadwornym cesarza. 
Jako autor Orybazjusz zasłynął dziełem "Zbiory lekarskie" w 70 tomach, będącym encyklopedią wiedzy medycznej, zbierającą całą ówczesną wiedzę w tej dziedzinie i opierającą się na wyciągach z dzieł innych autorów, m.in. z dzieł Galena. Był też twórcą poradnika samoleczenia "Lekarstwa domowe" w 4 tomach. 

</doc>
<doc id="1186605" url="https://pl.wikipedia.org/wiki?curid=1186605" title="Bruno (arcybiskup koloński)">
Bruno (arcybiskup koloński)

Bruno I Wielki z Kolonii, niem. "Brun I. von Köln (der Große)" (ur. ok. 925, zm. 11 października 965 w Reims) – kanclerz królestwa państwa wschodniofrankijskiego (940-953), arcybiskup Kolonii (953-965), święty Kościoła katolickiego.
Życiorys.
Bruno był trzecim i najmłodszym synem króla Henryka I i jego drugiej żony Matyldy z Ringelheim. Jego bratem był cesarz Otton I Wielki.
W wieku pięciu lat został przeznaczony do kariery duchownej i oddany pod opiekę biskupa Baldericha z Utrechtu. Kształcił się w szkole katedralnej w Utrechcie. W 939 r. brat Otton I powołał go na dwór królewski. Kontynuował naukę pod kierunkiem biskupów Izraela i Rathera z Werony. Należał do najlepiej wykształconych ludzi epoki. W 940 r. został kanclerzem i zreorganizował dworską kancelarię
W 953 r. za sprawą brata został arcybiskupem Kolonii. Na początku września 953 r. Otton I nadał mu księstwo Lotaryngii, które zostało odebrane buntowniczemu zięciowi królewskiemu Konradowi Czerwonemu. W ten sposób Bruno osobiście zaangażował się w wojnę przeciw Konradowi i stał się drugą osobą w państwie wiernie wspierającą monarchę.
W 954 r. został opiekunem syna swojej siostry Gerbergi Lotara i regentem Francji. Dwa lata później został opiekunem Hugona Kapeta, syna swojej siostry Jadwigi. Bruno musiał stale pośredniczyć pomiędzy oboma swoimi siostrzeńcami rywalizującymi o francuska koronę. Ponadto podczas nieobecności Ottona I wraz z arcybiskupem Moguncji Wilhelmem został nie tylko regentem, lecz także opiekunem bratanka Ottona II, którego 26 maja 961 r. w Akwizgranie namaścił na króla.
Bruno popierał szkoły klasztorne i reformę klasztorną zapoczątkowaną w Gorze. Otrzymał od brata liczne przywileje: prawo otoczenia Kolonii murami, odbywania targów, bicia monety i nakładania podatków. Jego dwór stał się centrum kultury. Współczesne przekazy opisują go jako skromnego i pobożnego człowieka.
Zmarł 11 października 965 r. w Reims, które odwiedził w celu pogodzenia swoich siostrzeńców. Zgodnie ze swoją wolą spoczął w ufundowanym przez siebie opactwie benedyktynów św. Pantaleona w Kolonii.
Jego wspomnienie liturgiczne obchodzone jest w dzienną pamiątkę śmierci.

</doc>
<doc id="1186607" url="https://pl.wikipedia.org/wiki?curid=1186607" title="Fausto Salsano">
Fausto Salsano

Fausto Salsano (ur. 19 grudnia 1962 w Cava de’ Tirreni) – włoski piłkarz, który grał na pozycji środkowego pomocnika.
Życiorys.
Salsano wychował się w drużynie Empoli FC. W 1981 roku zadebiutował w niej w Serie C1, ale już rok później przeszedł do AC Parma. W zespole Parmy zawodnik także występował w Serie C1, a w 1984 roku awansował do Serie B. Następnie po sezonie zmienił barwy klubowe i w końcu trafił do Serie A, do drużyny Sampdorii. W Sampdorii od początku grał w wyjściowej jedenastce jako środkowy pomocnik. W pierwszym sezonie zajął 4. miejsce w lidze oraz wywalczył swój pierwszy w karierze Puchar Włoch. W 1986 roku znów dotarł z Sampdorią do finału, jednak tym razem genueńczycy przegrali w dwumeczu z Romą. W 1988 i 1989 roku Fausto zdobywał kolejne krajowe puchary.
Latem 1990 Salsano został zawodnikiem Romy. W Romie występował na pozycji defensywnego pomocnika obok Fabrizio Di Mauro. W pierwszym sezonie wywalczył swój czwarty w karierze Puchar Włoch oraz dotarł do finału Pucharu UEFA (wystąpił w pierwszym meczu z Interem Mediolan). W 1993 roku wystąpił z „giallorossimi” w finale Coppa Italia (0:3 i 5:2 z Torino Calcio). Latem zawodnik wrócił do Sampdorii. W 1994 roku zdobył Puchar Włoch i był to jego ostatni wielki sukces w karierze. W klubie z Genui grał do końca sezonu 1997/1998. Wtedy przeszedł do grającej w Serie C2 Spezii Calcio. Tam grał przez 2 lata i w 2000 roku w wieku 38 lat zakończył piłkarską karierę.

</doc>
<doc id="1186608" url="https://pl.wikipedia.org/wiki?curid=1186608" title="Ełka Konstantinowa">
Ełka Konstantinowa

Ełka Georgijewa Konstantinowa (bułg. Елка Константинова, ur. 25 maja 1932 w Sofii, zm. 12 stycznia 2023) – bułgarska literaturoznawczyni, bułgarystka, profesor nauk humanistycznych, pedagog, działacz społeczny i polityk, w latach 70. i 80. aktywna uczestniczka ruchu antykomunistycznego, przewodnicząca Partii Radykalno-Demokratycznej (1989-1993), wchodzącej w skład Związku Sił Demokratycznych, po Okrągłym Stole deputowana na Konstytuantę (1990-1991) oraz Zgromadzenie Narodowe 36. kadencji (1991-1994), minister kultury w rządzie Filipa Dimitrowa (1991-1992).
Życiorys.
Kariera naukowa.
Jest absolwentką Wydziału Filologii Bułgarskiej na Uniwersytecie im. Klemensa z Ochrydy w Sofii (1956). Literaturę bułgarską wykładała m.in. w Instytucie Pedagogicznym w Szumen (1974-1984). W latach 80. współpracowała z Akademią Teatralną im. Krystjo Sarafowa oraz czasopismami kulturalnymi.
W latach 1979-1982 pracowała na Uniwersytecie Jagiellońskim w Krakowie, gdzie prowadziła wykłady z literatury bułgarskiej. Po odejściu z rządu Dimitrowa przyjechała do Warszawy. W ambasadzie Republiki Bułgarii była odpowiedzialna za rozwój stosunków kulturalnych między oboma krajami (1993-1997), za co zresztą w 2001 roku została odznaczona Krzyżem Komandorskim Orderu Zasługi Rzeczypospolitej Polskiej.
Wydała m.in. „Antologię poezji bułgarskiej” (wspólnie z Wojciechem Gałązką) oraz była promotorką kilku prac naukowych, np. rozprawy doktorskiej Galii Konach pt. „Poeta i lilia. Idee chrześcijańskie w poezji Nikołaja Liliewa”, obronionej na Wydziale Filologicznym UJ w 1997 roku.
W 1990 roku uzyskała tytuł profesora nauk humanistycznych. Od 1999 roku jest kierownikiem Zakładu Literatury Porównawczej Instytutu Literackiego w Bułgarskiej Akademii Nauk.
Kariera polityczna.
W latach 70. i 80. brała udział w manifestacjach antykomunistycznych, za co została wyrzucona z pracy na Uniwersytecie im. Klemensa Ochrydy. W 1989 roku stanęła na czele Partii Radykalno-Demokratycznej, która wkrótce została członkiem Związku Sił Demokratycznych.
Z list ZSD w 1990 roku Konstantinowa dostała się do Wielkiego Zgromadzenia Narodowego. Była jedyną spośród trzydziestu deputowanych, która głosowała przeciwko uchwaleniu nowej Konstytucji. Rok później, po wygraniu wyborów parlamentarnych przez ZSD, została wybrana do Zgromadzenia Narodowego 36. kadencji, a także otrzymała nominację na szefa resortu kultury w rządzie kierowanym przez Filipa Dimitrowa.
Niedługo po jego upadku w grudniu 1992 roku, zrzekła się funkcji przewodniczącej Partii Radykalno-Demokratycznej i wycofała się z aktywnej polityki. Nie odeszła jednak z życia publicznego, jest cenionym – szczególnie przez kręgi dawnej opozycji demokratycznej – komentatorem wydarzeń politycznych i społecznych. W ostatnim czasie zasłynęła ostrą krytyką prezydenta Georgi Pyrwanowa.
Życie prywatne.
Mówiła płynnie po polsku i rosyjsku.

</doc>
<doc id="1186610" url="https://pl.wikipedia.org/wiki?curid=1186610" title="Zofia (opatka w Gandersheim i Essen)">
Zofia (opatka w Gandersheim i Essen)

Zofia (ur. lato/jesień 975, zm. 30 stycznia 1039 r. w Gandersheim) – od 1002 r. opatka w Gandersheim i od 1011 r. opatka w Essen.
Życiorys.
Zofia była córką cesarza Ottona II i jego żony Teofano. Z dokumentu Ottona II z 979 r. dowiadujemy się, że z inicjatywy matki została oddana na wychowanie do opactwa w Gandersheim, którego przełożoną była Gerberga, siostra Henryka II Kłótnika.
W 987 r. Zofia została zakonnicą. W czasie jej obłóczyny wybuchł konflikt kompetencyjny pomiędzy biskupem Hildesheim Osdagiem i biskupem Moguncji i kanclerzem Rzeszy Willigisem. Obaj rościli sobie prawa do zwierzchnictwa nad Gandersheim. Zofia odmówiła przyjęcia welonu z rąk Osdaga, który upierał się przy swoim prawie i demonstracyjnie nakazał ustawić swój tron biskupi koło ołtarza. Spór toczył się w obecności cesarzowej Teofano, Ottona III i dworu. W końcu Odag został dopuszczony do udziału w uroczystości. Spór o zwierzchnictwo nad Gandersheim trwał przez kolejne lata i osiągnął kulminację w 997 r. gdy dwór cesarski upomniał biskupa Willigisa.
Zofia do 997 r. wspierała brata Ottona III, który nadał jej liczne dobra, a w jednym z dokumentów określił jako "dilectissima soror". Później jednak przestała pojawiać się w otoczeniu władcy. Zofię opisywano jako chciwą, przekupną, dumną i pyszną. Opis ten pochodzi z niechętnych jej źródeł powstałych z Hildesheim. Jednak jej późniejsza skromna aktywność w sprawach opactwa w Essen pozwala przypuszczać, że wymienione cechy charakteru są prawdziwe.
W 1002 r. Zofia została opatką w Gandersheim, co zapewne było już zaplanowane w momencie oddania jej do klasztoru. W 1001 r. została opatką w Essen. Pierwotnie ten urząd miała objąć Matylda Saksońska, ale z przyczyn politycznych została wydana za mąż. Zofia rządziła obu opactwami do śmierci. Została pochowana w kościele klasztornym w Gandersheim.
Zofia jako opatka w Essen.
Źródła niewiele mówią o działalności Zofii w Essen. Jej rządy są uważane za okres zastoju. Fundacje artystyczne są wiązane z jej poprzedniczką Matyldą lub następczynią Teofano. Wiadomo jedynie, że Zofia zwołała w 1029 r. synod regionalny, który z udziałem arcybiskupa Kolonii, biskupów Münster i Paderborn uporządkował okręg dziesięcinny opactwa w Essen. Nadała także opactwo przywileje. Nowsze badania przypisują jej fundację krzyża ze dużymi płytami emalii. Według obecnych ustaleń powstał on ok. 1000 r. w południowoniemieckim warsztacie. Ze względu na datę powstania jego fundatorką mogła być tylko Zofia. Być może za brak informacji o działaniach Zofii jest odpowiedzialna jej następczyni Teofano, która pochodziła z przeciwnego obozu politycznego.

</doc>
<doc id="1186611" url="https://pl.wikipedia.org/wiki?curid=1186611" title="Dhatki">
Dhatki

Dhatki, dhati, thari – język indoaryjski używany głównie w Pakistanie, również w przygranicznych rejonach Indii (pustynia Thar). Mniej niż 5% użytkowników jest piśmiennych.

</doc>
<doc id="1186621" url="https://pl.wikipedia.org/wiki?curid=1186621" title="Eucalyptus globulus">
Eucalyptus globulus



</doc>
<doc id="1186624" url="https://pl.wikipedia.org/wiki?curid=1186624" title="3 Karpacki Pułk Artylerii Przeciwpancernej">
3 Karpacki Pułk Artylerii Przeciwpancernej

3 Karpacki Pułk Artylerii Przeciwpancernej (3 pappanc) – oddział artylerii przeciwpancernej Polskich Sił Zbrojnych na Zachodzie.
Formowanie i zmiany organizacyjne.
3 Karpacki Pułk Artylerii Przeciwpancernej został sformowany na podstawie rozkazu L.dz. 821/I/Tj/42 dowódcy Armii Polskiej na Wschodzie z dnia 10 listopada 1942 roku "Organizacja 3 Dywizji Strzelców Karpackich", w terminie do 15 listopada 1942 roku. Pułk był organicznym oddziałem artylerii przeciwpancernej 3 Dywizji Strzelców Karpackich. Stan etatowy liczył 42 oficerów i 622 szeregowców.
Pułk walczył w kampanii włoskiej 1944-1945. Po zakończeniu walk, na przełomie lipca i sierpnia 1945 wyznaczony został do pełnienia służby wartowniczej. Wszedł w skład Zgrupowania Brygadowego „Tobruk” Grupy „Straż” ("Polish Guarg Group"). W 1946 roku został przetransportowany do Wielkiej Brytanii, a w następnym roku rozformowany.
Przeznaczony był do zwalczania wszelkiego rodzaju pojazdów pancernych pociskami o dużej prędkości początkowej i płaskim torze.
Organizacja pułku.
Każdy dywizjon składał się z trzech baterii po cztery 4 działony.
W każdym z czterech dywizjonów dwie baterie uzbrojone były w 57 mm armaty przeciwpancerne natomiast trzecia bateria w 76,2 mm armaty przeciwpancerne.
Zgodnie z etatem pułk liczył 39 oficerów oraz 611 podoficerów i kanonierów. Na uzbrojeniu posiadał 32 armaty 6-funtowe (kal. 57 mm) i 16 armat 17-funtowych (kal. 76,2 mm).
Obsada personalna.
Dowódcy pułku:
Adiutant pułku
Dowódcy dywizjonów:
I Dywizjon
II Dywizjon
III Dywizjon
IV Dywizjon

</doc>
<doc id="1186626" url="https://pl.wikipedia.org/wiki?curid=1186626" title="5 Kresowy Pułk Artylerii Przeciwpancernej">
5 Kresowy Pułk Artylerii Przeciwpancernej

5 Kresowy Pułk Artylerii Przeciwpancernej (5 pappanc) – oddział artylerii przeciwpancernej Polskich Sił Zbrojnych na Zachodzie.
5 Kresowy Pułk Artylerii Przeciwpancernej został sformowany w 1942 roku, w składzie 5 Kresowej Dywizji Piechoty. Uczestniczył w walkach 2 Korpusu w kampanii włoskiej 1944-1945.
Formowanie i zmiany organizacyjne.
Przeznaczony był do zwalczania wszelkiego rodzaju pojazdów pancernych pociskami o dużej prędkości początkowej i płaskim torze. Z uwagi na wysokie straty poniesione przez 2 Korpus w bitwie o Monte Cassino dokonano reorganizacji części pułków artylerii, celem wzmocnienia jednostek piechoty. Z uwagi na to 4 czerwca 1944 roku rozformowano w każdym dywizjonie jedną baterię armat 6-funtowych. Po zakończeniu działań bojowych, na przełomie lipca i sierpnia 1945 pułk wyznaczony został do pełnienia służby wartowniczej. Wszedł w skład Zgrupowania Brygadowego „Wołyń” Grupy „Straż” ("Polish Guarg Group"). Chronił składnice zaopatrzenia w Carvi i w Casenatico, linie wysokiego napięcia „A”, „B” i Cervia. Obsada jednej zmiany wynosiła 120 żołnierzy.
Struktura organizacyjna pułku.
Każdy dywizjon składał się z trzech baterii po cztery 4 działony.
W każdym z czterech dywizjonów dwie baterie uzbrojone były w 57 mm armaty przeciwpancerne natomiast trzecia bateria w 76,2 mm armaty przeciwpancerne.
Zgodnie z etatem pułk liczył 39 oficerów oraz 611 podoficerów i kanonierów. Na uzbrojeniu posiadał 32 armaty 6-funtowe (kal. 57 mm) i 16 armat 17-funtowych (kal. 76,2 mm)
Żołnierze pułku.
Dowódcy pułku
Zastępcy dowódcy

</doc>
<doc id="1186631" url="https://pl.wikipedia.org/wiki?curid=1186631" title="Ascanio Maria Sforza Visconti">
Ascanio Maria Sforza Visconti



</doc>
<doc id="1186632" url="https://pl.wikipedia.org/wiki?curid=1186632" title="LaMarcus Aldridge">
LaMarcus Aldridge

LaMarcus Nurae Aldridge (ur. 19 lipca 1985 w Dallas w Teksasie) – amerykański koszykarz, grający na pozycji silnego skrzydłowego.
Przed NBA.
Aldridge rozpoczął swoją karierę w szkole średniej Seagoville, gdzie został wybrany do najlepszego zespołu Teksasu. W 2004 wystąpił w meczu gwiazd amerykańskich szkół średnich - McDonald’s All-American. Był na tyle dobry, że do NCAA trafił do University of Texas w Austin. Po dwóch latach gry dla drużyny Longhorns zdecydował się kandydować do draftu w 2006 roku. W nim został wybrany z drugim numerem przez Chicago Bulls, którzy jeszcze tego samego dnia oddali go do Portland Trail Blazers razem z wyborem w drugiej rundzie draftu 2007 za Wiktora Chriapę i wybranego z czwartym numerem Tyrusa Thomasa.
NBA.
Sezon debiutancki.
W trakcie pierwszych rozgrywek opuścił tylko 7 meczów z powodu operacji ramienia. Już w pierwszych 14 meczach sezonu pokazał się z dobrej strony zdobywając średnio 8.4 punktu przy skuteczności 54% z gry. Gdy w lutym 2007 roku kontuzji doznał Joel Przybilla, Aldridge zaczął grać w pierwszym składzie. To zaprocentowało wzrostem jego średnich do 14.7 punktu i 8.0 zbiórek w marcu. Dzięki temu zajął drugie miejsce w głosowaniu na najlepszego debiutanta miesiąca za kolegą z zespołu, Brandonem Royem. 31 marca 2007 podczas pierwszej kwarty meczu z Los Angeles Clippers, Aldridge został zabrany do szpitala po tym, gdy zdiagnozowano u niego nieregularny rytm serca i skrócony oddech. Wykryto u niego Zespół Wolffa-Parkinsona-White’a, przez co musiał opuścić pozostałe mecze sezonu. Po sezonie został wybrany do pierwszej piątki najlepszych debiutantów.
Sezon 2007/08.
W swoim drugim sezonie Aldridge poprawił swoje średnie zdobycze we wszystkich najważniejszych statystykach. W porównaniu z sezonem debiutanckim jego średnia punktów wzrosła z 9.0 do 17.8, zbiórek z 5.0 do 7.6, a asyst z 0.4 do 1.6. Zostało to dostrzeżone w głosowaniu do nagrody dla zawodnika, który zrobił największy postęp.
Sezon 2008/09.
W trzecim sezonie gry Aldridge rozwijał się dalej, poprawiając głównie grę w ataku. Zdobywał coraz więcej punktów rzutami z półdystansu. Zakończył te rozgrywki ze średnimi 18.1 punktu i 7.5 zbiórki. W ostatnich 28 meczach sezonu aż 14 razy przekraczał granicę 20 zdobytych punktów. W całych rozgrywkach opuścił tylko 1 spotkanie.
Sezon 2009/10.
Jeszcze przed rozpoczęciem sezonu, Aldridge podpisał nowy, pięcioletni kontrakt, który zagwarantował mu 65 milionów dolarów. Razem z nim Portland Trail Blazers podpisali nową umowę z Brandonem Royem, chcąc stworzyć z nich duet prowadzący drużynę do wygranych. W tym sezonie w jego grze nie było już dużego progresu. Zakończył rozgrywki zdobywając średnio 17.9 punktu i 8.0 zbiórek.
Sezon 2010/11.
W związku z kontuzją Brandona Roya, którą ten odniósł w grudniu 2010 roku, Aldridge wziął na siebie rolę lidera zespołu. Efektem tego były dwukrotnie wyróżnienia dla najlepszego gracza tygodnia w NBA. Pierwszy raz za grę od 17. do 23 stycznia, kiedy to w czterech meczach zdobywał średnio 28.3 punktu i notował 10.3 zbiórek na mecz. Drugie tego typu wyróżnienie otrzymał za grę między 7., a 13 lutego. W trzech meczach zdobywał wtedy 38,3 punktu i 7,3 zbiórki. W trzech kolejnych meczach z rzędu zdobywał co najmniej 36 punktów, co jest rekordem Portland Trail Blazers. 2 marca został wybrany najlepszym zawodnikiem miesiąca w Konferencji Zachodniej. Zdobywał wtedy średnio 27,8 punktu i notował przy tym 9,3 zbiórki i 1,6 bloku. Został dopiero trzecim zawodnikiem w historii Blazers, który otrzymał takie wyróżnienie. W głosowaniu na zawodnika, który zrobił największy postęp zajął drugie miejsce za Kevinem Love. Został także wybrany do trzeciej piątki całej ligi.
Sezon 2011/12.
Z powodu lokautu w NBA, rozgrywki sezonu rozpoczęły się dopiero pod koniec grudnia 2011. Aldridge był nawet wymieniany w gronie zawodników, którzy mogą w trakcie lokautu trafić do jednej z lig europejskich. Najgłośniej mówiło się o zainteresowaniu Realu Madryt. Ostatecznie do Europy nie trafił. Na początku stycznia 2012 roku znalazł się w szerokiej kadrze USA na igrzyska w Londynie. Ostatecznie jednak nie pojechał ze względu na kontuzję, której odniósł w końcówce sezonu.
Jego bardzo dobra gra została doceniona i dostał nominację do występu w Meczu Gwiazd jako rezerwowy. Nie dotrwał do końca sezonu, odnosząc kontuzję biodra, które miał operowane. Opuścił przez to ostatnie 11 meczów rozgrywek. Sezon zakończył zdobywając średnio 21,7 punktu i notując 8,0 zbiórek na mecz.
Sezon 2012/13.
Aldridge drugi raz z rzędu został wybrany do Meczu Gwiazd jako rezerwowy. W całym sezonie rozegrał 74 mecze i był najlepszym strzelcem drużyny ze średnią 21,1 punktu na mecz, co pozwoliło mu zająć 9. miejsce w klasyfikacji strzelców. Zbierał przy tym rekordowe w karierze 9,1 zbiórki na mecz. 17 kwietnia w meczu z Golden State Warriors rzucił 30 punktów i zebrał 21 piłek, z czego 17 na własnej tablicy. Za grę pomiędzy 11 a 17 marca 2013 został wyróżniony nagrodą dla najlepszego gracza tygodnia. W trzech rozegranych wtedy meczach zdobywał 27,0 punktu, 10,7 zbiórki i 3,0 bloku, a jego Blazers wygrali 2 z 3 meczów.
Sezon 2013/14.
Pomimo wielu plotek transferowych podczas przerwy międzysezonowej w 2013 roku, Aldridge zdecydował się pozostać w Portland, naciskając jednak na władze klubu, żeby te wzmocniły jego skład. Aldridge dobrze wszedł w sezon, notując double-double w pięciu kolejnych meczach pomiędzy 9 a 17 listopada. 23 listopada w meczu z Golden State Warriors zdobył 30 punktów i zebrał 21 piłek. Wdał się jednak też w przepychankę z zawodnikiem rywali Andrew Bogutem. Został za to zdarzenie ukarany grzywną w wysokości 45 tysięcy dolarów. Tego samego dnia został wybrany najlepszym zawodnikiem tygodnia w konferencji zachodniej czwarty raz w swojej karierze. Nagroda ta była połączona z serią 11 kolejnych wygranych Blazers, podczas której Aldridge notował średnio 21,1 punktu, 11,3 zbiórki, 2,5 asysty i 2,5 bloku na mecz. 12 grudnia 2013 roku zakończył mecz przeciwko Houston Rockets z 31 punktami i rekordem kariery - 25 zbiórkami. Stał się dzięki temu pierwszym zawodnikiem w historii swojego klubu, który zakończył mecz z co najmniej 30 punktami i 25 zbiórkami. 23 stycznia 2014 ustanowił rekord kariery w punktach. W meczu przeciwko Denver Nuggets rzucił ich 44 i dodał do tego 13 zbiórek, 5 asyst i 2 bloki, przyczyniając się do wygranej 110:105.
20 kwietnia 2014 podczas meczu pierwszej rundy play-off przeciwko Houston Rockets ustanowił rekord klubu oraz własny, zdobywając 46 punktów. Dodał do tego 18 zbiórek, 2 asysty i 2bloki, prowadząc zespół do zwycięstwa po dogrywce 122:120. W drugim meczu serii, rozegranym 3 dni później rzucił tym razem 43 punkty, stając się pierwszym graczem w historii Portland Trail Blazers, który w dwóch kolejnych meczach play-off zdobywał ponad 40 punktów. 
4 czerwca 2014 został wybrany do trzeciej piątki All-NBA Team za sezon 2013/14.
9 lipca 2015 roku podpisał umowę z klubem San Antonio Spurs.
10 stycznia 2019 ustanowił nowy, punktowy rekord kariery. W wygranym po dwóch dogrywkach 154-147 meczu przeciwko Oklahoma City Thunder zdobył 56 punktów. Trafił 20 z 33 rzutów za 2 punkty oraz wszystkie 16 prób z linii rzutów osobistych. 
25 marca 2021 opuścił San Antonio Spurs poprzez wykupienie kontraktu. Trzy dni później dołączył do Brooklyn Nets.
15 kwietnia 2021 ogłosił zakończenie kariery z powodu problemów kardiologicznych, jednak 2 września 2021, po uzyskaniu pozytywnej diagnozy lekarskiej, postanowił wznowić karierę zawodniczą i wrócić do Brooklyn Nets.
Statystyki w NBA.
Na podstawie 
"Stan na koniec sezonu 2019/20"

</doc>
<doc id="1186633" url="https://pl.wikipedia.org/wiki?curid=1186633" title="François de Salignac de la Mothe Fénelon">
François de Salignac de la Mothe Fénelon



</doc>
<doc id="1186635" url="https://pl.wikipedia.org/wiki?curid=1186635" title="Ireneusz Żurawicz">
Ireneusz Żurawicz

Ireneusz Żurawicz (ur. 24 stycznia 1978 w Gorzowie Wielkopolskim) – polski bobsleista oraz lekkoatleta.
Bobsleje.
Startuje w tej dyscyplinie od 2004. Był rezerwowym zawodnikiem reprezentacji Polski (rozpychającym) w czwórkach podczas Igrzysk Olimpijskich 2006 w Turynie. Startował w czwórkach na Mistrzostwach Świata 2005 w Calgary (20. miejsce, partnerzy: Dawid Kupczyk, Michał Zblewski, Mariusz Latkowski) i na Mistrzostwach Świata 2007 w Sankt Moritz (również 20. miejsce, partnerzy: Kupczyk, Zblewski i Marcin Płacheta). Startował także w zawodach Pucharu Świata.
Występuje w klubie KS Śnieżka Karpacz.
Lekkoatletyka.
Był wieloboistą. Reprezentował klub AZS AWF Gorzów Wielkopolski. Startował w latach 1993-2004. Był wicemistrzem Polski w dziesięcioboju w 2000 i 2001 oraz brązowym medalistą w tej konkurencji w 1999, 2002 i 2003. Zdobył także srebrny medal w sztafecie 4 x 100 m w Mistrzostwach Polski w 2002.
Żurawicz był halowym mistrzem Polski w siedmioboju w 2001, w 1998 był wicemistrzem, a w 2002 brązowym medalistą. Od 1997 do 2003 startował w zawodach Pucharu Europy w wielobojach.

</doc>
<doc id="1186636" url="https://pl.wikipedia.org/wiki?curid=1186636" title="Dmitrij Milutin">
Dmitrij Milutin

Dymitr Aleksiejewicz Milutin, ros. Дмитрий Алексеевич Милютин (ur. w Moskwie, zm. w Simejizie koło Jałty) – rosyjski feldmarszałek, minister wojny, reformator wojskowy.
Życiorys.
Życie rodzinne.
Urodził się w niezamożnej rodzinie szlacheckiej, był starszym bratem Nikołaja Milutina. Po ukończeniu Szlacheckiej Pensji przy Uniwersytecie Moskiewskim w 1833 wstąpił do wojska. Od 1878 hrabia.
Służba wojskowa.
W 1836 ukończył Akademię Wojskową. Rozpoczął służbę w Sztabie Generalnym, później w Kaukaskim Okręgu Wojskowym. W 1843 starszy kwatermistrz. Po służbie na Kaukazie w latach 1845-1856 został profesorem na katedrze geografii wojennej, później katedrze statystyki Akademii Wojskowej. W 1856 został członkiem komisji reformującej służbę w jednostkach wojskowych. w ramach prac Komisji pozostawił memorandum o programie zmian organizacyjnych w armii carskiej. W latach 1856 – 1859 był szefem sztabu Armii Kaukaskiej, od 1860 – zastępcą, a od 1861 – ministrem wojny. Przygotował i opracował reformę wojsk rosyjskich na l. 1860–1870, zwłaszcza pod kątem skrócenia okresu służby wojskowej i przebudowy armii na współczesną tym czasom armię masową. Do czasów reformy wojskowej Dymitra Milutina w 1874 wojsko rosyjskie nie znało koszar. Niemal półtoramilionowa armia rozlokowana była w prymitywnych ziemiankach i lepiankach lub po kwaterach prywatnych.
Brał udział w l. 1877–1878 wojnie rosyjsko-tureckiej, w tym w bitwie pod Plewną, gdzie po trzecim szturmie Plewny ostro wystąpił przeciwko odejściu wojsk rosyjskich spod twierdzy. Po jego wystąpieniu wojska nie odstąpiły od Plewny i oblężenie kontynuowano.
Działalność polityczna.
Gazetę wojskową "Rosyjski Inwalida" przekształcił w gazetę o charakterze liberalno-politycznym. Był zwolennikiem reform gospodarczych i popierał uwłaszczenie chłopów w Rosji i Królestwie Polskim przeprowadzone według projektu jego brata Nikołaja Milutina.
Po kongresie berlińskim 1878 kierował praktycznie polityką zagraniczną Rosji awansując na stopień feldmarszałka wojsk rosyjskich.
Po wstąpieniu na tron Aleksandra III Romanowa został odsunięty od wszelkich godności wojskowych i zdymisjonowany. Od 1881 w stanie spoczynku. Osiadł w Simeizie koło Jałty, gdzie zmarł. Był członkiem Rady Państwa, honorowym członkiem Petersburskiej Akademii Nauk i profesorem honorowym wielu akademii wojskowych. Pozostawił duże archiwum, które po śmierci zostało zdeponowane w Moskwie, w bibliotece im. Włodzimierza Lenina.
Nagrody i odznaczenia.
Był odznaczony Orderem Świętego Andrzeja (1874), Orderem Świętego Aleksandra Newskiego (1862), Orderem Orła Białego (1860), Orderem Świętego Jerzego II klasy, Orderem Świętego Włodzimierza I, II, III i IV klasy, Orderem Świętej Anny I i II klasy, Orderem Świętego Stanisława I i III klasy, francuskim Krzyżem Wielkim Legii Honorowej (1876), duńskim Orderem Słonia (1876), austriackim Orderem Żelaznej Korony II klasy (1853), Orderem Świętego Stefana (1874), rumuńskim Orderem Virtutea Militară (1881), Orderem Gwiazdy Rumunii (1877), pruskim Orderem Orła Czerwonego I, II i III klasy, Pour le Mérite (1878), perskim Orderem Lwa i Słońca I klasy (1857), szwedzkim Krzyżem Wielkim Królewskiego Orderu Serafinów (1875).

</doc>
<doc id="1186637" url="https://pl.wikipedia.org/wiki?curid=1186637" title="Eukaliptus właściwy">
Eukaliptus właściwy



</doc>
<doc id="1186638" url="https://pl.wikipedia.org/wiki?curid=1186638" title="10 Pułk Artylerii Ciężkiej (PSZ)">
10 Pułk Artylerii Ciężkiej (PSZ)

10 Pułk Artylerii Ciężkiej (10 pac) ang. "10th Polish Medium Regiment" – oddział artylerii ciężkiej Polskich Sił Zbrojnych na Zachodzie.
Formowanie i organizacja pułku.
Na podstawie Rozkazu Dowódcy Wojska Polskiego na Środkowym Wschodzie l.dz.2470/I/Tj/42 z dnia 27 maja 1942 roku i Rozkazem Ośrodka Zapasowego l.dz.1261/Tj/42 z dnia 30 maja 1942 roku, w obozie Barbara, w Palestynie, na bazie 9 Pułku Artylerii Ciężkiej oraz częściowo z kanonierów Ośrodka Zapasowego Samodzielnej Brygady Strzelców Karpackich i pozostałych na Bliskim Wschodzie oficerów z 11 pal, 8 pac zorganizowany został 1 Pułk Artylerii Ciężkiej. Oddział stanowił artylerię organiczną 2 Korpusu Strzelców. W listopadzie tego roku jednostka przemianowana została na 10 Pułk Artylerii Ciężkiej i włączona w skład 2 Grupy Artylerii. Na jej uzbrojeniu znajdowało się wówczas 16 sztuk 155 mm haubic. W dniu 21 września 1942 r. pułk przybył do Qizil Ribat w Iraku, a w dniu 13 października 1942 r. do obozu WP w Khanaqin i pozostał w nim do 4 maja 1943 roku. 14 listopada 1942 roku na poligonie w Kani Masi przeprowadzone zostały pierwsze strzelania z dział. Następnie pułk wraz z całą 2 AGPA został dyslokowany do Kirkuku, przechodził on tam intensywne szkolenie artyleryjskie i był wizytowany w dniu 2 czerwca 1943 r. przez NW gen. Władysława Sikorskiego. Z dniem 23 września 1943 r. pułk rozpoczął przegrupowanie do Palestyny do miejscowości Isdud, gdzie przebywał w okresie 29 września - 2 grudnia 1943 roku. Prowadził tam szkolenie z zakresu współdziałania z innymi rodzajami wojsk. Następna zmiana postoju nastąpiła w dniu 2 grudnia 1943 wówczas pułk wyjechał do obozu wojskowego Quassasin uzupełniając stan osobowy, broń, sprzęt i wyposażenie do stanu etatowego i przygotowywał się do wyjazdu na front włoski. Pułk posiadał dwa dywizjony. W skład każdego dywizjonu wchodziły dwie baterie po cztery 139,7 mm (5,5-calowe) armaty Mk 3. W okresie od 7 do 20 stycznia 10 PAC przebywał w obozie przejściowym w El Amryja, skąd wyjechał do portu w Aleksandrii. Po zaokrętowaniu się i rejsie przez Morze Śródziemne w dniu 25 stycznia 1944 roku, 10 pułk został wyładowany w Tarencie i umieszczony w obozie wojskowym "Robertson". Stamtąd 17 lutego 1944 roku przemieszczono go do obozu w San Basilio, gdzie koncentrowała się cała 2 AGPA.
Działania zbrojne pułku.
W San Basilio pułk kompletował sprzęt, a na poligonie prowadził strzelania ćwiczebne. Z pułku wydzielono II dywizjon artylerii i 28 lutego wysłano go na front nad rzeką Sangro celem wsparcia 3 Dywizji Strzelców Karpackich. Reszta pułku, 24 marca zluzowała amerykańskie jednostki artylerii w rejonie Busso, w ramach 2 Grupy Artylerii. Wraz z pozostałymi jednostkami artylerii 10 pac stanowił element artylerii ogólnego działania wspierając ogniem cały 2 Korpus Polski wraz z przydzielonymi mu jednostkami włoskimi. 14/15 kwietnia 10 pułk artylerii ciężkiej w całości zszedł z linii frontu i udał się na wypoczynek. Nocą 24/25 kwietnia pułk wykonał domarsz na stanowiska ogniowe przed wioską Portella w wąwozie i drodze Inferno, podczas czego jedno z dział zawisło na skarpie i w dniu 25 kwietnia zostało rozbite i strącone w przepaść przez ogień artylerii niemieckiej. Zorganizowano łączność, punkty obserwacyjne, wykonano prace ziemne oraz dowieziono amunicję, osiągając gotowość bojową 4 maja do bitwy o Monte Cassino. O godz. 23.00 11 maja pułk w ramach całej artylerii 2 KP prowadził 40 minutowe artyleryjskie przygotowanie ataku 2 Korpusu, wspierając przeważnie I dywizjonem 5 Kresową Dywizję Piechoty, a II dywizjonem 3 DSK. Następnie do godz. 01.00 12 maja pułk wraz z innymi jednostkami artylerii prowadził ogień do celów bliższych stojących na drodze mającej nacierać piechoty. W trakcie 5 dniowej bitwy podczas i po załamaniu się pierwszego natarcia z uwagi na właściwości swoich armat, 10 pułk zwalczał artylerię wroga oraz kierowany przez obserwatorów, w tym z pomocą lotniczego PO likwidował z powodzeniem bunkry i schrony wroga. Następnie podczas drugiego natarcia 2 Korpusu Polskiego wspierał te same jednostki. Od 21 do 24 maja, 10 pułk wspierał Grupę „Bob” w bitwie o Piedimonte, przy czym I dywizjon pułku jako artyleria bezpośredniego wsparcia zmienił stanowiska ogniowe w nocy 24/25 maja w rejon wsi S. Angelo in Teodice. Pułk zwalczał dalekimi ogniami wycofujące się wojska wroga, ostatni strzał w bitwie oddał II dywizjon 10 pułku w godzinach porannych 27 maja 1944 roku. 10 pac w bitwie o Monte Cassino wystrzelił 17.785 pocisków. W okresie od 27 maja do 15 czerwca pułk odpoczywał w rejonie Campobasso we wsi S. Polo Matese. W dniach 25 czerwca - 2 lipca pułk przygotowywał się do walk o przełamanie obrony nieprzyjaciela na rzece Chienti, lecz z uwagi na wycofanie się nieprzyjaciela i przejście do pościgu 2 Korpusu Polskiego, nie prowadził ognia. W trakcie bitwy pod Loreto 10 pac działał w składzie 2 AGPA wspierał na szerokim froncie korpusu własne wojska i trzykrotnie zmieniał stanowiska ogniowe w rejonie Monte S. Giusto, na rejon obok Loreto w pobliżu rzeki Potenzy wspierając 2, 3 i 4 lipca 3 DSK w walkach na kierunku Castelfidardo, a następnie w dniach 4 i 5 lipca w walkach o miasto Osimo ze stanowisk ogniowych pod Recanati, 6 i 7 lipca wspierał piechotę włoską i polskie czołgi w walkach o Filotrano, ze stanowisk ogniowych pod Monte Fano. W walkach tych zużył ponad 1300 pocisków. W dniu 8 lipca pułk wspierał włoską Grupę "Nembo" podczas zdobywania Filotrano, jednocześnie w godzinach porannych był bombardowany. W trakcie walk o Osimo zwiady dywizjonów wzięły udział w walkach ulicznych. Straty w trakcie bitwy, to 3 ciężko rannych żołnierzy i spalony pojazd pancerny pułku. 15 lipca 10 pułk zajął stanowiska ogniowe 1 km na płd.-wsch. od Osimo, 17 lipca w godzinach porannych wziął udział w przygotowaniu artyleryjskim ataku przez rzekę Musone 2 Brygady Pancernej i 5 Wileńskiej Brygady Piechoty, a następnie na żądanie atakujących jednostek wspierał ogniem artyleryjskim natarcie, aż za Case Nuove i na Monte della Crescia. 18 lipca wspierał w dalszym ciągu 2 B.Panc. i wprowadzoną do walki 6 Lwowską Brygadę Piechoty podczas walk o Torretto a Mare. W bitwie o Anconę pułk wystrzelił 1700 pocisków, miał też 3 rannych żołnierzy, na minach. 10 pułk w okresie od 19 lipca do 3 sierpnia jako jedyny z 2 AGPA był przydzielony do grup pościgowych za uchodzącym nieprzyjacielem wzdłuż Adriatyku. Od 4 do 7 sierpnia wspierał piechotę podczas walk nad rzeką Misa, ponosząc dalsze straty 1 zabitego i 1 ciężko rannego żołnierza. W dniach 9 i 10 sierpnia pułk w ramach swojej grupy ostrzeliwał cele w walkach nad rzeką Cesano. Po uzyskaniu powodzenia przez czołgi i piechotę korpusu w dniach 13-17 sierpnia ze stanowisk w rejonie Castel Colone wspierał wojska w planie mylenia przeciwnika przed walkami o rzekę Metauro. Od 18 do 22 sierpnia pułk ze stanowisk ogniowych pod Rio Grande wspierał 2 B. Panc. w dojściu do rzeki Metauro. Podczas bitwy o Linię Gotów 10 pac w ramach 2 Grupy wspierał 5 KDP w dniach 25-29 sierpnia 1944 r. O zaciętości walk świadczy, że 26 sierpnia pułk wystrzelił 1557 pocisków. 28 sierpnia zmieniono stanowiska ogniowe w rejon Borggo Lukrezia. 1 i 2 września pułk wspierał 3 DSK w dalszych walkach o przełamanie Linii Gotów. W okresie od 6 września do 2 października 10 pac przebywał na wypoczynku w miejscowości Porto Recanati, uzupełniono stan osobowy i sprzęt. Od 4 października 10 pac wraz z bratnim 11 pac-em zostały przydzielone do I Kanadyjskiej AGRA, w trakcie walk do 27 października 1944 roku poległo dwóch żołnierzy i dwóch zostało rannych. W dniach 28 października - 1 listopada pułk wykonał ok. 300 km marsz poprzez Asyż wzdłuż frontu i dołączył do polskiego 2 Korpusu, w trakcie marszu zginął tragicznie jeden z podoficerów pułku. 6 i 7 listopada 10 pac wspierał 1 Brygadę Strzelców Karpackich w walkach o wzgórza w Apeninie Emiliańskim, na jednym z nich - M. Pratello zniszczył całą obsadę nieprzyjacielską. W okresie od 11 do 19 listopada ze stanowisk pod Rocca S. Casciano wspierał 1 BSK w walkach o wzgórze Monte Fortino jednakże prowadzane natarcie nie powiodło się. 19/20 listopada 1944 r. pułk przegrupował się na nowe stanowisko ogniowe w miasteczku Castrocaro z zadaniem wsparcia wprowadzonej do walki 2 BSK. 21 listopada pułk wystrzelił 1861 pocisków, 4 bsk zajął wzgórze M. Fortino. 10 pac wspierał dalsze natarcie 2 BSK do 27 listopada, na minach pułk stracił 2 zabitych i kilku rannych i pojazdy łączności. W trakcie drugiej bitwy o Faenzę 1/2 grudnia, 10 pac zajął stanowiska na wzgórzu M. Gebolo nad rzeką Lamone wspierając do 5 grudnia 1 BSK w mozolnym natarciu w trudnym terenie. 9/10 grudnia, 10 pułk zajął nowe stanowiska ogniowe w rejonie miejscowości Scavignano i stąd od 15 grudnia rozpoczął wsparcie początkowo 1 BSK i włoskiej "Grupy Mailea", w trzeciej bitwie o Faenzę. Od 20 grudnia wspierał wprowadzoną do natarcia 6 LBP z nowych stanowisk w rejonie Brisighella. W tym rejonie zmieniając nieco stanowiska ogniowe pułk pozostał do 1 marca 1945 roku wspierał kolejno polskie dywizje 2 KP i włoską Grupę "Friuli". 10 pac został na przełomie marca i kwietnia zluzowany przez nowo sformowany 13 pac. Na skutek nieszczęśliwych wypadków w marcu i kwietniu uległy zniszczeniu i uszkodzeniu 2 działa i ciągnik. Cały pułk 10 zajął w dniu 8 kwietnia nowe stanowiska ogniowe w rejonie S. Andrea w gotowości do bitwy o Bolonię. Nazajutrz od 9 kwietnia 1945 roku, 10 pac wspierał 1 BSK, w tym zbombardowany omyłkowo przez lotnictwo amerykańskie jej 2 batalion, straty również poniósł wysunięty PO 10 pułku przydzielony do 2 bsk. 1 oficer został ciężko ranny, jeden lekko ranny, zniszczona została radiostacja i uszkodzony pojazd pancerny. Wsparcie 2 bsk przez pułk, umożliwiło zdobycie przyczółka na rzece Senio. W trakcie walk na skutek ognia artylerii wroga poległo 2 żołnierzy pułku, a dwóch innych zostało rannych. Do 14 kwietnia pułk wspierał poszczególne bataliony 1 BSK. Tego dnia pułk zajął nowe stanowiska ogniowe w rejonie Mordano i został przydzielony do wsparcia 6 LBP i Grupy "Rak" działających w ramach 5 KDP. Natomiast nocą 16/17 kwietnia w miejsce 6 LBP wprowadzono 5 WBP, którą w dalszym ciągu wspierał 10 pac. Następne stanowiska ogniowe w dniu 18 kwietnia zajął w Castel S. Pietro, gdzie przygotował się do bitwy o kanał Gaiana. W dniach 19 i 20 kwietnia pułk wspierał nadal 5 KDP w walkach o sforsowanie kanału Gaiana. Nowe stanowiska ogniowe w miejscowości Quaderna zajął pułk wieczorem 20 kwietnia 1945 roku i natychmiast wspierał 3 DSK i 5 KDP w walkach o rzekę Idice. Ostatniego dnia walki tj. 21 kwietnia, pułk wspierał swoimi dywizjonami oddziały pościgowe wydzielone z 3 DSK, 5 KDP odpowiednio I i II dywizjonem.
Dalsze losy żołnierzy 10 pułku.
Po zejściu z linii frontu pułk przeszedł na kilkudniowy wypoczynek do Castel S. Pietro, następnie do Ferno w dolinie rzeki Tenna, 12 czerwca do Imolii, 2 lipca S. Elpidio a Mare gdzie przebywał do 25 lipca 1946 r. Prowadzono kursy kierowców i mechaników oraz w I dywizjonie otworzono Szkołę Podoficerską Artylerii Ciężkiej. 5 maja 1946 pułkowi wręczono sztandar, natomiast 25 lipca 1946 roku nastąpił wyjazd pułku do Wielkiej Brytanii. W trakcie działań wojennych z szeregów pułku poległo 10 żołnierzy (w tym 3 oficerów), a 38 zostało rannych (w tym 10 oficerów).
W 1946 roku oddział został ewakuowany z Włoch do Szkocji. Razem z 9 pułkiem artylerii ciężkiej stacjonował w obozie Stobs, w hrabstwie Scottish Borders. Od maja 1947 roku w przebywał Langholm, a od lipca w Nettlebed, k. Henley on Thames and Reading, Oxfordshire.
6 grudnia 1946 pułk został rozformowany. Po tej dacie pułk istniał jako Basic Unit PRC.
Organizacja i obsada personalna.
Zastępcy dowódcy pułku:
Adiutant:
Dowódca I dywizjonu:
Dowódca II dywizjonu:
Pułk posiadał dwa dywizjony. W skład każdego dywizjonu wchodziły dwie baterie po cztery 139,7 mm (5,5-calowe) armaty Mk 3.
Symbole pułku.
Sztandar
Sztandar, ufundowany przez społeczeństwo włoskie, został wręczony pułkowi 5 maja 1946 roku. Został on wykonany zgodnie z przepisami, z tym że płaty przytwierdzono odwrotnie do drzewca. Na stronie głównej znalazły się nazwy miast włoskich leżących na szlaku bitewnym pułku oraz napis: "Libertas suprema lex est" (Wolność jest najwyższym prawem). Na odwrotnej umieszczono herby miast fundatorów sztandaru: Monte Granaro, Monte Urano, Sant’Elpidio a Mare, oraz oznakę rozpoznawczą dowództwa 2 Korpusu i oddziałów pozadywizyjnych.
Obecnie sztandar eksponowany jest w Instytucie Polskim i Muzeum im. gen. Sikorskiego w Londynie.
Odznaka kombatancka
Jednoczęściowa - wykonana ze srebrzonego tombaku. Wymiary 46 x 28. Wykonanie Zdzisław Cegielski - Warszawa. Na zlecenie Zarządu Koła Pułkowego 10 pac w latach 90.

</doc>
<doc id="1186640" url="https://pl.wikipedia.org/wiki?curid=1186640" title="Protestantyzm na Lubelszczyźnie">
Protestantyzm na Lubelszczyźnie

Protestantyzm na Lubelszczyźnie pojawił się dopiero w drugiej połowie XVI wieku, jednak ten region Polski szybko stał się jednym z najważniejszych ośrodków kalwinizmu i braci polskich aż do połowy XVII wieku, kiedy zwyciężyła kontrreformacja. Od XX wieku następuje odrodzenie protestantyzmu w regionie lubelskim. W XXI wieku działa na Lubelszczyźnie 47 zborów protestanckich różnych wyznań (m.in. luteranie, baptyści, adwentyści, zielonoświątkowcy).
Historia.
Reformacja w XVI w..
W XVI wieku Lubelszczyzna (obejmująca ówczesne województwo lubelskie), wraz z głównym miastem Lublinem była jednym z najbardziej rozwiniętych gospodarczo regionów Polski. Rozkwitało rolnictwo oraz handel na skrzyżowaniu szlaków tranzytowych, co sprzyjało rozwojowi mieszczaństwa oraz bogaceniu się szlachty, które chętnie przyjmowały „nowinki religijne” z Zachodu. O roli Lublina świadczy ustanowienie tam siedziby Trybunału Koronnego w 1578.
Jeszcze przed wystąpieniem Marcina Lutra w Polsce działał Biernat z Lublina, którego poglądy były zbieżne z późniejszym luteranizmem: uznawał tylko autorytet Biblii, odrzucając znaczenie tradycji i decyzji papieży. 
Luteranizm został w połowie XVI w. przyjęty przez część mieszczan lubelskich, czemu sprzyjali starosta lubelski Stanisław Gabriel Tęczyński i jego syn Jan Chrzciciel. Szybko powstały w Lublinie zbory protestanckie, do których należała również znaczna część okolicznej szlachty. 
Kalwinizm.
Luteranizm został szybko wyparty przez kalwinizm, którego radykalny charakter i niezależność bardziej odpowiadały interesom szlachty. Od 1557 mieszczanie lubelscy i okoliczna szlachta uczestniczyli w synodach kalwinistów małopolskich (synody w Pińczowie). W 1560 odbył się w Bychawie pierwszy na Lubelszczyźnie synod kalwiński i był to początek zorganizowanej wspólnoty kalwińskiej w regionie.
Pierwszymi znanymi pastorami kalwińskimi, pochodzącymi z Lublina byli: Marcin (od 1556 „minister zboru” we Włodzisławiu) oraz Jan Lublinus (pod koniec lat 1550. pastor w dobrach Mikołaja Reja). W 1561 Janusz z Lublina wystąpił do synodu w Pińczowie z prośbą o przysłanie pastora. W następnym roku przybył do Lublina Stanisław Paklepka (po studiach teologicznych w Bazylei i Zurychu). Rok 1562 to powstanie pierwszej parafii kalwińskiej w Lublinie. W XVI wieku istniało na Lubelszczyźnie 37 zborów kalwińskich (najważniejsze znajdowały się w Lublinie, Kocku, Bełżycach i Lubartowie) i był to, obok Kielecczyzny najsilniejszy ośrodek tego wyznania w I Rzeczypospolitej.
Do zboru lubelskiego należeli też cudzoziemcy, głównie Niemcy i Szkoci. Na nabożeństwa uczęszczała przyjezdna szlachta kalwińska, przybywająca do Trybunału Koronnego. W 1627 podczas tumultu katolicy zburzyli zbór lubelski i niemożliwa była jego odbudowa z powodu zakazania przez Sejm erygowania zborów w miastach królewskich. Zbór umieszczono w domu prywatnym, a od 1633 w obawie przed napaściami przeniesiono zbór do Bełżyc. Od 1654 zbór miał stałego duszpasterza, którym często zostawał senior dystynktu lubelsko-chełmsko-bełskiego. Pierwszym z ministrów został Krzysztof Kraiński, autor katechizmu, agendy zbornej i zbioru kazań (postylii). Następnymi byli: Adam Sandomierzanin, Tomasz Gorzkowski, Grzegorz Jankowski, Jan Grzybowski, Sebastian Crupscius, Marcin Niemierski, Wawrzyniec Dominik, Jan Węgierski i Daniel Zaborowski.
W Lewartowie (Lubartowie) działała kalwińska i ariańska szkoła, która do 1598 r. była własnością Wojciecha Kaliszczyka. Dzieci lubelskich kalwinistów uczęszczały do szkół przy zborach, a od 1618 do połowy XVII wieku do słynnej szkoły kalwińskiej prowincji małopolskiej w Bełżycach. Na skutek represji i nacisków kalwinizm skurczył się na Lubelszczyźnie do dwóch ośrodków: Piask Luterskich i Bełżyc.
Bracia polscy.
Od 1564 wśród kalwinistów lubelskich szerzył się anabaptyzm. W latach 70. XVI wieku kalwinizm uległ dalszej radykalizacji i wyodrębniła się z niego znaczna grupa braci polskich zwolenników unitarianizmu, przezwanych „arianami”, których przywódcami byli Marcin Czechowic i Jan Niemojewski. Byli oni głównymi ideologami miejscowego protestantyzmu i uczestniczyli w latach 1557–1598 niemal we wszystkich synodach innowierczych oraz w około 16 dysputach z katolikami. 
Kościół rzymskokatolicki szybko zauważył niebezpieczeństwo ze strony aktywnego ośrodka lubelskiego i tu skoncentrował ataki na „herezje”, prowadzone głównie przez jezuitów. Z tego powodu właśnie na Lubelszczyźnie wydano w XVI wieku największą liczbę polemicznych pism religijnych.
Lubelski duchowny kalwiński Stanisław Paklepka skłaniał się ku unitarianizmowi i jego poglądy doprowadziły w 1565 do wyodrębnienia z kalwinizmu ruchu braci polskich i utworzenia w Lublinie aktywnego zboru, na którego czele stanął Paklepka. Zbór braci polskich wraz ze szkołą miał pierwszą siedzibę w kamienicy starosty Tęczyńskiego, obok lubelskiej katedry.
Bracia polscy czuli się początkowo tak pewnie, że nie wahali się przed publicznymi demonstracjami, np. poeta Erazm Otwinowski w 1564 wyrwał księdzu monstrancję, niesioną podczas procesji, rzucił na ziemię i podeptał jako protest przeciwko „ubliżaniu Bogu”.
Zbór prowadził z sukcesami działalność misyjną, przyjmując wiernych wszystkich stanów, głównie kupców, rzemieślników, medyków i aptekarzy, ale także plebs i pospólstwo, co odstręczało bogatszą szlachtę. Braćmi polskimi była głównie średnia szlachta m.in. Orzechowscy, Otwinowscy, Lubienieccy, Suchodolscy i Ostrowscy.
Ta polityka równości oraz utrata bogatych szlacheckich protektorów po śmierci Tęczyńskiego w 1563 spowodowała konieczność przeniesienia siedziby szkoły braci polskich do Bełżyc, zaś nabożeństwa odbywały się w domu Paklepki. Inną przyczyną utraty poparcia miejscowej szlachty były radykalne poglądy Marcina Czechowica: pacyfizm chrześcijański, zakaz zabijania (także zwierząt), zakaz sprawowania urzędów, wnoszenia spraw do sądu, a przede wszystkim zniesienie poddaństwa chłopów.
Po odsunięciu judaizantów, na czele braci polskich stanął Krzysztof Lubieniecki oraz Walenty Smalc, którzy odrzucili radykalne postulaty społeczne. Zbór przeniesiono do domu prywatnego w Lublinie, jednak został on zburzony podczas tumultu w 1627. Odbudowany w 1629, został zamknięty decyzją Trybunału Koronnego w 1635, co oznaczało kres aktywnej działalności braci polskich w Lublinie, chociaż przetrwali tu do wygnania w 1658.
W drugiej połowie XVI wieku powstały zbory braci polskich w Lewartowie (dziś Lubartów), wraz ze słynną szkołą, w Piaskach i Milanowie. Zniknęły one wraz z wygnaniem braci polskich z Rzeczypospolitej na mocy uchwały sejmowej w 1658. Przez jakiś czas potem mogły istnieć tajne ośrodki braci polskich.
Po śmierci Paklepki w 1567 ruch braci polskich uległ dalszej radykalizacji i wyodrębniła się w nim grupa tzw. utynitarian lub judaizantów. Ruch ten zapoczątkował wygnany z Moskwy pop Ezajasz oraz lubelski kupiec Walenty Krawiec. Głosili oni, że jest jeden Bóg – Jehowa – zaś Jezus był tylko doskonałym człowiekiem, a Synem Bożym nazwano go na skutek sfałszowania treści ewangelii. Współpracował z nimi Szymon Budny, który głosił szacunek dla judaizmu i w dziedzinie edukacji religijnej stawiał go za wzór dla chrześcijaństwa. Budny w 1572 przetłumaczył i wydał Biblię nieświeską wykorzystywaną głównie w środowisku braci polskich. Później do judaizantów dołączył Marcin Czechowic (w latach 1570–1598 minister zboru w Lublinie), który po śmierci Jana Niemojewskiego w 1598, zrzekł się funkcji duchownego. Od tego czasu w lubelskim zborze przeważali bracia polscy o umiarkowanych poglądach, odrzucający utynitaryzm.
Działania kontrreformacji.
Arianie: Marcin Czechowic i Jan Niemojewski byli głównymi ideologami protestantyzmu na Lubelszczyźnie i uczestniczyli w latach 1557–1598 niemal we wszystkich synodach innowierczych oraz w około 16 dysputach z katolikami.
Do Lublina przybyli wybitni teolodzy katoliccy: Hieronim Powodowski, Stanisław Warszewicki, Szymon Wysocki i Marcin Łaszcz. Ich głównym celem stali się bracia polscy, oskarżani o największe „herezje” i wypaczenia. Najważniejsze dysputy z braćmi polskimi odbyły się w latach 1581, 1586 i 1592.
Atakowanie protestantyzmu ułatwiały głębokie podziały tego ruchu i spory między kalwinistami i braćmi polskimi, dotyczące nie tylko teologii, lecz także programu reform społecznych. Temu innowierczemu „chaosowi” (który można też uznać za twórczy ferment), katoliccy działacze przeciwstawiali monolityczną ideologię odnowioną po Soborze Trydenckim, zaś protestanckiej żarliwości religijnej przeciwstawiali mistycyzm hiszpański.
Pod koniec XVI wieku mnożyły się konwersje protestantów lubelskich na katolicyzm; do najbardziej głośnych należała konwersja lekarza Kaspra Wilkowskiego w 1583, z którym bracia polscy wiązali wielkie nadzieje. Wilkowski po wyjeździe do Wilna został księdzem i jednym z najgorliwszych działaczy kontrreformacji.
Zwycięstwo kontrreformacji w XVII wieku.
Wraz ze słabnięciem protestantyzmu kontrreformacja zmieniała taktykę. Odchodzono od pokojowych dysput i sięgano po bezpośrednie represje. Stosowano nie tylko przemoc, lecz przede wszystkim naciski prawne (procesy przeciwko protestanckiej szlachcie i mieszczanom, kończące się wysoką grzywną lub konfiskatą mienia) oraz naciski społeczne (uniemożliwianie protestantom dostępu do urzędów i inne szykany). Już w 1586 podczas jednej z dysput został pobity arianin Jan Niemojewski.
Od początku XVII wieku Lublin – dotąd wzór tolerancji religijnej – stał się miejscem jednych z najbardziej brutalnych ataków na innowierców w I Rzeczypospolitej. Władza świecka we współpracy z Kościołem zaczęła aktywnie eliminować tzw. „sekty”. Pod wpływem propagandy religijnej mnożyły się napaści na zbory ariańskie i kalwińskie, podczas których rabowano je i niszczono (w latach 1611, 1614, 1616, 1620 i 1627). Podczas ostatniego z wymienionych tumultów zburzono do fundamentów prywatne kamienice, w których mieściły się zbory. Bracia polscy przenieśli wtedy swój zbór do Piask, a kalwiniści zbierali się w domu Marianny Zasławskiej, wojewodziny wołyńskiej.
Podczas tumultu w dniu 4 lutego 1633 uczniowie kolegium jezuickiego najpierw obrzucili kamieniami kalwiński orszak pogrzebowy, a następnie napadli na żałobników. Zginęły wówczas trzy osoby, a kilkanaście innych zostało rannych. Władze aresztowały niemal wyłącznie kalwinistów. Sprawę wykorzystano do dalszego ograniczenia swobód kalwinistów i na skutek tego zbór w Bełżycach przestał istnieć.
W XVII i XVIII wieku w lubelskim arianizm zupełnie zaniknął, zaś kalwinizm reprezentowały nieliczne rodziny szlacheckie: Suchodolskich, Strujeńskich, Orzechowskich, Wielowieyskich, a także kupcy szkoccy i niemieccy. Centrum kalwinizmu stanowił założony jeszcze w 1649 zbór w Piaskach Wielkich, gdzie istniał także drewniany kościół luterański.
XVIII–XX wiek.
Dopiero w 1784 roku lubelscy luteranie uzyskali zgodę na budowę kościoła, szkoły i szpitala w Lublinie. Budowę kościoła św. Trójcy ukończono po 4 latach i przeniesiono do niego ołtarz i ambonę ze zlikwidowanego luterańskiego zboru w Piaskach. Parafią kierowało Zgromadzenie Gminne grupujące wszystkich wyznawców, obradujące co 3 lata. Na co dzień parafią zarządzało Kolegium Kościelne, składające się z zamożnych wiernych. Powołano także dom opieki dla ubogich, tzw. Dom Schronienia, utrzymujący się z darowizn. W 1863 powstała w Lublinie szkoła ewangelicka, od lat 80. ucząca także młodzież katolicką.
Kalwiński zbór w Piaskach Luterskich przetrwał do 1849 roku, gdy parafię zlikwidowano, a wiernych zreorganizowano w parafię w Lublinie, gdzie odprawiano osobne nabożeństwa dla kalwinistów.
Luteranie i kalwiniści lubelscy pochodzenia niemieckiego przyczynili się do rozwoju gospodarczego miasta: do najważniejszych w XIX wieku należeli: Karol Rudolf Vetter i Juliusz Vetter, właściciele browaru i filantropi, Robert Moritz, Albert i Emil Plage, Wilhelm Hess, Kasper Gorlitz – bogaci przemysłowcy, którzy finansowali m.in. instytucje kulturalne. W XIX wieku na wschodniej rubieży Lubelszczyzny, w okolicach Chełma i Włodawy licznie osiedlali się rolnicy luterańscy z Niemiec, przetrwali na tych terenach do końca II wojny światowej.
W roku 1914 w Lublinie zawiązał się zbór Kościoła Adwentystów Dnia Siódmego w wyniku starań misyjnych ewangelisty Makara Gryca. Został on włączony do Warszawskiego Pola Misyjnego, zaś od 1927 roku wszedł w skład nowo utworzonego Zjednoczenia Centralnopolskiego.
W okresie międzywojennym luteranie posiadali w Lublinie jeden kościół z plebanią oraz trzy domy, gdzie znajdowała się m.in. sala szkolna, biblioteka, pokoje gościnne, oraz punkt pomocy bezdomnym. W koloniach podlubelskich posiadali trzy drewniane kościółki, cztery szkoły elementarne, 21 kantoratów z salami modlitwy i szkolnymi, 166 mórg ziemi uprawnej należącej do kantoratów i szkół, 40 cmentarzy, w tym trzy w Lublinie. W 1937 powstała diecezja lubelska, która objęła 8 parafii z 9 filiałami, z tego 4 parafie i 1 filiał w województwie lubelskim. Podczas okupacji hitlerowskiej w latach 1939–1945 miejscowi luteranie byli prześladowani jako „spolonizowani Niemcy”; ich liczba zmniejszyła się kilkadziesiąt razy.
Po zakończeniu wojny władze PRL deportowały pozostałych ewangelików z miast i wsi, traktowanych jako „podejrzany element niemiecki”. Lubelskiej parafii luterańskiej groziła utrata budynków i ziemi. Począwszy od lat 1970. na Lubelszczyźnie, przede wszystkim w większych miastach zaczęły powstawać nowe wspólnoty protestanckie.
Współczesność.
Protestantyzm na Lubelszczyźnie reprezentowany jest przez różne Kościoły, zarówno ewangelickie, jak i ewangeliczne. Wiele zborów posiada własne misje oraz instytucje, m.in. uczelnie (Instytut Turystyki Krajów Biblijnych Wyższej Szkoły Teologiczno-Humanistycznej Kościoła Adwentystów Dnia Siódmego). Współcześnie na terenie obecnego województwa lubelskiego istnieją następujące wspólnoty:

</doc>
<doc id="1186641" url="https://pl.wikipedia.org/wiki?curid=1186641" title="Kościół Kamienny w Plano">
Kościół Kamienny w Plano

Kościół Kamienny w Plano – kościół zbudowany w 1868 r. w Plano, w stanie Illinois, służący jako siedziba główna Zreorganizowanego Kościoła Jezusa Chrystusa Świętych w Dniach Ostatnich (obecnie: Społeczności Chrystusa) za kadencji Prezydenta Józefa Smitha III. Znajduje się na liście National Register of Historic Places.
Historia.
Kościół był pierwszym obiektem sakralnym wzniesionym po reorganizacji Kościoła (1860). Prezydent Smith III przeprowadził się do Plano w 1866 r., zaś rok później wyznaczony został na kierownika budowy nowego kościoła. Komitet budowlany na czele z prorokiem wybrał miejsce, opracowali projekt i wyznaczyli wykonawców. Kościół Kamienny w Plano był centralą Zreorganizowanego Kościoła od ukończenia budowy (1868) do kolejnej wyprowadzki Prezydenta Józefa Smitha III do Lamoni w stanie Iowa.
Charakterystyka.
Budynek kościelny wzniesiony został w greckim stylu odrodzeniowym. Za budulec ścian zewnętrznych posłużył piaskowiec. Wnętrze składa się z dwóch pomieszczeń – przedsionka i sali głównej. Struktura Kościoła przeszła cykl zmian w latach 40. XX wieku (m.in. podział przedsionka na dwie alkowy). W 1990 r. Kościół Kamienny w Plano został włączony do Narodowego Rejestru Miejsc Historycznych Stanów Zjednoczonych Ameryki.

</doc>
<doc id="1186642" url="https://pl.wikipedia.org/wiki?curid=1186642" title="11 Pułk Artylerii Ciężkiej (PSZ)">
11 Pułk Artylerii Ciężkiej (PSZ)

11 Pułk Artylerii Ciężkiej (11 pac) ang. "11th Polish Medium Regiment" – oddział artylerii ciężkiej Polskich Sił Zbrojnych na Zachodzie.
Formowanie i zmiany organizacyjne.
Pułk powstał w październiku 1942 roku z przemianowania 7 Pułku Artylerii Ciężkiej, ewakuowanego z ZSRR wraz z Armią Andersa. Wchodził początkowo w skład "Artylerii Ciężkiej" Armii Polskiej na Wschodzie, "Grupy Artylerii Armii" potem w skład 2 Grupy Artylerii wspierającej 2 Korpus. Pułk posiadał dwa dywizjony. W skład każdego dywizjonu wchodziły dwie baterie artylerii po cztery 114,3 mm (4,5-calowe) armaty.
Organizacja i obsada personalna.
Dowódcy:
Każdy dywizjon posiadał dwie baterie artylerii po cztery 114,3 mm (4,5-calowe) armaty.

</doc>
<doc id="1186646" url="https://pl.wikipedia.org/wiki?curid=1186646" title="Federico di Sanseverino">
Federico di Sanseverino

Federico di Sanseverino (ur. ok. 1475 w Neapolu, zm. 7 sierpnia 1516 w Rzymie) – włoski kardynał z rodziny hrabiów Calazzo.
Życiorys.
Jego ojciec Roberto di Sanseverino był generałem armii papieskiej za Innocentego VIII i przeznaczył go do stanu duchownego. Już w 1481 roku w wieku zaledwie kilku lat został administratorem diecezji Maillezais (był nim do 1508). Na konsystorzu 9 marca 1489 Innocenty VIII mianował go kardynałem in pectore w nagrodę za wierną służbę jego ojca. Nominacja ta została ujawniona dopiero w okresie sediswakancji po śmierci Innocentego VIII w 1492, jednak dzięki protekcji kardynała Ascanio Sforza dopuszczono go do udziału w konklawe 1492 (głosował na kardynała Rodrigo Borgia, który został papieżem Aleksandrem VI). W 1494 był legatem Aleksandra VI wobec króla Francji Karola VIII. Niedługo potem otrzymał szereg beneficjów na terenie Francji m.in. był administratorem diecezji Terouenne (1496-98) i archidiecezji Vienne (1497–1515). Był odtąd kojarzony z frakcją profrancuską w Św. Kolegium Kardynałów.
Za pontyfikatu Juliusza II (1503–1513) był legatem w prowincji Patrymonium (1504) oraz administratorem diecezji Novara (1505–1512), wkrótce jednak przeszedł do opozycji wobec niego z uwagi na jego antyfrancuską politykę. W 1510 wspólnie z czterema innymi kardynałami (m.in. Bernardino Lopez de Carvajal) uszedł z Rzymu i przyłączył się do wojsk francuskich stacjonujących w Mediolanie. Tam w maju następnego roku zwołali sobór do Pizy. Po patronatem króla Francji Ludwika XII chcieli doprowadzić do detronizacji Juliusza II i obrania na papieża kardynała Lopez de Carvajal. Federico di Sanseverino miał zostać gubernatorem Państwa Kościelnego. Plan ten spalił na panewce, gdyż sobór pizański nie uzyskał znaczącego wsparcia nawet od przeciwników papieża. Juliusz II w odpowiedzi ekskomunikował zbuntowanych kardynałów (30 stycznia 1512) i zwołał Sobór laterański V. Po śmierci Julisza II Sanseverino i jego sojusznicy, mimo próśb, nie zostali dopuszczeni do udziału w konklawe 1513. Nowy papież Leon X w czerwcu 1513 udzielił mu przebaczenia i przywrócił do godności kardynalskiej (został wówczas protodiakonem Św. Kolegium). Objął wówczas funkcję kardynała-protektora Francji. Uczestniczył w negocjacjach między Leonem X a królami Francji Ludwikiem XII i jego następcą Franciszkiem I. Zmarł w Rzymie.

</doc>
<doc id="1186650" url="https://pl.wikipedia.org/wiki?curid=1186650" title="7 Pułk Artylerii Konnej">
7 Pułk Artylerii Konnej

7 Pułk Artylerii Konnej (7 pak) – oddział artylerii lekkiej (samobieżnej) Polskich Sił Zbrojnych na Zachodzie.
Formowanie i zmiany organizacyjne.
15 sierpnia 1943 roku 7 Pułk Artylerii Lekkiej został przemianowany na 7 Pułk Artylerii Konnej. Inicjatorami zmiany nazwy jednostki byli żołnierze pułku, na czele z dowódcą, którzy do 1939 roku pełnili służbę w dywizjonach artylerii konnej. We wrześniu 1943 roku pułk marszem kołowym został przemieszczony do miejscowości Izdut w Palestynie, gdzie brał udział w manewrach 2 Korpusu Polskiego. Żołnierze pułku dodatkowo wypoczywali i zwiedzali zabytki. W grudniu 1943 roku pułk został dyslokowany do obozu wojskowego w Quassasin w Egipcie. W styczniu i lutym 7 PAK został przetransportowany z portu w Aleksandrii drogą morską do Taranto i Bari (pojazdy i działa) we Włoszech.
Wchodził w skład 2 Grupy Artylerii wspierającej 2 Korpus. W czerwcu 1945 roku pułk został przeformowany i włączony w skład 2 Warszawskiej Dywizji Pancernej. Początkowo uzbrojony był w samobieżne haubice M7 Priest, a następnie w haubicoarmaty RAM SP 25.
Działania bojowe pułku.
W styczniu i lutym 1944 pułk w kolejnych konwojach, eskortowanych przez marynarkę brytyjską, wylądował we Włoszech w porcie Taranto. 
Jako punkt zborny posłużyła dzielnica Mottoli - St. Basilio. Zbiórka trwała kilka tygodni, gdyż pododdziały zostały rozparcelowane do transportu morskiego po różnych statkach i konwojach. Sprzęt ciężki wyładowywany był w Bari, porcie dość odległym od miejsca postoju. 
Postój w St. Basilio wykorzystywano na dokompletowanie wyposażenia, zaopatrzenie w amunicję i ostateczne doprowadzenie do pełnej gotowości bojowej ludzi i sprzętu.
22 marca, wykonując rozkaz dowódcy Artylerii Korpusu, 7 pak rozpoczął marsz po trasie St. Basilio, Foggia, Lucera, Bojano do St. Helena, gdzie zatrzymał się na jednodniowy odpoczynek. Przez kolejne dwa dni maszerował do rejonu ześrodkowania koło Roccaravindola. 27 marca pododdziały przejmują PO i SO od artylerii amerykańskiej. 3 dywizjon zajmując stanowiska ogniowe na skraju Cerasuolo i zostaje ostrzelany przez artylerię niemiecką. Pocisk trafia podoficera łączności dywizjonu plut. Augusta Króla. Jest pierwszym żołnierzem pułku, który zginął w warunkach bojowych. działania w okolicach wzgórza Monte Marone stanowią chrzest bojowy 7 pak.
Walki pod Monte Cassino.
Od 16 kwietnia 7 pak przygotowywał nowe stanowiska i posterunki obserwacyjne do planowanej ofensywy "Honker". Z uwagi na niedogodny teren, rozpoczęto prace inżynieryjne od budowy dróg.
Dopiero 20 kwietnia przystąpiono do budowy działobitni i schronów. Artylerzystów wspierał przydzielony pluton saperów. Kolejne dni wykorzystywano na założenie wewnętrznej i zewnętrznej sieci telefonicznej dowodzenia. Łączność z punktami obserwacyjnymi i do piechoty czekała na ostateczne ustalenie układu obserwacyjnego i wydała się być najtrudniejszym zadaniem.
W nocy 23/24 kwietnia dowództwo pułku i dywizjony zajęły nowe stanowiska. Warunki przemarszu w całkowitym zaciemnieniu były niesłychanie trudne. Droga marszu prowadziła przez miejscowość Acquafondata a następnie będącym pod ostrzałem wąwozem "Inferno".
1 maja 1944 zarządzono odprawę w sztabie 2 Grupy Artylerii. Omawiano na niej działanie piechoty i wsparcie artylerii. Do identyfikacji celów służyły mapy polowe z położeniem nieprzyjaciela, nadesłane przez brytyjski "inteligence". 
W dniach 2-6 maja odbywało się wstrzeliwanie celów, strzelania doświadczalne na rozprysk i opracowywanie planów ogni do działonów włącznie. Od 7 maja trwa walka ogniowa z artylerią przeciwnika. Gromadzone są zapasy amunicji przy działobitniach. Pułk odnotowuje kolejne straty w ludziach (ciężko ranni) i sprzęcie.
10 maja pułk zameldował gotowość do operacji "Honker". Działa w tym dniu milczały. Dowódca 5 Grupy Armii, dowódca 8 Armii i dowódca 2 Korpusu wydali przed bitwą rozkazy, które zostały ogłoszone wszystkim żołnierzom.
O 23:00 11 maja, kilkuset dział otworzyło jednocześnie ogień. Na posterunkach dowodzenia słychać było krótkie meldunki sytuacyjne i żądania wsparcia przekazywane przez poszczególne bataliony piechoty.
Następnego dnia, po wielogodzinnych krwawych zmaganiach, 5 KDP musiała oddać ofiarnie zdobyte „Widmo”, a 3 DSK wzgórza 569 i 593 Gorycz niepowodzenia przeżywali również artylerzyści. Trudno było uwierzyć, że mimo potężnej nawały ogniowej, Niemcy wytrzymali w swych betonowych schronach i zaciekle bronili się i organizowali przeciwnatarcia.
Kolejne dni to duże osłabienie aktywności bojowej. Prowadzona była walka systemem patroli i wykonywane obustronnie próby lokalnych ataków na poszczególne obiekty.
Artyleria wykonywała sporadycznie ognie zaporowe oraz zwalczała cele wskazane przez piechotę. Wykonywała też ognie nękające na drogi i SO artylerii nieprzyjaciela.
14 maja i 15 maja uzupełniono amunicję i przygotowywano się do następnego natarcia. 
16 maja, w godzinach wieczornych 5 KDP wznowiła natarcie przy wsparciu całej artylerii korpuśnej i dwóch Grup Armijnych artylerii brytyjskiej. 7 pak wykonywał wszystkie rodzaje ognia: zaporowe, zwalczania moździerzy, dalekiego wzbraniania, zwalczania artylerii, nękające oraz zasłony dymne. Krwawe walki piechoty 17 i 18 maja wspierają ogniem artylerzyści. 
Obsługi dział pracowały bez przerwy przez 24 godziny. Pułk zwalczał około 230 celi, działając w pasie ogniowym o kącie 70° oraz donośności do 12.000 m, wystrzelił przy tym około 30.000 pocisków.
Na ruinach klasztoru zawisnął proporczyk 12 Pułku Ułanów Podolskich, a wkrótce po nim flaga biało-czerwona.
Artyleria niemiecka zwiększyła aktywność. Osłania odejście własnej piechoty.
19 maja 6 Lwowska Brygada Piechoty nacierała na wzgórze Corno. Główne zadanie 7 pak-u polegało na osłonie dymnej natarcia od strony Monte Cairo. Na zasłonę zużyto 5.000 pocisków. W wymianie ogniowej z artylerią niemiecką zginęli kolejni artylerzyści.
20 maja 7 pak wspierał 6 Pułk Pancerny "Dzieci Lwowa" atakujący wzgórze Piedimonte. Pułk kontynuował zadymianie i wykonywał zadania nękające na krańcowych celownikach. 
Od 26 maja pułk nie strzelał, pozostając na dotychczasowych stanowiskach. Zasięg armat był zbyt mały.
29 maja, na rozkaz dowódcy Grupy Artylerii, 7 pak zszedł ze stanowisk i odszedł na południe, w rejon miejscowości Vinchiaturo, na wypoczynek.
Działania nad Adriatykiem.
Na przełomie maja i czerwca pułk odpoczywał, szkolił się i obsługiwał sprzęt. 16 czerwca wydano już jednak rozkazy do przemieszczenia w rejon operacyjny. Marsz przebiegał trasą Campobasso - Vasto - Ortona - Pescara do miejscowości Capello, gdzie wyznaczono koncentrację artylerii 2 GA i dwóch brytyjskich pułków artylerii. 26 czerwca zwiady pułku rozpoznały i wkrótce zajęły punkty obserwacyjne, a dywizjony wchodzą na SO na południe od Montegranaro. Przez następne dni pułk wykonywał szereg ogni na korzyść 3 DSK i 5 KDP.
Po przejściu wojsk do pościgu dywizjony zajęły nowe SO w rejonie Potenza, a od 4 lipca wspierały natarcie czołgów 2 BPanc i angielskiego 7 Pułku Huzarów. Po raz pierwszy pododdziały pułku współdziałały z wojskami szybkimi. 5 lipca pułk wystrzelał 1524 pociski. W następnych dniach tempo natarcia spadło. Pułk zwalczał artylerię nieprzyjaciela, a zwłaszcza niemieckie działa przeciwpancerne. Pojawiły się też pojedyncze niemieckie działa samobieżne, które po ostrzelaniu celu zmienią stanowiska.Dużym zaskoczeniem okazał się fakt, że Della Crestia broniona jest między innymi przez batalion ukraiński.
9 lipca pułk zmienił SO i wrócił pod rozkazy Grupy Artylerii, by już 12 lipca znów wrócić do współpracy z 2 BPanc i wspierając ją w natarciu po osi Casa Nuova (rzeka Chienti) - Polverigi - Agugliano - Della Crestia. Na dowódcę natarcia wyznaczony został płk Bobiński. Odwrót wojsk niemieckich był dobrze zorganizowany. Po opuszczeniu swych pozycji, Niemcy odchodzili w sposób planowy na następne pozycje opóźniania. 
Dopiero 17 lipca Korpus Polski wznowił natarcie. Obserwatorzy artyleryjscy działali bezpośrednio w czołgach.Dzięki doskonałej łączności, przed czołgami stawiana była stała nawała ogniowa. Pułk wystrzelał w tym dniu 1500 pocisków.
Niemcy w pośpiechu wycofywali się z rejonu Ancony w kierunku na północ wzdłuż nadmorskiej drogi Nr 16. 
Czołgi pułków pancernych nie doszły jednak do morza i nie odcięły odwrotu. Była szansa wziąć do niewoli tysiące jeńców oraz przeszkodzić w niszczeniu mostów, minowaniu dróg i objazdów. 
18 lipca pułk kładł ognie na dalekich celownikach. Ancona była już zdobyta i rozpoczął się pościg. W rejonie pułku zbierano niemiecką broń, a w tym pięć dział pozostawionych w pośpiechu. Zużycie amunicji wyniosło około 1600 pocisków.
20 lipca 7 pak ześrodkował się w rejonie Cossero. Uzupełnił tam starty i doprowadził sprzęt do pełnej zdolności bojowej. Tam też żołnierze otrzymali odznaczenia i awanse za bitwę o Monte Cassino i o Anconę. 
9 sierpnia pułk znowu walczył. Zajął pozycje w rejonie miejscowości Ostra i wspierał oddziały 5 KDP. Pod koniec dnia nieprzyjaciel zmuszony był do wycofania się na północ od rzeki Cesano. Pułk poniósł jednak duże straty od ognia nieprzyjacielskiej artylerii.
10 sierpnia patrole piesze przekroczyły rzekę Cesano, a pułk wykonał ognie na dalekich celownikach. W ciągu następnych dni zorganizowano specjalną grupę kawalerii pod dowództwem gen. Bohusza Szyszko do osłony lewego skrzydła 2 Korpusu. Pułk przeszedł na nowe stanowiska z posterunkiem dowodzenia w m. Ostra Vetere. Jego dywizjony wspierały odpowiednio: angielski HCR, 12 Pułk Ułanów Podolskich, 15 Pułk Ułanów. Ponadto dziesięć dział ciężkich przydzielonych zostało czasowo do "Grupy Jędrek". Celem natarcia było dojście 2 Korpusu do rzeki Metauro, na linii której Niemcy zorganizowali obronę: tzw. "Linię Gotów".
Tempo pościgu hamowały rzeki wypływające z gór Abruzzo i wpadające bezpośrednio do morza. Na każdej z nich nieprzyjaciel organizował obronę, a po krótkiej walce odchodził w nocy na następną linię oporu. Zmuszało to artylerię do częstej zmiany stanowisk, a oficerów prowadzących ogień z punktów obserwacyjnych do stałego i bezpośredniego kontaktu z oddziałami czołowymi, szybkiej reakcji i inicjatywy.
"Linię Gotów" obsady punktów obserwacyjnych forsują wraz z pierwszorzutowymi oddziałami. Za nimi przeprawił się rzut ogniowy. Pułk poniósł starty w ludziach i sprzęcie.
W czasie od 17 do 22 sierpnia pułki pancerne oczyszczają teren zmuszając Niemców do wycofania się w kierunku rzeki Metauro. Szwadrony czołgów wspierane są ogniem z obserwacji i na żądanie z pola walki, a w nocy dywizjony wykonują ognie nękające. 
Dodatkowym zadaniem pułku jest wspieranie "Grupy Maiella". 
26 sierpnia wykorzystując sukces 5 KDP, zgrupowanie kawalerii przechodzi rzekę Metauro.
Pułk strzela na korzyść 5 KDP i zgrupowania kawalerii zwalczając artylerię, broń maszynową i siłę żywą przeciwnika.
Nieprzyjaciel rozpoczął z linii Gotów m.in. pod naporem oddziałów 2 Korpusu i ostrzału z morza prowadzonego przez brytyjską marynarkę wojenną. Polacy zostali zluzowani przez Korpus Kanadyjski. 7 pak strzelał jeszcze 1 września na dalekich celownikach w rej. Trebintico. 6 września pułk przeszedł do odwodu w rej. Loreto i Recanati. 
Za akcję w Zgrupowaniu Kawalerii jej dowódca gen. Bohusz Szyszko wystosował podziękowanie na ręce dowódcy 7 pułku artylerii konnej.
Walki w Apeninach.
Od 9 września przez miesiąc pułk przebywał odpoczywał w okolicach Loreto, Recanati i Castelfidardo. Konserwowano i uzupełniano sprzęt. 10 października o 17.00 rozpoczęto przegrupowanie w kierunku Arezzo a następnie do Antria. 12 października zwiady pod dowództwem mjr. Andersa wyruszyły w rejon m. Sassino, a później w okolice Fontefredda.
2 Korpus Polski wchodził na nowy pas działania luzując 10 Korpus Brytyjski. 7 pak miał wspierać 5 Wileńską Brygadę Piechoty
Bitwa o Bolonię.
28 marca 1945 z Monte Lupone w rejon planowanych w okolicach Faenzy stanowisk ogniowych wyjechały pododdziały rozpoznawcze, a kilka dni później ruszył rzut ogniowy.
Przygotowano dwa stanowiska zasadnicze i jedno zapasowe ze zwiezioną amunicją po 300 pocisków na działo.
5 czerwca odczytano rozkazy przed bitwą dowódców 8 Armii. 7 pak, przekazany do dyspozycji dowódcy artylerii 5 KDP otrzymał zadanie wspierać 4 Wołyńską Brygadę Piechoty. 9 kwietnia ruszyło natarcie 2 Korpusu. W okresie ogniowego przygotowania natarcia lotnictwo amerykańskie zbombardowało omyłkowo własne oddziały. W III/7 pak ranny został kan. Henryk Miśnikowicz. W przygotowaniu artyleryjskim pułk wykonywał ognie według planu, a potem ześrodkowania i obezwładnianie na żądanie oraz ognie z obserwacji, zasłony dymne i nękanie w ciągu nocy. Na wykonanie w tym dniu wszystkich ogni wystrzelono około 7200 pocisków. Wraz z postępem piechoty, rzut ogniowy zmieniał SO. W czasie walk pełniący obowiązki Naczelnego Wodza gen. Anders, inspekcjonował dowództwo 7 pak na SD, oraz 1, 5 i 6 baterię na stanowiskach ogniowych. 
14 kwietnia pułk przeszedł dywizjonami w rejon Prospero. Tu wspierał natarcie 4 Brygady wzmocnionej brytyjskim 8 pułkiem pancernym. Na wsparcie ogniowe zużył 1350 pocisków. Po sukcesach piechurów został na stanowiskach do 17 kwietnia. W tym dniu Niemcy, na skutek zagrożenia okrążeniem, rozpoczęli wycofanie. Dywizjony pułku przeszły na wysunięte stanowiska. Okazało się, że nieprzyjaciel nie w pełni wycofał się. Artylerzyści przez kilka godzin ubezpieczali się sami. W tym czasie wzięli do niewoli 15 jeńców. Po pewnym czasie dywizjony otrzymały do ochrony kompanię piechoty z 8 batalionu. W związku z przejściem 4 WBP, pułk pozostał w zgrupowaniu RUD, jako artyleria wsparcia ogólnego. Jednym dywizjonem wspierał grupę pościgową zorganizowaną na bazie 10 batalionu strzelców karpackich.
18 kwietnia pułk wszedł w podporządkowanie dowódcy artylerii 5 DP ,wspierał 4 WBP i osłaniał lewe skrzydło zgrupowania uderzeniowego dywizji. Dopiero kolejnej nocy udało się przełamać obronę nieprzyjaciela. Zużycie amunicji na wykonane ognie wyniosło około 2000 pocisków. Następnie pułk wyznaczony został do wsparcia bezpośredniego batalionów 3 BSK. W następnym dniu w ślad za piechotą zmieniał kolejno SO, skąd wspierał ogniem walczące pododdziały. Podczas rozpoznania stanowisk na północ od S. Piętro wzięto do niewoli 9 żołnierzy niemieckich. Na wysuniętych obserwatorów do batalionów piechoty wyznaczono por. Barskiego oraz por. Kasjaniuka. Ten ostatni działał przy 9 batalionie strzelców karpackich. W nocy z 20 na 21 kwietnia obserwator artyleryjski, wraz z 9 batalionem przekroczył rzekę Idice i około 6:00 wszedł do Bolonii. Por. Kasjaniuk wpisał się do księgi pamiątkowej, a później otrzymał honorowe obywatelstwo miasta. O 9:00 do Bolonii przyjechał dowódca 7 pak, otrzymując od władz Bolonii "dyplom zasługi za uwolnienie miasta".
Artylerzyści „konni”.
Dowódcy pułku
Obsada ważniejszych stanowisk dowódczych podczas kampanii włoskiej
Dowódcy pułku
Zastępcy dowódcy
Dowódca I dywizjonu
Dowódca II dywizjonu
Dowódca III dywizjonu
Obsada etatowa pułku w marcu 1944
Dowódca - ppłk Jan Świerczyński 
Pułk liczył (etatowo):
Kawalerowie Orderu Virtuti Militari

</doc>
<doc id="1186652" url="https://pl.wikipedia.org/wiki?curid=1186652" title="9 Pułk Artylerii Lekkiej (2 GA)">
9 Pułk Artylerii Lekkiej (2 GA)

9 Pułk Artylerii Lekkiej (9 pal) – oddział artylerii lekkiej Polskich Siłach Zbrojnych.
Formowanie i zmiany organizacyjne.
Pułk został sformowany w październiku 1942 roku na skutek podziału pułku artylerii lekkiej 6 DP na 6 i 9 pal w Iraku w obozie wojskowym w Mullach Azis. Jesienią 1944 roku jednostka została przezbrojona i przeformowana w 9 pułk artylerii ciężkiej/najcięższej. Pułk wchodził w skład 2 Grupy Artylerii wspierającej 2 Korpus. Po zakończeniu walk, na przełomie lipca i sierpnia 1945 wyznaczony został do pełnienia służby wartowniczej. Wszedł w skład Zgrupowania Brygadowego „Tobruk” Grupy „Straż” ("Polish Guarg Group").
Struktura organizacyjna 9 pułku artylerii lekkiej.
dowództwo
Pułk liczył (etatowo):
Organizacja i obsada personalna 9 pułku artylerii ciężkiej.
Obsada w czasie bitwy o Bolonię:
Ponadto służbę w pułku pełnił por. Kazimierz Romanowicz.
Dwa dywizjony artylerii ciężkiej uzbrojone były w 7,2 calowe haubice "(183 mm)"; kolejne dwa dywizjony w 155 mm armat dalekosiężnych "(amerykańskich)." Etat przewidywał 32 oficerów, 57 starszych podoficerów i 689 młodszych podoficerów i szeregowych, łącznie 778 żołnierzy. W każdej baterii po 2 armaty lub haubice w dywizjonie 4 sztuki, łącznie w pułku 8 szt. 7, 2" haubic i 8 szt. armat dalekonośnych 155 mm oraz 2 armaty plot. 20 mm holowane, 26 lkm "Bren" i 14 granatników ppanc. "Piat.".

</doc>
<doc id="1186654" url="https://pl.wikipedia.org/wiki?curid=1186654" title="Guawa">
Guawa



</doc>
<doc id="1186655" url="https://pl.wikipedia.org/wiki?curid=1186655" title="Adelajda (opatka)">
Adelajda (opatka)

Adelajda (ur. listopad/grudzień 977; zm. 1044 lub 1045) – księżniczka z dynastii Ludolfingów, ksieni klasztoru żeńskiego w Quedlinburgu.
Adelajda była córką cesarza Ottona II i Teofano. Po śmierci Matyldy, córki Ottona I, swojej ciotki i wychowawczyni, ksieni w Kwedlinburgu, zmarłej 7 lutego 999 r., została wybrana jej następczynią. Była także opatką w Gernrode i Frost od 1014 r. W tym samym czasie objęła także godność opatki w Vreden, a od 1039 r. – w Gandersheim. Jej wyborowi na opatkę w Gandersheim sprzeciwił się cesarz Konrad II. Urząd mogła objąć dopiero po jego śmierci.

</doc>
<doc id="1186657" url="https://pl.wikipedia.org/wiki?curid=1186657" title="Estádio Presidente Médici">
Estádio Presidente Médici

Estádio Presidente Médici – stadion piłkarski, w Itabaiana, Sergipe, Brazylia, na którym swoje mecze rozgrywa klub Associação Olímpica de Itabaiana.

</doc>
<doc id="1186659" url="https://pl.wikipedia.org/wiki?curid=1186659" title="Borki Predojević">
Borki Predojević

Borki Predojević (ur. 6 kwietnia 1987 w Tesliciu) – bośniacki szachista, arcymistrz od 2004 roku.
Kariera szachowa.
Pierwsze znaczące sukcesy osiągnął w wieku nastoletnim: w roku 1999 zdobył tytuł mistrza Europy w kategorii do lat 12 (w Litochoronie), w 2001 powtórzył to osiągnięcie w grupie do lat 14 (w Kallithei), natomiast w 2003 (w Chalkidiki) sięgnął po tytuł mistrza świata juniorów do lat 16.
W 2002 roku zwyciężył w kołowym turnieju w Nowym Sadzie, w 2003 (wspólnie z Michaelem Prusikinem) – w turnieju "First Saturday"-GM w Budapeszcie, natomiast w następnym roku samodzielnie w jednej z kolejnych edycji tego turnieju. W 2005 podzielił II m. (za Suatem Atalikiem, wspólnie z m.in. Emirem Dizdareviciem i Aloyzasem Kveinysem) w Puli, w 2006 triumfował w Bizovacu, natomiast w 2007 podzielił I m. w Zagrzebiu (wspólnie z Miso Cebalo i Filipem Ljubiciciem), zajął II m. w silnie obsadzonym turnieju "Bosna" w Sarajewie (za Siergiejem Mowsesianem, przed Ivanem Sokolovem, Aleksandrem Morozewiczem, Nigelem Shortem i Artiomem Timofiejewem) oraz zdobył tytuł wicemistrza Bośni i Hercegowiny (za Predragiem Nikoliciem). W 2008 zwyciężył w turnieju "13. HIT Open" w Novej Goricy oraz podzielił II m. (za Ivanen Šariciem, wspólnie z Ognjenem Jovaniciem i Marinem Bosiociciem) w Rijece, natomiast w 2009 r. podzielił II m. w turnieju "Bosna" w Sarajewie (za Pawło Eljanowem, wspólnie z Wang Hao) oraz podzielił I m. w turnieju "Acropolis" (wspólnie z Christosem Banikasem, Joanisem Papaioanu i Atanasem Kolewem).
W latach 2004–2010 czterokrotnie reprezentował narodowe barwy na szachowych olimpiadach, natomiast w 2007 – na drużynowych mistrzostwach Europy.
Najwyższy ranking w dotychczasowej karierze osiągnął 1 września 2009 r., z wynikiem 2654 punktów zajmował wówczas 82. miejsce na światowej liście FIDE.

</doc>
<doc id="1186661" url="https://pl.wikipedia.org/wiki?curid=1186661" title="Estádio Denison Fontes Souza">
Estádio Denison Fontes Souza

Estádio Denison Fontes Souza – stadion piłkarski, w Itabaianinha, Sergipe, Brazylia, na którym swoje mecze rozgrywa klub Olímpico Esporte Clube.

</doc>
<doc id="1186663" url="https://pl.wikipedia.org/wiki?curid=1186663" title="1 Pułk Artylerii Pomiarowej">
1 Pułk Artylerii Pomiarowej

1 Pułk Artylerii Pomiarowej – oddział rozpoznania pomiarowego artylerii Polskich Sił Zbrojnych.
Formowanie i zmiany organizacyjne.
Pułk był jednostką Armii Polskiej na Wschodzie. W czasie kampanii włoskiej działał w składzie i na korzyść 2 Korpusu. Głównym zadaniem pułku było wykrywanie artylerii nieprzyjaciela za pomocą namiarów jej stanowisk ogniowych.
W skład pułku wchodziło dowództwo i dwa dywizjony pomiarowe artylerii, każdy złożony z trzech baterii: pomiarów wzrokowych, dźwiękowej i topograficznej.

</doc>
<doc id="1186665" url="https://pl.wikipedia.org/wiki?curid=1186665" title="Drelich">
Drelich

Drelich – rodzaj mocnej, grubej, półlnianej lub lnianej tkaniny wykonanej w splocie skośnym, z osnową potrójną. Drelich znalazł zastosowanie jako materiał na pokrycia materaców, odzież roboczą, markizy, worki, obrusy, pokrowce, piórniki oraz letnie ubrania wojskowe.
Najbardziej rozpowszechnionym był w Polsce drelich wrocławski, w kostki i paski.

</doc>
<doc id="1186669" url="https://pl.wikipedia.org/wiki?curid=1186669" title="Estádio André Moura">
Estádio André Moura

Estádio André Moura – stadion piłkarski, w Pirambu, Sergipe, Brazylia, na którym swoje mecze rozgrywa klub Olímpico Pirambu Futebol Clube.

</doc>
<doc id="1186673" url="https://pl.wikipedia.org/wiki?curid=1186673" title="Anatana indyjska">
Anatana indyjska

Anatana indyjska ("Anathana ellioti") – gatunek ssaka z rodziny tupajowatych (Tupaiidae).
Zasięg występowania.
Anatana indyjska występuje od środkowej do południowej części półwyspowych Indii, od gór Satpura na wschód do południowo-zachodniego Biharu.
Taksonomia.
Gatunek po raz pierwszy naukowo opisał w 1850 roku brytyjski przyrodnik George Robert Waterhouse nadając mu nazwę "Tupaia Ellioti". Jako miejsce typowe odłowu holotypu George Robert Waterhouse wskazał wzgórza między Cuddapah i Nellox w Andhra Pradesh w Indiach. Jedyny przedstawiciel rodzaju anatana ("Anathana"), który opisał w 1913 roku amerykański przyrodnik Marcus Ward Lyon.
Lyon w 1913 roku podzielił rodzaj "Anathana" na trzy gatunki ("A. ellioti", "A. pallida" i "A. wroughtoni"), ale w toku późniejszych badań zostały one zsynonimizowane. Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 165–200 mm, długość ogona 150–230 mm, długość ucha 13–15 mm, długość tylnej stopy 41–45 mm; brak szczegółowych danych dotyczących masy ciała. 
Ekologia.
Gatunek wszystkożerny, żywi się różnymi owadami, dżdżownicami i owocami. Prowadzą głównie naziemny tryb życia. Spłoszone uciekają na drzewa. Prowadzą samotniczy tryb życia.

</doc>
<doc id="1186675" url="https://pl.wikipedia.org/wiki?curid=1186675" title="Matylda (córka Ottona I)">
Matylda (córka Ottona I)

Matylda (ur. grudzień 955 r.; zm. 7 lutego 999 r.) – pierwsza ksieni klasztoru żeńskiego w Quedlinburgu.
Była córką cesarza Ottona I i Adelajdy Burgundzkiej, oraz wnuczką św. Matyldy Westfalskiej. W 966 roku została opatką klasztoru w Quedlinburgu. Zatwierdzenie papieskie nastąpiło w kwietniu 967 roku. W 994 roku uzyskała od Ottona III przywilej bicia monety, organizowania jarmarków i pobierania ceł. Od 997 roku do śmierci sprawowała regencję w imieniu przebywającego w Italii Ottona III.
Matyldzie dedykowane było dzieło Widukinda z Korbei, "Dzieje Sasów".
Po śmierci Matyldy, jej następczynią została Adelajda, córka Ottona II i Teofano.

</doc>
<doc id="1186677" url="https://pl.wikipedia.org/wiki?curid=1186677" title="Anathana ellioti">
Anathana ellioti



</doc>
<doc id="1186678" url="https://pl.wikipedia.org/wiki?curid=1186678" title="Nowy Testament w przekładzie Walentego Szmalca">
Nowy Testament w przekładzie Walentego Szmalca

Nowy Testament w przekładzie Walentego Szmalca także Nowy Testament rakowski – unitariański przekład Nowego Testamentu, opracowany przez pastora Walentego Szmalca – ministra zboru unitariańskiego w Rakowie oraz Hieronima Moskorzowskiego i Jana Liciniusa Namysłowskiego. Dzieło opracowane w duchu braci polskich ukazało się w 1606 roku w drukarni Sebastiana Sternackiego. Była to zrewidowana wersja Nowego Testamentu Czechowica.
Wydanie to nosiło tytuł: „Nowy Testament, to jest wszystkie pisma Nowego Przymierza z greckiego języka na polski wiernie przełożone przez niektóre sługi słowa Bożego...” Drugie wydanie ukazało się w roku 1620 nakładem tej samej drukarni. Trzecie wydanie drukowano w Rakowie w roku 1638 jednak druk wstrzymano po likwidacji ośrodka braci polskich w Rakowie na skutek działań biskupa Jakuba Zadzika. Kolejne, w pewnym stopniu przeredagowane wydanie, opublikowano w roku 1686 w Amsterdamie w drukarni Jana Krelliusa.
W roku 1630 w Rakowie wydano wersję niemiecką tego przekładu. Według Karola Estreichera, na przekładzie rakowskim opracowano niemiecką edycję Jeremiasa Felbingera (1616–ok. 1690) opublikowaną w roku 1660 przez Christoffa Cunradena (zm. 1684?) w Amsterdamie. 

</doc>
<doc id="1186681" url="https://pl.wikipedia.org/wiki?curid=1186681" title="Estádio Municipal Gileno Barreto">
Estádio Municipal Gileno Barreto

Estádio Deputado Galdino Leite – stadion piłkarski, w São Cristóvão, Sergipe, Brazylia, na którym swoje mecze rozgrywa klub São Cristóvão Futebol Clube.

</doc>
<doc id="1186685" url="https://pl.wikipedia.org/wiki?curid=1186685" title="7 Pułk Artylerii Przeciwpancernej">
7 Pułk Artylerii Przeciwpancernej

7 Pułk Artylerii Przeciwpancernej (7 pappanc) – oddział artylerii przeciwpancernej Polskich Sił Zbrojnych.
Formowanie i zmiany organizacyjne.
Pułk podporządkowania armijnego. Utworzony w obozie wojskowym w rejonie Khanaqin rozkazem Dowódcy Armii Polskiej na Wschodzie z dnia 6 listopada 1942 roku ze stanu 7 kompanii przeciwpancernej i 7 kompanii ochrony sztabu ze składu 7 DP oraz części kadry dawnego karpackiego dywizjonu ppanc. SBSK i rozwiązanej 4 Dywizji Strzelców. 7 Pułk Artylerii Przeciwpancernej podporządkowany był bezpośrednio dowódcy artylerii Armii Polskiej na Wschodzie, a następnie dowódcy artylerii 2 Korpusu gen. Andersa. Przeznaczony był do zwalczania wszelkiego rodzaju pojazdów pancernych pociskami o dużej prędkości początkowej i płaskim torze. W kwietniu 1943 roku został dyslokowany w rejon Kirkuku prowadząc intensywne szkolenie i specjalistyczne kursy z otrzymywanym uzbrojeniem i wyposażeniem. Od września 1943 roku pułk wraz 2 Korpusem Polskim został przeniesiony do Palestyny do miejscowości Isdud. Pod koniec października bierze udział w manewrach korpusu kryptonim "Virile". Żołnierze dowództwa pułku oraz II i III dywizjonów w listopadzie zostają skierowani do brytyjskich Centrów Wyszkolenia: Artylerii w Almaza i Broni Pancernej w Abbasia w Egipcie, celem przeszkolenia na niszczycielach czołgów "Sherman 3.M.10". W dniu 31 grudnia 1943 roku stan pułku wynosił 39 oficerów i 644 szeregowych. Uzbrojony był w 24 samobieżne niszczyciele czołgów 3.M.10", 8 armat 17-funtowych i 16 armat 6-funtowych oraz 32 pojazdy gąsienicowe 114 pojazdów kołowych i 19 motocykli. 8 stycznia 1944 roku jednostka zakwaterowana została w obozie wojskowym w Quassasin, pomiędzy 27 stycznia, a 25 lutego cały pułk wraz z uzbrojeniem zostaje przetransportowany różnymi statkami z portu w Aleksandrii do portu Tarent we Włoszech. Do połowy kwietnia 7 pappanc. przebywał w obozie wojskowym w San Basilio. Z uwagi na swój specyficzny charakter, przeznaczenie oraz zróżnicowane uzbrojenie pododdziałów i potrzeby taktyczne pułk nie działał całością sił lecz poszczególnymi dywizjonami i bateriami. 
Działania bojowe pułku.
Bitwa o Monte Cassino i bój o Piedimonte 
W dniu 26 kwietnia 1944 r. pułk wszedł do bitwy o Monte Cassino i Piedimonte, tego dnia pierwsze dwa działony przejęły stanowiska ogniowe od kanadyjskiego 7 Pułku Artylerii Przeciwpancernej i znalazły się pod ogniem wroga. Dywizjony samobieżne uczestniczyły w artyleryjskim wsparciu natarcia 2 Korpusu Polskiego w bitwie o Monte Cassino. Dywizjony kołowe armat ciągnionych pełniły służbę: łączności, ewakuacyjną, zadymiania, zaopatrzeniową. W dniach 12-19 maja 8 i 9 baterie dywizjonu III wspierały czołgi 4 Pułku Pancernego i piechotę na "Drodze Polskich Saperów", "Gardzieli i Massa Albanetty. Natomiast w dniach 20-25 maja 6 bateria samobieżna wspierała 6 Pułk Pancerny, pododdziały piechoty i kawalerii w walkach o Piedimonte . W tym okresie poległ 1 oficer i 2 podoficerów, rannych zostało 11 szeregowych pułku. Jedno działo samobieżne spalone i 2 uszkodzone. 
Walki od rzeki Chienti do rzeki Musone 
Od 30 maja do 17 czerwca pułk przekazał uzupełnienia do jednostek liniowych piechoty i wypoczywał. Samobieżnymi dywizjonami II i III od 18 czerwca do 1 lipca wspierał Oddział Wydzielony 5 Kresowej Dywizji Piechoty nad rzeką Chienti. 30 czerwca 5 bateria artylerii samobieżnej brała udział w pościgu, wspierała 1 szwadron pancerny Pułku 4 Pancernego i część 13 wileńskiego batalionu strzelców "Rysie", a następnie współdziała z 1 Pułkiem Ułanów Krechowieckich i 4 Pułkiem Pancernym podczas forsowania rzeki Potenzy. Brał udział w walkach w rejonie M. Fano i o S. Biagio. Ponosząc straty 1 zabitego i 3 rannych żołnierzy . 
Walki o Loreto i bitwa o Anconę 
7 Pułk Artylerii Przeciwpancernej, III dywizjonem walczył nad rzeką Musone, 3 i 4 lipca wspierał 2 Brygadę Pancerną i brytyjski 7 Pułk Huzarów w rejonie Castelfidardo-Badia. Wraz z w/w jednostkami zdobył Montoro, Osimo. W rejonie Recanati-Loreto rzut gospodarczy III dywizjonu został zbombardowany i ostrzelany przez lotnictwo wroga. II i III dywizjonami samobieżnymi pomiędzy 7 a 14 lipca wraz z 2 Brygadą Pancerną walczył w rejonie miejscowości Casa Nuova, Madonna della Crescia, Montopa. Od 17 lipca I i IV dywizjony wspierały oddziały piechoty, pancerne i kawalerii pancernej niszcząc nieprzyjacielskie gniazda ogniowe w rejonie Casa Nuova, Casa Fontaneli, Casa Piccini, Casa Galla i Villa. Dywizjony samobieżne II i III współdziałały z 6 Pułkiem Pancernym walcząc w rejonie Croce, San Vincenzo, Monte Torte. 18 lipca 7 pappanc. brał udział w natarciu w kierunku Madonna della Grazie, Galignano, Paterno di Ancona, Cassero niszcząc nieprzyjacielskie środki ogniowe i pojazdy pancerne. Baterie pułku wspierały oddziały włoskiej 2 brygady i 1 pułku ułanów Krechowieckich oraz 15 pułku ułanów Poznańskich przy próbie okrążenia niemieckiej 278 Dywizji Piechoty sforsowały rzekę Esino oraz toczyły walki o przyczółek Chiaravalle . W trakcie tych walk poległ 1 oficer i 9 szeregowych, 1 oficer i 25 szeregowych zostało rannych zniszczeniu uległo działo samobieżne, uszkodzono 4 działa samobieżne i jedno 6-funtowe. W walkach pułk zniszczył nieprzyjacielskich 17 dział (samobieżnych, przeciwpancernych i przeciwlotniczych), ciągnik, wiele punktów ogniowych oraz zabrał do niewoli 72 jeńców. 
Walki od rzeki Cesano do Metauro 
Od 19 lipca 1944 roku dywizjony i baterie 7 PAPpanc. wspierają prowadzące pościg za wrogiem oddziały 2 KP. 19 lipca 1 Pułk Ułanów Krechowieckich w ataku na lotnisko Ancona, 6 Pułk Pancerny na Chiaravalle, 15 Pułk Ułanów Poznańskich na Monte Marciano. 21 i 22 lipca Oddział Wydzielony "A" i Oddział Wydzielony "B" w natarciu na Cassa Tellaro, San Silvestro, Belvedere, a 23-25 lipca na miejscowość Ostra. 26 i 27 lipca dywizjon I wspiera włoską Grupę "Utili", dyon II (samobieżny) w składzie OW "A" opanował wzg. San Angelo i osłaniał przeprawę przez rzekę Misa. IV dywizjon zabezpieczał obronę ppanc. 2 Grupy Artylerii w Monte Marciano. W okresie od 28 do 30 lipca pododdziały pułku konsolidowały obronę na zajętym terenie. W okresie od 31 lipca - 3 sierpnia IV dywizjon wspierał Pułk Ułanów Karpackich w walkach w rejonie Urbania-Urbino. 4-5 sierpnia III dywizjon (samobieżny) wspierał 4 Pułk Pancerny w bojach o Ponticelli, Ronticelli i Scapezzano. 6-7 sierpnia pułk większością sił walczy w rejonie Capuccini i La Villa oraz Scapezzano. 8 sierpnia II dywizjon (samobieżny) wspierał brytyjskich huzarów z 7 pułku w rejonie Santa Lucia, a III dywizjon (samobieżny) 1 Pułk Ułanów Krechowieckich i oddziały 3 DSK. 9 sierpnia w natarciu na wzg. 208 i La Croce II dywizjon (samobieżny) zniszczył nieprzyjacielskich 7 dział samobieżnych i 1 ppanc. III dywizjon (samobieżny) na wzg. 162 1 działo samobieżne i ciągnik artyleryjski oraz gniazda karabinów maszynowych. Do 15 sierpnia 1944 r. pułk przeszedł na wypoczynek w rejon Monte Bettolle. Od 17 sierpnia pułk prowadził marsz za czołowymi oddziałami korpusu przekraczając 18 sierpnia rzekę Metauro. W dniach 19-22 sierpnia dywizjony: II (samobieżny) walczył między innymi o San Costanzo, III (samobieżny) o wzg. 124, 164, Monte San Giovanni, Il Vicinato, IV wspierał Pułk Ułanów Karpackich. W tym okresie zniszczono nieprzyjacielskich: 17 dział samobieżnych i czołgów, 3 armaty ppanc, 2 pojazdy i szereg stanowisk ogniowych o wzięto 7 jeńców. Poległo 2 oficerów i 8 szeregowych, rannych zostało 2 oficerów i 21 szeregowych. Zniszczone zostały 2 działa samobieżne, 1 cariers, uszkodzonych zostało: 7 dział samobieżnych i czołg OP oraz 1 armata 17-funtowa . 
Bitwa o "Linię Gotów" 
W dniach 23-31 sierpnia 1944 r. baterie I dywizjonu wspierały 14 wileński i 17 lwowski bataliony strzelców oraz pancerniaków z 6 pułku w walkach o Monte della Forche, Carignano oraz Belilla, Rondello i wzg. 194. 1 i 2 września III dywizjon (samobieżny) wraz z Ułanami Krechowieckimi forsuje rzekę Foglia i zdobywa wzg. 131 i 187 niszcząc wiele schronów i pilboxów. W walkach tych poległ jeden żołnierz, a ranny został też 1 artylerzysta, uszkodzeniu uległ czołg Sherman OP. Od 3 do 29 września pułk przebywał na wypoczynku i uzupełniał straty w Casa San Paulo. Od 30 września dywizjony samobieżne II i III przebywały w rejonie Rimini, a następnie Riccione, od odłamka artyleryjskiego zginął 1 żołnierz pułku . 
Walki w Apeninach Emiliańskich 
Od 16 października III dywizjon (samobieżny) współdziałał z pancerniakami 4 pułku w rejonie Safone i San Pietro in Bagno. Następnie w listopadzie 4 Pułk Pancerny był wspierany przez III dywizjon (samobieżny) 21 listopada podczas walk o Monte Fortino i Casa Colina oraz 22-23 listopada Monte Mamante. Ogniem dział z dolin wspierał działania piechoty na okoliczne wzgórza i wioski górskie. Baterie przekroczyły rzekę Sintria i wkraczyły z piechotą do Mamante, Limisano oraz Villa di S. Giorgio. Ogniem prowadzonym przez dywizjony samobieżne wspierały walki piechoty o wzg. 155. Teren działania baterii i dywizjonów był zaminowany i trudny do działania z uwagi na zimowe warunki górskie. W czasie walk baterie pułku zniszczyły nieprzyjacielskie działo samobieżne, samochód pancerny i wiele punktów oporu wroga. Poległ 1 żołnierz pułku, a 3 zostało rannych, uszkodzeniu uległo działo samobieżne i samochód pancerny. 
Walki obronne nad rzeką Senio
W styczniu 1945 roku 7 Pułk Artylerii Przeciwpancernej został dyslokowany do rejonu Arezzo-Staggiano, wydzielony z pułku II dywizjon wspierał w obronie oddziały 5 KDP. W okresie grudnia i stycznia do pułku przydzielono dodatkowe działa samobieżne SP 17 pdr. Archer, pozwoliło to wyposażyć trzy dywizjony w pojazdy obu typów. Od 4 lutego w miejsce II dywizjonu został wydzielony I dywizjon i wysłany na linię frontu gdzie wspierał w obronie 3 DSK. Na początku marca odcinek obrony 5 KDP przydzielono III dyon pułku. Wspierające oddziały piechoty w obronie poszczególne dywizjony prowadziły walkę ogniową niszcząc punkty: oporu, dowodzenia, obserwacyjne, stanowiły ruchome odwody ppanc. niszcząc przy tym 2 armaty ppanc i 1 samochód pancerny. Prowadzono także ogień pośredni na wykryte przez obserwację lotniczą cele w głębi obrony nieprzyjaciela. W trakcie tych działań 3 żołnierzy pułku odniosło rany. 
Bitwa o Bolonię 
Od dnia 9 kwietnia I dywizjon pułku wspierał walkę 3 Dywizji Strzelców Karpackich w kierunku Solarolo-San Mauro, 12-13 kwietnia bronił przyczółka na rzece Santerno w rejonie miejscowości Casa Aralda. II dywizjon 14 kwietnia wspierał natarcie 6 Pułku Pancernego i części Pułku Ułanów Karpackich na Sasso Morelli, 15 i 16 kwietnia walczył o sforsowanie rzeki Sillaro i wspierał własne wojska w walkach o zdobycie Medicina. III dywizjon od 15 kwietnia wspierał w walce 6 Pułk Pancerny w kierunku Castel Guelfo, od 18 kwietnia w kierunku La Chiesina. Dalsze działania prowadził na korzyść Pułku Ułanów Karpackich w walkach o Pogio, Piccolo, San Lorenzo. Od 18 kwietnia I dywizjon wspierał 3 Brygadę Strzelców Karpackich w walkach o Castel San Pietro, II dywizjon w rejonie Capo Stradome. 19 kwietnia II dywizjon wraz z 4 Pułkiem Pancernym i Pułkiem Ułanów Karpackich sforsował rzekę Gaiano. 20 kwietnia I dywizjon prowadził dalsze działania na drodze nr 9 w kierunku Bolonii wraz wspieraną 3 BSK, a III dyon osiągnął rzekę Quaterno. 21 kwietnia I dyon wspierał 1 BSK w natarciu, III dywizjon wspierał Zgrupowanie "Rak" w przejściu rzeki Idice, 9 bateria z tego dywizjonu wraz PU Karpackich wkroczyła do Bolonii. W dniu 22 kwietnia 1945 roku I dywizjon przydzielony do 3 DSK prowadził walkę ogniową z artylerią nieprzyjaciela, były to ostatnie strzały oddane przez 7 Pułk Artylerii Przeciwpancernej w wojnie. W trakcie walk dywizjony pułku zniszczyły 5 dział, w tym 2 samobieżne, punkt obserwacyjny na wieży kościoła w La Chiesiona, wiele schronów i stanowisk ogniowych wroga, ujęto 60 jeńców. Poległ 1 oficer i 7 szeregowych, rany odniosło 4 oficerów i 11 szeregowych, uszkodzonych zostało 8 dział samobieżnych . 
Po zakończeniu walk o Bolonię, pułk został wycofany na południe do San Severino di Marche. Pozostał tam do lipca 1946 roku, kiedy zarządzono jego transport do Wielkiej Brytanii.
Struktura organizacyjna.
Dowództwo
Żołnierze pułku.
Dowódca pułku
Zastępca dowódcy pułku
Dowódcy dywizjonów
I - kpt./mjr Jan Wołyniak
II - kpt./mjr Antoni Nowosadowski, 
- mjr Tadeusz Nieżychowski (od VII 1943)
III - kpt./mjr Czesław Śleziak
IV - kpt./mjr Ksawery Masiak 
Odznaka pułkowa (kombatancka).
Odznaka jednoczęściowa bita w białym metalu, złocona, emaliowana o wymiary: 33x18 mm.
Odznakę kombatancką wykonał warszawski grawer Andrzej Panasiuk po 1970.
Wykonana w 1972 w firmie JS Dudzik z Katowic – lakierowana.

</doc>
<doc id="1186686" url="https://pl.wikipedia.org/wiki?curid=1186686" title="Hopes and Fears (Art Bears)">
Hopes and Fears (Art Bears)

Hopes and Fears – pierwszy album progresywnego i awangardowego tria brytyjskiego Art Bears powstałego po rozwiązaniu zespołu Henry Cow.
Historia powstania płyty.
Utwory 1–5 oraz 9–12 zostały jeszcze nagrane przez Henry Cow. Na skutek zatargu pomiędzy członkami zespołu dotyczącego charakteru kolejnego albumu Henry Cow – część muzyków uważała, iż owe wokalno-instrumentalne utwory nie są reprezentatywne dla zespołu – frakcja optująca za nagraniami z wokalem, czyli Dagmar Krause, Fred Frith i Chris Cutler, za własne pieniądze wynajęła studio, w którym dograła brakujące do pełnego albumu cztery utwory 6–8 i 13 oraz przyjęła nazwę Art Bears.
Nagrania o charakterze instrumentalnym zostały wydane na ostatnim już albumie Henry Cow – "Western Culture".
Utwory.
Na analogowym winylowym albumie pierwsza strona płyty (utwory 1–5) nosiła tytuł "Áhá: palace courtyard", a druga strona płyty (utwory 6–13) nosiła tytuł "Mer: irrigated land".
Wznowienia.
"Hopes and Fears" został wznowiony na CD w 1992 przez Recommended Records (RēR Megacorp) z trzema dodatkowymi utworami:
Album został także wydany w 2003 w "The Art Box", 6-dyskowym zestawie wszystkich nagrań Art Bears z nagraniami koncertowymi, niewydanymi utworami i remiksami dokonanymi przez innych muzyków.

</doc>
<doc id="1186690" url="https://pl.wikipedia.org/wiki?curid=1186690" title="Arctogalidia">
Arctogalidia



</doc>
<doc id="1186691" url="https://pl.wikipedia.org/wiki?curid=1186691" title="Ulica Powiatowa w Zamościu">
Ulica Powiatowa w Zamościu

Ulica Powiatowa – jedna z głównych ulic Zamościa, która jest jednojezdniowa i jest drogą wylotową z miasta na północ (w kierunku Chełma).
Historia.
Ulica ta została wytyczona w XVIII wieku jako droga łącząca Zamość ze Skierbieszowem. Pierwotnie miała ona inny przebieg od centrum do dzisiejszej ul. Wojska Polskiego (dalej biegła podobnie jak obecnie), ponieważ przechodziła ona przez obecny teren Koszar i zakręcała w kierunku południowym przed obecnym szpitalem (biegła wtedy równolegle do obecnej ul. Przemysłowej). Wraz z powstaniem przedmieścia Majdanek (nazwa wzięta od pobliskiego Majdanu, dzisiejszego osiedla miejskiego) poprzez osiedlenie się mieszkańców z Przedmieścia Lubelskiego (zlikwidowanego podczas przebudowy Twierdzy Zamość), powstała nowa droga (obecna ul. Wojska Polskiego), która łączyła ul. Powiatową z drogą wylotową z Zamościa do Lublina, tworząc obecny przebieg trasy do Chełma.
Nazwa.
Ulica ta otrzymała nazwę dopiero w latach 20. XX wieku jako ul. Powiatowa. Do 1963 roku nazwa ta obejmowała również obecną ul. Wojska Polskiego.
Obecnie.
Obecnie ulica ciągnie się głównie przy osiedlach jednorodzinnych i jest połączeniem centrum miasta z os. Majdan (przecinając Obwodnicę Hetmańską). Ulica ta jako jedna z trzech w Zamościu przebiega przez wiadukt nad linią kolejową. W jej pobliżu, po zachodniej stronie za Obwodnicą Hetmańską (na linii pod wiaduktem), znajduje się nieczynna stacja Zamość Północny.

</doc>
<doc id="1186693" url="https://pl.wikipedia.org/wiki?curid=1186693" title="Związek gmin Flein-Talheim">
Związek gmin Flein-Talheim

Związek gmin Flein-Talheim – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba związku znajduje się w miejscowości Flein, przewodniczącym jego jest Jürgen Schmid.
Związek zrzesza dwie gminy wiejskie:

</doc>
<doc id="1186694" url="https://pl.wikipedia.org/wiki?curid=1186694" title="2003 YN107">
2003 YN107

2003 YN107 – planetoida z grupy Atena należąca do obiektów NEO.
Odkrycie.
Została odkryta 20 grudnia 2003 roku w programie LINEAR. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
2003 YN107 krąży wokół Słońca w rezonansie 1:1 z Ziemią, jest więc klasycznym obiektem koorbitalnym. Planetoida okrąża Słońce w ciągu nieco ponad 361 dni w średniej odległości 1,00 j.a. Nachylenie jej orbity względem ekliptyki to 4,30°, a mimośród jej orbity wynosi 0,01. Z racji niewielkich rozmiarów (ok. 10-30 m), obiekt może być klasyfikowany jako meteoroid.

</doc>
<doc id="1186695" url="https://pl.wikipedia.org/wiki?curid=1186695" title="Lubaszenko">
Lubaszenko



</doc>
<doc id="1186696" url="https://pl.wikipedia.org/wiki?curid=1186696" title="Wspólnota administracyjna Lauffen am Neckar">
Wspólnota administracyjna Lauffen am Neckar

Wspólnota administracyjna Lauffen am Neckar – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Lauffen am Neckar, przewodniczącym jej Klaus-Peter Waldenberger.
Wspólnota zrzesza jedno miasto i dwie gminy wiejskie:

</doc>
<doc id="1186697" url="https://pl.wikipedia.org/wiki?curid=1186697" title="Jim Steinman">
Jim Steinman

James Richard „Jim” Steinman (ur. 1 listopada 1947 w Hewlett, zm. 19 kwietnia 2021 w Danbury w stanie Connecticut) – amerykański kompozytor i producent muzyczny. Pracował również jako pianista, piosenkarz i aranżer. Był odpowiedzialny za napisanie wielu piosenek, które odniosły sukces na arenie międzynarodowej, głównie dla Meat Loafa, ale także „Total Eclipse Of The Heart” w wykonaniu Bonnie Tyler. .
Życiorys.
Urodził się w Hewlett, w stanie Nowy Jork, w rodzinie pochodzenia żydowskiego jako syn Eleanor, nauczycielki łaciny, i Louisa Steinmana, który był właścicielem magazynu stali. W 1965 ukończył George W. Hewlett High School w Hewlett. W 1969 uzyskał tytuł licencjata w Amherst College w Amherst w Massachusetts. 
Utwory, które stworzył lub wyprodukował Jim Steinman, zalicza się do rocka, pop, musicali i muzyki filmowej.
Był najbardziej znany ze współpracy z Meat Loafem, dla którego stworzył wszystkie piosenki do następujących albumów: "Bat Out of Hell" (1977), "Dead Ringer" (1981) i "" (1993) oraz z Bonnie Tyler - Steinman wyprodukował jej dwa albumy w latach 80. XX wieku: "Faster Than the Speed of Night" (1983) i "Secret Dreams and Forbidden Fire" (1986), a dodatkowo napisał do nich część utworów.
14 czerwca 2012 został wprowadzony do Songwriters Hall of Fame.
W 2004 miał udar mózgu i chwilowo stracił zdolność mówienia. W 2018 miał kolejny udar. Zmarł 19 kwietnia 2021 w Danbury w Connecticut w wieku 73 lat na niewydolność nerek.
Piosenki Jima Steinmana, które odniosły największy sukces to:

</doc>
<doc id="1186700" url="https://pl.wikipedia.org/wiki?curid=1186700" title="Dendrogal">
Dendrogal

Dendrogal ("Dendrogale") – rodzaj ssaka z rodziny tupajowatych (Tupaiidae).
Zasięg występowania.
Rodzaj obejmuje gatunki występujące w Azji Południowo-Wschodniej.
Morfologia.
Długość ciała (bez ogona) 115–130 mm, długość ogona 110–140 mm, długość ucha 12–18 mm, długość tylnej stopy 27–31 mm; brak szczegółowych danych dotyczących masy ciała.
Systematyka.
Etymologia.
"Dendrogale": "dendron" „drzewo”; γαλεή "galeē" lub γαλή "galē" „łasica”.
Podział systematyczny.
Do rodzaju należą następujące gatunki:

</doc>
<doc id="1186701" url="https://pl.wikipedia.org/wiki?curid=1186701" title="Wspólnota administracyjna Neuenstadt am Kocher">
Wspólnota administracyjna Neuenstadt am Kocher

Wspólnota administracyjna Neuenstadt am Kocher – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Neuenstadt am Kocher, przewodniczącym jej jest Norbert Heuser.
Wspólnota zrzesza jedno miasto i dwie gminy wiejskie:

</doc>
<doc id="1186704" url="https://pl.wikipedia.org/wiki?curid=1186704" title="Związek gmin Oberes Zabergäu">
Związek gmin Oberes Zabergäu

Związek gmin Oberes Zabergäu – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba związku znajduje się w mieście Güglingen, przewodniczącym jego jest Klaus Dieterich.
Związek zrzesza jedno miasto i dwie gminy wiejskie:

</doc>
<doc id="1186707" url="https://pl.wikipedia.org/wiki?curid=1186707" title="Wspólnota administracyjna Obersulm">
Wspólnota administracyjna Obersulm

Wspólnota administracyjna Obersulm – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w miejscowości Obersulm, przewodniczącym jej jest Harry Murso.
Wspólnota zrzesza jedno miasto i jedną gminę wiejską:

</doc>
<doc id="1186709" url="https://pl.wikipedia.org/wiki?curid=1186709" title="Gwardia Białystok">
Gwardia Białystok



</doc>
<doc id="1186711" url="https://pl.wikipedia.org/wiki?curid=1186711" title="Związek gmin Schozach-Bottwartal">
Związek gmin Schozach-Bottwartal

Związek gmin Schozach-Bottwartal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba związku znajduje się w miejscowości Ilsfeld, przewodniczącym jego jest Thomas Knödler.
Związek zrzesza jedno miasto i trzy gminy wiejskie:

</doc>
<doc id="1186712" url="https://pl.wikipedia.org/wiki?curid=1186712" title="Panna Nikt">
Panna Nikt

Panna Nikt – powieść Tomasza Tryzny, opublikowana w 1994, w 1996 zekranizowana przez Andrzeja Wajdę. Książkę przetłumaczono na 14 języków (została wydana w zachodniej Europie, Skandynawii, na Wyspach Brytyjskich, w USA, Kanadzie, Nowej Zelandii, Australii, Brazylii).
Opis fabuły.
Piętnastoletnia Marysia Kawczak, pochodząca z biednej dolnośląskiej wioski, Jawiszowa, przeprowadza się z rodziną do Wałbrzycha. Prostolinijna i naiwna, czuje się wyobcowana w nowym miejscu i szkole.
W nowej klasie Marysia poznaje Kasię, pewną siebie artystkę i buntowniczkę, która stopniowo wprowadza ją w świat duchowych doznań i fantazji. Marysia traktuje nową koleżankę z uwielbieniem i podziwem, nie zauważając, że ta odnosi się do niej z pobłażliwością i lekką kpiną. Wydaje się jednak, że Kasia szczerze lubi Marysię, chociaż ich przyjaźń jest trudna: Kasia jest spontaniczna, impulsywna, jej nastrój waha się między euforią a głębokim smutkiem. Pod wpływem manipulacji Kasi Marysia stopniowo oddala się od rodziny, staje się skryta i zakłamana.
Kiedy przyjaźń dziewcząt zostaje zachwiana, Marysia odwraca się od Kasi i zaprzyjaźnia z drugą dziewczyną z klasy, Ewą. Ewa pochodzi z bogatej rodziny, jest zimna, rozpieszczona i przyzwyczajona do luksusów. Obdarowuje Marysię coraz to nowymi prezentami i zaznajamia ją ze światem cielesnych przyjemności. Marysia uczy się od niej obycia, ale i staje się wyrachowana i interesowna.
Kulminacyjny moment w akcji następuje, gdy Marysia odkrywa prawdę o Kasi i Ewie oraz dowiaduje się o grze, jaka była z nią prowadzona.
Książka, podzielona na kilka części, pisana jest w pierwszej osobie. Czytelnik widzi przemianę, jaką przechodzi Marysia – z prostodusznej dziewczynki z zapadłej wsi staje się beznamiętna i cyniczna. Widoczna jest też schizofrenia, w której bohaterka stopniowo się pogrąża, a która spowoduje tragiczny finał historii – jej samobójstwo.
Reakcje krytyki.
Powieść wywołała spór krytycznoliteracki, zainicjowany pozytywnymi recenzjami opublikowanymi na łamach czasopism. Piotr Bratkowski w artykule "Brzydkie kaczątko i martwy łabędź" w "Gazecie Wyborczej" nazwał "Pannę Nikt" najciekawszym debiutem ostatnich lat i jedną z najważniejszych powieści polskich lat 90. Książkę chwalił również Czesław Miłosz, określając ją jako potrzebną i ważną, i jako szczególną, bo polską, realizację nurtu postmodernizmu w literaturze. Niedługo później pojawiły się głosy polemiczne. Dariusz Nowacki oskarżył Gazetę Wyborczą o akcję marketingową na rzecz książki, natomiast Kinga Dunin (w artykule "Pies z Marysią tańcował") napisała, że powieść jest sprawna językowo i przyjemna w czytaniu, natomiast nie jest ani arcydziełem, ani powieścią postmodernistyczną. Andrzej Franaszek natomiast stwierdził, że utwór świadczy o słabej kondycji polskiej literatury i jest wypełniony stereotypami, sprawiającymi, że książka staje się śmieszna w sposób niezamierzony przez autora. Krzysztof Uniłowski z kolei zarzucił powieści, że przypomina umoralniającą pogadankę.
Ekranizacja.
Film "Panna Nikt" wyreżyserował Andrzej Wajda na podstawie scenariusza Radosława Piwowarskiego. Marysię zagrała Anna Wielgucka, w rolę Kasi wcieliła się Anna Mucha, a Ewy – Anna Powierza.
Nagrody.
Książka zdobyła nagrodę Polskiej Sekcji IBBY na "Książkę Roku" 1994.

</doc>
<doc id="1186713" url="https://pl.wikipedia.org/wiki?curid=1186713" title="Tupaja">
Tupaja

Tupaja, nadrzewnica ("Tupaia") – rodzaj ssaka z rodziny tupajowatych (Tupaiidae).
Zasięg występowania.
Rodzaj obejmuje gatunki występujące w południowo-wschodniej Azji.
Morfologia.
Długość ciała (bez ogona) 110–230 mm, długość ogona 120–230 mm, długość ucha 6–20 mm, długość tylnej stopy 29–55 mm; masa ciała 35–300 g
Systematyka.
Podział systematyczny.
Do rodzaju należą następujące występujące współcześnie gatunki:
Opisano również gatunki wymarłe:

</doc>
<doc id="1186714" url="https://pl.wikipedia.org/wiki?curid=1186714" title="Wspólnota administracyjna Schwaigern">
Wspólnota administracyjna Schwaigern

Wspólnota administracyjna Schwaigern – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba wspólnoty znajduje się w mieście Schwaigern, przewodniczącym jej jest Johannes Hauser.
Wspólnota zrzesza jedno miasto i jedną gminę wiejską:

</doc>
<doc id="1186721" url="https://pl.wikipedia.org/wiki?curid=1186721" title="Związek gmin Raum Weinsberg">
Związek gmin Raum Weinsberg

Związek gmin Raum Weinsberg – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Heilbronn-Franken, w powiecie Heilbronn. Siedziba związku znajduje się w mieście Weinsberg, przewodniczącym jego jest Stefan Thoma.
Związek zrzesza jedno miasto i trzy gminy wiejskie:

</doc>
<doc id="1186723" url="https://pl.wikipedia.org/wiki?curid=1186723" title="Fryderyka Karolina z Hesji-Darmstadt">
Fryderyka Karolina z Hesji-Darmstadt

Fryderyka Karolina Luiza z Hesji-Darmstadt (ur. 20 sierpnia 1752 w Darmstadt, zm. 22 maja 1782 w Hanowerze) – księżniczka Hesji-Darmstadt, przez małżeństwo księżna Meklemburgii-Strelitz.
Fryderyka Karolina była córką Jerzego Wilhelma z Hesji-Darmstadt (drugiego syna Ludwika VIII) i Marii Luizy Albertyny von Leiningen-Dagsburg-Falkenburg. 18 września 1768 w Darmstadt wyszła za mąż za Karola II, wielkiego księcia Meklemburgii-Strelitz. Zmarła po urodzeniu ostatniego dziecka.

</doc>
<doc id="1186724" url="https://pl.wikipedia.org/wiki?curid=1186724" title="Ibro Šarić">
Ibro Šarić

Ibro Šarić (ur. 20 lutego 1982 w Cazinie) – bośniacki szachista, arcymistrz od 2007 roku.
Kariera szachowa.
Pierwsze znaczące zwycięstwo w międzynarodowym turnieju odniósł w roku 2001, triumfując (wspólnie z Nenadem Doriciem) w Kostrenie. W 2002 podzielił I m. (wspólnie z Josipem Rukaviną) w Opatii, natomiast w 2003 podzielił II m. (za Emirem Dizdareviciem) w Zenicy. W 2004 zwyciężył w Umagu, w 2005 ponownie uzyskał dobry wynik z Zenicy (dzieląc I m. z Emirem Dizdareviciem, Miodragiem Saviciem i Suatem Atalıkiem) oraz podzielił II m. w Zadarze (za Władimirem Petkowem, wspólnie z Jewgienijem Glejzerowem, Marko Tratarem, Władysławem Niewiedniczym, Dragišą Blagojeviciem i Zdenko Kožulem), w 2006 zadebiutował w narodowej drużynie na szachowej olimpiadzie w Turynie, natomiast w 2007 triumfował w Vogošcy (wspólnie z Aleksandarem Kovačeviciem), podzielił II m. w Puli (za Robertem Zelčiciem, wspólnie z m.in. Ognjenem Cvitanem, Nenadem Fercecem, Gawainem Jonesem i Kjetilem Lie) oraz zdobył w Sarajewie brązowy medal indywidualnych mistrzostw Bośni i Hercegowiny.
Najwyższy ranking w dotychczasowej karierze osiągnął 1 maja 2013 r., z wynikiem 2572 punktów zajmował wówczas 3. miejsce (za Predragiem Nikoliciem i Borki Predojeviciem) wśród bośniackich szachistów.

</doc>
<doc id="1186728" url="https://pl.wikipedia.org/wiki?curid=1186728" title="Ibro Sarić">
Ibro Sarić



</doc>
<doc id="1186730" url="https://pl.wikipedia.org/wiki?curid=1186730" title="USS Nicholas">
USS Nicholas

Okręty US Navy o nazwie USS "Nicholas", pochodzącej od majora Samuela Nicholasa (1744–1790), pierwszego komendanta United States Marines.

</doc>
<doc id="1186739" url="https://pl.wikipedia.org/wiki?curid=1186739" title="Bilans obrotów wyrównawczych">
Bilans obrotów wyrównawczych

Bilans obrotów wyrównawczych, określany również jako bilans obrotów dewizowych banku centralnego. Gromadzi środki banków centralnych przeznaczone na równoważenie bilansu płatniczego. Zawiera przede wszystkim zmiany stanu oficjalnych rezerw danego kraju w walutach wymienialnych, specjalnych prawach ciągnienia i złocie. Środki tu zgromadzone mogą być wykorzystane do regulacji kursu walutowego (w przypadku systemu kursów płynnych) lub do pokrycia deficytu bilansu płatniczego (w systemie kursów stałych). W bilansie obrotów wyrównawczych uwzględnia się także kredyty MFW, zrestrukturyzowane zobowiązania i należności oraz zmiany stanu zaległości.

</doc>
<doc id="1186740" url="https://pl.wikipedia.org/wiki?curid=1186740" title="Rsl">
Rsl



</doc>
<doc id="1186741" url="https://pl.wikipedia.org/wiki?curid=1186741" title="Anathana">
Anathana



</doc>
<doc id="1186745" url="https://pl.wikipedia.org/wiki?curid=1186745" title="AoE III">
AoE III



</doc>
<doc id="1186748" url="https://pl.wikipedia.org/wiki?curid=1186748" title="Maria Rose">
Maria Rose

Maria z Glinków-Rose (ur. 8 grudnia 1900, zm. 12 sierpnia 1935 w Sokolej Górze k. Krzemieńca) – polska działaczka niepodległościowa.
Urodzona w Kamieńcu Podolskim jako młodsza córka Ignacego Glinki i Marii z d. Popławskiej. Ignacy Glinka h. Topór /zm. 1904/ był adwokatem zaangażowanym w działalność niepodległościową. Po śmierci ojca rodzina przeniosła się do Lwowa, gdzie Maria zdała maturę w 1915 r. w prywatnej szkole p. Niedziałkowskiej, po czym wyjechała do Kijowa na studia muzykologiczne. Wybuch rewolucji przerywa studia. Maria z matką przenosi się do Humania, gdzie wstępuje do POW W organizacji szybko awansuje, dochodząc do funkcji sekretarki, równocześnie pracując w radiostacji CzK, skąd zdobywa wiele informacji wywiadowczych. Aresztowana we wrześniu 1921 r. więziona kolejno w Kijowie, Charkowie i Moskwie, gdzie w listopadzie 1922 r. w pokazowym procesie została skazana na karę śmierci. W marcu 1923 r. została wymieniona za polskich komunistów i wróciła do kraju. W listopadzie tegoż roku wyszła za mąż za Leona Rose. Początkowo mieszkali w Warszawie, potem w Aleksandrii i w Równem na Wołyniu, gdzie w marcu 1927 r. urodził się syn Andrzej. W czasie pobytu na Wołyniu pracowała społecznie w Macierzy Szkolnej, oraz – korzystając z biegłej znajomości języka francuskiego i angielskiego utrzymywała rozległą korespondencję z żołnierzami Legii Cudzoziemskiej, głównie polskiego pochodzenia.
Zginęła 12 sierpnia 1935 r. w katastrofie lotniczej na kursie pilotażu w Sokolej Górze k. Krzemieńca. 
Za działalność niepodległościową odznaczona Krzyżem Niepodległości, pochowana została na Powązkach Wojskowych (kwatera A10-6-15). Pobyt w sowieckich więzieniach opisała we wspomnieniach wydanych w 1938 r. w Księgarni św. Wojciecha pt. "Oko w oko ze śmiercią".

</doc>
<doc id="1186751" url="https://pl.wikipedia.org/wiki?curid=1186751" title="Księstwo Krainy">
Księstwo Krainy

Księstwo Krainy () – istniejące w latach 1364-1918 księstwo Świętego Cesarstwa Rzymskiego a następnie prowincja i kraj koronny Cesarstwa Austrii, obejmujący obszar Krainy.
Historia.
Księstwo zostało utworzone przez księcia Austrii Rudolfa IV, który podniósł dotychczasową marchię Krainy do rangi księstwa. Księstwo Krainy zostało włączone do istniejących w latach 1809-1814, należących do Francji Prowincji Iliryjskich. Po kongresie wiedeńskim Austria odzyskała te ziemie jako Królestwo Ilirii. Kraina pozostawała w jego składzie do jego likwidacji w 1849, gdy przywrócono ją do samodzielnego bytu. Formalnie jako nowożytny kraj koronny Księstwo Krainy zostało ukonstytuowane w 1860, od 1867 wchodziło w skład Austro-Węgier.
Obecnie obszar Księstwa Krainy w całości wchodzi w skład Słowenii.

</doc>
<doc id="1186757" url="https://pl.wikipedia.org/wiki?curid=1186757" title="AoE II">
AoE II



</doc>
<doc id="1186760" url="https://pl.wikipedia.org/wiki?curid=1186760" title="Sissy Sawyer (cykl)">
Sissy Sawyer (cykl)

Sissy Sawyer – cykl thrillerów autorstwa Grahama Mastertona.
Cykl opisuje przygody 70-letniej wróżki Sissy Sawyer. W Polsce cykl wydaje wydawnictwo Rebis. Cykl obejmuje następujące powieści:

</doc>
<doc id="1186765" url="https://pl.wikipedia.org/wiki?curid=1186765" title="Teresa Kubiak">
Teresa Kubiak

Teresa Kubiak, także Teresa Wojtaszek-Kubiak (ur. 26 grudnia 1937 w Ldzaniu koło Pabianic) – polska śpiewaczka (sopran).
Życiorys.
Uczyła się śpiewu u prof. Julii Gorzechowskiej, a następnie w łódzkiej Wyższej Szkole Muzycznej, w klasie prof. Olgi Olginy. W tym czasie została laureatką kilku ogólnopolskich konkursów wokalnych, które pozwoliły jej na udział w konkursach międzynarodowych w: Helsinkach, Tuluzie, Monachium i Moskwie. Debiutowała w 1967 w łódzkim Teatrze Wielkim w roli Micaëli w "Carmen" G. Bizeta, z tą sceną operową związana była przez kilka lat.
Przełomowym momentem w jej karierze była propozycja, jaką otrzymała od impresaria amerykańskiego – Williama Steina, aby wzięła udział w wykonaniu opery Karla Goldmarka "Królowa Saby". Koncert, który odbył się w 1970 w nowojorskiej Carnegie Hall okazał się wielkim sukcesem; została zaproszona na przesłuchanie do Metropolitan Opera, rezultatem czego było zawarcie kontraktu z trzyletnim wyprzedzeniem. Otrzymała też oferty z największych teatrów operowych USA. 
Wkrótce wyjechała do Anglii na zaproszenie dyrekcji festiwalu w Glyndebourne, aby zaśpiewać partię Lizy w "Damie pikowej" P. Czajkowskiego oraz uczestniczyć w prawykonaniu opery F. Cavallego "La Calisto" – następstwem były trzy sezony występów w Covent Garden Theatre w Londynie.
Dalsze jej podróże to, m.in. występy w Pradze, wiedeńskiej Staatsoper, w Teatro La Fenice w Wenecji, w rzymskiej Teatro Dell'Opera oraz w Madrycie i barcelońskim Gran Teatre del Liceu, w Lizbonie, w Monachium (Staatsoper) i Paryżu (Opéra national de Paris).
Była zapraszana przez sceny operowe USA, m.in. w San Francisco, Chicago, Houston. 18 stycznia 1973 zadebiutowała w Metropolitan Opera w Nowym Jorku, z którą to sceną była związana przez następnych czternaście sezonów.
Występowała również w Kanadzie, m.in. w operze w Vancouver, w Ottawie, w Edmonton i Montrealu. Wielokrotnie brała udział w recitalach i koncertach. W latach 1984-87 brała także udział w trasach koncertowych po krajach Środkowego i Dalekiego Wschodu. W 1988 wystąpiła w Polsce, w łódzkim przedstawieniu opery "Tosca" G. Pucciniego.
Od 1985 rozpoczęła także działalność pedagogiczną, początkowo w Montclair State College w New Jersey, od 1990 do 2018 na wydziale wokalnym w Indiana University School of Music w Bloomington. Prowadzi także kursy mistrzowskie na terenie USA, Nowej Zelandii i Jordanii.
Jest zapraszana do udziału w pracach jury licznych konkursów wokalnych.
Nagrywała również dla wytwórni: Decca, EMI i Muza.

</doc>
<doc id="1186768" url="https://pl.wikipedia.org/wiki?curid=1186768" title="Anna Kiełbusiewicz">
Anna Kiełbusiewicz

Anna Kiełbusiewicz (ur. 2 lutego 1974 w Świerklańcu, zm. 19 grudnia 2003) – pochodząca ze Śląska piosenkarka i malarka. W solowej twórczości muzycznej znana z interpretacji pieśni polskich i śląskich. Solistka zespołu folkowego – "Orkiestra św. Mikołaja" z Lublina. Założycielka zespołu "Ania z Zielonego Wzgórza", którego repertuar to w głównej mierze energiczne piosenki w klimacie reggae, zagrane z jazzowym zacięciem oraz polskie ballady. Zajmowała się również twórczością plastyczną, jej ulubioną formą było malarstwo na szkle.
Życiorys.
Dzieciństwo spędziła w Tarnowskich Górach, gdzie ukończyła Państwową Szkołę Muzyczną im. I.J. Paderewskiego oraz I Liceum Ogólnokształcące im. S. Sempołowskiej. Następnie podjęła studia z zakresu historii sztuki na Katolickim Uniwersytecie Lubelskim.
Swą działalność muzyczną rozpoczęła w klubie "Piwnica pod Farom" przy Kościele NMP Królowej Pokoju w Tarnowskich Górach. Wykonywała wtedy pieśni religijne oraz poezję śpiewaną. W czerwcu 1994 roku zdobyła pierwsze miejsce na Festiwalu Sztuki Pierwszej w Tarnowskich Górach. Na Festiwalu "Mikołajki Folkowe" w 1996 roku, występując solo z repertuarem pieśni śląskich zdobyła pierwszą nagrodę.
Od 1998 była solistką Orkiestry św. Mikołaja. Była współautorką dwóch płyt Orkiestry św. Mikołaja: "Z dawna dawnego" i "Jeden koncert".
Jesienią 2000 założyła wraz z Grzegorzem Lesiakiem przy Akademickim Centrum Kultury UMCS "Chatka Żaka" w Lublinie zespół "Ania z Zielonego Wzgórza", w którym rozwijała swe zainteresowania pieśniami śląskimi. Grupa ta zdobyła I nagrodę na Festiwalu "Nowa Tradycja" 2001 organizowanym przez Polskie Radio. We wrześniu 2001 zespół zarejestrował materiał na debiutancka płytę.
19 grudnia 2003 wracając z koncertu, zginęła tragicznie w wypadku samochodowym pod Radomiem.
Twórczość plastyczna.
Obraz "Poleciał" został wyróżniony w pierwszej edycji ogólnopolskiego konkursu "Obraz Roku 2001", organizowanego przez redakcję czasopisma "Art&amp;Bizness".

</doc>
<doc id="1186771" url="https://pl.wikipedia.org/wiki?curid=1186771" title="Konopeum">
Konopeum

Konopeum (łac. "conopeum" z gr. κωνωπεῖον "kônôpeion" „moskitiera” od κώνωψ "kốnôps" „komar”) – ozdobna tkanina (zwykle jedwabna) zasłaniająca drzwiczki tabernakulum.
Termin ten pojawił się w XII wieku. Tkanina ta początkowo była wełniana, później jedwabna, bawełniana lub lniana. Często miała postać welonu ozdobionego galonami lub frędzlami.
Konopeum przeważnie jest barwy białej, fioletowej lub złotej, ale może odpowiadać też barwie dnia lub występuje w kolorze szat liturgicznych związanych z rodzajem święta. Nigdy nie stosuje się barwy czarnej.

</doc>
<doc id="1186772" url="https://pl.wikipedia.org/wiki?curid=1186772" title="Polityka prowzrostowa">
Polityka prowzrostowa

Polityka prowzrostowa ("polityka prorozwojowa") – polityka gospodarcza mająca na celu podniesienie poziomu dobrobytu społeczeństwa poprzez zainicjowanie wzrostu gospodarczego oraz uruchomienie szeregu mechanizmów z nim związanych, w tym realnego zwiększenia zdolności akumulacyjnych gospodarki. 
Osiągnięcie takiego stanu możliwe jest dzięki rozszerzeniu wzrostu popytu na dobra krajowe oraz pobudzeniu popytu wewnętrznego i kierowaniu go na aktywizację procesów inwestycyjnych. Polityka prowzrostowa stymuluje wzrost dzięki środkom polityki monetarnej i polityki fiskalnej oraz poprzez podejmowanie przez rząd bezpośrednich działań w postaci specjalnych programów, czy też inwestycji rządowych. Głównie dzięki polityce fiskalnej i monetarnej możliwe jest skłonienie społeczeństwa do zwiększenia oszczędności, co wiąże się ze wzrostem kapitału i stworzeniem odpowiednich warunków do inwestowania. Powyższe działania odblokowują popyt wewnętrzny i zewnętrzny, co wprawdzie początkowo może prowadzić do przejściowej destabilizacji i nasilenia się procesów inflacyjnych, jednak w długim okresie prowadzi do wzrostu gospodarki oraz rozwoju. 
Do elementarnych zadań polityki prowzrostowej należy:
Polityka prowzrostowa wraz z przeciwstawiającą się jej polityką stabilizacyjną, poprzez precyzyjne ich łączenie, tworzy dojrzałą politykę rozwojową.

</doc>
<doc id="1186774" url="https://pl.wikipedia.org/wiki?curid=1186774" title="Tintinnabulum">
Tintinnabulum

Tintinnabulum – dzwoneczek na drzewcu, umieszczony w bazylikach rzymskokatolickich dla podkreślenia więzi świątyni z papieżem.
W Polsce tintinnabulum zachowało się m.in. w bazylice mniejszej pw. św. Mikołaja w Gdańsku (dominikanie).

</doc>
<doc id="1186776" url="https://pl.wikipedia.org/wiki?curid=1186776" title="Róża dla Eklezjastesa">
Róża dla Eklezjastesa

Róża dla Eklezjastesa (ang. "A Rose for Ecclesiastes") – zbiór opowiadań autorstwa Rogera Zelazny’ego, jak również opowiadanie zawarte w tym zbiorze. Tytuł nawiązuje do biblijnej księgi Koheleta (z gr. Ekklesiastes), opowiada o fanatyzmie religijnym rasy marsjańskiej będącej na wymarciu. Opowiadanie otrzymało nagrodę Nebula, w Polsce zostało przetłumaczone przez Bożenę Jóźwiak.
Opowiadanie zostało po raz pierwszy opublikowane w listopadowym numerze "The Magazine of Fantasy and Science Fiction" w 1963 roku wraz ze specjalną okładką autorstwa Hannesa Boka. Następnie zostało zamieszczone w zbiorze opowiadań "The Doors of His Face, The Lamps of His Mouth, and Other Stories" ("Bramy jego twarzy, Lampy jego ust"), wydanym przez Doubleday w 1971 (). W Polsce zbiór ten ukazał się w 1998 roku nakładem Domu Wydawniczego Rebis pod zmienionym tytułem "Róża dla Eklezjastesa" (). Wydanie to odpowiada rozszerzonej wersji oryginału, ze zmienioną kolejnością. Istnieje również angielskie wydanie zbioru opowiadań "A Rose For Ecclesiastes " z 1969r.
Opowiadania.
W nawiasach podano kolejność w wersji amerykańskiej.
 

</doc>
<doc id="1186777" url="https://pl.wikipedia.org/wiki?curid=1186777" title="Cappa magna">
Cappa magna

Cappa magna (łac. "cappa, ae"- nakrycie; "magna"- wielkie) - ozdobna kapa noszona przez kanoników bazyliki większej.

</doc>
<doc id="1186781" url="https://pl.wikipedia.org/wiki?curid=1186781" title="Ania z Zielonego Wzgórza (zespół muzyczny)">
Ania z Zielonego Wzgórza (zespół muzyczny)

Ania z Zielonego Wzgórza – polski zespół muzyczny grający folk inspirowany ludową muzyką śląską.
Zespół powstał jesienią 2000 roku, przy Akademickim Centrum Kultury UMCS "Chatka Żaka" w Lublinie, z inicjatywy Anny Kiełbusiewicz oraz Grzegorza Lesiaka. Jego działalność jest kontynuacją solowej drogi Anny Kiełbusiewicz, znanej z interpretacji pieśni polskich.
Artystka przez szereg lat poszukiwała tematów ludowych w starych śpiewnikach. Repertuar zespołu to w głównej mierze energiczne piosenki w klimacie reggae, zagrane z jazzowym zacięciem oraz polskie ballady.
Zespół zakończył działalność w 2003 r. po tragicznym wypadku samochodowym, w którym zginęła Anna Kiełbusiewicz.
Wydawnictwa i osiągnięcia.
Nagranie zrealizowano na żywo w dniach 26 -27 września 2001 r. w studio S – 2 Polskiego Radia S.A. w Warszawie.

</doc>
<doc id="1186782" url="https://pl.wikipedia.org/wiki?curid=1186782" title="Mistrzostwa Polski Seniorów w Lekkoatletyce 1999">
Mistrzostwa Polski Seniorów w Lekkoatletyce 1999

75. Mistrzostwa Polski Seniorów w Lekkoatletyce – zawody sportowe, które rozgrywane były w Krakowie na stadionie AWF w dniach 2–4 lipca 1999 roku. Po raz pierwszy zostały rozegrane mistrzostwa w biegu na 3000 metrów z przeszkodami kobiet.
Biegi przełajowe.
71. mistrzostwa Polski w biegach przełajowych rozegrano 13 marca w Żaganiu. Kobiety rywalizowały na dystansie 4,8 km, a mężczyźni na 4,8 km i na 12 km.
Półmaraton.
Mistrzostwa Polski w półmaratonie rozegrano 28 marca w Brzeszczach.
Maraton.
Maratończycy (mężczyźni i kobiety) rywalizowali 25 kwietnia we Wrocławiu.
Wieloboje.
Mistrzostwa w dziesięcioboju mężczyzn i w siedmioboju kobiet zostały rozegrane 12 i 13 czerwca we Wrocławiu.
Bieg na 3000 m z przeszkodami kobiet.
Pierwsze w historii mistrzostwa w biegu na 3000 metrów z przeszkodami kobiet rozegrano 8 września w Białymstoku.
Chód na 50 km mężczyzn i chód na 20 km kobiet.
Zawody mistrzowskie w chodzie na 50 kilometrów mężczyzn i w chodzie na 20 kilometrów kobiet rozegrano 18 września w Białej Podlaskiej.
Bieg na 100 km mężczyzn.
Mistrzostwa w biegu na 100 kilometrów mężczyzn zostały rozegrane 16 października w Kaliszu.

</doc>
<doc id="1186786" url="https://pl.wikipedia.org/wiki?curid=1186786" title="Eucalyptus diversicolor">
Eucalyptus diversicolor



</doc>
<doc id="1186788" url="https://pl.wikipedia.org/wiki?curid=1186788" title="Lista gwiazd w gwiazdozbiorze Gołębia">
Lista gwiazd w gwiazdozbiorze Gołębia

Zestawienie to zawiera gwiazdy w gwiazdozbiorze Gołębia do jasności 6,5 magnitudo. Dodatkowo uwzględniono w nim inne ciekawe obiekty gwiazdowe.

</doc>
<doc id="1186790" url="https://pl.wikipedia.org/wiki?curid=1186790" title="Aleja Potępienia">
Aleja Potępienia

Aleja Potępienia (ang. "Damnation Alley") – opowiadanie science fiction autorstwa Rogera Zelazny’ego z 1967. Autor w 1969 rozwinął opowiadanie do rozmiarów powieści, wydanej przez "G.P. Putnam's Sons". Filmowa adaptacja pt. "Aleja potępionych" pojawiła się w 1977.
Fabuła.
Zarówno opowiadanie jak i powieść opisuje postapokaliptyczny świat Północnej Ameryki. Główny bohater, Czort Tanner, to były przywódca gangu motocyklowego, który w zamian za zwolnienie z więzienia otrzymuje zadanie przetransportowania leków do leżącego na wschodnim wybrzeżu Bostonu. Jedynym sposobem na wykonanie tego zadania jest podróż autostradą, w tym legendarną Drogą 66, przez całe stany zniszczone po wojnie nuklearnej (podróż powietrzna jest niemożliwa ze względu na zaburzenia pogodowe po wojnie). Na trasie spotyka go wiele niebezpieczeństw, od promieniowania, poprzez bandy rabusiów, aż do zmutowane, gigantyczne zwierzęta.

</doc>
<doc id="1186794" url="https://pl.wikipedia.org/wiki?curid=1186794" title="Casualty Actuarial Society">
Casualty Actuarial Society

Casualty Actuarial Society (w skrócie CAS) – amerykańska organizacja zawodowa zrzeszająca aktuariuszy i mająca na celu poszerzanie i propagowanie wiedzy z zakresu nauk aktuarialnych stosowanych w ubezpieczeniach majątkowych i osobowych. 
Organizacja powstała w 1914 roku jako "Casualty Actuarial and Statistical Society" i skupiała 97 członków założycieli. Obecna nazwa została przyjęta w 1922. W 2007 liczba członków przekraczała 4500. Większość z nich mieszka i pracuje w Stanach Zjednoczonych. 
CAS oferuje dwa podstawowe poziomy członkostwa:
Można je uzyskać poprzez zdanie serii egzaminów obejmujących wszelkie aspekty praktyki aktuarialnej.
Tytuł "Associate" jest przyznawany po zaliczeniu pierwszych siedmiu egzaminów. Po zdaniu następnych dwóch uzyskuje się tytuł "Fellow of CAS".
Początkowe egzaminy są przeprowadzane wspólnie z Society of Actuaries. Jednakże względnie niewielu aktuariuszy kwalifikuje się do członkostwa w obu organizacjach.
Posiadacze tytułu ACAS bądź FCAS mogą zostać członkami Amerykańskiej Akademii Actuarialnej. Dodatkowym wymaganiem może być trzyletni staż zawodowy.

</doc>
<doc id="1186797" url="https://pl.wikipedia.org/wiki?curid=1186797" title="Eucalyptus camaldulensis">
Eucalyptus camaldulensis



</doc>
<doc id="1186800" url="https://pl.wikipedia.org/wiki?curid=1186800" title="Narzędzia kominiarskie">
Narzędzia kominiarskie

Narzędzia kominiarskie – podstawowe wyposażenie kominiarza w rejonie kominiarskim.

</doc>
<doc id="1186801" url="https://pl.wikipedia.org/wiki?curid=1186801" title="Fyrk">
Fyrk

Fyrk – drobna moneta szwedzka bita od pierwszej połowy XV wieku.
Fyrk pojawił się za panowania Eryka pomorskiego (1412–1439). Jako moneta wartości 4 fenigów był szwedzkim czworakiem. Po jego wprowadzeniu szwedzki system monetarny wyglądał następująco:
Po wprowadzeniu talara i reformach Gustawa I fyrk wciąż był równy 1/2 örtuga, jednak odtąd przypadało na niego 6 fenigów. Nowy system walutowy Szwecji z 1560 roku prezentował się następująco:

</doc>
<doc id="1186803" url="https://pl.wikipedia.org/wiki?curid=1186803" title="Gaîté">
Gaîté

Gaîté - stacja linii nr 13 metra w Paryżu. Stacja znajduje się w 14. dzielnicy Paryża. Została otwarta 21 stycznia 1937.

</doc>
<doc id="1186804" url="https://pl.wikipedia.org/wiki?curid=1186804" title="Pernety">
Pernety

Pernety - stacja linii nr 13 metra w Paryżu. Stacja znajduje się w 14. dzielnicy Paryża. Została otwarta 21 stycznia 1937.

</doc>
<doc id="1186807" url="https://pl.wikipedia.org/wiki?curid=1186807" title="Plaisance (stacja metra)">
Plaisance (stacja metra)

Plaisance - stacja linii nr 13 metra w Paryżu. Stacja znajduje się w 14. dzielnicy Paryża. Została otwarta 21 stycznia 1937.

</doc>
<doc id="1186808" url="https://pl.wikipedia.org/wiki?curid=1186808" title="Mars-500">
Mars-500

Mars-500 – eksperyment, który rozpoczął się w marcu 2009 roku i miał za zadanie przygotować ludzi do lotu na Marsa. Polegał on na przetrzymywaniu przez ponad 500 dni (stąd nazwa) 6 ochotników w zamknięciu, by zbadać ich psychikę. Najpierw jednak ochotnicy spędzili w odosobnieniu 105 dni. 3 czerwca 2010 rozpoczął się właściwy etap eksperymentu – symulacja pełnego, trwającego 520 dni lotu na Marsa. Izolacja zakończyła się 5 listopada 2011. Projekt był realizowany w moskiewskim instytucie biologiczno-medycznym. Organizatorem były Rosja, ESA i Chiny.
Załoga.
W skład załogi wchodziło sześć osób:
Za udział w eksperymencie każdy z Rosjan otrzymał 3 000 000 rubli (równowartość 300 000 złotych), podobne sumy otrzymali wszyscy pozostali uczestnicy.
Przygotowanie do eksperymentu.
Jednym z elementów przygotowań była nauka gry w szachy i udział w symultanie z Anatolijem Karpowem.
Instalacje.
Łączna kubatura symulatora wynosiła 550 m3.
Harmonogram.
W ramach eksperymentu zaplanowano symulacje określonych elementów lotu w następujących terminach: 
Zgodnie z planem, po 250 dniach statek kosmiczny dotarł na miejsce i zakotwiczył na orbicie Marsa. Następnie został wysłany trzyosobowy moduł badawczy, który wylądował na powierzchni planety. Pierwszym zadaniem ekipy marsjańskiego łazika było poszukiwanie wody i ochrona urządzeń przed deszczem meteorytów. Powrót na Ziemię zajął 240 dni.
Krytyka eksperymentu.
Peter Suedfeld z Uniwersytetu Kolumbii Brytyjskiej w Vancouver kwestionował wiarygodność eksperymentu. Według Suedfelda eksperyment nie posiadał kluczowego elementu psychologicznego, jak np. niemożność uzyskania pomocy w sytuacji krytycznej.
Amerykanie przeprowadzili podobne eksperymenty, pod nazwą HI-SEAS.

</doc>
<doc id="1186810" url="https://pl.wikipedia.org/wiki?curid=1186810" title="Porte de Vanves">
Porte de Vanves

Porte de Vanves – stacja linii nr 13 metra w Paryżu. Stacja znajduje się w 14. dzielnicy Paryża. Została otwarta 9 grudnia 1976 roku.

</doc>
<doc id="1186811" url="https://pl.wikipedia.org/wiki?curid=1186811" title="Malakoff – Plateau de Vanves">
Malakoff – Plateau de Vanves

Malakoff – Plateau de Vanves – stacja linii nr 13 metra w Paryżu. Stacja znajduje się w gminie Malakoff. Została otwarta 9 listopada 1976 roku.

</doc>
<doc id="1186812" url="https://pl.wikipedia.org/wiki?curid=1186812" title="Right Here Right Now Tour">
Right Here Right Now Tour

Right Here Right Now Tour – dwunasta trasa koncertowa zespołu Van Halen, promująca album "". Trasa oficjalnie rozpoczęła się 1 kwietnia 1993 i objęła 59 koncertów. 
Muzycy.
Członkowie zespołu: Sammy Hagar, Eddie Van Halen, Alex Van Halen, Michael Anthony.

</doc>
<doc id="1186815" url="https://pl.wikipedia.org/wiki?curid=1186815" title="Malakoff – Rue Étienne Dolet">
Malakoff – Rue Étienne Dolet

Malakoff - Rue Etienne Dolet - stacja linii nr 13 metra w Paryżu. Stacja znajduje się w gminie Malakoff. Została otwarta 9 listopada 1976.

</doc>
<doc id="1186816" url="https://pl.wikipedia.org/wiki?curid=1186816" title="USS Diodon (SS-349)">
USS Diodon (SS-349)

USS Diodon (SS-349) – amerykański okręt podwodny typu "Balao" służący w United States Navy. Jego nazwa pochodziła od gatunku ryby z rodziny najeżkowatych.
"Diodon" został zwodowany 10 września 1945 w stoczni Electric Boat w Groton, matką chrzestną była D. Cullinane. Wszedł do służby 18 marca 1946 z komandorem podporucznikiem J. M. Hingsonem jako dowódcą.
Okręt dotarł do San Diego 5 lipca 1946 i przez następne 4 lata brał udział w ćwiczeniach wzdłuż zachodniego wybrzeża USA, na wodach Alaski i Hawajów, a także szkolił członków Rezerwy Marynarki. Przeszedł też rozbudowaną modernizację w ramach programu GUPPY II w stoczni Mare Island Naval Shipyard pomiędzy sierpniem 1947 a marcem 1948.
14 września 1950 "Diodon" popłynął na Daleki Wschód i podczas tego rejsu uratował sześciu lotników w pobliżu Guam. Ćwiczył z południowokoreańskimi fregatami metody zwalczania okrętów podwodnych w Sagami Wan w Japonii i od 30 października do 28 listopada odbył symulowany patrol bojowy. Przeszedł niewykryty przez cieśninę Tsugaru do Otaru na wyspie Hokkaido, następnie kontynuował swój patrol, pozostając niewykrytym w cieśninie La Pérouse’a (obserwując i fotografując statki). Wrócił na zachodnie wybrzeże USA na przegląd, który odbył się w okresie luty – maj 1951.
Wznawiając swoje operacje na Zachodnim Wybrzeżu, "Diodon" pomagał w szkoleniu kanadyjskiego lotnictwa morskiego i sił nawodnych w pobliżu Esquimalt w Kolumbii Brytyjskiej w okresie październik – grudzień 1952. Służył na Dalekim Wschodzie od marca do września 1952, ponownie uczestnicząc w patrolach rozpoznawczych w cieśninie La Pérouse’a od 24 maja do 22 czerwca. Podczas operacji szkoleniowych na zachodnim wybrzeżu USA w ciągu następnych 2 lat "Diodon" ponownie operował z Kanadyjską Marynarką, a w marcu 1956 podczas ćwiczeń ratowniczych przejął na pokład uczestników ćwiczeń z 40 metrów pod powierzchnią wody poprzez zastosowanie dzwonu nurkowego służącego do ratowania załóg okrętów podwodnych.
Podczas tury na Dalekim Wschodzie w latach 1956 – 1957 "Diodon" odwiedził Brisbane w Australii, aby uczestniczyć w ceremonii upamiętniającej bitwę na Morzu Koralowym, która odbyła się w maju 1942. Okręt służył ponownie na Dalekim Wschodzie w latach 1958 – 1959 oraz 1960.
Okręt został skreślony z listy floty 15 stycznia 1971. 18 kwietnia 1972 został sprzedany na złom.

</doc>
<doc id="1186818" url="https://pl.wikipedia.org/wiki?curid=1186818" title="Châtillon – Montrouge">
Châtillon – Montrouge

Châtillon – Montrouge – stacja trzynastej linii i budowana stacja piętnastej linii paryskiego metra. Stacja znajduje się w gminach Châtillon i Montrouge. Stację otwarto 9 listopada 1976 roku na linii błękitnej; otwarcie na linii bordowej planowane jest na 2025 rok. W okolicy stacji mieści się zajezdnia i warsztaty – Ateliers de Châtillon oddane do użytku w roku 1998.

</doc>
<doc id="1186819" url="https://pl.wikipedia.org/wiki?curid=1186819" title="USS Dogfish (SS-350)">
USS Dogfish (SS-350)

USS Dogfish (SS-350) – amerykański okręt podwodny typu "Balao", jedyny okręt United States Navy noszący taką nazwę (od gatunku niewielkiego, pospolitego rekina).
Stępkę okrętu położono 22 czerwca 1944 w stoczni Electric Boat Company w Groton. Został zwodowany 27 października 1945, matką chrzestną była pani A. M. Morgan. Wszedł do służby 29 kwietnia 1946 z komandorem porucznikiem T. S. Baskettem jako dowódcą.
„Dogfish” wypłynął z New London, by pełnić zadania lokalne, a następnie w rejs na Morze Karaibskie i Bermudy w celu przeprowadzenia ćwiczeń. Przeszedł przegląd i znaczącą modernizację w stoczni Philadelphia Naval Shipyard od sierpnia 1947 do kwietnia 1948. Następnie służył zarówno w projektach eksperymentalnych, jak i w normalnej służbie operacyjnej. Od 31 października do 19 listopada 1948 wziął udział w zorganizowanych na dużą skalę ćwiczeniach floty, odbywających się na obszarze od Florydy do Cieśniny Davisa pomiędzy Labradorem i Grenlandią.
Pomiędzy 4 lutego a 3 kwietnia 1949 okręt odbył rejs do Szkocji, Anglii i Francji, a także odbył ćwiczenia konwojowe w pobliżu Przylądka Hatteras w lutym i marcu 1952. Przez następne trzy lata operował u wschodniego wybrzeża USA i na Morzu Karaibskim.
„Dogfish” wypłynął z New London 1 marca 1955 na pierwszą turę służby w ramach amerykańskiej 6 Floty na Morzu Śródziemnym. Z rejsu tego wrócił do portu macierzystego 6 czerwca. Przebywał w Halifaksie pomiędzy 4 a 14 czerwca 1956 podczas operacji „New Broom”, przeprowadzanej przez siły NATO. 8 listopada, gdy przeprowadzał ćwiczenia w pobliżu New London, zatrzymał się w pobliżu trawlera „Agda” i pomagał gasić pożar, który wybuchł na pokładzie statku. Pomiędzy 31 stycznia i 12 kwietnia odbył rejs do Zatoki Faslane w Szkocji, gdzie testował nowo zainstalowany sprzęt. Od 23 maja do 8 sierpnia 1959 służył na Morzu Śródziemnym. W październiku i listopadzie wziął udział w ćwiczeniach ZOP przeprowadzanych przez NATO. Po gruntownym przeglądzie wznowił operacje w pobliżu New London, gdzie służył w latach 60. XX wieku.
„Dogfish” został skreślony z rejestru floty i sprzedany Brazylii 28 lipca 1972. Służył w Brazylijskiej Marynarce Wojennej jako „Guanabara” (S-10) do momentu wycofania w 1983.

</doc>
<doc id="1186820" url="https://pl.wikipedia.org/wiki?curid=1186820" title="USS Halfbeak (SS-352)">
USS Halfbeak (SS-352)

USS Halfbeak (SS-352) – amerykański okręt podwodny typu "Balao", noszący nazwę od ryby z rodziny półdziobnicowatych, występującej w ciepłych morzach.
"Halfbeak" został zwodowany 19 lutego 1946 w stoczni Electric Boat Co. w Groton. Matką chrzestną była pani William Craig. Okręt wszedł do służby 22 lipca 1946, z komandorem porucznikiem Evanem T. Shepardem jako dowódcą.
Po dziewiczym rejsie po Morzu Karaibskim i wzdłuż wybrzeża Ameryki Łacińskiej do strefy Kanału Panamskiego, Ekwadoru i Kolumbii "Halfbeak" spędził następne 3 lata na szkoleniach i ćwiczeniach floty przeprowadzanych w pobliżu jego bazy w New London. Okręt wchodził w skład 8 Dywizjonu Okrętów Podwodnych. Wszedł do stoczni Portsmouth Naval Shipyard 12 września 1949 i został przerobiony w ramach programu GUPPY do standardu GUPPY II. Wyposażono go w chrapy, co umożliwiało mu pozostawanie zanurzonym przez długi okres, oraz w znaczący sposób zwiększono opływowość nadbudówki. Okręt opuścił Portsmouth 13 stycznia 1950 i udał się do New London na przydział do Research and Development Group. Podczas przeprowadzania testów ze specjalnym podwodnym wyposażeniem dźwiękowym odbył podróż na wody angielskie oraz operował w pobliżu wyspy Jan Mayen zimą 1951.
"Halfbeak" był zaangażowany w dalsze ćwiczenia na Karaibach do 10 listopada 1954, kiedy udał się na swój pierwszy rejs po Morzu Śródziemnym. Odwiedził Gibraltar, Neapol, Marsylię, Lizbonę i Walencję, po czym wrócił do New London 2 lutego 1955. Podobna podróż w 1956 została przerwana przez kryzys sueski i "Halfbeak" pozostał na wschodnim obszarze morza, gdzie operował w ramach 6 Floty do stycznia 1957, pomagając utrzymać pokój w tym rejonie.
Rozkazem dowództwa popłynął 28 lipca 1958 do Arktyki, gdzie wraz z nuklearnym okrętem podwodnym USS "Skate" (SSN-578) operował pod i w pobliżu polarnego paku lodowego, gdzie zbierał informacje w związku z Międzynarodowym Rokiem Geofizycznym. Podczas tych operacji "Skate" przepłynął pod arktycznym pakiem lodowym, osiągając Biegun Północny 11 sierpnia, a następnie opływał ten rejon, ponownie docierając do Bieguna sześć dni później.
Lokalne operacje i ćwiczenia, głównie manewry okrętów podwodnych i floty na Karaibach, ale także manewry NATO, zajmowały czas "Halfbeak" do 1963, kiedy podjął się roli testowania i oceny sonaru i innych urządzeń dźwiękowych w pobliżu New London.
"Halfbeak" został odznaczony odznaką "Battle Efficiency "E"" za rok 1966 i 1967 i utrzymał "E" dla 102 Dywizji Podwodnej w roku 1968. Okręt został wycofany ze służby i skreślony z Rejestru Morskiego 1 lipca 1971. Został sprzedany na złom 13 lipca 1972.

</doc>
<doc id="1186825" url="https://pl.wikipedia.org/wiki?curid=1186825" title="Kompensator">
Kompensator



</doc>
<doc id="1186827" url="https://pl.wikipedia.org/wiki?curid=1186827" title="Głęboszowanie">
Głęboszowanie

Głęboszowanie – zabieg agromelioracyjny uprawowy, wykonywany głęboszami (bardzo ciężkimi kultywatorami) o głębokości 0,4-0,8 m. Zabieg wykonuje się w celu spulchnienia nadmierne ugniecionych głębszych warstw gleby będących poza zasięgiem tradycyjnych narzędzi uprawowych. Zaleca się wykonywanie zabiegu raz na kilka lat na glebach ciężkich, rzadziej na glebach średnich i lekkich ale o nadmiernie zagęszczonej warstwie podornej.
Nadmierne ugniecenie warstw gleby jest czynnikiem ograniczającym plony. Zagęszczenie na głębokości poniżej 0,3 m może powstawać w wyniku procesów naturalnych lub poprzez oddziaływanie maszyn i kół ciągnika. Zabiegiem szczególnie przyczyniającym się do zagęszczania głębszych warstw jest orka szczególnie wykonywana co roku na tej samej głębokości, oraz na glebie zbyt wilgotnej. Ugniatanie powodują koła ciągnika jadące bruzdą oraz lemiesz pługa. Warstwę tę może dodatkowo zagęścić nadmierny poślizg kół, ich nadmierne napompowanie lub stosowanie wąskich opon, zużyty lemiesz oraz gleba o złej strukturze.
Ubita warstwa zatrzymuje wodę, co powoduje, że koła ciągnika oraz ciężkiego sprzętu rolniczego często toną w warstwie ornej zatrzymując się na warstwie ubitej.
Głębosze przeznaczone są do niszczenia podeszwy płużnej, przewietrzania i spulchniania głębszych warstw podskibia, a także do drenowania kreciego. Jest ono stosowane wszędzie tam, gdzie warstwa gleby w profilu glebowym ogranicza ruch wody i rozwój systemu korzeniowego.
Korzyści głęboszowania.
Wpływ głęboszowania na glebę:
Mechanizmy te wpływają na wzrost plonów.
Głębokie spulchnienie zwiększa udział zarówno porów dużych, przez które woda grawitacyjna spływa do głębszych warstw, jak i mniejszych, które zatrzymują wodę dostępną dla korzeni. Poza tym, głębiej rosnące korzenie mogą pobierać wodę z głębszych warstw, co daje roślinie większe szanse na przetrzymanie okresu suszy bez strat plonu. Jest to bardzo korzystne, np. w uprawie buraka cukrowego. Poprawia się przy tym wykorzystanie składników pokarmowych. Głęboszowanie przynosi pozytywne efekty w postaci wyższych plonów tylko tam, gdzie zdecydowanie występował problem nadmiernego zagęszczenia gleby. Zaleca się także głęboszowanie silnie ubitych pasów pola w uprawach, w których stosowano ścieżki przejazdowe, używano ciężkich maszyn na wilgotnej glebie.

</doc>
<doc id="1186828" url="https://pl.wikipedia.org/wiki?curid=1186828" title="USS Kearsarge (CV-33)">
USS Kearsarge (CV-33)

USS Kearsarge (CV-33), później także CVA-33 i CVS-33 – amerykański lotniskowiec typu "Essex", trzeci okręt United States Navy noszący nazwę "Kearsarge", upamiętniającą slup parowy z czasów wojny secesyjnej noszący tę nazwę. Lotniskowiec zwodowano 5 maja 1945 w stoczni New York Naval Shipyard, matką chrzestną była pani Aubrey W. Fitch. "Kearsarge" wszedł do służby 2 marca 1946, dowódcą został komandor porucznik Francis J. McKenna. Okręt w czasie służby otrzymał dwa odznaczenia battle star za akcje w czasie wojny koreańskiej i pięć za wojnę wietnamską.
Historia służby.
"Kearsarge" dotarł do swojego nowego portu macierzystego w Norfolk 21 kwietnia 1946 i przez następny rok przeprowadzał ćwiczenia wzdłuż wschodniego wybrzeża USA i na Karaibach. Opuścił 7 czerwca 1947 Norfolk, mając na pokładzie uczestników kursu kadetów, kierując się w stronę Wielkiej Brytanii. Po powrocie do USA w sierpniu lotniskowiec uczestniczył w manewrach, które odbyły się 10 miesięcy przed otrzymaniem kolejnego przydziału. 1 czerwca 1948 "Kearsarge" opuścił Hampton Roads i udał się na turę służby w 6 Flocie. Podczas rejsu na Morzu Śródziemnym jednostki Floty zostały postawione w stan alarmu, aby były gotowe do udziału w ewentualnym konflikcie na Środkowym Wschodzie. Okręt wrócił do Quonset Point w stanie Rhode Island 2 października i operował wzdłuż atlantyckiego wybrzeża USA i na Karaibach do 27 stycznia 1950, kiedy popłynął na Zachodnie Wybrzeże. Lotniskowiec dotarł do Puget Sound Navy Yard 23 lutego i został tam wycofany ze służby 16 czerwca 1950. Okręt przeszedł następnie znaczącą modernizację w ramach programu SCB-27, co pozwoliło na operowanie z jego pokładu samolotom odrzutowym. 
Wojna koreańska.
"Kearsarge" wszedł ponownie do służby 15 lutego 1952, z komandorem porucznikiem Louisem B. Frenchem jako dowódcą. Po pierwszym rejsie lotniskowiec opuścił San Diego i udał się na intensywne ćwiczenia lotnicze w okolicach Hawajów. Gdy jego przygotowanie bojowe było na odpowiednim poziomie, okręt udał się na Daleki Wschód, gdzie wziął udział w misjach bojowych w wojnie koreańskiej. Dotarł do Yokosuki 8 września, a 6 dni później dołączył do zespołu szybkich lotniskowców Task Force 77 w pobliżu wschodniego wybrzeża Korei. Przez kolejnych 5 miesięcy jego samoloty przeprowadziły prawie 6 tys. lotów bojowych na pozycje sił komunistycznych w Korei Północnej, powodując znaczne straty. Okręt zakończył swą turę bojową pod koniec lutego 1953 i wrócił do San Diego 17 marca. Podczas służby w Korei zmieniono jego znak taktyczny na CVA-33.
Daleki Wschód.
"Kearsarge" popłynął ponownie na Daleki Wschód 1 lipca 1953 i operował w składzie 7 Floty podczas utrzymywania rozejmu w Korei. Okręt zyskał przydomek "Mighty Kay", po tym gdy w krótkim czasie uczestniczył w trzech kolizjach z jednostkami pływającymi, włączając w to statek pasażerski SS "Oriana". Inne przydomki to "Rammin Rankin's Krashbarge" i "The Mighty Kay-RUNCH". Lotniskowiec przeprowadzał także patrole Cieśniny Tajwańskiej, powstrzymując w ten sposób atak komunistycznych Chin na chińskich nacjonalistów na Tajwanie. "Kearsarge" wrócił do San Diego 18 stycznia 1954 i podjął operacje szkoleniowe u wybrzeży Kalifornii. 7 października opuścił San Diego i udał się na trzecią turę służby na Dalekim Wschodzie. Ponownie operując w składzie 7 Floty, znajdował się w pobliżu wyspy Dachen, gdy ta była ewakuowana przez Chińczyków z Tajwanu w czasie pierwszego kryzysu w Cieśninie Tajwańskiej. Od 7 do 13 lutego 1955 "Kearsarge" wspierał jednostki floty w pomyślnej ewakuacji 18 000 cywili i 20 000 członków personelu wojskowego z wyspy. Jego rejs zakończył się w San Diego 12 maja. Przez następne 3 lata pływał w turach służbowych na Dalekim Wschodzie i szkolił załogę u wybrzeży Kalifornii.
Latem 1958 "Kearsarge" został wyposażony do służby jako przeciwpodwodny lotniskowiec wsparcia (ang. "antisubmarine warfare support carrier") i zmieniono mu klasyfikację na CVS-33. Po odbyciu intensywnych ćwiczeń przygotowujących go do pełnienia nowej roli lotniskowiec popłynął 5 września 1959 kolejny raz na Daleki Wschód, aby służyć w 7 Flocie. Na początku tej tury Japonia została zaatakowana przez silny tajfun i "Kearsarge" odegrał ważną rolę w zapewnieniu pomocy ofiarom żywiołu. Jego samoloty rozwoziły medykamenty i żołnierzy, podczas gdy załoga lotniskowca i grupy lotniczej zaokrętowanej na okręcie zaoferowała ubrania i pieniądze dla poszkodowanych. Po wzięciu udziału w ćwiczeniach SEATO i operacjach 7 Floty opuścił Yokosukę 3 marca 1960 i udał się w drogę powrotną do domu. Trzy dni później w sztormowej pogodzie 1 200 mil od wyspy Wake uratował czterech Rosjan dryfujących 49 dni na zepsutej barce. Wrócili oni do domu po tym jak "Kearsarge" zawinął do Alameda w Kalifornii 15 marca. Lotniskowiec otrzymał podziękowania od ZSRR za tę akcję.
Rok szkoleń poprzedził następny przydział, który rozpoczął się od wypłynięcia z San Diego 3 marca 1961. Lotniskowiec ZOP popłynął na wody południowo-wschodniej Azji, ponieważ komuniści zintensyfikowali wysiłki mające na celu zmianę rządu w Laosie. Demonstracja 7 Floty była pod obserwacją wroga i kryzys został zażegnany. Po 6 miesiącach na Dalekim Wschodzie "Kearsarge" dotarł do Cieśniny Puget 1 listopada w celu odbycia drugiej fazy modernizacji (SCB-125).
Projekt Mercury.
Po zakończeniu modernizacji i szkoleniu "Kearsarge" opuścił Long Beach 1 sierpnia 1962 i udał się na "Pacific Missile Range" jako okręt podnoszący kapsułę projektu Merkury z astronautą Walterem Schirra po lądowaniu na wodzie. 3 października odegrał swoją rolę w erze kosmicznej, odbierając kosmiczną kapsułę Schirry i wrócił z nim do Honolulu.
Lotniskowiec wznowił szkolenia, które prowadził przez 6 miesięcy, zanim dotarł do Pearl Harbor 29 kwietnia 1963, aby ponownie wziąć udział w programie kosmicznym. Tym razem podnosił z oceanu astronautę Gordona Coopera, który okrążył Ziemię 22 razy w swojej kapsule "Faith 7".
Wietnam.
Okręt wrócił z astronautą do Pearl Harbor, a następnie, 4 czerwca, wyruszył na swoją ósmą turę służby na Dalekim Wschodzie. Na operowanie w ramach 7 Floty składało się także trzymanie straży w niespokojnym obszarze południowo-wschodniej Azji. "Kearsarge" wrócił do Long Beach 3 grudnia i ponownie udał się na ćwiczenia, tym razem na wodach kalifornijskich.
Sześć miesięcy później, 19 czerwca 1964, lotniskowiec ZOP udał się w swój dziewiąty rejs na Daleki Wschód. Do Yokosuki dotarł 30 lipca, a następnie popłynął na Morze Południowochińskie, co nastąpiło przed atakiem północno-wietnamskich okrętów patrolowych na niszczyciel amerykański w Zatoce Tonkińskiej. Gdy samoloty marynarki amerykańskiej niszczyły magazyny zaopatrzenia i ropy Północnego Wietnamu, "Kearsarge" zapewniał osłonę przeciwpodwodną okrętom 7 Floty. Zdecydowanie Amerykanów zmusiło komunistów do opóźnienia działań i "Kearsarge" wrócił do Long Beach 16 grudnia.
Po przeglądzie, który odbył się w pierwszej połowie 1965, "Kearsarge" operował wzdłuż zachodniego wybrzeża USA do momentu rejsu na Daleki Wschód 9 czerwca 1966. Popłynął przez Hawaje i Japonię, docierając do "Yankee Station" 8 sierpnia i pozostawał w pobliżu Wietnamu do 24 października. Następnego dnia udał się w rejon Kuala Lumpur i zakotwiczył w Cieśninie Malacca 30 października. Wrócił na "Yankee Station" 5 listopada, odwiedzając po drodze bazę amerykańską w Subic Bay. Przebywał tam do 23 listopada. Następnego dnia lotniskowiec popłynął do domu, odwiedzając po drodze Hongkong i Japonię. Do San Diego dotarł 20 grudnia. Ponownie operował na wodach wzdłuż zachodniego wybrzeża USA do momentu opuszczenia San Diego 18 sierpnia i dotarcia do Pearl Harbor 10 dni później. Tam przygotowywał się do następnych akcji.
Uznany za zbyteczny, USS "Kearsarge" został wycofany ze służby 13 lutego 1970. Przez następne trzy lata pozostawał we Flocie Rezerwowej, został skreślony z rejestru floty w maju 1973 i sprzedany na złom w lutym 1974.

</doc>
<doc id="1186829" url="https://pl.wikipedia.org/wiki?curid=1186829" title="Ariza Makukula">
Ariza Makukula

Ariza Makukula (ur. 4 marca 1981 w Kinszasie) – portugalski piłkarz pochodzenia kongijskiego grający na pozycji napastnika, czterokrotny reprezentant Portugalii.
Życiorys.
Jego matka jest Portugalką, natomiast ojciec pochodzi z Demokratycznej Republiki Konga. Makukula jest wychowankiem Vitória SC. W 2000 roku przeszedł do drugoligowego hiszpańskiego klubu UD Salamanca, a po pół roku do CD Leganés. Sezon 2001/2002 spędził w Salamance, a latem 2002 został piłkarzem francuskiego FC Nantes. W sezonie 2003/2004 grał w Realu Valladolid. Lata 2004–2006 spędził grając w Sevilli, a w sezonie 2006/2007 grał w Gimnastic Tarragona, a następnie w CS Marítimo. W roku 2008 przeszedł do Sl Benfica. W styczniu 2009 roku został wypożyczony do Boltonu Wanderers, a latem tamtego roku do Kayserisporu. W 2010 roku odszedł do Vestelu Manisaspor. Następnie grał w Karşıyaka SK i Vitórii Setúbal. W 2013 roku został zawodnikiem OFI 1925.
Makukula ma za sobą wiele występów w reprezentacji Portugalii do lat 21. W 2002 roku brał z nią udział m.in. w młodzieżowych Mistrzostwach Europy. Później Ariza chciał występować w reprezentacji DR Konga, jednak nie pozwoliły mu na to reguły FIFA w 2005 roku.
17 października 2007 zadebiutował w seniorskiej reprezentacji Portugalii. Został on powołany pod nieobecność Nuno Gomesa, który wówczas nabawił się kontuzji. Wówczas Portugalczycy grali spotkanie w ramach eliminacji do Mistrzostw Europy z Kazachstanem, a Makukula zdobył jedną z bramek.

</doc>
<doc id="1186833" url="https://pl.wikipedia.org/wiki?curid=1186833" title="Ratusz w Jarosławiu">
Ratusz w Jarosławiu

Ratusz w Jarosławiu – budynek pierwotnie gotycki, kilkakrotnie przebudowywany m.in. w XIX wieku w stylu neorenesansowym. Posiada wieżę zegarową i cztery kondygnacje. Mieści się pośrodku Rynku.

</doc>
<doc id="1186838" url="https://pl.wikipedia.org/wiki?curid=1186838" title="Cour Saint-Émilion">
Cour Saint-Émilion

Cour Saint-Émilion – stacja linii nr 14 metra w Paryżu. Stacja znajduje się w 12. dzielnicy Paryża. Została otwarta dla pasażerów 15 października 1998 r.

</doc>
<doc id="1186840" url="https://pl.wikipedia.org/wiki?curid=1186840" title="Bibliothèque François-Mitterrand">
Bibliothèque François-Mitterrand

Bibliothèque François-Mitterrand – stacja linii nr 14 metra w Paryżu. Stacja znajduje się w 13. dzielnicy Paryża. Została otwarta dla pasażerów 15 października 1998 r.
W 2009 była to 7. najpopularniejsza stacja w paryskim metrze, z 15,6 mln pasażerów rocznie.

</doc>
<doc id="1186842" url="https://pl.wikipedia.org/wiki?curid=1186842" title="Emir Dizdarević">
Emir Dizdarević

Emir Dizdarević (ur. 2 kwietnia 1958 w Zenicy) – bośniacki szachista, w latach 2006–2008 reprezentant Chorwacji, arcymistrz od 1988 roku.
Kariera szachowa.
Znaczące sukcesy na arenie międzynarodowej zaczął odnosić w drugiej połowie lat 80. W roku 1988 zwyciężył (wspólnie z Bogdanem Laliciem i Josifem Dorfmanem) w turnieju "Bosna" w Sarajewie oraz zajął III miejsce (za Ianem Rogersem i Ognjenem Cvitanem) w otwartym turnieju w Mendrisio, w następnym roku dzieląc w tym mieście II miejsce (za Ognjenem Cvitanem i Draganem Barlovem, wspólnie z m.in. Anthony Milesem, Istvanem Csomem, Florinem Gheorghiu, Anatolijem Wajserem i Aleksandrem Czerninem). W kolejnych latach sukcesy odniósł m.in. w Zenicy (1989, dz. II m. za Petarem Popoviciem, wspólnie z Dragoljubem Velimiroviciem, Branko Damljanoviciem, Siergiejem Smaginem i Rico Mascarinasem), Ptuju (1991, dz. I m. wspólnie z Bojanem Kurajicą), Lublanie (1992, dz. I m. wspólnie z Draženem Sermkiem), Solinie (1993, dz. I m. wspólnie z Draženem Sermkiem oraz 1994, dz. II m. za Vlatko Kovaceviciem, wspólnie z Goranem Dizdarem), Cannes (1995. dz. II m. za Borislavem Ivkovem, wspólnie z Mladenem Palacem, Érikiem Prié i Jean-Lukiem Chabanonem), Kastelu Starim (1997, dz. I m. wspólnie z m.in. Olegiem Romaniszynem i Hrvoje Steviciem). W roku 2000 wystąpił w New Delhi w pucharowym turnieju o mistrzostwo świata, w I rundzie pokonując Lwa Psachisa, ale w II przegrywając z Borysem Gelfandem. W 2003 podzielił I miejsce (wspólnie z m.in. Stefanem Kindermannem, Konstantinem Landą, Nikolausem Stancem, Mikulasem Manikiem i Milosem Pavloviciem) w kolejnym "openie" rozegranym w Wiedniu oraz zwyciężył w Zenicy, w 2005 podzielił II miejsce (za Suatem Atalikiem, wspólnie z m.in. Borki Predojeviciem i Aloyzasem Kveinysem) w Puli oraz ponownie osiągnął dobry wynik w Zenicy, dzieląc (wspólnie z Ibro Sariciem, Miodrag Saviciem i Suatem Atalikiem) I miejsce, natomiast w 2006 podzielił II miejsce (za Filipem Ljubiciciem, wspólnie z Csabą Horvathem) w Splicie. W 2014 r. zwyciężył w "openie" w Bošnjaci.
Od roku 1992 należał do podstawowych zawodników reprezentacji Bośni i Hercegowiny. Pomiędzy 1992 a 2004 rokiem uczestniczył we wszystkich rozegranych w tym okresie siedmiu szachowych olimpiadach (w tym raz na I szachownicy), największy sukces odnosząc w roku 1994 w Moskwie, gdzie szachiści bośniaccy zdobyli srebrne medale olimpijskie. Poza tym, w latach 1992 – 2003 czterokrotnie brał udział w drużynowych mistrzostwach Europy.
Najwyższy ranking w karierze osiągnął 1 lipca 1997 r., z wynikiem 2555 punktów zajmował wówczas 3. miejsce (za Ivanem Sokolovem i Predragiem Nikoliciem) wśród szachistów Bośni i Hercegowiny.

</doc>
<doc id="1186844" url="https://pl.wikipedia.org/wiki?curid=1186844" title="Iosif Dan">
Iosif Dan

Iosif Dan (ur. 14 października 1950 w Sybinie, zm. 5 grudnia 2007 w Nowosybirsku) – rumuński polityk, senator, technik elektronik, jeden z przywódców rewolucji 1989 r., doradca prezydenta Iona Iliescu.
W latach 1967–1969 ukończył szkołę oficerską. Podczas rumuńskiej rewolucji kierował szturmem na siedzibę Komitetu Centralnego w Bukareszcie, a także był współorganizatorem pierwszych masowych demonstracji przeciwko rządzącemu krajem Nicolae Ceauşescu. Członek Frontu Ocalenia Narodowego, podczas zmian ustrojowych poparł byłego sekretarza KC komunistycznej partii Iona Iliescu, którego był doradcą od 1992 r. W 2006 r., został wraz z 20 innymi politykami z kręgów byłej opozycji antykomunistycznej oskarżony o rujnowanie państwa.
Zmarł 5 grudnia 2007 r., na raka płuc, podczas odbywanej kuracji w Nowosybirsku.

</doc>
<doc id="1186851" url="https://pl.wikipedia.org/wiki?curid=1186851" title="Gmina Franklin (hrabstwo Warren, Ohio)">
Gmina Franklin (hrabstwo Warren, Ohio)

Gmina Franklin (ang. "Franklin Township") - gmina w USA, w stanie Ohio, w hrabstwie Warren. Według danych z 2000 roku gmina miała 27794 mieszkańców. Nazwa gminy pochodzi od nazwiska Benjamina Franklina i jest jedną z 21 gmin w Ohio o tej nazwie.

</doc>
<doc id="1186854" url="https://pl.wikipedia.org/wiki?curid=1186854" title="Andrzej Rej (zm. 1664)">
Andrzej Rej (zm. 1664)

Andrzej Rej herbu Oksza z Nagłowic (zm. 1664) – działacz kalwiński, stolnik lubelski, starosta małogoski w latach 1659-1661. Był dziedzicem miasta Oksy oraz posiadał Kossów, Nagłowice, Pawęzów i Błogoszów, syn Marcina Reja i Urszuli Ujejskiej, prawnuk wybitnego poety i prozaika Mikołaja Reja z Nagłowic. W jego włościach odbywały się synody kalwinów małopolskich.

</doc>
<doc id="1186858" url="https://pl.wikipedia.org/wiki?curid=1186858" title="Scott Storch">
Scott Storch

Scott Spencer Storch (ur. 16 grudnia 1973 w Long Island w Nowym Jorku) – amerykański producent hiphopowy, popowy, R&amp;B i Reggaeton oraz okazjonalnie raper. Ma swoje własne wydawnictwo muzyczne, Storch Music Company i własną firmę producencką zwaną Tuff Jew Productions LLC.
Komponował dla wielu artystów m.in.: Dr. Dre, Ice Cube, Fat Joe, Ja Rule, Nelly, Raven Symone, Jadakiss, Daddy Yankee, Christina Aguilera, Nas, Lil Wayne, Paris Hilton, Jessica Simpson, 50 Cent, Beyoncé, Brooke Hogan, Game, Chamillionaire, Kelly Rowland i Chris Brown, Busta Rhymes.
Życiorys.
Wczesne życie.
Scott urodził się w 1973 w Halifaksie w Nowej Szkocji. Jego rodzice są pochodzenia żydowskiego. Jakiś czas po jego narodzinach przenieśli się do Cherry Hill Township w New Jersey i Cortal Springs na Florydzie. Chodził do szkoły średniej w Davie na Florydzie, ale porzucił ją w 9 klasie na rzecz kariery muzycznej. Kiedy miał 16 lat, zaczął grać na klawiszach w hiphopowej grupie The Roots. Udało się im podpisać kontrakt i byli na dobrej drodze. Scott odszedł z zespołu, gdyż – jak mówi – chciał „zrobić krok w tył, by zrobić krok naprzód”. W końcu przeprowadził się do Fort Lauderdale na Florydzie, a później do Filadelfii w Pensylwanii.
Storch stał się rozpoznawalny wśród producentów hip-hopowych głównie dzięki swojej współpracy ze znanym raperem i producentem Dr. Dre przy tworzeniu albumu 2001, na którym udzielił się głównie jako klawiszowiec. To właśnie Storch jest autorem charakterystycznego pianina w utworze „Still D.R.E.” co w dużej mierze spotęgowało uznanie dla jego wkładu w muzykę hiphopową. Po wielkim sukcesie jaki odniósł album „2001”. Storch zaczął intensywnie produkować muzykę dla wielu artystów, nie unikając przy tym eksperymentowania ze znanymi gatunkami. Jego inspiracją zaczęła być także muzyka Bliskiego Wschodu, co słyszalne jest w takich utworach, jak „Candy Shop” i „Just a Lil Bit” 50 Centa, „Lean Back” Fat Joego, „Turn It Up” Paris Hilton, „Poppin' Them Thangs” G-Unit, „Let Me Love You” Mario, „Playa's Only” R. Kelly’ego (z gościnnym udziałem The Game'a), „Lock U Down” Myi oraz „Naughty Girl” i „Baby Boy” Beyoncé, „About Us” Brooke Hogan czy „Turn It Up” Chamillionaire.
Życie prywatne.
Storch dorobił się fortuny jako producent muzyczny i lubi się z tym obnosić. Znana jest jego miłość do drogich ubrań i diamentowej biżuterii. Oprócz tego Scott posiada imponującą kolekcję samochodów, do której zaliczają się między innymi Mercedes SLR McLaren, Bentley Continental, Rolls Royce Phantom, Lamborghini Murcielago i Bugatti Veyron. Jego łączny majątek szacowany jest na 70 milionów dolarów. Miał romans z raperką Lil’ Kim, osobowością telewizyjną Jenny Jones, modelką Ericą Mena oraz córką potentata hotelowego Paris Hilton.
16 kwietnia 2006, dziewczyna Storcha, Dae Daniel Esquire, urodziła syna, Jalena Storcha. Dae Daniel wytoczyła proces Scottowi, twierdząc, że jest biologicznym ojcem dziecka, co potwierdziły przeprowadzone badania. Mimo że domaga się praw rodzicielskich i alimentów, Storch nie odpowiedział jeszcze na jej zarzuty.
Jest spokrewniony z Bogumiłem Storchem (ur. 1978 w Makowie Podhalańskim), polskim dziennikarzem i reporterem Gazety Krakowskiej.
Konflikty.
Timbaland.
Producent muzyczny Timbaland zaczepia słownie Storcha w swoim singlu „Give It to Me”. rapując: „Dostaję pół miliona za podkłady, a ty parę tysięcy/Nigdy nie nadejdzie dzień, w którym będę słabszy/Szanują mnie od Kalifornii aż po Japonię/Jestem prawdziwym producentem, a ty tylko pianistą/Twoje piosenki nie szczytują na listach, słyszałem je, nie jestem fanem”. Timbaland potwierdził, że chodziło mu o Storcha w wywiadzie dla MTV.
26 stycznia światło dzienne ujrzała odpowiedź Storcha, „Built Like That”. skomponowana we współpracy z Nu Jerzey Devil z gościnnym udziałem NOX, rapera z Filadelfii. Storch twierdzi w nim, że był odpowiedzialny za produkcję hitu Justina Timberlake’a z 2002, „Cry Me a River”. mimo że została ona przypisana Timbalandowi, a Scott musiał obyć się statusem współproducenta i pianisty. Jest także zdania, że popularność Timbalanda to tak naprawdę zasługa jego partnera ze studia, Danji, który jest odpowiedzialny za produkcję szeregu hitów z Nelly Furtado i Justinem Timberlake'iem, pod którymi podpisał się Timbaland. Ostatnio ich konflikt się zakończył. Potwierdziła to wypowiedź Timbalanda opublikowana w "Scratch Magazine".
Christina Aguilera.
Skrótowy tytuł ósmego utworu z pierwszego dysku albumu Christiny Aguilery "Back to Basics" to „F.U.S.S.”. Fani spekulują, że może to oznaczać „Fuck U Scott Storch” lub „For U Scott Storch”. Scott Storch brał udział w produkcji kilku piosenek z poprzedniego albumu Aguilery, "Stripped", w tym „Walk Away”. „Can’t Hold Us Down”. „Infatuation”. „Fighter”. „Loving Me 4 Me”. „Keep on Singin' My Song” oraz „Underappreciated”. Storch został poproszony o pomoc przy tworzeniu "Back to Basics", ale odmówił, co przyczyniło się do rozpadu jego znajomości z amerykańską gwiazdą.
"F.U.S.S.” zostało napisane jako odpowiedź na spory pomiędzy Aguilerą i Storchem w trakcie nagrywania krążka "Stripped". W wywiadzie dla magazynu "Maxim", Aguilera powiedziała: „To sposób na pogrzebanie moich doświadczeń z nim. Zrobiliśmy kawał dobrej roboty przy "Stripped"... Kiedy znów chciałam z nim pracować, stał się głuchy na wymagania. To przykre, że ktoś może stać się tak nienaturalny.”.
Dyskografia.
Kariera producencka.
Poniżej znajduje się ułożona chronologicznie lista utworów wyprodukowanych przez Scotta Storcha.
2007.
Daddy Yankee – El Cartel III : The Big Boss

</doc>
<doc id="1186859" url="https://pl.wikipedia.org/wiki?curid=1186859" title="Tsukuyomi">
Tsukuyomi

, , występuje w mitologii również w płci żeńskiej jako Tsukiyomo – w mitologii japońskiej bóg księżyca panujący nad nocą, przypływami i odpływami. Uznawany jest za zabójcę bogini Ukemochi, a w kronikach pojawia się jedynie w jednym micie tłumaczącym ówczesnym Japończykom, dlaczego słońce i księżyc nigdy się nie spotykają na niebie.
Etymologia imienia.
Wiesław Kotański w swojej książce "Japońskie opowieści o bogach" starał się wytłumaczyć imię Tsukuyomi-no-mikoto, które według niego w języku polskim oznacza Ducha Przywołującego Księżyce. Imię to oddaje władzę boga, który każdej nocy wzywa księżyc do wędrówki po niebie. Jednak imię to miewa również inne interpretacje. Jednym z imion przywoływanych przez autora jest "Duch Poświaty Księżycowej", nazwa została odrzucona przez prof. Kotańskiego z powodu jej statyczności, gdy większość nazw japońskich bogów wyraża ich dynamiczne funkcje. Innym z imion jest "Duch Liczący Księżyce", które według Wiesława Kotańskiego jest poprawne, lecz nie wierzy on, iż w prastarej nazwie boga pojawia się zaawansowana czynność liczenia.
Narodziny Tsukuyomiego.
Według "Kojiki" Tsukuyomi narodził się, gdy Izanagi przemywał prawe oko w trakcie oczyszczania się w wodzie morskiej po ucieczce z Krainy Ciemności. W "Nihon-shoki" natomiast bóg księżyca przyszedł na świat zaraz po tym, jak uformowały się japońskie wyspy, i był jednym z trójki pierwszych bóstw, które zrodziły się z ciała Izanami. Tsukuyomi był jednym z Trojga Szlachetnych Dzieci, bratem Amaterasu i Susanoo. 
Relacje z rodzeństwem.
Tsukuyomi był bratem Amaterasu, bogini słońca. W przeciwieństwie do Susanoo nie kwestionował on prawa siostry do rządzenia na Wysokiej Równinie Niebios. Pewnego dnia bogini słońca wysłała Tsukiyomiego do bogini pożywienia o imieniu Ukemochi. Ta chcąc ugościć boga księżyca, zaczęła wyjmować różne pokarmy ze swojego ciała. Pożywienie, które cudownie się pojawiło, zostało rozłożone na stu ofiarnych stołach. Jednak brat Amaterasu był wściekły – uznał bowiem, że boska gospodyni obraziła go, podając mu jedzenie, które zwymiotowała – i zabił ją. Gdy powrócił do swojej siostry, opowiedział jej całe zajście, a ta rozzłoszczona kazała mu odejść i nigdy nie wracać – w ten sposób Japończycy wyjaśnili sobie, dlaczego słońce i księżyc nigdy nie pojawiają się razem na niebie. 
Wiesław Kotański uważał, iż bogini słońca szukała sposobu, aby drugi z jej braci odszedł z Wysokiej Równiny Niebios i sprowokowała go do popełnienia przestępstwa. Amaterasu dobrze znała praktyki Ukemochi, które wydawały się tak bardzo odrażające, że zachodziło prawdopodobieństwo rozgniewania Tsukuyomiego. Zabicie boskiej gospodyni było dobrym pretekstem dla Amaterasu, aby rozstać się z bratem, który dla podejrzliwej siostry był drugim potencjalnym konkurentem do władzy nad kosmosem.
Według "Kojiki" bogiem, który zabił boską gospodynię, nie był Tsukiyomi, lecz jego brat Susanoo.
Jolanta Tubielewicz w swojej książce "Od mitu do historii, wykłady o Japonii," wspomina o Tsukiyomim w kwestii istnienia w Japonii mitu lunarnego. Po micie z zabiciem Ukemochi, pojawia się on już tylko we wzmiankach. Na wyspach Riukiu funkcjonował mit, w którym Tsukiyomi miał dać ludziom wodę nieśmiertelności. Przez rozbieżność wersji (których nie da się ze sobą porównać przez duże różnice fabularne), nie można jednoznacznie mówić o micie lunarnym. Tsukiyomi miał wysłać posła, który zasnął podczas podróży, a wtedy wodę wypił wąż. Dobry bóg mimo wszystko dał ludziom inną wodę, o działaniu uzdrawiającym i odmładzającym.
Drzewo genealogiczne.
Drzewo genealogiczne.
Drzewo genealogiczne przedstawiające pochodzenie rodu cesarskiego od bogini słońca.
Kult boga.
Świątynie poświęcone Tsukuyomiemu.
Tsukuyomi-jinja.
Tsukuyomi-jinja w Kioto jest świątynią poświęconą Tsukiyomiemu.
Tsukiyomi-no-miya (Gekū).
Tsukiyomi-no-miya przy chramie Gekū w Miyajiri-cho w mieście Ise w prefekturze Mie jest jednym z kilku mniejszych chramów zewnętrznych znajdujących się w kompleksie świątyń Ise Jingū. Chramy zewnętrzne poświęcone są bogini Ukemochi, a Tsukiyomi jest jedną z postaci ściśle związanych z mitem o niej, więc również poświęcono mu jeden z chramów.
Tsukiyomi-no-miya (Naiku).
Tsukiyomi-no-miya przy chramie Naiku w Nakamura-cho w mieście Ise w prefekturze Mie jest jednym z kilku mniejszych chramów wewnętrznych znajdujących się w kompleksie świątyń Ise Jingū. Chramy wewnętrzne poświęcone są bogini Amaterasu, więc Tsukiyomiemu jako jej bratu również poświęcono jeden z chramów.

</doc>
<doc id="1186860" url="https://pl.wikipedia.org/wiki?curid=1186860" title="Chessmetrics">
Chessmetrics

Chessmetrics – system rankingowy stworzony przez amerykańskiego matematyka i statystyka Jeffa Sonasa oparty na dwóch podstawowych zasadach:
Jest to system rankingowy nie podlegający tzw. "inflacji rankingowej" i z tego powodu możliwe jest porównywanie osiągnięć zawodników z różnych epok.
Największą zaletą systemu jest prowadzenie historycznych rankingów od 1840 r. do końca lat 60. XX wieku, a więc przed wprowadzeniem rankingu Międzynarodowej Federacji Szachowej.
Ranking zbiorczy z całej historii szachów.
Uwaga: zestawienie zawiera najlepsze wyniki z okresu 1 roku (ang. "1 year peak range") → zobacz

</doc>
<doc id="1186862" url="https://pl.wikipedia.org/wiki?curid=1186862" title="Fabrizio Di Mauro">
Fabrizio Di Mauro

Fabrizio Di Mauro (ur. 18 czerwca 1965 w Rzymie) – piłkarz włoski grający na pozycji środkowego pomocnika.
Kariera klubowa.
Di Mauro urodził się w Rzymie, ale piłkarską karierę rozpoczynał w klubie A.C. Arezzo. W 1984 roku zadebiutował w jego barwach w Serie B. W Arezzo spędził cztery sezony i w 1987 roku został piłkarzem pierwszoligowego US Avellino. 20 września zadebiutował w Serie A w przegranym 1:4 wyjazdowym spotkaniu z Hellas Werona. Na koniec sezonu 1987/1988 Avellino spadło jednak do Serie B.
Latem 1988 Di Mauro skorzystał z oferty AS Roma i powrócił tym samym do rodzinnego Rzymu. Występował w środku pomocy wraz z Fausto Salsano. Graczem wyjściowej jedenastki został w sezonie 1989/1990. W 1991 roku wywalczył swój pierwszy sukces, jakim było zdobycie Pucharu Włoch. W tym samym roku dotarł z drużyną "giallorossich" do finału Pucharu UEFA, jednak rzymski klub przegrał w dwumeczu z Interem Mediolan (Di Mauro wystąpił zarówno w przegranym 0:2 meczu, jak i zwycięskim 1:0).
W 1992 roku Di Mauro przeniósł się do Fiorentiny. Tam uzyskał swój najlepszy dorobek bramkowy w karierze (6 goli), ale jego drużyna spadła z ligi. Po sezonie został zawodnikiem S.S. Lazio, gdzie spędził jeden sezon i zajął 4. pozycję w Serie A. W 1994 roku Fiorentina powróciła do Serie A i Di Mauro powrócił do klubu z Florencji. Spędził w nim jednak tylko rok. W sezonie 1995/1996 był piłkarzem drugoligowej Reggiany. Latem 1996 zakończył piłkarską karierę w wieku 31 lat.
Kariera reprezentacyjna.
W reprezentacji Włoch Di Mauro zadebiutował 20 stycznia 1993 roku za selekcjonerskiej kadencji Arrigo Sacchiego. W meczu tym Włosi pokonali 2:0 Meksyk. W kadrze Włoch Di Mauro wystąpił łącznie 3 razy.

</doc>
<doc id="1186864" url="https://pl.wikipedia.org/wiki?curid=1186864" title="Evil Warning">
Evil Warning

Evil Warning to pierwszy minialbum power metalowej grupy Angra. W roku 1999 został dołączony jako bonus do reedycji pierwszego studyjnego albumu grupy, Angels Cry.

</doc>
<doc id="1186865" url="https://pl.wikipedia.org/wiki?curid=1186865" title="Limes Arabicus">
Limes Arabicus

Limes Arabicus - rzymski mur obronny w obecnej Jordanii, zbudowany na polecenie cesarza Trajana. Były to zbudowane na pustyni w prowincji Arabia Petraea fortyfikacje o długości 1500 km, ciągnących się od północnej Syrii do południowej Palestyny.

</doc>
<doc id="1186868" url="https://pl.wikipedia.org/wiki?curid=1186868" title="Numéraire">
Numéraire



</doc>
<doc id="1186872" url="https://pl.wikipedia.org/wiki?curid=1186872" title="RJD2">
RJD2

RJD2, właściwie Ramble Jon Krohn (ur. 27 maja 1976 roku w Eugene w stanie Oregon) - amerykański producent i DJ. Przez początkowe lata swojej kariery muzycznej był związany z niezależnym kolektywem z Megahertz (MHz).
W 2000 r. wyprodukował singel rapera Copywrite'a - "Holier Than Thou" wydany nakładem Rawkus Records. W tym samym okresie El-P złożył mu propozycję udziału w inauguracyjnym albumie z okazji działalności wytwórni płytowej Def Jux (później Definitive Jux).
Wiosną 2002 roku ukazał się jego debiutancki producencki album "Deadringer" nakładem Definitive Jux. Na początku tego samego roku skupił się on nad wspólnym projektem z amerykańskim raperem Blueprintem w ramach działalności grupy Soul Position. Duet opublikował trzy płyty - dwa albumy ("8 Million Stories "i "Things Go Better with RJ and AL") oraz EP-kę "Unlimited EP". W 2003 roku RJD2 wypuścił minialbum "The Horror", na którym znalazły się utwory przygotowane na "Deadringer" oraz remiksy. Wiosną 2004 r. ukazała się jego kolejna płyta, "Since We Last Spoke".
Kolejnym jego materiałem było "Magnificent City "(2006), owoc wspólnych sesji nagraniowych producenta z raperem Aceyalone'em. Następnie RJD2 skupił się na wydawnictwach solowych, wydając "The Third Hand" (2007) i "The Colossus" (2010). W lutym 2011 roku ukazała się jego kolejna płyta - "We Are the Doorways"" "- która została wydana pod pseudonimem The Insane Warrior. Oprócz tego wydawnictwa muzyk zamieszkały obecnie w Filadelfii wypuścił "The Glow Remixes EP". Ostatnią z wydanych płyt przez artystę jak do tej pory jest "More Is Than Isn't" z października 2013 roku. Wszystkie trzy ostatnie projekty muzyczne RJD2 ukazały się nakładem założonej przez niego oficyny wydawniczej RJ's Electrical Connections.
Dyskografia.
Współpraca.
The Dirty Birds
Table Scraps 
Soul Position

</doc>
<doc id="1186873" url="https://pl.wikipedia.org/wiki?curid=1186873" title="Bajdżi">
Bajdżi

Bajdżi (arab. بيجي) – miasto w północnym Iraku położone na północ od Bagdadu. Zamieszkane przez 200 000 mieszkańców. 25 grudnia 2007 roku doszło w nim do zamachu w którym zginęło 20 osób.

</doc>
<doc id="1186874" url="https://pl.wikipedia.org/wiki?curid=1186874" title="Nowa mikroekonomia bezrobocia">
Nowa mikroekonomia bezrobocia

Nowa mikroekonomia bezrobocia – powstała w latach 70. XX wieku teoria wyjaśniająca funkcjonowanie rynku pracy. Swą analizą obejmuje zespół instrumentów, które mają zapewnić lepsze funkcjonowanie tego rynku oraz redukcję bezrobocia w poszczególnych grupach siły roboczej. Dzięki selektywnemu charakterowi występujących narzędzi (adresowane są do konkretnych grup siły roboczej) możliwe jest skuteczne zwalczanie bezrobocia strukturalnego i frykcyjnego. Istotne jest także zastosowanie tych instrumentów w redukcji bezrobocia występującego w warunkach nierównowagi na rynku pracy. 
Nowa mikroekonomia opiera się na neoklasycznych założeniach ekonomii, takich jak: konkurencja doskonała, giętkość cen i płac, pełne zatrudnienie (wyłączona jest tu jedynie teza o dobrej informacji dotyczącej wszystkich cen, którą powinny posiadać podmioty gospodarcze). Główne stwierdzenie tej teorii głosi, że mechanizm konkurencji, sam w sobie, nie jest główną przyczyną bezrobocia, może jedynie wywoływać trudności z przepływem informacji o rynku pracy. W ramach nowej mikroekonomii rozwinęły się teorie: poszukiwania pracy ("job search"), bezwarunkowej umowy o pracę ("implicit contract theory") oraz inwestowania w człowieka ("human capital theory"). 
Do instrumentów nowej mikroekonomii należą:

</doc>
<doc id="1186879" url="https://pl.wikipedia.org/wiki?curid=1186879" title="Coleraine F.C.">
Coleraine F.C.

Coleraine Football Club – północnoirlandzki klub piłkarski z siedzibą w mieście Coleraine.
Coleraine jest jednym z najbardziej utytułowanych klubów Irlandii Północnej poza wielką dwójką z Belfastu ("Belfast Big Two") Linfield F.C. i Glentoran F.C. Klub zdobył raz mistrzostwo kraju (w 1974) i pięciokrotnie puchar kraju, ostatnio w 2003 roku. Coleraine jest jedynym klubem północnoirlandzkiej ligi, który dwa razy z rzędu wygrał ogólnoirlandzki turniej "Blaxnit Cup" (w 1969 i 1970).
Historia.
Założenie klubu i pierwsze sukcesy.
Coleraine założony został w czerwcu 1927 roku w miejscowym budynku "Orange Hall". Klub powstał z połączenia klubów "Coleraine Olympic" i "Coleraine Alexandra". Początkowe barwy klubu były białe i stąd wywodzi się przydomek klubu – "The Lilywhites". Pierwszym sukcesem klubu było zwycięstwo w turnieju Gold Cup w 1932 roku.
W 1948 roku Coleraine pierwszy raz w swej historii dotarł do finału Pucharu Irlandii Północnej (Irish Cup), gdzie przegrał 0:3 z Linfield. Kolejny raz w finale północnoirlandzkiego pucharu klub znalazł się w 1953 roku, gdzie znów przegrał z Linfiled, tym razem aż 0:5. W latach 50. klub w sezonie 1953/54 wygrał City Cup, a w 1958 Gold Cup.
Lata 60. i 70. XX wieku.
W 1961 roku prezes klubu Jack Doherty zdołał przekonać Bertie Peacocka, by ten po opuszczeniu Celtic Glasgow podpisał kontrakt z klubem Coleraine. Był to jeden z najważniejszych transferów w historii klubu. W 1965 roku Coleraine pierwszy raz w swych dziejach zdobył Puchar Irlandii Północnej, pokonując na Windsor Park Glenavon 2:1 po bramkach Shauna Dunlopa i Dereka Irwina. Dzięki temu sukcesowi Coleraine zadebiutował w europejskich pucharach, a pierwszym przeciwnikiem okazało się Dynamo Kijów. W 1969 i 1970 klub dwa razy z rzędu zdobył "Blaxnit Cup".
W 1969 roku w Pucharze Miast Targowych 1969/70 Coleraine po wyjazdowej porażce 2:3 pokonał u siebie 4:0 luksemburski klub Jeunesse Esch i pierwszy raz w swej historii awansował do drugiej rundy europejskich pucharów.
W 1970 roku w drugim starcie w Pucharze Miast Targowych 1970/71 Coleraine zmierzył się ze szkockim Kilmarnock. Po remisie 1:1 w pierwszym meczu na własnym boisku "The Bannsiders" w drugim, wyjazdowym meczu, sprawili wielką sensację i wygrali 3:2 dzięki hat-trickowi Desa Dicksona.
W 1972 roku Coleriane drugi raz wygrał Puchar Irlandii Północnej, pokonując w finale 2:1 Portadown, po bramkach Desa Dicksona i Ivana Murraya. Po wodzą Bertie Peacocka drużyna, w której składzie grali Des Dickson, Johnny McCurdy, Ivan Murray, Michael Guy czy Vince Magee zdobyła w sezonie 1973/74 mistrzostwo Irlandii Północnej, wyprzedzając Portadown. W 1974 roku Bertie Peacock zrezygnował z posady, a jego miejsce zajęli Ivan Murray i Johnny McCurdy. Murray zajmował posadę trenera klubu do 1978 roku, dwukrotnie sięgając po Puchar Irlandii Północnej – w obu przypadkach Coleraine pokonał klub Linfield. W 1975 konieczne było rozegranie trzech meczów finałowych, zanim o ostatecznym triumfie nie zadecydował w trzecim meczu gol Jima "Changa" Smitha. W 1977 roku Coleraine po bramkach Liama Becketta, Desa Dicksona, Frankie Moffatta i Michaela Guya wygrał wysoko 4:1. Po tym zwycięstwie klub przez 26 lat nie zdobył żadnego z istotnych trofeów krajowych.
Lata 80. i 90. XX wieku.
W latach 80. klub dwukrotnie awansował do finału krajowego pucharu, jednak dwukrotnie przegrał – w 1982 roku z Linfield, a w 1986 z Glentoran. W połowie lat 80. klub trzy razy z rzędu został wicemistrzem Irlandii Północnej, za każdym razem przegrywając walkę o mistrzostwo z klubem Linfield. W pierwszej połowie lat 90. klub spisywał się znacznie słabiej, znajdując się na krawędzi spadku. Gdy w sezonie 1994/95 pierwszą ligę podzielono na dwie ligi ("Premier Division" i "First Division"), Coleraine znalazł się w drugiej lidze ("First Division"). Ponieważ kierowany przez Kennyego Shielsa zespół Coleraine wygrał inauguracyjny sezon nowej drugiej ligi ("First Division"), po rocznej banicji znów znalazł się w najwyższej lidze. W następnym sezonie klub wygrał "Ulster Cup" oraz zdobył wicemistrzostwo kraju, dając się wyprzedzić tylko przez Crusaders Belfast.
Wejście w nowe tysiąclecie.
Po słabym starcie w sezonie 1999/2000, Shiels został zastąpiony przez Marty'ego Quinna, który doprowadził drużynę do wicemistrzostwa (za Linfieldem), półfinału Pucharu Irlandii Północnej oraz do finału "Coca-Cola Cup". W następnych dwóch sezonach Coleraine kończył na 4. miejscu – w obu przypadkach z walki o tytuł eliminowała drużynę nierówna forma. W sezonie 2002/03 Coleraine zajął trzecie miejsce oraz pierwszy raz od 1986 roku awansował do finału krajowego pucharu. W finale przeciwnikiem była krajowa potęga – klub Glentoran Belfast. Zwycięską bramkę zdobył Jody Tolan i Glentoran, pomimo wysiłków, nie zdołał wyrównać. W następnym sezonie Coleraine ponownie dotarł do finału Pucharu Irlandii Północnej, gdzie znów trafił na Glentoran. Ponownie w meczu padła tylko jedna bramka, jednak tym razem zwycięzcą była drużyna z Belfastu.
Ostatnie lata.
W sezonie 2003/04 klub dotknęły poważne kłopoty finansowe. Redukcja budżetu sprawiła, że wielu czołowych graczy opuściło klub, jednak pomimo tego udało się zająć w lidze 6. miejsce.
Latem 2005 roku doszło do jeszcze większych cięć budżetowych, na skutek czego klub opuściła kolejna grupa czołowych piłkarzy. W sierpniu z powodu długu, który osiągnął wielkość 1.3 miliona £, klub Coleraine był bliski rozwiązania. Sądzono powszechnie, że mecz towarzyski, rozegrany 9 sierpnia z drużyną Portstewart będzie ostatnim w dziejach klubu. Nie doszło do tego dzięki energicznym działaniom grupy kibiców "Friends of Coleraine", którzy przekonali sąd, by pozwolił przygotować plan naprawy klubu. Ostatecznie sąd stanął po stronie kibiców, pozwalając utworzyć nową administrację i powołać kierujący klubem komitet. Zaraz po uratowaniu klubu piłkarze pokonali klub Institute i po raz 17. zdobyli "North West Senior Cup". Gdy miejsce w lidze było już zapewnione, "Friends of Coleraine" oficjalnie przejęli kontrolę nad klubem i wyznaczyli nowy zarząd. W sezonie 2006/07 klub zajął 7. miejsce. Obecnie drużyna składa się wyłącznie z piłkarzy z miasta Coleraine oraz z okolic.

</doc>
<doc id="1186880" url="https://pl.wikipedia.org/wiki?curid=1186880" title="Freedom Call (EP)">
Freedom Call (EP)

Freedom Call to drugi minialbum power metalowej grupy Angra.

</doc>
<doc id="1186881" url="https://pl.wikipedia.org/wiki?curid=1186881" title="One Hundred and Two River">
One Hundred and Two River

One Hundred and Two River (z ang. "Rzeka 102") – rzeka w USA, płynąca przez stany Iowa i Missouri, dopływ Platte o długości około 145 km.
Według GNIS (System Informacyjny Nazw Geograficznych), znana też jako Hundred and Two River.
Według "National Atlas of the United States" rzeka zaczyna swój bieg na północny zachód od Hopkins, gdzie zbiegają się zachodnie i środkowe koryto One Hundred and Two River. Na południowy zachód od Hopkins znajduje się ujście kolejnego koryta, zachodniego.
Te trzy koryta przekraczają linię będącą przedłużeniem w kierunku zachodnim Linii Sullivana (granica stanów Iowa i Missouri) pomiędzy 101. a 102. milą na północ od ujścia Kansas do Missouri.
Linia Sullivana zaczyna się dokładnie na setnej mili na północ od ujścia Kansas do Missouri, w pobliżu Sheridan. Została przedłużona w kierunku zachodnim w 1836, gdy Nabytek Platte został odkupiony przez rząd USA od Indian (wcześniej stanowił część Terytorium Indiańskiego) i przyłączony do stanu Missouri. Część One Hundred and Two River płynąca przez stan Missouri leży w całości na terenie Nabytku Platte.
Pochodzenie nazwy.
W przeszłości były rozważane różne hipotezy pochodzenia nazwy inne niż położenie rzeki względem Linii Sullivana:
Przebieg.
Główny nurt rzeki powstaje z połączenia trzech nurtów, mających swe źródła w Iowa:
Każdy z tych nurtów wpływa na teren hrabstwa Nodaway z hrabstwa Taylor, łączą się one w pobliżu miasta Hopkins. Od tego miejsca One Hundred and Two płynie na południe, przez hrabstwa Nodaway, Andrew i Buchanan, w większości uregulowanym, skanalizowanym łożyskiem. Uchodzi do rzeki Platte 9,7 km na zachód od St. Joseph.
Jej dorzecze stanowi, poprzez Platte, część dorzecza rzeki Missouri. Na przeważającej długości rzeka jest uregulowana i skanalizowana.

</doc>
<doc id="1186883" url="https://pl.wikipedia.org/wiki?curid=1186883" title="Lauscha">
Lauscha

Lauscha – miasto w Niemczech, w kraju związkowym Turyngia, w powiecie Sonneberg. Leży ok. 13 km od Sonneberga. W 2009 roku liczyło 3 760 mieszkańców.
Miejscowość jest znana z tego, że Hans Greiner stworzył tu pierwsze bombki choinkowe.
W mieście znajduje się kompleks skoczni narciarskich zarządzanych przez klub WSV 08 Lauscha, z największą Marktiegelschanze o rozmiarze HS 102.
Współpraca.
Miejscowości partnerskie:

</doc>
<doc id="1186886" url="https://pl.wikipedia.org/wiki?curid=1186886" title="Coleraine Football Club">
Coleraine Football Club



</doc>
<doc id="1186887" url="https://pl.wikipedia.org/wiki?curid=1186887" title="Shemale">
Shemale

Shemale (także she-male) – termin używany w seks-biznesie w stosunku do kobiet transgenderowych z męskimi narządami płciowymi oraz kobiecym biustem. Według profesorów Uniwersytetu Południowej Kalifornii Laury Castaneda i Shannon Campbell (dokładniej: szkoły podległej temu uniwersytetowi – Annenberg School of Journalism), „Używanie określenia "she-male" w stosunku do transseksualnych kobiet jest uważane za wysoce obraźliwe dla nich i sugeruje, że pracują w branży pornograficznej”.
Wyraz "she-male" był używany od połowy XIX wieku jako humorystyczny kolokwializm określający "kobietę", zwłaszcza agresywną.
Etymologia.
Termin został po raz pierwszy użyty w XIX wieku przez Amerykanina Davy’ego Crocketta jako kolokwialne określenie kobiety w następującym zdaniu: „Davy Crockett’s hand would be sure to shake if his iron was pointed within a hundred miles of a shemale”. Zdanie to zostało napisane w związku z meczem strzeleckim, w którym to jeden z zawodników strzelił blisko żony przeciwnika.
Użycie naukowe.
Niektórzy biologowie używali słowa "she-male" do opisania samców zwierząt prezentujących samicze cechy lub zachowania (np.: gady płci męskiej wydzielające żeńskie feromony). Biolog Joan Roughgarden skrytykowała użycie tego terminu w literaturze o gadach, jako degradujące oraz zapożyczone z branży pornograficznej. Napisała także, że "gynomorficzny samiec" (ang.: gynomorphic male) i "andromoficzna samica" (ang.: andromorphic female) są terminami preferowanymi.
Termin ten jest używany także przez niektórych psychologów w stosunku do transkobiet, które poddały się zabiegom kosmetyczno-chirurgicznym (np. zabiegowi powiększenia piersi), lecz nie przeszły operacyjnego zabiegu korekty narządów płciowych (SRS).
Terminy skojarzone.
Inne potoczne synonimy słowa "she-male" pochodzące również z branży pornograficznej to "tranny" i "ladyboy", podobnie jak wiele rymujących się określeń (np.: "chicks with dicks", "sluts with nuts", "dolls with balls", "dudes with boobs").
Niektóre badania zdrowia psychicznego określają pociąg do osób transgenderowych jako parafilię. John Money i Margaret Lamacz zaproponowali nazwę "gynemimetofilia" dla tego zjawiska. Termin "Gynemimetofilia" oznacza pociąg seksualny do osób o płci biologicznej męskiej, którzy wyglądają lub zachowują się jak kobiety, włączając tutaj pociąg do transwestytów i crossdresserów. Termin gynemimetofilia odnosi się także do popędu płciowego do transseksualnych i transgenderowych kobiet. Skojarzonym terminem jest "gynemimeza", który jest synonimem transgenderyzmu M/K – oznacza przyjęcie cech kobiecych (np. poprzez zabiegi plastyczno-chirurgiczne, zażywanie żeńskich hormonów) przez osobę o płci genetycznej męskiej. Terminu tego używał Money do celów klasyfikacyjnych w jego teorii transpozycji płci. Zaproponował on także termin "gynandromorf" i "gynemimetomorf" jako techniczne określenia dla kobiet transseksualnych i transgenderowych. "Gynandromorf" jest organizmem posiadającym jednocześnie męskie i żeńskie cechy płciowe.
Psycholog Ray Blanchard i psychiatra Peter Collins stworzyli termin "gynandromorfofilia". Socjolog Richard Ekins napisał, że to zainteresowanie może obejmować obydwie identyfikacje płciowe. Blanchard stwierdził, że jest to "częściowa autogynefilia." Psychiatra Vernon Rosario nazwał określenia tego typu jako traktujące jak rzecz osoby zainteresowane seksualnie osobami transgenderowymi.
Jako alternatywę dla modelu parafilicznego, seksuolog Martin S. Weinberg i Colin J. Williams używali terminu "Mężczyźni zainteresowani seksualnie trans-kobietami" (Men Sexually Interested in Transwomen, w skrocie: MSTW).
Inne użycia.
Od połowy XIX wieku słowo "she-male" było określeniem każdego, kto łamał stereotypy płci, włączając tu zniewieściałych mężczyzn oraz lesbijki. We wczesnych latach XIX wieku było używane jako kolokwializm w amerykańskiej literaturze w stosunku do kobiety, często o zabarwieniu pejoratywnym.
Wyraz spotykany był w latach dwudziestych XX wieku i odnosił się do kobiet, zazwyczaj feministek lub intelektualistek. Flora Finch zagrała w filmie "The She-Male Sleuth". Po latach wyraz ten nabył dużo negatywnych konotacji i był używany jako określenie „nienawistnej kobiety” lub „suki”. W latach 1970 słowo funkcjonowało jako określenie asertywnej kobiety, szczególnie nielubianej i nieufnej kobiety.
Termin ten nabrał później wydźwięku seksualnego. W jej książce wydanej w 1990 roku, "From Masculine To Feminine And All points In Between", Jennifer Anne Stevens zdefiniowała "she-male" jako geja żyjącego cały czas jak kobieta.
"Oxford English Dictionary" definiuje "she-male" jako pasywnego męskiego homoseksualistę lub transwestytę. 
Konotacje.
W 1979 roku, Janice Raymond stosowała termin shemale jako uwłaczające określenie dla ludzi transseksualnych w jej kontrowersyjnej książce, "The Transsexual Empire: The Making of the She-Male". Raymond i inni feminiści kulturowi (np.: Mary Daly) spierali się, czy „she-male” i „male-to-constructed female” jest nadal mężczyzną czy nie i czy stanowi patriarchalny atak mężczyzn przeciwko kobiecemu esencjalizmowi.
Psychologowie Dana Finnegan i Emily Mcnally napisali, że określenie to ma poniżające konotacje. Francuski profesor John Phillips napisał, że "shemale" jest językowym oksymoronem skierowanym przeciwko podziałowi płci na męską i żeńską. Leslie Feinberg napisała, że słowa "he-she" i "she-male" opisują płeć osoby w których pierwszy człon oznacza płeć psychiczną, zaś drugi płeć oznaczoną w momencie urodzenia. Dodaje dalej, że łącznik pomiędzy członami sygnalizuje kryzys językowy oraz widoczną społeczną sprzeczność. Amerykańska organizacja LGBT „Gay and Lesbian Alliance Against Defamation” ogłosiła stanowisko, że termin shemale jest uwłaczającą obelgą i nie powinien być używany z wyjątkiem dosłownych cytatów ujawniających uprzedzenia innych osób.
Niektóre trans-kobiety używają tego terminu jako samookreślenie, ale jest to często określenie w kontekście seks-biznesowym. Transseksualna autorka Kate Bornstein napisała, że przyjaciółka, która identyfikowała się jako she-male opisała siebie jako „cycki, natapirowane włosy, tona makijażu i penis” ("tits, big hair, lots of make-up, and a dick"). Badacze seksualności Mildred Brown i Chloe Rounsley powiedzieli, że shemale są mężczyznami często zaangażowanymi w pornografię i prostytucję, którzy przeszli operację powiększenia piersi i pozostawili męskie narządu płciowe. Melissa Hope Ditmore z organizacji Trafficked Persons Rights Project zauważa, że to określenie jest wynalazkiem branży pornograficznej i wiele trans-kobiet uważa je za odrażające. Biolog i aktywistka Julia Serano uważa to określenie za uwłaczające lub robiące z człowieka sensację. Zdaniem Reginy Lynn, rynek porno używa she-male do bardzo specyficznego celu – aby sprzedać pornografię heteroseksualnym mężczyznom bez wywoływania homofobii (lub pozwala im przezwyciężyć homofobię). Uważa, że nie ma to nic wspólnego z rzeczywistymi osobami transgenderowymi.
W kulturze masowej.
Oprócz użycia w pornografii, słowo to funkcjonuje także jako puenta lub dla efektu retorycznego. Jako część „42nd Street Art Project” w 1994 roku, projektant Adelle Lutz przekształcił sklep w Times Square zwany „American Male” na „American She-Male”, z kolorowymi manekinami i ubraniami wykonanymi z prezerwatyw.

</doc>
<doc id="1186893" url="https://pl.wikipedia.org/wiki?curid=1186893" title="Asymetryczna informacja">
Asymetryczna informacja



</doc>
<doc id="1186894" url="https://pl.wikipedia.org/wiki?curid=1186894" title="Holy Live">
Holy Live

Holy Live – album koncertowy power metalowej grupy Angra, zarejestrowany 15 listopada 1996 roku w Paryżu we Francji.

</doc>
<doc id="1186896" url="https://pl.wikipedia.org/wiki?curid=1186896" title="USB 2.0">
USB 2.0



</doc>
<doc id="1186897" url="https://pl.wikipedia.org/wiki?curid=1186897" title="Ania Kiełbusiewicz">
Ania Kiełbusiewicz



</doc>
<doc id="1186899" url="https://pl.wikipedia.org/wiki?curid=1186899" title="Galyuu">
Galyuu

Galyuu (雅-galyuu-流) – drugi z kolei album Miyaviego, wydany 2 grudnia 2003 roku.

</doc>
<doc id="1186900" url="https://pl.wikipedia.org/wiki?curid=1186900" title="Acid Rain">
Acid Rain

Acid Rain to demo power metalowej grupy Angra.

</doc>
<doc id="1186901" url="https://pl.wikipedia.org/wiki?curid=1186901" title="Raymond Smullyan">
Raymond Smullyan

Raymond Smullyan (ur. 25 maja 1919 w Far Rockaway na Long Island w Nowym Jorku, zm. 6 lutego 2017) – amerykański matematyk, logik, filozof i „matemagik”.
Życiorys.
W 1943 podjął studia na Uniwersytecie Wisconsin, po roku przerwał jednak naukę tam i przeniósł się do Chicago. Wkrótce potem wyjechał do Nowego Jorku, gdzie spędził kolejne dwa lata. W tym okresie utrzymywał się m.in. z pokazów sztuczek magicznych w nocnych klubach. W 1949 wrócił do Chicago, gdzie brał różne kursy uniwersyteckie jednocześnie pracując jako sztukmistrz. 
Dopiero w 1955 uzyskał tytuł B.S. z Uniwersytetu w Chicago. W 1959 doktoryzował się na Uniwersytecie w Princeton (pod kierunkiem Alonzo Churcha)
Od 1958 do 1961 pracował na Uniwersytecie w Princeton, a od 1961 do 1968 na Jewish Yeshiva University w Nowym Jorku. Od 1968 do przejścia na emeryturę w 1982 wykładał na "City University of New York" (CUNY).
Dorobek.
Autor szeregu prac z zakresu logiki matematycznej i filozofii, a także licznych opracowań popularnych. Wśród jego książek przetłumaczonych na język polski znajdują się: 

</doc>
<doc id="1186902" url="https://pl.wikipedia.org/wiki?curid=1186902" title="Milan Vukić">
Milan Vukić

Milan Vukić, cyr. Милан Вукић (ur. 19 sierpnia 1942 w Sanskim Moście) – serbski szachista, reprezentant Bośni i Hercegowiny od 2007, arcymistrz od 1975 roku.
Kariera szachowa.
W latach 70. należał do ścisłej czołówki jugosłowiańskich szachistów. Czterokrotnie (1970 – wspólnie z Dragoljubem Velimiroviciem, 1971 – wspólnie z Predragiem Ostojiciem, 1974 i 1994) triumfował w indywidualnych mistrzostwach tego kraju. W latach 1970 i 1980 reprezentował Jugosławię na drużynowych mistrzostwach Europy (w obu przypadkach zajmując wraz z drużyną IV miejsce), natomiast w roku 2007 w tych rozgrywkach wystąpił w barwach Bośni i Hercegowiny.
Wielokrotnie startował w turniejach międzynarodowych, sukcesy odnosząc m.in. w:

</doc>
<doc id="1186906" url="https://pl.wikipedia.org/wiki?curid=1186906" title="Hunters and Prey">
Hunters and Prey

Hunters and Prey – piąty minialbum brazylijskiej grupy power metalowej Angra.

</doc>
<doc id="1186909" url="https://pl.wikipedia.org/wiki?curid=1186909" title="Ratusz w Nowej Soli">
Ratusz w Nowej Soli

Ratusz w Nowej Soli – budynek wzniesiony w latach 1574–1575 jako budynek cesarskiego urzędu solnego jest najstarszą budowlą w mieście, funkcję siedziby władz miejskich pełnił od 1820 roku. Wielokrotnie przebudowywany. Najstarsze fragmenty zachowały się w jego północnej fasadzie. Piwnice i pomieszczenia drugiej kondygnacji posiadają pierwotne kolebkowo-krzyżowe sklepienia. Mieści się przy ulicy Moniuszki.

</doc>
<doc id="1186910" url="https://pl.wikipedia.org/wiki?curid=1186910" title="Estádio João Hora de Oliveira">
Estádio João Hora de Oliveira

Estádio João Hora de Oliveira – stadion wielofunkcyjny w Aracaju, Sergipe, Brazylia, na którym swoje mecze rozgrywa klub Clube Sportivo Sergipe.

</doc>
<doc id="1186911" url="https://pl.wikipedia.org/wiki?curid=1186911" title="Dekalog VII">
Dekalog VII

Dekalog VII ("Dekalog, siedem") – polski telewizyjny film psychologiczny z 1988 roku w reżyserii Krzysztofa Kieślowskiego, zrealizowany według scenariusza napisanego przezeń wraz z Krzysztofem Piesiewiczem. Jest to nominalnie siódma część cyklu filmów "Dekalog", reinterpretująca siódme przykazanie Dekalogu: „Nie kradnij”, w realiach warszawskiego Ursynowa lat 80. XX wieku.
Fabuła.
Sześcioletnia Ania, wychowywana przez babcię Ewę, jest przekonana, że Ewa jest jej prawdziwą matką, a jej biologiczna matka Majka – starszą siostrą. Majka, nie mówiąc o tym Ewie, porywa Anię podczas przedstawienia dla dzieci i jedzie z nią do wsi Józefowo, by zobaczyć się z ojcem dziecka, Wojtkiem, którego Majka nie widziała od sześciu lat. Kiedy miała 16 lat i była uczennicą liceum, zaszła w ciążę z Wojtkiem – swym nauczycielem polskiego. Aby uniknąć skandalu, Majka urodziła dziecko w innym mieście, a jej matka Ewa, wówczas dyrektorka szkoły, później prawnie uznała je za swoje. Zrozpaczona Majka próbuje teraz odzyskać dziecko, uwolnić się od kontrolującej ją matki i wyjechać z córką do Kanady. Potrzebne jest jednak oficjalne pozwolenie Ewy. Mimo gorączkowych starań Majka zostaje zdradzona przez byłego kochanka i wytropiona przez Ewę. W ostatniej scenie Majka, bojąc się, że po raz drugi straci Anię, w pośpiechu wsiada do lokalnego pociągu. Rozdarta między dwiema walczącymi ze sobą kobietami Ania patrzy, jak jej matka znika.
Produkcja.
"Dekalog VII" jest nominalnie siódmą częścią cyklu filmów telewizyjnych "Dekalog", nakręconych przez Krzysztofa Kieślowskiego według scenariusza napisanego przezeń wraz z adwokatem Krzysztofem Piesiewiczem. Jako punkt wyjścia dla scenariusza filmu Piesiewicz wykorzystał autentyczne doświadczenia z prowadzonej przez siebie rozprawy sądowej, kiedy dowiedział się, że córka klientki – „oskarżona o podżeganie i zorganizowanie przez grupę nastolatków zniszczenia i podpalenia samochodu ciotki” – próbowała się zemścić na matce za traumatyczne przeżycia rodzinne:
Piesiewicz pozbawił anegdotyczną historię wątku kazirodczego, aby nadać filmowi bardziej uniwersalny wymiar. Siódme przykazanie judeochrześcijańskie Piesiewicz i Kieślowski wykorzystali w celu stworzenia opowieści o „kradzieży uczuć”:
W roli Majki wystąpiła Maja Barełkowska, natomiast jako Ewa – Anna Polony. W rolę Ani wcieliła się Katarzyna Piwowarczyk, natomiast nieślubnego ojca dziecka zagrał Bogusław Linda. Zdjęcia do "Dekalogu VII" nakręcił operator Dariusz Kuc. Telewizyjna premiera "Dekalogu VII" odbyła się 15 czerwca 1990 roku.
Odbiór.
Historyk filmu Paul Coates uznał "Dekalog VII" za najsłabszy odcinek całego cyklu, który nie miał w sobie siły "Dekalogu IV", "V" i "VI". Jednocześnie Coates przekonywał, iż „siła Kieślowskiego bierze się z bezwzględnego skupienia na dynamice starć pomiędzy dwojgiem ludzi”, której to w siódmej części cyklu zabrakło. Marek Haltof również był rozczarowany filmem, twierdząc iż "Dekalog VII" zniża się do poziomu opery mydlanej. Ponadto, jak zauważył Haltof: „W nieprzekonującej historii "Dekalogu VII" nie pojawia się też Anioł Przeznaczenia, mimo że figuruje on w opublikowanym scenariuszu, a Artur Barciś jest wymieniony w napisach końcowych”.

</doc>
<doc id="1186912" url="https://pl.wikipedia.org/wiki?curid=1186912" title="Vágner Rogério Nunes">
Vágner Rogério Nunes

Vágner Rogério Nunes znany jako "Vágner" (ur. 19 marca 1973 w Bauru) – brazylijski piłkarz grający na pozycji środkowego pomocnika.
Kariera klubowa.
Piłkarską karierę Vágner rozpoczynał w małym klubie Arapongas. W 1990 roku podjął treningi w Paulista Futebol Clube i w jego barwach zadebiutował rok później w profesjonalnym futbolu. W 1993 roku został zawodnikiem União São João Esporte Clube i tam spędził kolejne 2 lata. W 1995 roku przeszedł do Santos FC i wtedy też zaczął występować w rozgrywkach brazylijskiej Serie A. W Santosie na ogół był zawodnikiem rezerwowym i w klubie tym spędził 2,5 roku.
Latem 1997 Vágner wyjechał do Europy, a jego pierwszym klubem na tym kontynencie była włoska AS Roma. W drużynie tej występował wraz ze swoimi czterema rodakami: Cafu, Aldairem, Antôniem Carlosem Zago oraz Paulo Sérgio. W Serie A rozegrał jednak tylko 11 spotkań i już po sezonie powrócił do Brazylii. Do końca 1998 roku występował w CR Vasco da Gama z miasta Rio de Janeiro (wywalczył Copa Libertadores), a na początku 1999 roku został piłkarzem São Paulo Futebol Clube (mistrzostwo stanu São Paulo). W 2000 roku Rogerio zaliczył jedno spotkanie w innej drużynie z São Paulo, SE Palmeiras.
Latem 2000 roku Vágner znów postanowił spróbować swoich sił w Europie i wyjechał do hiszpańskiej Celty Vigo. W Primera División zadebiutował 10 września w wygranym 2:0 wyjazdowym meczu z CA Osasuna. W Celcie występował w pierwszym składzie wraz z innymi rodakami, Dorivą oraz Edu. W 2001 roku zajął z Celtą szóste miejsce w lidze, w 2002 - piąte, a w 2003 - czwarte. W sezonie 2003/2004 zadebiutował w rozgrywkach Ligi Mistrzów. Na koniec sezonu zajął jednak z Celtą przedostatnią 19. pozycję, a klub z Vigo spadł do Segunda División. Vágner wrócił do ojczyzny i do końca 2004 roku grał w Clube Atlético Mineiro, a następnie zakończył piłkarską karierę.
Kariera reprezentacyjna.
W reprezentacji Brazylii Vágner zadebiutował 31 maja 2001 w wygranym 2:0 spotkaniu z Kamerunem w ramach Pucharu Konfederacji. Był to jego jedyny występ w kadrze narodowej „Canarinhos”.

</doc>
<doc id="1186914" url="https://pl.wikipedia.org/wiki?curid=1186914" title="Räuchermann">
Räuchermann

Räuchermann (niem.), w dialekcie Rudaw "Raachermannel" – zabawka służąca do umieszczania w niej kadzidełek zwanych "Räucherkerzchen".
"Räuchermann" był po raz pierwszy wzmiankowany w 1830 r. i jest obecnie obowiązkowym elementem bożonarodzeniowych zwyczajów na terenie Rudaw. Płonące kadzidełko znajduje się w dolnej części podzielonej na dwoje figury. Górna, wydrążona część jest nałożona na dolną. Kadzidełko płonie wewnątrz wydrążonego "räuchermanna". Dym postępuje ku górze i wydostaje się z otworu na zewnątrz. Mieszkańcy Rudaw wokół figurki stawiają świece.
Wygląd "räuchermanna" jest zależny od regionu. Oprócz leśniczego, domokrążcy i innych grup zawodowych występuje górnik i żołnierz. Jest to odwołanie do typowych zawodów regionu. Głównym źródłem dochodu było górnictwo. W Rudawach stacjonowało także wielu żołnierzy.
"Räuchermann" pojawiał się podczas Bożego Narodzenia wraz z łukowatym świecznikiem ("Erzgebirgischer Schwibbogen"), górnikiem, aniołem i piramidą.
Istnieje wiele form "räuchermanna". Obok typowego stojącego mężczyzny, istnieją figurki siedzące lub grupki w różnych sceneriach. Obecnie pojawiają się również figurki kobiet. Według "Księgi rekordów Guinnessa" największy i najmniejszy "räuchermann" na świecie jest w Miniaturenpark Kleinwelka w Budziszynie.
Moosmann.
Odpowiednikiem "räuchermanna" w sąsiednim regionie Vogtlandu jest "Moosmann". Jest to duszek leśny pomagający ubogim rodzinom zbierać owoce leśne. Pojawia się według legend głównie w czasie Bożego Narodzenia. Jako figurka jest wykonywany z materiałów pochodzących z lasu (drewno, korzenie, porosty, trawa) i służy jako świecznik.

</doc>
<doc id="1186915" url="https://pl.wikipedia.org/wiki?curid=1186915" title="Rogerio Vagner">
Rogerio Vagner



</doc>
<doc id="1186916" url="https://pl.wikipedia.org/wiki?curid=1186916" title="Estádio Antônio Brejeiro">
Estádio Antônio Brejeiro

Estádio Antônio Brejeiro – stadion piłkarski, w Tobias Barreto, Sergipe, Brazylia, na którym swoje mecze rozgrywa klub Amadense Esporte Clube.

</doc>
<doc id="1186917" url="https://pl.wikipedia.org/wiki?curid=1186917" title="Vágner">
Vágner



</doc>
<doc id="1186918" url="https://pl.wikipedia.org/wiki?curid=1186918" title="Vagner">
Vagner



</doc>
<doc id="1186919" url="https://pl.wikipedia.org/wiki?curid=1186919" title="Bośniaccy arcymistrzowie szachowi">
Bośniaccy arcymistrzowie szachowi

Lista bośniackich szachistów, posiadających tytuły arcymistrzów (GM) i arcymistrzyń (WGM), zarówno w grze klasycznej, korespondencyjnej, kompozycji szachowej, jak i w rozwiązywaniu zadań szachowych oraz tytuły arcymistrzów honorowych (HGM), przyznawanych za osiągnięcia w przeszłości. Obejmuje także zawodników, którzy barwy Bośni i Hercegowiny reprezentowali tylko w pewnym okresie swojego życia.

</doc>
<doc id="1186921" url="https://pl.wikipedia.org/wiki?curid=1186921" title="Marcin Żegocki">
Marcin Żegocki

Marcin Żegocki herbu Jastrzębiec (zm. w 1635) – marszałek sejmu nadzwyczajnego w Toruniu w 1626 roku, marszałek sejmu nadzwyczajnego w Warszawie w 1632 roku, sędzia wschowski w latach 1620-1631, kasztelan przemęcki w 1631 roku, senator, sekretarz Zygmunta III Wazy.
Życiorys.
Syn Szymona. Studiował na Uniwersytecie w Ingolstadt w 1603 roku.
Uczestnik obrony chocimskiej hetmana Jana Karola Chodkiewicza w 1621 r.
Poseł województwa poznańskiego i województwa kaliskiego na sejm 1621 roku. Dwukrotnie marszałek sejmów Rzeczypospolitej Obojga Narodów: w Toruniu w 1626 i w Warszawie w 1632 r. Na sejmie w 1626 stanowczo przeciwstawił się projektom powołania "zastępcy" chorującego króla Zygmunta III Wazy. W 1626 roku jako poseł na sejm zwyczajny z województwa poznańskiego był deputatem Trybunału Skarbowego Koronnego. Jako poseł na sejm 1627 roku był deputatem do skarbu rawskiego. Jako poseł na sejm 1628 roku wyznaczony komisarzem do zapłaty wojsku. Jako poseł na sejm zwyczajny 1629 roku wyznaczony komisarzem do zapłaty wojsku koronnemu. Poseł z województw wielkopolskich na sejm nadzwyczajny 1632 roku. Był członkiem konfederacji generalnej zawiązanej 16 lipca 1632 roku. W czasie elekcji 1632 roku został sędzią generalnego sądu kapturowego. Był elektorem Władysława IV Wazy z województwa poznańskiego w 1632 roku, podpisał jego "pacta conventa".
Poseł województwa poznańskiego i województwa kaliskiego na sejm 1624 roku, sejm zwyczajny i nadzwyczajny 1626 roku, sejm 1627, 1628 roku, sejm zwyczajny i nadzwyczajny 1629 rokum sejm 1631 roku. Jako senator był obecny na sejmach: 1632 (II), 1632 (III), 1633 i 1635 (I).
Pochowany w kościele w Sierakowie.
Ojciec Krzysztofa, "pierwszego partyzanta Rzeczypospolitej", później wojewody inowrocławskiego i biskupa chełmskiego.

</doc>
<doc id="1186923" url="https://pl.wikipedia.org/wiki?curid=1186923" title="Estádio do Andresão">
Estádio do Andresão

Estádio do Andressão – stadion piłkarski, w Canindé de São Francisco, Sergipe, Brazylia, na którym swoje mecze rozgrywa klub Clube Desportivo de Canindé do São Francisco.

</doc>
<doc id="1186924" url="https://pl.wikipedia.org/wiki?curid=1186924" title="Inflacja podażowa">
Inflacja podażowa



</doc>
<doc id="1186926" url="https://pl.wikipedia.org/wiki?curid=1186926" title="Romeo Benetti">
Romeo Benetti

Romeo Benetti (ur. 20 października 1945 w Albaredo d’Adige), włoski piłkarz, pomocnik.
W Serie A debiutował w 1968 w barwach Juventusu Turyn. W następnym sezonie został wypożyczony do Sampdorii, a w 1970 odszedł do Milanu. Piłkarzem "Rossoneri" był do 1976 w ostatnim roku gry został kapitanem zespołu. Z Milanem w 1973 triumfował w Pucharze Zdobywców Pucharów. W 1976 ponownie podpisał kontrakt z Juventusem. Zdobywał tytuły mistrza Włoch w 1977 i 1978, w 1977 zwyciężył także w Pucharze UEFA. Od 1979 do 1981 był piłkarzem Romy. Grał również w Bolzano, Sienie, Taranto i US Palermo.
W reprezentacji Włoch zagrał 55 razy i strzelił 2 bramki. Debiutował 25 września 1971 w meczu z Meksykiem, ostatni raz zagrał w 1980. Dwukrotnie brał udział w finałach mistrzostw świata. W 1974 wystąpił w trzech spotkaniach, cztery lata później w 6 meczach zaliczył jedno trafienie. Reprezentacyjną karierę kończył podczas ME 80.

</doc>
<doc id="1186927" url="https://pl.wikipedia.org/wiki?curid=1186927" title="Estádio Lourival Baptista">
Estádio Lourival Baptista

Estádio Lourival Baptista – stadion piłkarski, w Aracaju, Sergipe, Brazylia, na którym swoje mecze rozgrywa klub Cotinguiba Esporte Clube.
Pierwszy gol: Toninho Guerreiro (Brasil)

</doc>
<doc id="1186928" url="https://pl.wikipedia.org/wiki?curid=1186928" title="Master (wróg Power Rangers)">
Master (wróg Power Rangers)



</doc>
<doc id="1186931" url="https://pl.wikipedia.org/wiki?curid=1186931" title="Estádio Governador Antônio Carlos Valadares">
Estádio Governador Antônio Carlos Valadares

Estádio Governador Antônio Carlos Valadares – stadion piłkarski, w Maruim, Sergipe, Brazylia, na którym swoje mecze rozgrywa klub Centro Sportivo Maruinense.

</doc>
<doc id="1186934" url="https://pl.wikipedia.org/wiki?curid=1186934" title="Estádio Ariston Azevedo">
Estádio Ariston Azevedo

Estádio Ariston Azevedo – stadion piłkarski, w Nossa Senhora das Dores, Sergipe, Brazylia, na którym swoje mecze rozgrywa klub Dorense Futebol Clube.

</doc>
<doc id="1186935" url="https://pl.wikipedia.org/wiki?curid=1186935" title="Muun">
Muun



</doc>
<doc id="1186936" url="https://pl.wikipedia.org/wiki?curid=1186936" title="Wybory parlamentarne w Gruzji w 2008 roku">
Wybory parlamentarne w Gruzji w 2008 roku

Wybory parlamentarne w Gruzji odbyły się 21 maja 2008 roku. Decyzję o przyspieszeniu wyborów podjęli sami wyborcy, zapytani o to w referendum 5 stycznia 2008. Z wstępnych wyników wyborów exit polls wynika, że zwycięzcą wyborów jest proprezydencki Zjednoczony Ruch Narodowy, który zdobył 63% głosów.
Przebieg wyborów.
Wyborom przyglądali się obserwatorzy OBWE i Rady Europy (w tym 12 parlamentarzystów z Polski). Gruzini wybierali przedstawicieli do 150-osobowego jednoizbowego parlamentu.
Wyniki.
Oficjalne wyniki ogłoszone przez komisję wyborczą 23 maja:
Kontrowersje.
OBWE oceniła przebieg głosowania „generalnie pozytywnie”, ale z „pewnymi problemami”. O oszustwa wyborcze oskarżył władze jeden z liderów opozycji David Gamkrelidze. Jako demokratyczne wybory ocenili prezydenci Polski, Litwy, Łotwy i Estonii w specjalnie z tej okazji przyjętej "Deklaracji Ryskiej".

</doc>
<doc id="1186937" url="https://pl.wikipedia.org/wiki?curid=1186937" title="Estádio Governador Augusto Franco">
Estádio Governador Augusto Franco

Estádio Governador Augusto Franco – stadion piłkarski, w Estância, Sergipe, Brazylia, na którym swoje mecze rozgrywa klub Estanciano Esporte Clube.

</doc>
<doc id="1186939" url="https://pl.wikipedia.org/wiki?curid=1186939" title="Estádio Paulo Barreto de Menezes">
Estádio Paulo Barreto de Menezes

Estádio Paulo Barreto de Menezes – stadion piłkarski, w Lagarto, Sergipe, Brazylia, na którym swoje mecze rozgrywa klub Atlético Clube Lagartense.

</doc>
<doc id="1186943" url="https://pl.wikipedia.org/wiki?curid=1186943" title="Estádio Constantino Tavares">
Estádio Constantino Tavares

Estádio Constantino Tavares – stadion piłkarski, w Propriá, Sergipe, Brazylia, na którym swoje mecze rozgrywa klub Esporte Clube Propriá.

</doc>
<doc id="1186945" url="https://pl.wikipedia.org/wiki?curid=1186945" title="Kiss Alive! 1975–2000">
Kiss Alive! 1975–2000

Kiss Alive! 1975–2000 – album kompilacyjny amerykańskiej grupy rockowej KISS, zawiera 4 płyty CD. Został wydany w listopadzie 2006 roku.

</doc>
<doc id="1186947" url="https://pl.wikipedia.org/wiki?curid=1186947" title="Referendum w Gruzji w 2008 roku">
Referendum w Gruzji w 2008 roku

Referendum w Gruzji odbyło się 5 stycznia 2008 roku wraz z przedterminowymi wyborami prezydenckimi. W referendum Gruzini zdecydowali o terminie następnych wyborów parlamentarnych, które odbyły się wiosną 2008 i wypowiedzieli się za członkostwem ich kraju w NATO.
Decyzję o rozpisaniu referendum w sprawie terminu głosowania parlamentarnego prezydent Micheil Saakaszwili ogłosił na początku listopada, chcąc przełamać narastający kryzys polityczny w państwie. Natomiast sprawę członkostwa w NATO prezydent dołączył do głosowania dopiero w ostatnim dniu swego urzędowania (25 listopada 2007).
Rzecznik prasowy gabinetu prezydenta ujawnił treść pytań zadanych obywatelom na karcie do głosowania:
Czy chcesz, aby Gruzja stała się członkiem Organizacji Traktatu Północnoatlantyckiego, NATO?
Kiedy chcesz, aby odbyły się wybory parlamentarne – pomiędzy 1 października i 31 grudnia 2008 r., czy wiosną 2008 r.?.
Wyniki.
Według nieoficjalnych danych przystąpienie do NATO poparło 63,6% głosujących, przeciw było 17,7%. W pytaniu mającym zadecydować, w którym terminie powinny zostać przeprowadzone wybory parlamentarne wygrała, stosunkiem głosów 63,6% do 17,7% propozycja opozycji, która chciała wyborów na wiosnę 2008 roku.
Skutki.
Podczas szczytu NATO w Bukareszcie w kwietniu 2008 Sojusz nie zaoferował Planu Działań na rzecz Członkostwa (MAP, "Memebership Action Plan") Gruzji i Ukrainie z powodu sprzeciwu Francji i Niemiec. Tym samym przystąpienie do bloku militarnego zostało odroczone. Decyzję NATO wykorzystała Rosja, która sprowokowała Gruzję w sierpniu 2008 do wojny pięciodniowej, w wyniku której od kraju "de facto" odłączyła się Abchazja i Osetia Południowa.
Tymczasem wybory parlamentarne odbyły się 21 maja 2008 i wygrał je proprezydencki Zjednoczony Ruch Narodowy. W październiku 2010 znowelizowano konstytucję w taki sposób, iż większego znaczenia we władzach państwa nabrał urząd premiera. Poprawki te weszły w życie po wyborach prezydenckich z 2013. Tymczasem wybory parlamentarne z 1 października 2012 przyniosły zmiany na scenie politycznej, gdyż wygrała je opozycyjna koalicja Gruzińskie Marzenie pod wodzą Bidziny Iwaniszwilego. Prezydent Micheil Saakaszwili ogłosił porażkę swoich popleczników w wyborach parlamentarnych, co spowodowało roczną koabitację.

</doc>
<doc id="1186948" url="https://pl.wikipedia.org/wiki?curid=1186948" title="Akwarium ramowe">
Akwarium ramowe

Akwarium ramowe – jeden z najstarszych typów akwarium, bardzo popularny w XX wieku.
W ramie z kątowników stalowych lub aluminiowych osadzone są szyby. Między ramę a szybę wprowadza się materiał uszczelniający np. klej silikonowy (w starszych akwariach był to kit szklarski). Obecnie akwaria ramowe są mało popularne, gdyż pod koniec XX wieku na rynku pojawiły się tańsze rozwiązania, w których tafle szkła sklejane są bezpośrednio ze sobą klejem silikonowym – bez metalowej konstrukcji wzmacniającej. Zastosowanie starszej, droższej technologii ogranicza się obecnie jedynie do dużych zbiorników (powyżej 500 litrów) oraz do akwariów specjalnego przeznaczenia.

</doc>
<doc id="1186951" url="https://pl.wikipedia.org/wiki?curid=1186951" title="Historia Iranu">
Historia Iranu

Historia Iranu – historia Iranu od podboju arabskiego do dnia dzisiejszego.
Iran pod panowaniem arabskim.
Podbój arabski.
Arabowie i Persowie pozostawali ze sobą w kontakcie co najmniej od VI wieku p.n.e. Sasanidzi utrzymywali wasalne państwo arabskich Lachmidów, którzy stanowili zaporę przed inwazją bizantyńską i najazdami beduinów, jednak zlikwidował je Husraw II (590-628). Kiedy zatem w roku 633 wódz zjednoczonych w ramach islamu Arabów Chalid Ibn al-Walid uderzył na Mezopotamię, armia Sasanidów była bezradna wobec ruchliwych najeźdźców współpracujących z miejscowymi arabskimi plemionami. W roku 634 inwazja została chwilowo powstrzymana w wygranej przez Persów Bitwie Mostu, jednak rok 637 przyniósł decydującą klęskę pod Al-Kadisijją, a 642 kolejną pod Nehawandem. Od tej pory główny opór stawiała nie sasanidzka armia, ale ludność poszczególnych regionów i miast. Większość miast i miejscowych notabli zawierała jednak z Arabami stosunkowo korzystne (jak na warunki wojny) traktaty przewidujące poddanie się i zapłatę kontrybucji w zamian za pozostawienie w spokoju ich życia i mienia. Arabski podbój Iranu trudno jednak określić jako bezkrwawy. Przez długi jeszcze czas na jego terytorium wybuchały powstania. I tak np. w roku 649 powstali mieszkańcy wcześniej podbitego przez armię kalifatu Isfahanu, wybijając garnizon najeźdźców. W odwecie Arabowie po odbiciu miasta wymordowali 40 tysięcy ludzi. Po śmierci Jazdgirda III (632-651) w roku 651 było już w zasadzie jasne, że monarchia Sasanidów się nie utrzyma, jednak perski opór trwał nadal. W czasie walk o kalifat pomiędzy Alim (656-661) a Mu’awiją (661-680) w latach 656–661 spora część Iranu wyzwoliła się spod obcego panowania i po pokonaniu rywala Mu’awija musiał dokonać ponownego podboju. W roku 674 Arabowie podjęli inwazję na rządzony przez miejscową dynastię Dabujidów Tabarestan, jednak ich armia w górzystym terenie na południowych wybrzeżach Morza Kaspijskiego uległa całkowitemu zniszczeniu. Mimo kilku kolejnych prób podboju Dabujidzi utrzymali niezależność aż do roku 761. W latach 673, 676 i 680 Arabowie przedsięwzięli trzy wyprawy w głąb Azji Środkowej, docierając m.in. do Buchary i Samarkandy, z których ściągnęli trybut, jednak właściwy podbój tych terenów podjęli dopiero w roku 705, po zakończeniu kolejnych walk wewnętrznych wstrząsających państwem Umajjadów. W latach 705–715 arabski namiestnik Chorasanu Kutajba Ibn Muslim przedsiębrał rokroczne wyprawy na rozdrobniony Iran Wschodni, podczas których w roku 709 zdobył Bucharę, a w roku 712 Samarkandę. Kutajba masowo rekrutował żołnierzy także spośród miejscowej nie-arabskiej, a nawet nie-muzułmańskiej ludności, i między innymi te posiłki pozwoliły mu w roku 713 stłumić wspierany przez tureckich sojuszników bunt Samarkandy. W tym samym roku zajął on Ferganę, jednak dwa lata później zginął w wyniku buntu swoich wojsk. W roku 720 w Sogdzie wybuchło powstanie wspierane przez nowo powstałe państwo tureckich Türgeszów. Zostało ono w ciągu dwóch lat stłumione, lecz już w roku 724 Arabowie ponieśli katastrofalną klęskę z rąk władcy Türgeszów. Aż do załamania się państwa Türgeszów po śmierci ich chana w roku 738 będą oni próbowali, okresowo wspierani przez miejscowe powstania, ze zmiennym szczęściem wyprzeć Arabów z Azji Środkowej. Dopiero w roku 741 wojska kalifatu znowu opanowują ten region aż do Fergany włącznie, a te zdobycze zabezpiecza zwycięstwo nad Chińczykami w bitwie nad rzeką Tałas w roku 751.
Umajjadzi.
Po podboju Iranu przed Arabami stanęło wyzwanie zarządzania olbrzymim krajem, dodatkowo zrujnowanym w wyniku kilkudziesięcioletnich wojen, w czym nie mieli żadnego doświadczenia. Z konieczności więc początkowo zachowali oni perską administrację, a nawet nadal bili perskie monety, z podobiznami szachów i dopiskiem na marginesie „W imię Boga”. Arabizacja administracji i mennictwa dokonała się dopiero pod koniec VII wieku, za panowania kalifa Abd al-Malika (685-705) (jednak ostatnie monety arabsko-sasanidzkie wybito w Bucharze około roku 809). Politykę gospodarczą dynastii Umajjadów wobec Iranu charakteryzował prymitywny fiskalizm. Nie zważając na potrzeby wyniszczonego kraju starali się oni po prostu wycisnąć z niego jak najwięcej pieniędzy, nie wahając się przed stosowaniem takich praktyk jak sprzedawanie urzędów. Ludność obowiązywały trzy główne rodzaje podatków: niemuzułmanów podatek dochodowy – tzw. "charadż", i pogłówny – to jest "dżizja"; natomiast muzułmanów lżejszy podatek dochodowy – "uszr". Teoretycznie "dżizja" była jedynie opłatą ludności niemuzułmańskiej, zwolnionej od służby wojskowej, za ochronę. W praktyce jej wymierzanie było dla poborców okazją do upokorzenia "niewiernego" i zademonstrowania swojej wyższości. Ponadto płacenie podatku dochodowego od ziemi w postaci "charadżu" było odbierano przez perską „szlachtę”, dehkanów, jako poniżające, ponieważ wcześniej płacili go tylko chłopi. Ponieważ zwiększenie się liczby muzułmanów powodowało spadek dochodów skarbu, wkrótce powiązano płacenie "charadżu" i "dżizji" nie z aktualnym wyznaniem danej osoby, ale odpowiednio własnością ziemi w momencie podboju i wywodzeniem się z pierwotnych, arabskich wyznawców islamu. System ten był uważany za niesprawiedliwy nie tylko przez Irańczyków, ale także większość arabskich autorytetów religijnych, które uznawały go za sprzeczny z zasadami islamu. Dodatkowo po nawróceniu się nowy muzułmanin nie stawał się pełnoprawnym członkiem muzułmańskiej ummy, lecz "maula" (l. mn. "mawali"), klientem plemienia za pośrednictwem którego przyjmowano go do nowej religijnej wspólnoty.
Irańczycy byli więc w różny sposób dyskryminowani, a ich sytuacji nie polepszało zbytnio nawet przejście na islam, nic więc dziwnego, że byli bardzo negatywnie nastawieni do rządów Umajjadów. Masowo zasilali oni szeregi różnych ruchów opozycyjnych wobec nich, w szczególności zaś szyitów, którzy twierdzili, że Umajjadzi na czele muzułmańskiej wspólnoty są uzurpatorami, zajmującymi miejsce należne potomkom jedynego prawowitego dziedzica Mahometa, Alego. Ta koncepcja była łatwa do przyjęcia dla Irańczyków, od dawien dawna wierzących, że królewska władza ma swoje źródło w boskiej łasce ("farr"). W związku z powyższym kiedy swoich emisariuszy na terytorium Iranu wyprawili Abbasydzi (ród wywodzący się od Al-Abbbasa, wuja Proroka), działający na rzecz przywrócenia władzy klanu Mahometa, Haszymitów, spotkali się oni z przychylnym przyjęciem. Decydującym momentem w ich działalności było zaangażowanie się po ich stronie Irańczyka Abu Muslima, charyzmatycznego przywódcy i wodza, który w roku 745 lub 746 przybył do Chorasanu i wkrótce zjednoczył wokół siebie wszystkie odłamy dotychczas podzielonej opozycji. Dzięki temu 17 grudnia 747 roku udało mu się zająć Merw, a w roku 748 opanować cały Chorasan. Zajęci walkami z charydżytami Umajjadzi nie byli w stanie stawiać skutecznego oporu i w roku 749 utracili na rzecz Abu Muslima właściwie cały Iran i część Iraku. W styczniu 750 roku armia kalifa Marwana II (744-750) została ostatecznie rozbita przez wojska Abbasydów w bitwie nad Wielkim Zabem w pobliżu Mosulu, a Marwan wkrótce potem zginął, kończąc tym samym panowanie Umajjadów w Iranie.
Abbasydzi.
Abbasydzi doszli do władzy w dużej mierze dzięki poparciu Irańczyków i w okresie ich panowania kalifat uległ w znacznym stopniu iranizacji. Irańczycy odgrywali znaczącą rolę jako urzędnicy, a wezyrowie z perskiego rodu Barmakidów w latach 786–803 wręcz przejęli rządy w państwie. Także w chorasańskiej armii, na której opierała się militarna potęga Abbasydów, było mnóstwo Irańczyków. To w dużej mierze dzięki tym oddziałom kalif Al-Mamun (813-833) mógł pokonać swojego opierającego się głównie na Arabach brata. Do muzułmańskiego kalendarza włączono tradycyjne perskie święto Nowego Roku, Nouruz, przypadające w dzień równonocy wiosennej. Abbasydzki dwór i administracja przyjęły szereg obyczajów i reguł wywodzących się z czasów sasanidzkich.
Ta iranizacja miała jednak charakter ograniczony, a mimo zniesienia dyskryminacji mawali Iran nie był wcale spokojny. Językiem oficjalnej kultury i administracji był wyłącznie arabski, Barmakidzi ostatecznie skończyli tragicznie, zaś znaczenie Chorasańczyków spadło kiedy w latach 30. VIII wieku Abbasydzi zaczęli rekrutować Turków. Pierwszym źródłem opozycji wobec kalifatu byli szyici, którzy walczyli ramię w ramię z Abbasydami w imię wspólnej sprawy Haszymitów, teraz zaś poczuli się oszukani, kiedy okazało się, że Abbasydzi nie kwapią się do oddania władzy alidzkiej gałęzi rodu. Ich siła w takich irańskich ośrodkach jak Rej, Kazwin, Kom i Niszapur była źródłem ciągłych napięć. W roku 864 wykorzystali oni rewoltę w nadkaspijskim Tabarestanie i założyli tam państwo, które rozpropagowało szyizm w całym regionie. Innym źródłem napięć była działalność charydżytów, którzy znaleźli oparcie we wschodnim Iranie. W roku 795 lub 796 ich przywódca Hamza wzniecił powstanie, które tliło się, przede wszystkim w Sistanie, aż do jego śmierci w roku 828. Także później Abbasydzi nie byli w stanie ściągnąć podatków z tego regionu.
W roku 755 kalif Al-Mansur (754-775) zabił Abu Muslima, którego wpływów obawiał się. W rezultacie jednak Iran, gdzie Abu Muslim był bardzo popularny, znalazł się w stanie wrzenia. Kult Abu Muslima zaczął przybierać formy religijne, z zanegowaniem jego śmierci i ogłoszeniem boskości włącznie. Jeszcze w tym samym roku w Chorasanie i regionie Reju wybuchło powstanie zaratusztrianina Sunbada, który przyciągnął do siebie wielu byłych zwolenników Abu Muslima. Zostało ono wkrótce stłumione, jednak już jakieś dziesięć lat później rozpoczęła się w regionie Mawarannahru i Chorasanu kolejna rebelia, na której czele stał prorok Mukanna, głoszący hasła społecznej równości, silnie przemawiające do biedoty. Jego ruch został stłumiony dopiero w roku 778 lub 779. Najpoważniejszym z tych buntów było jednak powstanie Babaka, które ogarnęło Azerbejdżan i regiony zachodniego Iranu graniczące z Irakiem. Stanąwszy na czele rozwijającej się już wcześniej grupy religijnej tzw. chorramitów, Babak podobnie jak Mukanna głosił hasła egalitarne, a jego ruch miał charakter wybitnie plebejski. Walczył z kalifatem przez ponad dwadzieścia lat, od 816 do 837 roku, dopóki nie został pobity i stracony. Jego zwolennicy, spodziewający się jego powrotu, przetrwali w Iranie aż do XI wieku.
Przygnieceni taką falą problemów Abbasydzi wyrzekli się bezpośredniej kontroli nad Iranem, powierzając w roku 821 zarządzanie wszystkich ziem na zachód od Iraku irańskiej rodzinie Tahirydów. Ród ten był silnie zarabizowany i generalnie przez cały czas swojego panowania w Iranie pozostał lojalny wobec kalifatu, uiszczając trybut z zarządzanych terytoriów. Prawdziwym początkiem końca rządów Abbasydów w Iranie było wyłonienie się w latach 60. VIII wieku państwa Saffarydów. W roku 873 ich przywódca Jaghub-e Lajs (867-879) wyparł Tahirydów z Chorasanu, właściwie kończąc bezpośrednie rządy Abbasydów w Iranie. Takie dynastie jak Samanidzi czy Ghaznawidzi podtrzymywały fikcję posłuszeństwa wobec kalifa, w praktyce jednak były niezależne. W dodatku w roku 945 kalif znalazł się pod protektoratem szyickich Bujidów, których w roku 1055 zastąpili Seldżucy. Wprawdzie w roku 1152 Abbasydzi odzyskali faktyczną suwerenność, jednak ich rządy ograniczały się tylko do Iraku. A zatem od końca IX wieku ich wpływy w Iranie wiązały się jedynie z ich religijnym prestiżem związanym z przywództwem nad muzułmańską ummą, dopóki nie pojawili się pogańscy Mongołowie i w roku 1258 nie zniszczyli Bagdadu, doprowadzając do zagłady kalifatu.
Islamizacja.
Bez wątpienia najważniejszą konsekwencją najazdu arabskiego było nawrócenie Irańczyków na islam. Zgodnie z badaniami historyka Richarda Bullieta aż do upadku Umajjadów konwersje na nową religię były stosunkowo nieliczne. Dopiero po zwycięskiej rewolcie Abbasydów zaczęła się gwałtowna ekspansja islamu, która sprawiła, że w połowie X wieku około 80% Irańczyków było już muzułmanami. Zgodnie z zasadami islamu Arabowie nie stosowali przemocy w celu zmuszenia ludzi do nawrócenia. Niemniej jednak bardzo częste były wypadki niszczenia świątyń, palenia ksiąg i zabijania zaratusztriańskich kapłanów, nie w celu wymuszenia konwersji, ale osłabienia wpływu zaratusztrianizmu. W powstałą w ten sposób duchową pustkę nowej religii było wejść o wiele łatwiej. O ile rola przemocy w nawróceniu Irańczyków na islam była ograniczona, o tyle bez wątpienia ważną rolę odegrały czynniki społeczno-ekonomiczne. Ludzie Księgi, mimo że tolerowani, byli w społeczeństwie muzułmańskim obywatelami drugiej kategorii. Należy jednak zauważyć, że rzeczywiste polepszenie swojej pozycji poprzez przejście na islam mogło się dokonać dopiero po zdobyciu władzy przez Abbasydów, kiedy podział na muzułmanów arabskich i "mawali" przestał mieć znaczenie.
Bardzo długo Arabowie nie podejmowali żadnych zorganizowanych działań mających na celu rozprzestrzenienie islamu wśród Irańczyków. Dopiero Kutajba Ibn Muslim podjął takie kroki jak niszczenie lokalnych świątyń, budowa meczetów, czytanie Koranu po persku czy nawet płacenie dwóch dirhamów za przybycie na piątkowe modlitwy. Prawdopodobnie traktował on islam jako środek pomagający w pacyfikacji podbitych terenów. Sukces tej polityki był ograniczony, ponieważ po wycofaniu się arabskiej armii konwertyci często natychmiast porzucali nową wiarę. Spośród Umajjadów jedynie pobożny kalif Umar II przedsięwziął poważne działania mające na celu wspieranie nawracania na islam, zrównując w kwestiach podatkowych Arabów i "mawali". Abu Muslim przyciągając do siebie ludzi do walki z Umajjadami jednocześnie często nawracał ich na islam. Ważną rolę odegrali też szyiccy uchodźcy, którzy osiedlili się w zachodnim Iranie. W Komie miejscowa kolonia wojskowa szyitów doprowadziła do przekształcenia miasta w jeden z najważniejszych ośrodków tego odłamu islamu. Zajdyci, którzy w 864 roku założyli swoje państwo w Mazandaranie, doprowadzili do nawrócenia ludności sąsiednich regionów na tę odmianę szyizmu.
William W. Malandra zwraca uwagę na złożoność przyczyn powodujących odejście Irańczyków od zaratusztrianizmu. Jego głównym problemem była późnosasanidzka teologia jedności tronu i kościoła, która sprawiła, że wraz z eliminacją zaratusztriańskiego państwa kościół został nie tylko pozbawiony jego polityczno-ekonomicznego wsparcia, ale także jego miejsca w eschatologicznym planie historii. Muzułmańska obietnica powszechnej równości z pewnością musiała być pociągająca dla ludności, która okazała się tak wrażliwa na egalitarystyczne idee Mazdaka, Mukanny czy Babaka. Wreszcie zaratusztrianizm był w pewnej mierze archaiczną religią, z systemem skomplikowanych rytuałów, które mogły być sprawowane tylko przez kapłana, i dualistyczną teologią obciążoną bagażem starożytnych mitów i bóstw. Islam zaś prezentował prosty monoteizm, w którym nie było potrzeby pośrednika pomiędzy Bogiem a człowiekiem. Co więcej, podzielał on z zaratusztrianizmem takie kluczowe idee jak Sąd Ostateczny oraz życie wieczne dla słusznie postępujących. W IX i X wieku obserwujemy wzrost religijnej aktywności zaratusztrian, który zaowocował m.in. powstaniem ogromnej literatury, stanowiącej dzisiaj główne źródło naszej wiedzy o tej religii. Być może był on spowodowany poczuciem nadchodzącego upadku, lub nadzieją odrodzenia, w każdym razie nie zahamował wzrostu islamu. Współcześnie przynajmniej nominalni muzułmanie stanowią 98% ludności Iranu.
Irańskie intermezzo.
Szu’ubijja.
Określenie „Irańskie intermezzo” zostało użyte po raz pierwszy przez słynnego iranistę Władimira Minorsky’ego na określenie okresu pomiędzy IX a XI wiekiem, w którym Iran był rządzony przez dynastie pochodzenia miejscowego, przedzielającego okres rządów arabskich i kolejnych dynastii pochodzenia tureckiego i mongolskiego. Podstawową różnicą pomiędzy arabskim podbojem Iranu, a podbojem Syrii, Iraku, czy Egiptu był fakt, że w przypadku tych ostatnich islamizacja pociągnęła za sobą jednocześnie arabizację, natomiast Irańczycy, mimo że przyjęli religię zdobywców, to nie przyjęli ich języka i nie stracili swojej narodowej odrębności. Próbuje się podawać różne przyczyny tego faktu. Zwraca się uwagę na to, że mieszkańcy Syrii czy Iraku mówili językami semickimi, które łatwo dały się sprowadzić do dominującego arabskiego, natomiast Irańczycy mówili całkowicie odmiennym językiem indoeuropejskim. Należy jednak tutaj zauważyć, że używany w Egipcie język koptyjski także nie był językiem semickim, a mimo to został wyparty przez arabski. Twierdzi się czasem, że Irańczycy zachowali swoją tożsamość ponieważ reprezentowali wyższą od Arabów kulturę, której ci nie byli w stanie zdominować. Jednak ludzie w Egipcie, Syrii czy Iraku w momencie podboju także posiadali kulturę bardziej rozwinięta od arabskich zdobywców, mimo to zostali przez nich wchłonięci. Istniała tylko jedna zasadnicza różnica pomiędzy Persami i innymi ofiarami arabskich podbojów. W VII wieku mieszkańcy Syrii czy Egiptu byli już od około tysiąclecia rządzeni przez najpierw perskich, a potem greckich i rzymskich zdobywców. Nadejście Arabów oznaczało zatem tylko zamianę jednego obcego władcy na innego. Natomiast Persowie mieli świeżo w pamięci czasy sasanidzkiej chwały, kiedy stanowili samodzielne imperium, współdecydujące o losach świata. W przeciwieństwie zatem do innych podbitych przez Arabów krajów stworzyli oni epicką poezję, w której przechowało się zmitologizowane wspomnienie dawnej potęgi, a ich poczucie narodowej dumy wyrażało nadawanie dzieciom obok imion muzułmańskich także imion starych perskich bohaterów, takich jak Husraw, Szapur czy Rostam.
Innym ze sposobów w którym wyraziła się narodowa duma Persów była "szu'ubijja". Nazwa ta pochodzi od arabskiego słowa "szu’ub" – „ludzie, lud”, pojęcia przeciwstawnego w stosunku do plemienia, jako jego część. Ruch powstał w wyniku sprzeciwu wobec arabskiej dominacji, a jego członkowie, opierając się m.in. na Koranie, wyrażali pogląd, że wszyscy ludzie są równi. Szu’ubici doprowadzili do odróżnienia od siebie „plemienia” i „ludu”, co pozwalało na konkluzję, że każdy człowiek powinien być oceniany ze względu na jego indywidualną wartość, a nie np. arabskie pochodzenie. Zwolennikami tego ruchu byli w większości Persowie. Przeszedł on znamienną ewolucję – od głoszenia równości wszystkich ludzi, do przekonania o wyższości Persów nad Arabami, którzy mieli być prymitywnymi i niewykształconymi potomkami Beduinów. Wyśmiewano się z języka Arabów, a nawet z ich gestykulacji, którą porównywano z elegancją Persów. Tak radykalne odmawianie wszelkiej wartości arabskiej kulturze nie miało przed sobą wielkiej przyszłości i ostatecznie "szu’ubijja" upadła, zaś do dzisiejszych czasów nie zachowały się po niej żadne teksty. Stanowi ona jednak świadectwo próby zatrzymania procesu zatracania własnej tożsamości przez perską elitę intelektualną.
Tahirydzi.
Tahirydzi byli rodem pochodzenia perskiego, który był związany z Abbasydami już w momencie ich rewolty przeciwko Umajjadom. Jeden z jego członków, Tahir Ibn al-Husajn (zm. 822), był wodzem armii kalifa Al-Mamuna (813-833), i walnie przyczynił się do zwycięstwa tego ostatniego w wojnie z jego bratem Al-Aminem. W roku 821 Al-Mamun mianował Tahira zarządca wszystkich ziem kalifatu na wschód od gór Zagros. Ten wprawdzie zmarł już w roku 822, ale na opuszczone przez niego miejsce kalif mianował jego syna, Talhę (822-828). Ośrodkiem władzy Tahirydów był Chorasan, ze stolicą w Niszapurze. Ich władza nad pozostałymi irańskimi terenami miała zmienny zasięg. Nigdy nie udało im się w pełni opanować Sistanu, gdzie ciągle działali charydżyci i miejscowe bandy tzw. "ajjarów". W Mawarannahrze bezpośrednie rządy sprawowali popierani przez nich Samanidzi, stopniowo coraz bardziej samodzielni. Były jednak okresy, że Tahirydzi z ramienia kalifa zarządzali nawet południowym Irakiem i Farsem. Przez długi czas sprawowali też urząd gubernatora Bagdadu. Właściwym twórcą ich potęgi w Iranie był brat Talhy, Abd Allah Ibn Tahir (828-844), który według słów Al-Jakubiego „rządził Chorasanem jak nikt przed nim, tak [rządził], że wszystkie kraje mu podlegały, a jego rozkazy były przez wszystkich wypełniane”. Przeprowadził on m.in. mającą ukrócić nadużycia i nadmierne uprzywilejowanie bogatych kosztem biednych reformę podatkową. Oprócz Chorasanu podlegał mu Rej, Tabarestan, Kerman, oraz południowy Irak. Piastował on także stanowisko dowódcy wojsk i policji w Bagdadzie. Poczucie siły doprowadziło Tahirydów do otwartej rywalizacji o stanowiska pomiędzy sobą. Tymczasem już za czasów następcy Abd Allaha, jego syna Tahira II (844-862), w Chorasanie notujemy serię powstań i rozruchów. Od roku 864 Tahirydom z zachodu zagrażają Zajdyci z Tabarestanu, zaś w tym samym okresie w Sistanie rośnie w potęgę nowa dynastia Saffarydów założona przez Jaghuba-e Lajsa (867-879). W roku 867 zajmuje on Herat, jednak Muhammad Ibn Tahir (862-873) nie reaguje na te prowokacyjne posunięcia i przekazuje Jaghubowi zarządzanie w swoim imieniu Sistanem, Kermanem, Kabulem i Farsem. Te pojednawcze kroki nie zdały się jednak na nic, bo ciągle wzrastający w potęgę Jaghub w roku 873 atakuje Chorasan, pokonuje Muhammada i bierze go do niewoli. Był to koniec rządów Tahirydów w Iranie. Tahirydzi mimo swojego perskiego pochodzenia byli całkowicie zarabizowani i pozostawali zawsze lojalni w stosunku do Abbasydów, przesyłając regularnie do Bagdadu trybut. Byli jednak pierwszą lokalną dynastią na terenie Iranu, która cieszyła się dużą niezależnością od kalifatu, stąd ich rządy uznaje się za początek „irańskiego intermezza”.
Saffarydzi.
Początki dynastii Saffarydów związane są z anarchią w jakiej znalazł się Sistan po śmierci Abd Allaha Ibn Tahira. Tahirydzi utracili tę prowincję, która pogrążyła się w walkach pomiędzy charydżytami a miejscowymi "ajjarami". Jeden z nich, Salih Ibn an-Nasr, w roku 852 zaczął w Sistanie ściągać podatki, kładąc tym samym podwaliny pod własne państwo. Wkrótce zastąpił go inny watażka, Dirham Ibn an-Nazr, na którego służbie pozostawał m.in. Jaghub-e Lajs (867-879), niegdyś rzemieślnik zatrudniony przy wyrobie przedmiotów z miedzi (stąd jego przydomek "saffar" – po arabsku "kotlarz"), a także poganiacz mułów i pomocnik murarza, który potem zajął się rozbójnictwem. W roku 861 Jaghub zajął miejsce Dirhama, a panowanie nad Sistanem zapewniło mu zwycięstwo nad przywódcą charydżytów Ammarem Ibn Jasirem w roku 865. Jeszcze w tym samym roku Jaghub uderzył na tereny dzisiejszego Afganistanu, wówczas pogańskie lub buddyjskie, a w roku 867 dokonał wspomnianego powyżej zajęcia Heratu, które przyniosło mu oficjalne uznanie przez Tahirydów. Po dalszym poszerzeniu w roku 870 swoich terytoriów na terenie dzisiejszego Afganistanu Jaghub w roku 873 zajął Chorasan, co doprowadziło go do otwartego konfliktu z Abbasydami. Po zajęciu Farsu w roku 875 Jaghub, wykorzystując sprzyjające okoliczności w postaci powstania niewolnych Zandżów przeciwko Abbasydom, dokonał inwazji na Irak, jednak 8 kwietnia 876 roku został pokonany w bitwie pod Dair al-Akul. Jaghub zmarł w roku 879, a jego brat i następca, Amr-e Lajs (879-900), przyjął bardziej pojednawczą postawę w stosunku do kalifatu, usiłując uzyskać legitymizację swojej władzy nad Chorasanem, co ostatecznie udało mu się w roku 892. Sześć lat później Amr uzyskał od kalifa nominację na namiestnika Mawarannahru, rządzonego do tej pory przez Samanidę Esma’ila (892-907). Konflikt z Esma’ilem, który nie podporządkował się woli kalifa, skończył się dla Saffarydów tragicznie. W latach 899–900 Samanida pobił w dwóch bitwach oddziały Saffarydów, przy czym w drugiej z nich, stoczonej w pobliżu Balchu, Amr dostał się do niewoli. Wysłany przez Esma’ila do Bagdadu, po rocznym uwięzieniu został stracony przez nie ukrywających radości ze zwycięstwa Samanidów Abbasydów. Przez krótki czas Saffarydzi rządzili jeszcze w Farsie i Kermanie, ostatecznie jednak utrzymali się tylko w Sistanie, którym władali do momentu jego zajęcia przez Mahmuda z Ghazny w roku 1003. Rządzący później Sistanem od ok. 1029 aż do 1542/1543 roku tzw. Malikowie Nimruzu także są często określani jako Saffarydzi, jednak nie istnieją żadne dowody na to, że rzeczywiście się od nich wywodzą.
Pochodzący ze społecznych nizin Saffarydzi nie mieli nic wspólnego ze zarabizowaną kulturą wykształconej elity ówczesnego Iranu. Zgodnie z tradycją kiedy po zwycięstwie pod Heratem ułożono na cześć Jaghuba kasydę w języku arabskim ten zaprotestował przeciwko mówieniu w języku, którego nie rozumie. W rezultacie miało dojść do ułożenia pierwszej kasydy w języku perskim. Podobno kancelaria Saffarydów także była prowadzona w tym języku. Przy tym wszystkim ich cywilna administracja była dosyć prymitywna, jak zauważa Bogdan Składanek: „można odnieść wrażenie, że cały ich rząd mieścił się na kilku furgonach idących za wojskiem”. Do zmiany tej sytuacji doszło dopiero za Amra, po jego przeniesieniu się do Niszapuru, stolicy Chorasanu Polityka Saffarydów, w przeciwieństwie do Tahirydów, była otwarcie antyarabska i antykalifacka, w szczególności Jaghub nie wykazywał żadnego poważania dla rzekomej „świętości” władzy kalifa. Powstanie dynastii było początkiem odzyskiwania praktycznie suwerennej władzy przez Persów po ich klęsce w walce z Arabami w VII wieku.
Samanidzi.
Eponimiczny protoplasta Samanidów, Samanchoda (pierwsza połowa VIII wieku), był perskim dehkanem, który nawrócił się na islam na dworze umajjadzkiego namiestnika Chorasanu. W zamian za poparcie udzielone kalifowi Al-Mamunowi jego czterej wnukowie w roku 819 otrzymali namiestnictwa Samarkandy, Fergany, Czaczu (dzis. Taszkent) i Heratu. Spośród nich Ahmad (zm. 864) przeżył pozostałych braci i przekazał władzę swoim synom, z najstarszym Nasrem (864-892) jako seniorem. Wraz z upadkiem rządów Tahirydów w Chorasanie Nasr stał się faktycznie niezależnym władcą Mawarannahru ze stolicą w Samarkandzie. Obalił go jednak jego brat, Esma’il (892-907), i to „jego uznajemy za właściwego twórcę emiratu samanidzkiego”. Od roku 875 Samanidzi byli oficjalnie uznawani przez Abbasydów za ich namiestników Mawarannahru, jednak w roku 898 kalif przekazał prawa do tej prowincji Amr-e Lajsowi, chcąc sprowokować konflikt pomiędzy nim a Esma’ilem. Jak to opisano powyżej, wojna z Esma’ilem była dla Saffarydów prawdziwą katastrofą. Po swoim zwycięstwie Esma’il otrzymał od kalifa nadanie Chorasanu, środkowego Iranu z Rejem i Isfahanem oraz Tabarestanu (ten ostatni trzeba jednak było dopiero zdobyć na miejscowych Alidach). Panowanie Esma’ila oraz jego następców Ahmada (907-914) i Nasra (914-943) uważane jest za złoty wiek emiratu Samanidów. Podatki były niskie, Samanidzi bowiem czerpali dochody z kontroli nad szlakami karawanowymi Azji Środkowej, w tym nad głównym szlakiem „handlu niewolnikami, którymi zasilano siły zbrojne niemal wszystkich ówczesnych państw muzułmańskiego świata”. Rolnicza ludność Azji Środkowej była skutecznie chroniona przed najazdami koczowników. W roku 893 Isma’il pokonał kagana Karłuków i zdobył Taraz. Pensje urzędników i żołnierzy były wypłacane regularnie, a dworski mecenat przyciągał uczonych i pisarzy.
Okres ten zakończył się jednak brutalnie, kiedy po nawróceniu na isma’ilizm Nasr został zdjęty z tronu przez spisek sunnickich duchownych oraz konserwatywnych dowódców wojskowych. Późniejsze kłopoty Samanidów z regularnym wypłacaniem pensji niewolnym żołnierzom (gholamom), na których opierała się ich armia, prowadziły do ciągłego zagrożenia buntem. Jednocześnie postępował proces feudalizacji emiratu. Wiązał się on z rozszerzaniem systemu nadań typu „eghta”, polegających na przekazywaniu przez państwo jego dochodów z określonego źródła danej osobie. W praktyce prowadziło to często do tworzenia się dziedzicznych posiadłości na ziemiach państwowych. Tureccy dowódcy i wielcy feudałowie rywalizowali przede wszystkim o namiestnictwo kluczowego Chorasanu. Za panowania małoletniego Abd al-Maleka (954-961) namiestnictwo tej prowincji i rzeczywistą władzę w państwie przejął dowódca gholamów Alptigin (zm. 963). Po śmierci Abd al-Maleka musiał on jednak uciekać przed swoimi politycznymi przeciwnikami i na skraju emiratu założył państwo z ośrodkiem w Ghaznie, zalążek przyszłego sułtanatu Ghaznawidów. Od tej pory Chorasanem rządziła rodzina Simdżurydów, która dążyła do jego oderwania. Jednocześnie Samanidom zaczęli zagrażać Turcy zjednoczeni pod przywództwem nawróconych na islam Karachanidów. Namiestnik Chorasanu Abu Ali Simdżuri zaproponował Karachanidzie Hasan Bughra-chanowi (zm. 992) podział ziem Samanidów – on miał zagarnąć Chorasan, zaś chan Mawarannahr. W rezultacie kiedy ten ostatni w roku 992 zaatakował, zajął Bucharę niemal bez oporu, ponieważ także dowódca gholamów Faʾik współdziałał z Simdżurim i przeszedł na stronę Karachanidów. Niespodziewana śmierć Bughra-chana sprawiła, że Turcy wycofali się, jednak emir Nuh (976-997) mógł pokonać Simdżuriego i Faʾika tylko dzięki pomocy swojego nominalnego wasala, Ghaznawidy Sebüktigina (977-997), za którą musiał zapłacić oddaniem namiestnictwa Chorasanu jego synowi, Mahmudowi. Następca Nuha, Mansur (997-999), został oślepiony i zdjęty z tronu przez ponownie służącego Samanidom Faʾika i innego Turka, Begtuzuna. Władzę przejął teraz brat Mansura, Abd al-Malek (999), jednak nie był on w stanie stawić czoła najazdowi Ileka Nasra (998-1012/1013), który 23 października zajął Bucharę i pojmał emira. Był to właściwie koniec państwa Samanidów, chociaż o jego odbudowę walczył jeszcze brat Abd al-Maleka Esma’il (999-1005), który mimo przejściowych sukcesów ostatecznie zginął w roku 1005.
Samanidzi ograniczali się do protokolarnych form podległości wobec kalifów, a „regularne wpływy do budżetu kalifatu zaczęli zastępować doraźnymi wpłatami lub po prostu okolicznościowymi prezentami”. Szczególne znaczenie ma fakt że to właśnie na dworze Samanidów i za ich zachętą doszło do odrodzenia języka perskiego jako medium poezji, nauki i historii. Rudaki (zm. 941), który przebywał na dworze w Bucharze, uważany jest za pierwszego wielkiego poetę języka nowoperskiego. To pod patronatem Samanidów Ferdousi napisał "Szahname", najważniejszy pomnik perskiego języka i literatury. Za zachętą emira Mansura (961-976) wezyr Abu Ali Mohammad Balami sporządził perską wersję kroniki At-Tabariego i to za Samanidów przełożono na perski jego wielki komentarz do Koranu. To także pod ich patronatem rozpoczęli swoją działalność Biruni i Awicenna. Podsumowując, „Samanidzi zapisali się nie tylko jako ostatnia irańska dynastia Azji Środkowej, lecz jako dynastia, która potrafiła zjednoczyć to terytorium pod jedną władzą i która ocaliła od zapomnienia spuściznę dawnego Iranu”, pokazując, że „starożytna kultura irańska może być przystosowana do islamu. Na tym właśnie polegał wielki wkład Samanidów w świat islamu i oczywiście w cywilizacyjne dziedzictwo Iranu”.
Ghaznawidzi.
Jak już pisaliśmy, początkiem państwa Ghaznawidów było zajęcie przez dowódcę Samanidów Alptigina Ghazny. Czwartym spośród kolejno wybieranych spośród jego gholamów następcą Alptigina był Sebüktigin (977-997), właściwy założyciel dynastii. Udało mu się rozszerzyć swoją władzę na terytorium dzisiejszego Afganistanu oraz za opisaną wyżej pomoc dla emira Samanidów Nuha-e Mansura uzyskać dla swojego syna Mahmuda (998-1030) namiestnictwo Chorasanu. Wykorzystując upadek Samanidów Mahmud przestał uznawać ich zwierzchność i ostatecznie podzielił się ich terytoriami z Karachanidami, ustanawiając granicę pomiędzy obu państwami na Amu-Darii. W trakcie siedemnastu wypraw na Indie w latach 1002–1026 Mahmud przyłączył do Ghazny Pendżab i zdobył gigantyczne łupy wdzierając się w głąb doliny Gangesu i plądrując takie miasta jak stolica Pratiharów Kanaudź, oraz wielkie ośrodki hinduizmu Mathura i Somnath. Dzięki tym działaniom Mahmud zdobył sobie w całym świecie islamu opinię wielkiego wojownika dżihadu przeciwko niewiernym, lecz jego cele miały raczej charakter świecki i sprowadzały się do zagarnięcia jak największej zdobyczy, a nie nawrócenia Hindusów na islam czy poszerzenia jego terytorium. Wyprawy na Indie nie przeszkodziły Mahmudowi w zwycięskich wojnach z Karachanidami oraz zagarnięciu Sistanu w roku 1003, Chorezmu w roku 1017 i pod pretekstem antyszyickiej krucjaty należącego do Bujidów Reju w roku 1029. Mahmud przedstawiał się bowiem jako żarliwy sunnita, składający kalifowi sprawozdania i dary po każdej wyprawie, w zamian za co otrzymał od tego ostatniego szereg honorów, w szczególności zaś tytuł sułtana. Dzięki bezustannym kampaniom udało mu się stworzyć „najpotężniejsze i najrozleglejsze imperium znane światu muzułmańskiemu od szczytowego okresu kalifatu Abbasydów”. 
Jego syn Masud (1030-1041) musiał jednak stawić czoła inwazji koczowniczych Oguzów, działających pod przywództwem rodu Seldżukidów. Ich bezustanne rajdy rujnowały rolnictwo i handel Chorasanu, a bezowocne oczekiwanie na skuteczną ochronę armii Ghaznawidów doprowadziło takie miasta jak Merw, Rej czy Niszapur do poddania się Seldżukom w latach 1036–1037. W roku 1040 Masud poniósł katastrofalną klęskę w walce z Seldżukami w bitwie pod Dandanghanem, która rozstrzygnęła nie tylko o ostatecznej utracie Chorasanu, ale wydawała się wręcz zagrażać istnieniu Ghaznawidzkiego państwa. Sytuację udało się nieco ustabilizować synowi Masuda Maududowi (1041-1050). Wraz z utratą na rzecz Seldżuków Balchu w roku 1059 Ghaznawidzi zostali ostatecznie odcięci od Azji Środkowej co „odsuwało państwo Ghaznawidów na wschodnie peryferie świata irańskiego i wprowadzało je w strefę cywilizacji indyjskiej”, chociaż aż do zniszczenia dynastii przez Ghurydów w roku 1186 jej dwór był żywym ośrodkiem perskiej kultury.
Etos Ghaznawidzkiego państwa był ortodoksyjnie sunnicki, z sułtanami hołdującymi hanafickiej szkole prawa. Mimo tureckiego pochodzenia „w rezultacie pierwotnego zaangażowania Sebüktigina i Mahmuda w sprawy Samanidów i Samanidzkie środowisko kulturalne dynastia całkowicie się spersjanizowała, tak że w praktyce nie można uznawać jej panowania za obce”. Za panowania Ghaznawidów kwitła perska liryka dworska, z takimi wybitnymi przedstawicielami jak Onsuri, Farrochi i Manuczehri. Rozwijała się także historiografia, zarówno pisana w języku arabskim (Utbi), jak i perskim (Gardizi i Bajhaghi). Nie ceniono natomiast filozofii. Na dworze Mahmuda przebywał słynny uczony Biruni, lecz sułtan poważał go jedynie jako astrologa.
Bujidzi.
Dopiero pod koniec IX wieku Arabom udało się podbić niedostępne górskie regiony nad Morzem Kaspijskim, a i wtedy zwierzchność kalifa była raczej formalna. Na terenach tych zamieszkiwali m.in. Dajlamici, którzy dopiero w X wieku porzucili zaratusztrianizm i przeszli na islam przyniesiony w te rejony przez Alidów będących zwolennikami zajdyckiej odmiany szyizmu. Jeden z dajlamickich przywódców, Mardawidż-e Zijar (zm. 935), wyzyskując bitność swoich górali opanował większość północnego Iranu i założył stolicę w Reju. W roku 935 został jednak zabity przez tureckiego gholama i jego państwo rozpadło się. Jego potomkowie, Zijarydzi, rządzili do roku 1090 w Gorganie i Tabarestanie. Jednak większą część państwa Mardawidża na południe od nadkaspijskich gór opanowali jego dajlamidzcy dowódcy, bracia z rodziny Bujidów. Ali (zm. 949) (znany szerzej pod później otrzymanym tytułem Imad ad-Daula) stał się panem Farsu, Hasan (zm. 976) (Rukn ad-Daula) zajął niemal cały Dżibal, a Ahmad (zm. 967) (Mu'izz ad-Daula) opanował Chuzestan i Kerman. W roku 945 Hasan zajął Bagdad i tym samym Bujidzi objęli protektorat nad kalifatem. Mimo że byli szyitami, nie ustanowili oni jednak kalifa z rodu Alidów, to bowiem mogłoby oznaczać utratę przez nich władzy. Z tych samych powodów wspierali oni Abbasydów w walce z ich najgroźniejszymi przeciwnikami, isma’ilickimi Fatymidami.
Sprawujący zwierzchnią władzę nad pozostałymi braćmi Ali zmarł bezdzietnie w roku 949 i przekazał Fars synowi Hasana, Adud ad-Dauli (949-983). Ten po śmierci swojego ojca w roku 976 pokonał rządzącego w Iraku następcę Ahmada, Izz ad-Daulę (967-978), i zmusił swoich braci rządzących w Reju i Isfahanie do podporządkowania się, tym samym jednocząc terytoria Bujidów. Był to szczyt ich potęgi, jednak po śmierci Aduda ad-Dauli w roku 983 państwo Bujidów zostało podzielone pomiędzy jego sukcesorów, którzy pogrążyli się w bezustannych walkach pomiędzy sobą. Rej przeżywał okres względnej pomyślności pod rządem odrębnej linii, dopóki w roku 1029 nie zajął go i splądrował Mahmud z Ghazny. W tym samym czasie linia panująca w Isfahanie i Hamadanie musiała walczyć z miejscowymi Kurdami i niegdyś służącym jej dajlamickim rodem Kakujidów, który w latach 20. XI wieku ostatecznie opanował jej terytoria. Jednemu z synów Adud ad-Dauli, Baha ad-Dauli (989-1012), udało się w roku 998 zjednoczyć pozostałe terytoria Bujidów, jednak jego władza w Iraku była podkopywana przez miejscowych władców arabskich, a kłopoty sprawiali także Kurdowie. Jego następcy tradycyjnie walczyli pomiędzy sobą, co bardzo osłabiło ich władzę, szczególnie w Iraku. Tymczasem w latach 40. XI wieku w zachodnim Iranie pojawili się Turcy Seldżuccy, którzy po podboju Kakujidów zaczęli zagrażać Bujidom. Wnuk Baha ad-Dauli, Abu Kalidżar (1024-1048), któremu w roku 1044 udało się na krótko zjednoczyć terytoria Bujidów zawarł pokój z Tughril Begiem (1038-1063). Jednak po jego śmierci sułtan Seldżuków w roku 1055 zajął Bagdad, zaś w roku 1062 syn Abu Kalidżara utracił władzę w Farsie na rzecz władcy kurdyjskiego związku plemiennego Szabankara, Fazluji (zm. 1071), i tym samym rządy dynastii Bujidów zakończyły się.
Bujidzi ożywili wiele dawnych, czysto irańskich tradycji, przywracając pewne święta, używając często irańskich imion i posługując się tytułem szachinszacha, co było świadectwem ich przywiązania do dziedzictwa Sasanidów, od których wyprowadzali swój fikcyjny rodowód. Nie jest do końca jasne na ile była to kontynuacja nieprzerwanej wśród Dajlamitów tradycji, a na ile świadoma polityka. Ich zasługi w promocji irańskiego piśmiennictwa nie mogą się równać z Samanidami, a wręcz znani są oni bardziej z mecenatu nad literaturą arabską. W dziedzinie kultury główną zasługą Bujidów był mecenat nad imamickimi uczonymi, którzy w ramach tzw. Szkoły Bagdadzkiej stworzyli doktrynalne podstawy tego odłamu szyizmu. „Wiek Bujidów jest erą «Ojców Kościoła» imamizmu”.
Okres seldżucki.
Seldżucy.
Od czasów starożytnych osiadła ludność Iranu i Azji Środkowej musiała odpierać najazdy koczowników zamieszkujących pas stepów rozciągający się od dzisiejszej Ukrainy aż do Mandżurii. Zmagania te nabrały nowego wymiaru wraz z pojawieniem się w VI w. n.e. na miejsce koczowniczych ludów irańskich ludów tureckich. Do przeciwieństwa sposobu życia i związanej z tym kultury doszło teraz także przeciwieństwo etniczne. Zastąpienie Samanidów i rządzących w Chorezmie Mamunidów przez niemające silnego miejscowego oparcia dynastie Ghaznawidów i Karachanidów znacznie ułatwiło penetracje ziem irańskich przez koczowników. Tę sytuację wykorzystali Oguzowie (stopniowo coraz częściej nazywani Turkmenami), od końca VIII wieku koczujący w regionie rozciągającym się od Jeziora Aralskiego do delty Wołgi i dzisiejszej południowej Rosji. Pod koniec panowania Mahmuda z Ghazny zaczęli oni najeżdżać jego wschodnie terytoria. Ich przywódcami byli wodzowie z rodu Seldżukidów. W roku 1035 Turcy Seldżuccy wkroczyli do Chorasanu i ich polegająca na łucznictwie lekka kawaleria okazała się nadspodziewanie skuteczna w walce z ghaznawidzkimi armiami. W roku 1040 zadali oni synowi Mahmuda, Masudowi, wspomnianą już powyżej klęskę w bitwie pod Dandanghanem, i na stałe zajęli wschodnie prowincje ghaznawidzkiego państwa. W dalszej kolejności wódz Seldżuków Tughril Beg (1038-1063), który w roku 1038 ogłosił się sułtanem, rozpoczął systematyczny podbój zachodnich prowincji Iranu, ten zaś doprowadził go do opisanej powyżej konfrontacji z Bujidami. W roku 1055 wkroczył on do Bagdadu, objął protektorat nad kalifem i uzyskał od niego potwierdzenie swojego tytułu. Był on już wtedy „panem niemal wszystkich ziem sasanidzkiego Iranu” i „od czasu narodzin państwa Saffarydów w 861 był to pierwszy moment kiedy cała Persja i jej przyległości znalazła się pod jedną i silną władzą, która nie uległa rozproszeniu i rozpadowi po upływie jednego pokolenia”.
Następca Tughrila, Alp Arslan (1063-1072), doprowadził do tego że panowanie Seldżuków rozciągało się od Syr-darii na wschodzie do Morza Czarnego na zachodzie. Ukoronowaniem jego zwycięstw była klęska zadana Bizantyńczykom w bitwie pod Manzikertem, w wyniku której cesarz Roman IV Diogenes (1067-1071) dostał się do tureckiej niewoli. Ta wiktoria rozsławiła imię sułtana w całym muzułmańskim świecie i zakończyła epokę bizantyńskich wpływów w Azerbejdżanie i Kaukazie, w dalszej kolejności doprowadzając do zajęcia przez Seldżuków Anatolii. Po przedwczesnej śmierci Alp Arslana ciągłość władzy pomimo małoletniości sułtana Malekszaha (1072-1092) zapewniły mądre rządy wezyra Nezama-al-Molka. Dwudziestoletnie panowanie Malekszaha, podczas którego podporządkował on Seldżukom Karachanidów i rozciągnął ich panowanie na Syrię, Palestynę, a nawet Jemen, było apogeum ich potęgi. Jego rządy przyniosły pokój i dobrobyt krajowi targanemu od ponad dwóch stuleci przez niszczące wojny różnorakich pretendentów do władzy. Kiedy jednak w roku 1092 zginęli najpierw Nezam-al-Molk, a potem Malekszah, w państwie nastał chaos. Panowanie Barkijarogha (1092-1104) było naznaczone ciągłymi walkami z innymi pretendentami do władzy, w szczególności zaś jego przyrodnim bratem, Mohammadem Taparem (1105-1118), który objął rządy po jego śmierci. Mohammad powściągnął anarchię panującą w centralnych dzielnicach rządzonych przez główną linię Seldżukidów (tzw. Wielkich Seldżuków), nie udało mu się jednak odbić terytoriów zajętych w międzyczasie przez krzyżowców i nizarytów oraz uniezależnionych Seldżukidów Anatolijskich i Syryjskich. Następca Mohammada, Ahmad Sandżar (1118-1157), bezpośrednie rządy sprawował jedynie w Chorasanie. Mimo to udało mu się rozciągnąć zwierzchność Seldżuków na państwo Ghaznawidów, oraz utrzymać w stanie zależności Karachanidów i Chorezm. W roku 1141 poniósł on jednak katastrofalną klęskę z rąk pogańskich Kara Kitajów w bitwie na równinie Katwańskiej i jego państwo ogarnął proces dezintegracji. W roku 1153 wybuchł w nim bunt nadal koczujących Oguzów, którzy pobili armię sułtana i wzięli go do niewoli. Po trzech latach Sandżar z niej uciekł, jednak w 1157 roku zmarł, „i równocześnie rozwiały się wszystkie zewnętrzne pozory istnienia scentralizowanego państwa Seldżukidów”.
Odrębna linia Seldżukidów nadal rządziła w Kermanie, dopóki w roku 1186 nie została stamtąd wyparta przez Oguzów. Z kolei w Iraku Perskim i Arabskim po roku 1118 rządzili potomkowie Mohammada Tapara. Żaden z nich nie zdołał jednak całkowicie pokonać innych pretendentów do władzy i stłumić ciągłych buntów emirów. Stopniowo ich bezpośrednia władza ograniczyła się jedynie do Iraku Perskiego. Po śmierci Masuda-e Mohammada (1135-1152) kalif uniezależnił się od Seldżukidów, wyrzucając z Bagdadu ich namiestnika. Od roku 1161 sułtani byli pod kontrolą atabegów z rodu Ildegizydów. Ostatniemu z Seldżukidów, Tughrilowi III (1176-1194), udało się wyrwać spod tej kurateli, zginął on jednak w roku 1194 w walce z siłami chorezmszaha Tekesza (1172-1200).
Nadejście Seldżuków oznaczało koniec „irańskiego intermezza” i początek okresu, w którym Iranem rządziły koczownicze dynastie pochodzenia tureckiego lub mongolskiego, zakończonego dopiero wraz z upadkiem Kadżarów w roku 1925. Początkowo Seldżucy zgodnie z tureckimi tradycjami uważali państwo za patrymonium całego rodu. To że po Alp Arslanie władzę przejmowali kolejno synowie poprzednich sułtanów, a nie jak nakazywał stepowy zwyczaj najstarsi członkowie rodu, świadczy jednak o tym, że stopniowo Turkmeni przyjmowali perską ideę autokratycznego władcy, stojącego ponad wszystkimi swoimi poddanymi, w tym krewnymi. Seldżucy szybko zaadaptowali perską kulturę oraz dworskie zwyczaje i procedury, pozostawiając cywilną administrację w rękach perskich urzędników, na których czele stali tak utalentowani wezyrowie jak Kondori i Nezam-al-Molk. Jednocześnie wojskiem nadal dowodzili Turcy. Ten podział utrzymał się przez stulecia panowania kolejnych koczowniczych dynastii. Obok sił plemiennych szybko bardzo dużą rolę zaczęli odgrywać gholamowie i najemnicy, tworzący stałą armię podlegająca bezpośrednio sułtanowi. Czasy Seldżuków to dalszy rozwój systemu nadań typu „eghta”. W ich przypadku nadawano czasami całe prowincje, co było refleksem stepowych tradycji nakazujących podzielenie państwa pomiędzy członków rodu. Do śmierci Malekszaha silny sułtan był w stanie powstrzymywać tendencje odśrodkowe, później państwo seldżuckie zaczęło coraz bardziej przypominać konfederację na wpół niezależnych prowincji.
Chorezmszahowie.
Tytułu Chorezmszaha używali już panujący w Chorezmie od IV wieku Afrygidzi. W roku 995 chorezmszahami zostali Mamunidzi, których w roku 1017 pozbawił władztwa Mahmud z Ghazny. Tytuł był jednak nadal używany przez namiestników ghaznawidzkich, a potem także seldżuckich. Około roku 1077 Malekszah I mianował chorezmszahem swojego gholama Anusztigina Gharcza’i, zaś po krótkich rządach innego gholama w roku 1097 jego następcą został syn Anusztigina, Mohammad (1097-1127), właściwy założyciel nowej dynastii Chorezmszahów. Przez całe swoje panowanie był on wiernym wasalem Ahmada Sandżara. Jednak jego syn, Alaoddin Atsyz (1127-1156), trzykrotnie (w latach 1138, 1141-1142, 1147-1148) buntował się przeciwko Sandżarowi, za każdym razem ostatecznie ponosząc klęskę. Od roku 1141 musiał on także płacić trybut Kara Kitajom. Niemniej pod koniec jego panowania zwierzchnictwo seldżuckie stało się czysto nominalne, a zorganizowana przez niego silna najemna armia oraz podbój Mangyszłaku i dolnego biegu Syr-darii zapewniły solidną bazę jego następcom.
Il Arslanowi (1156-1172) poprzez interwencję w sprawy Karachanidów w roku 1158 udało się wzmocnić wpływy Chorezmszahów w Mawarannahrze, zaś w roku 1165 rozpoczął on inwazję Chorasanu, musiał jednak się wycofać. W roku 1171/1172 odparł on inwazję podjętą przez Kara Kitajów pod pretekstem nieterminowego płacenia trybutu niszcząc zaporę wodną na Syr-darii. Młodszy syn Il Arslana, Tekesz (1172-1200), wyzuł z dziedzictwa swojego starszego brata Soltanszaha (1172-1193) dzięki poparciu Kara Kitajów, jednak niemal natychmiast po zdobyciu władzy przestał się wobec nich wywiązywać z obowiązków wasala. W tej sytuacji Kara Kitajowie poparli Soltanszaha, któremu udało się jednak zająć jedynie część Chorasanu. Po jego śmierci w roku 1193 Tekesz przejął jego terytoria, zaś w roku następnym pokonał i zabił ostatniego seldżuckiego sułtana, Tughrila III, co pozwoliło mu zająć Irak Perski. Kalif chciał go zmusić do wycofania się z tego terytorium, co doprowadziło do otwartego konfliktu pomiędzy nim a chorezmszahem. Jednocześnie wybuchła także wieloletnia walka z Ghurydami o południowy i wschodni Chorasan. Oba te konflikty odziedziczył po Tekeszu jego syn, Alaoddin Mohammad (1200-1220). W latach 1203–1207 udało mu się z pomocą Kara Kitajów pokonać Ghurydów i zająć znajdującą się w ich posiadaniu cześć Chorasanu oraz dzisiejszy wschodni Afganistan. Dzięki przymierzu z wodzem Najmanów Küczlükiem (1213-1218) doprowadził on do rozbicia państwa Kara Kitajów i zajęcia Mawarannahru w roku 1210. Walcząc z kalifem Mohammad nie wahał się przeciwstawić mu kandydata z rodu Alidów, jednak jego kampania przeciwko Bagdadowi została zatrzymana przez gwałtowną zimę roku 1217/1218. Był on w tym momencie władcą ogromnego państwa, obejmującego całość wschodnich ziem dawnego sułtanatu Wielkich Seldżuków. Mimo to nie był w stanie przeciwstawić się sprowokowanej przez siebie inwazji Mongołów. Po jego śmierci w roku 1220 opór próbował stawiać jego syn, Dżalaloddin (1220-1231), panujący w zachodniej części państwa, ale ostatecznie jego brawura nie zdała się na nic. Wraz z jego śmiercią w trakcie ucieczki przed mongolskim pościgiem w roku 1231 państwo Chorezmszahów definitywnie przestało istnieć.
Administracja i dwór Chorezmszahów kontynuowały wzory seldżuckie. Chorezmszahowie utrzymywali bliskie stosunki z koczowniczymi Oguzami i Kipczakami zajmującymi tereny na północ od Chorezmu i Jeziora Aralskiego, z których rekrutowała się znaczna część ich armii. Okrucieństwa tych często pogańskich jeszcze żołnierzy były jedną z przyczyn niepopularności rządów Chorezmszahów wśród ludności podbitych terytoriów, a problemy z niesubordynacją ich arystokracji podrywały stabilność państwa. Z kolei konflikt z kalifem zniechęcał do Chorezmszahów sunnitów. W sumie „imperium Chorezm-szahów było kolosem na glinianych nogach, ogromnym, ludnym i zamożnym, ale drążonym tyloma sprzecznościami wewnętrznymi, że jego konfrontacja z Mongołami nie mogła skończyć się inaczej”.
Isma’ilici.
Właściwym założycielem isma’ilizmu był Abd Allah al-Akbar, który w pierwszej połowie IX wieku rozpoczął swoją działalność w Chuzestanie. Początki tego odłamu szyizmu wiążą się zatem z Iranem, jednak bardzo szybko główny obszar jego misji przesunął się na zachód. Dopiero w latach 60/70 IX wieku isma’ilici pojawili się w Dżibalu, a na przełomie IX i X wieku także w Chorasanie. Ukoronowaniem ich działalności było wspomniane powyżej nawrócenie emira Samanidów Nasra przez Nasafiego, które jednak w wyniku sunnickiej opozycji zakończyło się w roku 943 skazaniem na śmierć zarówno władcy, jak i misjonarza. Pomimo prześladowań isma’ilici przetrwali jednak w Chorasanie i Mawarannahrze, przede wszystkim dzięki działalności przywódców takich jak Sedżestani. Oryginalnym wkładem Nasafiego, Sedżestaniego, a także później żyjącego Kermaniego do skarbnicy isma’ilizmu były ich teologiczne rozważania o zabarwieniu neoplatońskim. W X wieku centrum ruchu przeniosło się do Afryki Północnej, gdzie swoje państwo założyli Fatymidzi. Około roku 1070 na czele ruchu w Iranie stanął Abd al-Malek-e Attasz, któremu jako pierwszemu udało się zjednoczyć większość istniejących w nim wspólnot. Nowy rozdział w historii irańskich isma’ilitów wiąże się z działalnością Hasana-e Sabbaha (zm. 1124), któremu na początku lat 90. XI wieku udało się zbudować niewielkie isma’ilickie państwo z ośrodkiem w twierdzy Alamut. Jednocześnie kiedy w roku 1094 zmarł Fatymida Al-Mustansir (1036-1094) Sabbah nie uznał jego następcą Al-Musta'liego (1094-1101), lecz opowiedział się za jego starszym bratem Nizarem (zm. 1095), tym samym zrywając z Fatymidami i usamodzielniając irańską misję.
Odtąd nizaryci byli rządzeni przez władców Alamutu, którzy początkowo używali tytułu „hodżdża”, to jest „dowód, wskazówka” – w domyśle na istnienie ukrytego imama, który powróci jako mahdi. Pierwsze kilkadziesiąt lat historii nizarytów to głównie walka z sunnickimi Wielkimi Seldżukami. Nizaryci zajęli szereg fortec i miast w Rudbarze, Ghohestanie, południowym Chorasanie, Ghumesie i górach Zagros, a także położoną w pobliżu stolicy Seldżuków, Isfahanu, twierdzę Szahdez. Jednak od momentu objęcia władzy przez Mohammada Tapara Seldżucy przeszli do kontrofensywy, odbijając Szahdez i niektóre inne twierdze. Śmierć sułtana w roku 1118 uratowała od upadku oblegany od ośmiu lat Alamut i Seldżucy nigdy więcej nie zagrozili już istnieniu nizarytów. Konieczność prowadzenia nierównej walki z przeważającym przeciwnikiem spowodowała, że nizaryci zaczęli uciekać się do stosowania skrytobójstwa. Z ich rąk zginął m.in. wezyr Nezam-al-Molk i kalif Al-Mustarszid (1118-1135). Do zmiany koncepcji legitymacji władzy wśród nizarytów doszło za Hasana II (1162-1166), który zaczął przyznawać sobie status już nie hodżdży, ale samego imama. Jego syn i następca, Mohammad (1166-1210), ogłosił, że on i jego ojciec w rzeczywistości wywodzą się od cudownie ocalonych potomków Nizara. Następca Mohammada, Hasan III (1210-1221), zaczął przestrzegać szariatu w formie sunnickiej, publicznie spalił dzieła swoich poprzedników i uzyskał uznanie swojej władzy przez kalifa. To zbliżenie ze światem sunnickim zakończyło się już za panowania jego syna, Alaoddina Mohammada (1221-1255), który uznał działania ojca za przykład takijji. Za jego życia nizaryci zetknęli się z Mongołami, którzy rozpoczęli podbój ich terytoriów. Kolejny imam, Chorszah (1255-1257), po niezdecydowanych próbach oporu poddał się Mongołom, wydając im większość nizaryckich twierdz. Alamut poddał się w 1256 roku, zaś ostatnia twierdza nizarytów, Gerdkuh, w roku 1270. Tym samym państwo nizarytów w Iranie przestało istnieć.
Religia i kultura okresu seldżuckiego.
„W religijnej historii Iranu okres seldżucki jest szczególnie interesujący ponieważ jest to okres Isma’ilitów”, którym powyżej poświęcono odrębną sekcję. Pokonując szyickich Bujidów i osłabiając Fatymidów Seldżucy przyczynili się do odrodzenia sunnizmu i wzrostu znaczenia kalifatu. Ważną rolę odegrał tutaj także rozpoczęty przez Nezama-al-Molka program budowy madras, które miały dostarczyć ludzi gotowych przeciwstawić się intelektualnym wpływom szyizmu. Irański sunnizm tego okresu był przede wszystkim hanaficki i szafi’icki. To także wtedy wpływy teologicznej szkoły mutazylitów zostały zastąpione przez nauczanie aszarytów, którzy mieli tak wybitnych przedstawicieli jak Dżowajni, Ghazali i Razi. Czasy Seldżuków to także wzrost wpływów sufizmu, który wydał takie indywidualności jak Abi-al-Chajr i Hodżwiri, który w swym dziele „Objawienie utajonego” „«odsłonił» całą wcześniejszą doktrynalną tradycję sufizmu”. Dzieło wspomnianego wcześniej Ghazalego zapewniło sufizmowi „pełne obywatelstwo” w ortodoksyjnym sunnizmie, a w XII wieku sufi zaczęli tworzyć pierwsze zorganizowane tarikaty. Najważniejsze wówczas powstałe bractwa mistyczne to: jasawijja, kobrawijja, kadirijja, sohrawardijja i czesztijja. Jednym z najoryginalniejszych myślicieli zarazem religijnych i filozoficznych epoki był Sohrawardi, który dał początek nowej filozofii „eszraghi” z jej ezoteryczną teologią.
Podobnie jak ich poprzednicy Seldżucy utrzymywali dworskich poetów, takich jak służący czterem sułtanom Mo'ezzi i Anwari. Na dworze Malekszaha przebywał także jeden z najwybitniejszych matematyków i astronomów irańskiego średniowiecza, Omar Chajjam. Liryka dworska była wspierana także w państwie Chorezmszahów. Chorezm za ich czasów został dotknięty procesem turkizacji, który w przyszłości miał doprowadzić do wygaśnięcia miejscowego języka irańskiego, chorezmijskiego. Nie wiązało się to jednak z jakimkolwiek obniżeniem poziomu kulturalnego. Szczególne znaczenie w tym okresie uzyskała mająca ośrodek na prowincji tzw. szkoła azerbejdżańska, spośród której dwóch poetów, Chaghani i Nezami, „wywarło trwały wpływ na cały rozwój odpowiednio dwóch gatunków: Chaghani będąc największym eksponentem kasydy, a Nezami najbłyskotliwszym pisarzem epiki romantycznej”. Największy wpływ na przyszłość perskiej poezji miał jednak sufizm. Poczet wielkich perskich twórców mistycznych otwierają Ansari i Sana'i, zaś „okres przedmongolski zamyka twórczość wielkiego poety sufickiego, Farid ad-Dina Muhammada Attara”, który „definitywnie skodyfikował mistyczny język liryki”. Ważnymi pomnikami prozy tego okresu były księgi rad dla władców, takie jak „Ghabusname” Kaj Kausa-e Eskandara i „Sijasetname” Nezama-al-Molka. W dziedzinie sztuk plastycznych okres seldżucki jest uznawany za epokę, w którym muzułmańska sztuka Iranu osiągnęła dojrzałość, to jest zostały w niej wypracowane techniki i rozwiązania formalne, z których korzystano potem przez stulecia. W tym samym czasie rozprzestrzeniły się one „na sąsiednie regiony, tak że okres seldżucki może być uważany za jedną z najbardziej wpływowych faz sztuki perskiej, która wniosła wiele do rozwoju sztuki islamu jako całości”. „Centralnym fenomenem architektury Iranu tego okresu jest powstanie czegoś, co może być nazwane klasycznym irańskim meczetem”. Był to prostokątny meczet na planie „czterokrużgankowym”, z czterema ejwanami w każdej fasadzie, z których trzy są otwarte na zewnątrz. Kształt ten „stał się wiążący na kilka stuleci”.
Od najazdu mongolskiego do powstania państwa Safawidów.
Ilchanidzi.
„Mongolska inwazja Persji i okupacja Bliskiego Wschodu są uważane za największe nieszczęście jakie spadło na region w okresie islamskim”. Mongołowie zostali zjednoczeni na przełomie XII i XIII wieku przez Czyngis-chana (1206-1227), który wykorzystał ich potencjał do podporządkowania sobie innych stepowych i leśnych plemion oraz stworzenia imperium rozciągającego się od północnych Chin przez Syberię i Azję Środkową do Bliskiego Wschodu i Europy Wschodniej. Zdobywając miasto Mongołowie często wyprowadzali wszystkich jego mieszkańców na zewnątrz, po czym po oddzieleniu artystów i rzemieślników resztę zabijali. W ten sposób została przez nich potraktowana m.in. Buchara, Samarkanda, Chodżent, Termez, Merw, Balch, Niszapur i Rej. „Perskie miasta przed mongolskimi rajdami nie zostały dotknięte tak całkowitym splądrowaniem lub tak powszechną utratą ludzkiego życia”. Po pokonaniu wojsk chorezmszahów w latach 1219–1221 Mongołowie początkowo zajęli tylko północną część ich posiadłości i kolejną armię, która dokończyła podboju Iranu, wysłał dopiero chan Ugedej (1229-1241). Dalsze poszerzanie posiadłości mongolskich na terytorium Kaukazu, północnego Iraku i Azji Mniejszej było dziełem takich dowódców jak Czormagan i Bajdżu. Chan Mongke (1251-1259) wysłał na Bliski Wschód swojego brata, Hulagu (1256-1265), który zniszczył nizarytów oraz kalifat Abbasydów. Kiedy imperium mongolskie rozpadło się po śmierci Mongkego Hulagu uzyskał faktyczną niezależność i tym samym stał się założycielem dynastii Ilchanidów, która jednak formalnie uznawała zwierzchność mongolskiego Wielkiego Chana. Dalsza ekspansja Mongołów została powstrzymana przez mameluków, którzy w roku 1260 pokonali ich w decydującej bitwie pod Ajn Dżalut. Rywalizacja z mamelukami była odtąd głównym problemem ilchanidzkiej polityki zagranicznej, jednak nigdy nie udało się ich pokonać, w dużej mierze z powodu konieczności walki także z innymi państwami mongolskimi, Złotą Ordą i Chanatem Czagatajskim. Mongołowie na podbitym terytorium prowadzili politykę bezwzględnego wyzysku podatkowego. Sytuacja ta uległa zmianie dopiero za panowania Mahmuda Ghazana (1295-1304), który przyjął islam i przy pomocy swojego wezyra Raszidaoddina przeprowadził szereg reform mających na celu poprawę losu ludności. Jego politykę kontynuował jego brat, Oldżajtu (1304-1316), załamała się ona jednak za panowania małoletniego Abu Sa’ida (1317-1335), kiedy koczownicza arystokracja działająca pod przywództwem emira Czobana wyzyskała okres regencji do powrotu do nieograniczonej eksploatacji podległej ludności. Abu Sa’id był ostatnim potomkiem Hulagu w prostej linii i po jego śmierci ilchanat rozpadł się na państewka m.in. Czobanidów w Azerbejdżanie, Armenii i północno-zachodnim Iranie, Dżalajirydów w Iraku, Mozaffarydów w Farsie, Sarbedarów w zachodnim Chorasanie oraz Kartów w Chorasanie wschodnim i północnym Afganistanie.
Pierwsi ilchanowie faworyzowali buddyzm i chrześcijaństwo kosztem wyznawanego przez większość ich poddanych islamu, co jednak uległo radykalnej zmianie wraz z przejściem na tę religię Ghazana. Czasy Ilchanidów to także okres wzmocnienia szyizmu, który wykorzystał upadek kalifatu Abbasydów, oraz sufizmu, który dawał pewne oparcie w okrutnych czasach panowania mongolskiego. Najważniejszymi szyickimi myślicielami tego okresu byli teolog Naseroddin Tusi, faworyt Hulagu, będący także jednym z najważniejszych matematyków i astronomów w historii islamu, oraz jego uczeń Allama al-Hilli, którego prace stanowiły podstawę dla całego późniejszego rozwoju imamickiej szkoły prawa. Najwybitniejszym sufickim myślicielem i poetą okresu był Maulana Rumi, którego rodzina schroniła się przed Mongołami w Azji Mniejszej, zaś wpływową później teologiczną syntezę szyizmu i sufizmu zaprezentował Hajdar Amoli. Wpływy sufickie odgrywają także znaczącą rolę w twórczości Sadiego, „najpopularniejszego moralisty w literaturze perskiej”. Czasy mongolskie były okresem wzmożonej kulturalnej aktywności, co było częściowo spowodowane interakcją Iranu z innymi krajami Azji znajdującymi się pod wpływem Mongołów. Szczególnie widać to na przykładzie perskiej historiografii, która osiągnęła wówczas swoje apogeum. Ata Malek Dżowajni opisał dzieje Czyngis-chana i początki państwa Ilchanidów, zaś Raszidoddin, uważany za największego perskiego historyka, w swoim "Dżame at-Tawarich" (Zbiorze kronik) dał przedstawienie historii powszechnej, które obejmowało wszystkie znane Mongołom narody, od chrześcijan po Chińczyków. Chociaż znamy przykłady wcześniejszego perskiego malarstwa, to nie zmienia to faktu, iż „późny wiek XIII, a w szczególności pierwsza ćwierć wieku XIV mogą być uważane za być może najważniejszy formatywny okres malarstwa perskiego”. Nowy artystyczny język ukształtował się pod wyraźnym wpływem malarstwa chińskiego, a jest on nam znany z takich arcydzieł jak ilustracje do "Dżame at-Tawarich" czy tzw. "Szahname Demotta". Architektura Ilchanidów wyróżnia się przede wszystkim swoim monumentalizmem oraz szczególnymi dekoracjami z różnokolorowych płytek glazurowanych i lustrowanych. Najbardziej znane budowle okresu to m.in. zbudowane przez Hulagu dla Naseroddina obserwatorium astronomiczne w Maradze, posiadający gigantyczny ejwan Meczet Aliszaha w Tebrizie oraz olbrzymie mauzoleum Oldżajtu znajdujące się w jego stolicy, Soltanije.
Timurydzi.
Niewielkie państwa na jakie podzielił się Iran po upadku Ilchanidów zostały podbite przez zdobywcę wywodzącego się z Chanatu Czagatajskiego, Timura (1370-1405). Wykorzystał on chaos w jakim był pogrążony chanat i w roku 1370 opanował Mawarannahr, który stał się bazą dla jego dalszej ekspansji. Do roku 1393 w szeregu kampanii Timur podbił cały Iran, dokonując spustoszeń porównywalnych jedynie z najazdem mongolskim. W wyniku kolejnych dalekosiężnych wypraw udało mu się także podporządkować sobie Złotą Ordę (1391), Sułtanat Delhijski (1398-99), Syrię (1400-1401) i Anatolię (1402), na wschodzie zaś podbić Chorezm oraz Kotlinę Fergańską. W skład imperium Timura wchodziły także Azerbejdżan i Irak, chociaż jego władza była tam niestabilna. Po śmierci Timura pomiędzy jego potomkami wybuchła wojna o sukcesję, którą ostatecznie wygrał jego najmłodszy syn, Szahroch (1405-1447). Szahrochowi udało się zachować większość zdobyczy ojca, chociaż musiał się zadowolić jedynie formalną zwierzchnością nad panującymi w Azerbejdżanie Kara Kojunlu, a od lat 30. XV wieku jego terytoria w Azji Środkowej były regularnie najeżdżane przez Uzbeków Abu al-Chajr-chana (1428-1468). Kolejna wojna pomiędzy Timurydami jaka wybuchła po śmierci Szahrocha doprowadziła do utraty przez nich centralnego i zachodniego Iranu na rzecz Kara Kojunlu. Władztwo Timurydów zostało na powrót zjednoczone w roku 1458 przez Abu Sa’ida (1451-1469), jednak jego wyprawa przeciwko Ak Kojunlu w roku 1468 zakończyła się jego klęską i śmiercią. W wyniku kolejnych walk wewnętrznych terytoria Timurydów uległy teraz podziałowi pomiędzy panującego w Heracie Hosejna Bajgharę (1470-1506) oraz trzech synów Abu Sa’ida, którzy rządzili odpowiednio w Samarkandzie, Kotlinie Fergańskiej i Badachszanie. Pod rządami Hosejna Bajghary Herat stał się kwitnącym ośrodkiem kultury, lecz jego dzielnica zaczęła chylić się ku upadkowi wraz z buntem jego syna Badi-az-Zamana (1506-1507) w roku 1497, po którym nastąpiły kolejne niepokoje. Jednocześnie wraz ze śmiercią synów Abu Sa’ida w roku 1494/1495 Mawarannahr stał się areną kolejnych walk pomiędzy Timurydami. Tę sytuację wykorzystał wódz Uzbeków Muhammad Szejbani (1500-1510), który po podboju Azji Środkowej w roku 1507 zajął także Herat wraz z Chorasanem. Szejbani zginął z rąk Safawidów w roku 1510 i wnuk Abu Sa’ida, Babor (1494-1530), próbował wykorzystując ten fakt restytuować panowanie Timurydów w Azji Środkowej. Nie udało mu się jednak utrzymać Mawarannahru i w roku 1514 na stałe wycofał się do Kabulu, skąd później przedsięwziął udany najazd na Indie. Dzieje indyjskich Timurydów (tzw. Wielkich Mogołów) stanowią jednak raczej część historii Indii, niż Iranu.
Timur dokonał straszliwych zniszczeń, ale następnie dążył do odbudowy miast i rekultywacji terenów rolnych, którą to politykę kontynuowali jego następcy. Nie przyniosła ona jednak pełnych efektów z powodu zniszczeń związanych z kolejnymi wojnami domowymi oraz strukturą własnościową ziemi. Za czasów późniejszych Timurydów doszło do rozrostu własności feudalnej w postaci nadań świeckich sojurghali i religijnych wakfów czego skutkiem była utrata bezpiecznej bazy podatkowej przez państwo. Perscy biurokraci, względnie słabi za panowania Timura, później uzyskali większe znaczenie, jednak do końca istnienia dynastii czagatajscy emirowie dzierżyli stanowiska nadzorcze. Większość timurydzkich prowincji była zarządzana przez przedstawicieli dynastii, co sprzyjało decentralizacji, ale i wzmożeniu kulturalnego patronatu na regionalnych dworach. Ten patronat objawiał się przede wszystkim w dziedzinie tworzenia ilustrowanych książek, a do największych mecenasów należeli Eskandar Soltan (1405-1415), Szahroch, jego syn Bajsonghor i Hosejn Bajghara. Przy okazji sporządzania edycji Szahname dla Bajsonghora ustalono jednolity tekst eposu, który został poprawiony dopiero w drugiej połowie XX wieku. Świadectwem rozkwitu ówczesnego malarstwa są m.in. dzieła Behzada, „niewątpliwie największego perskiego malarza miniaturzysty wszystkich czasów”. Wspaniałość timurydzkiej architektury za życia twórcy dynastii objawiła się przede wszystkim w mauzoleach, takich jak gigantyczny meczet Bibi-Chanum czy kompleks Gur-e Mir, w którym Timur został pochowany. Za czasów Szahrocha działał genialny architekt Kawamoddin, którego dziełem były m.in. meczet Gouharszad w Meszhedzie oraz kompleks złożony z meczetu i madrasy nazywany "masalla" na zachód od Heratu. Timurydzki patronat nad historiografią, która miała dostarczać legitymacji poczynaniom dynastii, zaowocował dziełami takich historyków jak Jazdi, Hafez-e Abru, Samarkandi, Mirchond i Chondemir. W dziedzinie literatury epoka timurydzka jest okresem rozkwitu gazelu, w którym znaczenia świeckie i mistyczne przeplatają się ze sobą w sposób nie pozwalający na ich rozdzielenie. Największym mistrzem tej formy był żyjący w Szirazie Hafez, „największy z największych liryków Iranu”. Z kolei najwybitniejszym poetą XV wieku był związany z dworem Hosejna Bajghary Dżami, tradycyjnie uważany za ostatniego klasycznego poetę perskiego. Panujący w Samarkandzie Uług Beg (1409-1449) zbudował tam obserwatorium astronomiczne i skupił wokół siebie grono uczonych, by wraz z nimi ułożyć tablice astronomiczne używane przez kilka następnych stuleci. Pod względem religijnym czasy timurydzkie były okresem fenomenalnego wzrostu potęgi tarikatu nakszbandijja, który osiągnął ogromne ekonomiczne i polityczne wpływy pod przywództwem Chodży Ahrara. Były to także czasy powstania szyickich ruchów o charakterze mesjanistycznym, takich jak horufizm, nurbachszijja i musza'sza, przy czym ten ostatni ustanowił w Chuzestanie państwo, które podporządkowali sobie dopiero Safawidzi.
Kara Kojunlu i Ak Kojunlu.
Kara Kojunlu i Ak Kojunlu („Czarno-” i „Biało-barani”) były federacjami plemiennymi powstałymi po upadku Ilchanidów, zorganizowanymi przez turkmeńskich koczowników wypartych na zachód przez inwazję mongolską. Początkowo Kara Kojunlu koczowali na północ od jeziora Wan i w północnym Iraku, zaś Ak Kojunlu we wschodniej Anatolii. Kara Kojunlu uzyskali większe znaczenie kiedy ich wódz Kara Mehmed (1380-1389) w roku 1382 pokonał Dżalajirydów, tym samym zrzucając ich zwierzchność, by sześć lat później zająć Tebriz. Dalszemu wzrostowi ich potęgi zapobiegła jednak inwazja Timura – po kilkuletnich walkach w roku 1400 następca Mehmeda, Kara Jusuf (1389-1420), udał się na wygnanie najpierw do Osmanów, a potem mameluków. Po śmierci Timura ponownie zajął on jednak Azerbejdżan i Irak, a próby wyparcia Kara Kojunlu z tych terytoriów przez Szahrocha okazały się nieskuteczne. Syn Kara Jusufa, Dżahanszah (1438-1467), uznał formalną zwierzchność Szahrocha, kiedy ten jednak zmarł dokonał najazdu na ziemie Timurydów, zajmując centralny i zachodni Iran. Właściwym założycielem państwa Ak Kojunlu był Kara Jülük Osman (1403-1435), który walczył po stronie Timura i Szahrocha. Zginął on z ręki Kara Kojunlu, po czym wśród Ak Kojunlu doszło do walk wewnętrznych, które pozwoliły Dżahanszahowi na podporządkowanie ich sobie. Jednak jego nieostrożna kampania z roku 1467 doprowadziła do jego śmierci z rąk kolejnego wodza Ak Kojunlu, Uzun Hasana (1452-1478). Timuryda Abu Sa’id uznał to za okazję do odzyskania utraconych terytoriów irańskich, jednak jak już wspomniano powyżej jego wyprawa z roku 1468 zakończyła się jego śmiercią oraz przejęciem przez Uzun Hasana terytoriów Kara Kojunlu w Iranie. Tym samym państwo tych ostatnich przestało istnieć. Uzun Hasan wdał się teraz w rywalizację z Osmanami, jednak jego wojska zostały w roku 1473 pokonane przez dysponującego bronią palną przeciwnika w decydującej bitwie pod Otlukbeli. Po względnie spokojnych rządach Jakuba (1478-1490) federacja Ak Kojunlu pogrążyła się w niekończącej się walce o przywództwo pomiędzy jej różnymi plemionami. Wykorzystali to inni wodzowie turkmeńskich koczowników, Safawidzi, którzy pod przywództwem Esma’ila (1501-1524) w latach 1501–1508 podbili państwo Ak Kojunlu. Panowanie Ak Kojunlu na ziemiach irańskich było okresem upadku gospodarczego i kulturalnego. W sferze mecenatu kulturalnego odznaczyli się natomiast niektórzy władcy Kara Kojunlu, czego świadectwem są dzisiaj pozostałości Błękitnego Meczetu w Tebrizie.
Safawidzi.
Historia.
Początki historii Safawidów są niejasne. Być może z pochodzenia byli Kurdami, „ale pod każdym praktycznym względem byli tureckojęzyczni i sturkizowani”. Ich kariera rozpoczęła się na początku XIV wieku, gdy Safi ad-Din (zm. 1324) przejął przywództwo lokalnego tarikatu z siedzibą w Ardabilu, który od jego imienia zaczęto nazywać „safawijje”. Safawidzka propaganda znajdowała żywy oddźwięk wśród turkmeńskich plemion, które od XV wieku łączyła wrogość w stosunku do centralizacyjnej polityki Osmanów, będącej nie do pogodzenia z tradycyjnym koczowniczym stylem życia. Ten sprzeciw wobec Osmanów na płaszczyźnie doktrynalnej przyjmował postać radykalnego szyizmu, przyznającego przywódcom sekty status półboski, mimo że początkowo tarikat miał charakter sunnicki. Turkmeńscy członkowie tarikatu byli nazywani Kyzyłbaszami (dosłownie „czerwonymi głowami”, od koloru noszonych przez nich turbanów) i szybko stał się on organizacją o charakterze politycznym, skupiającą wokół dziedzicznych przywódców początkowo siedem, później kilkanaście koczowniczych plemion, które wspólnie stanowiły sporą siłę wojskową. Przełomowym wydarzeniem w historii Kyzyłbaszy był podbój Szyrwanu w roku 1500 i pokonanie Ak Kojunlu w roku 1501. Walczyli oni wtedy pod przywództwem Esma’ila (1501-1524), który po zajęciu w roku 1501 Tebrizu zaczął się tytułować szachinszachem i w ciągu następnych kilku lat opanował większość terytorium Iranu.
W roku 1510 Esma’il pokonał i zabił w bitwie pod Merwem chana Uzbeków Muhammada Szejbaniego (1500-1510), jednak podejmowane później we współdziałaniu z Baborem próby podboju Azji Środkowej nie przyniosły rezultatu. O wiele większe znaczenie miała klęska Esma’ila w walce z sułtanem Selimem (1512-1520) w bitwie na równinie Czałdyran, która nie tylko doprowadziła do utraty szeregu terytoriów na wschodzie, ale podważyła półboski status przywódcy safawijje i naruszyła tym samym szczególną więź pomiędzy nim a Kyzyłbaszami. Walki z Uzbekami i Osmanami miały stanowić trwały element historii Safawidów, podobnie jak generalnie przyjazne stosunki z Wielkimi Mogołami. Syn Esma’ila, Tahmasp I (1524-1576), dążył do oparcia państwa na nowych ideologicznych podstawach umiarkowanego imamizmu i poczynił ogromne wysiłki w kierunki nawrócenia swoich poddanych na to wyznanie. Po wieloletniej wojnie z Osmanami zawarł także z nimi pokój w Amasji w roku 1555, stabilizując tym samym zachodnią granicę. W sumie „to panowanie Tahmaspa skonsolidowało safawidzkie rządy, zdefiniowało granice Persji i rozpowszechniło szyizm w Iranie”. Podczas panowania dwóch synów Tahmaspa, Esma’ila II (1576–1578) i Mohammada Chodabande (1578-1587) kraj pogrążył się w konfliktach pomiędzy poszczególnymi plemionami Kyzyłbaszy oraz Kyzyłbaszami a Persami, co natychmiast wykorzystali Uzbecy i Osmanowie. Ład przywrócił dopiero najwybitniejszy z Safawidów, Abbas I Wielki (1587-1629). Kontynuując praktykę rozpoczętą już przez Tahmaspa Abbas rozwinął korpus niewolnych gholamów, rekrutujących się spośród ludów Kaukazu, i wyposażył ich w broń palną. Ograniczało to rolę Kyzyłbaszy w armii, a gholamowie byli im przeciwstawiani także w sferze cywilnej – szacuje się, że pod koniec panowania Abbasa zajmowali oni około jednej piątej najwyższych stanowisk. Oznaką centralizacji było także przekształcenie wielu ziem dotychczas oddanych w lenno („tijul”, „sojurghal”) na ziemie królewskie („chasse”), co zwiększyło dochody państwa. Rozwojowi handlu sprzyjało zbudowanie przez szacha sieci dróg i karawanserajów oraz aktywna polityka rozwijania kontaktów z europejskimi kupcami. Przeprowadzone reformy pozwoliły Abbasowi wygrać wojny z Uzbekami, Mogołami i Osmanami oraz zająć m.in. Irak z Bagdadem i świętymi miastami szyitów – Karbalą i Nadżafem.
Po śmierci Abbasa rozpoczął się schyłek państwa Safawidów. Inaugurując praktykę zamykania potencjalnych następców tronu w haremie Abbas sprawił, że byli oni nieprzygotowani do rządzenia. Ta polityka miała utrudnić im wzniecanie buntów, lecz jej rzeczywistym rezultatem był wzrost politycznych wpływów znajdujących się w haremie kobiet i eunuchów, a przebywający ciągle w ich towarzystwie książęta stali się centrum intryg w o wiele większym stopniu niż dotychczas. Jednocześnie nastawiona na szybkie zwiększenie dochodów państwa polityka zarządców ziem królewskich okazała się na dłuższą metę mieć negatywne skutki dla ich produktywności. W rezultacie ostatecznie pieniędzy było mniej, a ze względu na odebranie Kyzyłbaszom szeregu ziem zmniejszyła się ich liczba. W sumie wielkość armii Safawidów systematycznie spadała. Wnuk i następca Abbasa, Safi I (1629-1642), był okrutnym alkoholikiem, który na mocy traktatu z roku 1639 ponownie utracił Irak na rzecz Osmanów, co jednak zapewniło Iranowi niemal wiek pokoju z tej strony. Ostatnim godnym następcą Abbasa był jego imiennik Abbas II (1642-1666), który wstępując na tron w wieku 10 lat uniknął długotrwałego dzieciństwa spędzonego w haremie. Ze względu na pomyślne okoliczności jego panowanie jest uważane za „babie lato ery Safawidów”. Dwaj kolejni Safawidzi, Safi II (1666-1694) i Soltan Hosejn (1694-1722), byli typowymi wytworami wychowania w haremie, słabo interesującymi się sprawami państwa. W tej sytuacji rzeczywistą władzę przejęły kobiety i eunuchowie haremu, a w kraju zaczęło panować ogólne nieposzanowanie prawa i korupcja. W tym samym czasie państwo pogrążało się w ekonomicznym kryzysie – spadła produkcja rolnicza, a prawdopodobnie także produkcja jedwabiu, głównego perskiego towaru eksportowego. Zagraniczni kupcy, znajdujący coraz mniej perskich towarów, które mogłyby być wyeksportowane do Europy lub Indii, wydrenowali kraj z jego zasobów złota i srebra, co doprowadziło do kryzysu monetarnego. Polityka religijnej nietolerancji, która była rezultatem wzrastających wpływów olemów na dworze, także odbiła się na gospodarce, ponieważ dotknęła m.in. odgrywających ważną rolę w handlu Ormian i Hindusów. Safawidzi trwali przede wszystkim z powodu równoczesnej słabości swoich sąsiadów, jednak wraz z nadejściem XVIII wieku ich władzą zachwiała seria buntów, które były rezultatem m.in. wzrastającej presji podatkowej bankrutującego państwa. Jednymi z rebeliantów byli pasztuńscy Ghilzai, którzy pod przywództwem Mir Wajsa (1709-1715) opanowali Kandahar. Syn Mir Wajsa, Mahmud (1717-1725), przedsięwziął najazd na Iran i w roku 1722 pokonał dwukrotnie liczniejszą i lepiej wyposażoną, lecz źle dowodzoną i zdemoralizowaną armię Safawidów w bitwie pod Golnabadem w pobliżu Isfahanu, by następnie po sześciomiesięcznym oblężeniu zająć to stołeczne miasto. Soltan Hosejn poddał się najeźdźcy i przekazał mu insygnia władzy. Był to właściwie koniec panowania Safawidów w Iranie, chociaż safawidzcy pretendenci do władzy pojawiali się jeszcze w różnych okolicznościach aż do roku 1773.
Polityka, religia i kultura.
Ustanowienie dynastii Safawidów jest często uważane za początek nowożytnej historii Iranu, a stworzone przez nich państwo za oznakę formowania się perskiego państwa narodowego. Jest tak przede wszystkim dlatego, że Safawidzi zjednoczyli pod swoimi rządami terytorium obejmujące obszar zbliżony do współczesnego Iranu, który odtąd w zasadzie pozostawał pod jedną władzą aż do dnia dzisiejszego, oraz nadali Iranowi jego szyicką tożsamość. Obie te kwestie były zresztą ze sobą powiązane. Nawrócenie dotychczas w zdecydowanej większości sunnickiego Iranu na szyizm miało jednak charakter stopniowy i jeszcze w roku 1720 jeden z Osmańskich obserwatorów szacował, że jedna trzecia kraju pozostała sunnicka. Wraz z państwowymi wysiłkami na rzecz nawrócenia Irańczyków na oficjalne wyznanie postępował proces standaryzacji religijnych praktyk, powiązany z rygorystycznym przestrzeganiem szari’atu. Był on zwrócony przeciwko „ludowej” religii Kyzyłbaszy, pełnej orgiastycznych praktyk, jak i szerzej sufizmowi, który w XVII wieku został w Iranie niemal całkowicie wypleniony. Z biegiem czasu Safawidzi rezygnowali z pretensji do półboskiego statusu zawartych w ich pierwotnej ideologii i kładli nacisk na swoje rzekome pochodzenie od siódmego imama Musy al-Kazima (imam 745-799) oraz bycie reprezentantami nieobecnego imama. Zgodnie z tradycyjnym imamickim nauczaniem podczas nieobecności imama nie można było wykonywać wielu zastrzeżonych tylko dla niego praktyk, takich np. jak prowadzenie piątkowej modlitwy, a każda władza była nielegalna. Pozostający pod wpływem nauczania Al-Hillego osulici przypisywali jednak modżtahedom (to jest uczonym zdolnym do uprawiania edżtehadu) prawo do wykonywania wielu prerogatyw dotychczas zastrzeżonych dla imama. Popierający Safawidów Al-Karaki (zm. 1534) twierdził nawet, że modżtahed ma wręcz obowiązek pobierać podatki na rzecz świeckiego władcy („dża’ir” – tyrana), jeśli jest to w interesie muzułmanów. Niemniej wielu imamitów, zarówno osulitów, jak i w szczególności achbarytów, którzy uznawali, że pod nieobecność imama jedynym źródłem wiedzy jest Koran, sunna i hadisy, a edżtehad jest niedopuszczalny, odmawiało uznawania władzy Safawidów. Obok uczonych skoncentrowanych na egzegezie muzułmańskiej tradycji w okresie safawidzkim istnieli także teologowie o bardziej filozoficznym podejściu, skupieni wokół dworu w Isfahanie i stąd nazywani czasami szkołą isfahańską. Za jej założyciela uważa się Mir Damada (zm. 1630), zaś za najwybitniejszego przedstawiciela jego ucznia Mollę Sadrę (zm. 1640). W nauczaniu szkoły doszło do syntezy teologii imamickiej, falsafy Al-Farabiego i Awicenny oraz iluminacjonizmu Sohrawardiego ze spekulatywnym sufizmem Ibn Arabiego (zm. 1240). Boskie objawienie („szar”), ludzki intelekt („akl”) i mistyczne oświecenie („kaszf”) były w niej równoprawnymi drogami do jedynej prawdy.
Safawidzi rozpoczynali swoje rządy jako przywódcy koczowników, żyjący blisko swoich poddanych, z armią polegającą na zaciągu plemiennym i administracją opierającą się na plemiennej hierarchii. Z biegiem czasu stali się oni jednak osiadłymi monarchami, zgodnie z perską tradycją wyniesionymi w stosunku do swoich poddanych i odizolowanymi od nich na swoim dworze. W armii pojawili się gholamowie, w administracji rosła rola perskich, cywilnych urzędników, na czele z wielkim wezyrem, a coraz większa część ziemi traciła status własności feudalnej i stawała się ziemią królewską. Sztuka safawidzka wyrosła z połączenia tradycji turkmeńskich i timurydzkich. Pod patronatem Tahmaspa powstała tzw. Szahname Tahmaspa, zawierająca 258 miniatur i wspaniałą kaligrafię, „największa "Szahname" w perskiej historii”. Jej autorami było m.in. dwóch słynnych malarzy okresu, Agha Mirak i Soltan Mohammad. W późniejszym okresie Tahmasp odwrócił się od sztuki i najważniejszym centrum malarstwa stał się Meszhed, gdzie namiestnikiem był jego bratanek, Ebrahim Mirza (zm. 1577). Owocem jego patronatu była wspaniała edycja "Haft Awrang" Dżamiego. Na dworze Abbasa I działał „największy malarz safawidzkich czasów”, Reza Abbasi (zm. 1635). Abbas był jednak przede wszystkim wielkim budowniczym. Najważniejszym dziełem jego panowania była bez wątpienia rozbudowa nowej stolicy, Isfahanu, z jego największym w Iranie placem w centrum, z pałacem Ali Kapu po stronie zachodniej, stanowiącym jednocześnie wejście do ogrodów szacha, gdzie znajdował się kolejny pałac, Czehel sotun, oraz ogromnym Meczetem Królewskim po stronie południowej. Zgodnie z tradycyjnym sądem perskiej krytyki, mającym swoje korzenie już w połowie XVIII wieku, uważa się często, że za panowania Safawidów nastąpił upadek perskiej literatury, za co winą z reguły obarcza się dominujący w ówczesnej poezji tzw. styl indyjski, z jego skłonnością do nagromadzenia możliwie najbardziej wyszukanych środków formalnych. Ogromna liczba perskich poetów tego okresu emigrowała do Indii, gdzie pod niezwykle hojnym patronatem Wielkich Mogołów i innych dynastii kultywujących perską kulturę uprawiała charakterystyczną dla stylu indyjskiego wyszukaną lirykę dworską. Współcześnie dąży się jednak do bardziej wyważonej oceny literatury okresu, zwracając uwagę na wartość dzieł poszczególnych twórców, takich choćby jak Sa’eb (zm. 1677/1678), „największy poeta literatury safawidzkiej”.
Wiek XVIII.
Afszarydzi.
Zwycięscy Ghilzai opanowali jedynie południowe i środkowe dzielnice Iranu, zaś ich panowanie nie było stabilne, ponieważ poprzez swoją rabunkową politykę doprowadzili do licznych powstań perskiej ludności. Ponadto osłabiały ich konflikty wewnętrzne – Mahmuda w roku 1725 obalił jego stryjeczny brat, Aszraf (1725-1729), którego władza także była zagrożona przez wewnątrzplemienną opozycję. Upadek dynastii Safawidów wykorzystali Osmanowie oraz Rosjanie, którzy zajęli odpowiednio zachodnie i nadkaspijskie prowincje Iranu. Walkę z Pasztunami podjął syn Soltana Hosejna, Tahmasp II (1729-1732), jednak zaczęła ona przynosić sukcesy, dopiero gdy w jego otoczeniu pojawił się zdolny wódz z plemienia Afszarów, Nader-chan (1736-1747). W roku 1729 Nader pokonał Aszrafa i zajął Isfahan, by wkrótce zakończyć pasztuńską okupację Iranu. Jego pozycja stała się tak silna, że w roku 1732 zdetronizował Tahmaspa II, wprowadzając na tron jego małoletniego syna Abbasa III (1732-1736). Po pokonaniu Osmanów, których zmusił do powrotu do granicy z roku 1722, w roku 1736 Nader zwołał kurultaj, który obwołał go szachem. Tym samym stał się on założycielem dynastii Afszarydów. Panowanie Nadera było wypełnione kampaniami wojennymi. W roku 1739 najechał Indie i zdobył Delhi, skąd wywiózł gigantyczne łupy, zaś w roku 1740 przedsięwziął wyprawę do Azji Środkowej, gdzie podporządkował sobie chanaty Buchary i Chiwy. Jego późniejsza wojna z Osmanami i wyprawa na Oman nie przyniosły jednak podobnych sukcesów. Wojskowy geniusz Nadera uratował Iran przed dezintegracją, jednak jego rabunkowa polityka fiskalna w wyniszczonym wojnami kraju oraz osobiste okrucieństwo doprowadziły do serii buntów i zamachów na jego życie. Ostatecznie zginął on w wyniku spisku swoich dowódców. Następca Nadera, jego bratanek Adel Szah (1747-1748), został szybko obalony przez swojego brata Ebrahima (1748-1749), którego z kolei pokonała grupa plemiennych dowódców skupiona wokół małoletniego wnuka Nadera, Szahrocha (1748-1796). W wyniku tych wydarzeń władza Afszarydów uległa ograniczeniu do Chorasanu, podczas gdy zachodni Iran opanowali Zandowie, a jego wschodnie kresy dawny podkomendny Nadera Ahmad Szah Durrani (1747-1772). Nawet w Chorasanie władza Szahrocha miała charakter jedynie nominalny, faktycznie bowiem dzierżyły ją kolejne frakcje dworskie, zaś podczas wydarzeń związanych z krótkotrwałym panowaniem spokrewnionego z Safawidami Solejmana II (1750) Szahroch został oślepiony. Niemniej pomimo zakusów Ahmada Szaha Durraniego panował on w Meszhedzie, dokąd stolicę przeniósł już Nader, aż do roku 1796, kiedy pokonał go i zabił Agha Mohammad-chan Kadżar (1794-1797).
Zandowie.
Zandowie byli jednym z plemion Laków, odłamu Lorów. Nader Szah przesiedlił wielu z nich do Chorasanu, gdzie służyli w jego armii, jednak po jego śmierci Karim-chan (1751-1779), wódz należących do Zandów Bagala wraz ze swoimi ludźmi powrócił na ich koczowiska w zachodnim Iranie. W sojuszu z Ali Mardan-chanem (zm. 1754) z plemienia Bachtiarów w roku 1750 Karim-chan zajął Isfahan i ustanowił marionetkowego szacha w osobie Safawidy Esma’ila III (1750-1773). W następnym roku Karim-chan zwyciężył dążącego do samodzielnej władzy Ali Mardan-chana. Po pokonaniu do roku 1763 trzech innych rywali udało mu się opanować większość centralnego i zachodniego Iranu, którym rządził z Szirazu. Założyciel dynastii Zandów nigdy nie przyjął tytułu szacha, zadowalając się tytułem „wakil-ad-doule” (namiestnik państwa, regent), albo „wakil-ar-ra’aja” (namiestnik ludu), chociaż po śmierci Esma’ila III w roku 1773 nie powołał nowego Safawidy na tron, rezygnując z fikcji ich restauracji. Karim-chan nie dążył także do opanowania znajdującego się w ręku Afszarydów Chorasanu i nie udało mu się całkowicie spacyfikować Kadżarów z Astarabadu (dzis. Gorgan). Skoncentrował on się na odbudowaniu handlu i rolnictwa w Farsie i zachodnim Iranie, a jego korzystna dla zwykłych ludzi polityka i człowieczeństwo przechowały się w licznych anegdotach. Po jego śmierci w roku 1779 przywódca Kadżarów, Agha Mohammad-chan (1794-1797), przebywający jako zakładnik na jego dworze, uciekł z Szirazu i rozpoczął konsolidację władzy Kadżarów w północnym Iranie. Tymczasem Zandowie, tak jak wcześniej Afszarydzi, pogrążyli się w walkach wewnętrznych. W rezultacie utracili oni poparcie ludności i ostatni z nich, Lotf Ali-chan (1789-1794), w roku 1792 utracił Sziraz na rzecz Aghi Mohammada kiedy na stronę tego ostatniego przeszedł burmistrz miasta, Hadżi Ebrahim (zm. 1800 albo 1801). Lotf Ali-chan walczył jeszcze do roku 1794, zanim nie został pojmany przez przywódcę Kadżarów i stracony po okrutnych torturach.
Religia i kultura.
Wiek XVIII przyniósł upadek gospodarczy, rządy wodzów plemiennych, wojnę domową i decentralizację, ale zarysowało się w nim także kilka ważnych tendencji polityczno-religijnych. Nader Szah dążył do przywrócenia jedności sunnitów i szyitów, chcąc by ci ostatni stali się piątą, tzw. dżafarycką (od imama Dżafara, zm. 765), szkołą prawa sunnickiego. Ta koncepcja spotkała się jednak z opozycją szyickiego duchowieństwa, które dotknęła antyklerykalna polityka Nadera, nie wahającego się nawet przed skonfiskowaniem nienaruszalnych z punktu widzenia muzułmańskiego prawa waghfów. Projekty religijne Nadera upadły wraz z jego śmiercią. Większe znaczenie dla przyszłości religijnej Iranu miała trwająca w XVIII wieku walka pomiędzy osulitami i achbarytami, za której ostateczny akt można uznać zabicie przez podburzony przez osulitów tłum przywódcy achbarytów Mirzy Mohammada Achbariego w roku 1816. Osulici uznawali, że szeregowy wyznawca nie ma kompetencji by samodzielnie interpretować teksty religijne, stąd każdy wierny powinien wybrać sobie uczonego modżtaheda i kierować się jego wskazaniami. Dlatego ich zwycięstwo sprawiło, że „teraz istniała już wyraźna podstawa doktrynalna do odwoływania się do opinii ulemów ponad głowami szachów i do przypisywania sobie przez wiodących modżtahedów prawa do podejmowania decyzji politycznych niezależnie od świeckich rządzących”. 
W sferze literatury w połowie XVIII stulecia rozpoczął się ruch „bazgaszt” (powrót), krytykujący wcześniejszy styl indyjski i postulujący powrót do wzorców poetyckich okresu przedmongolskiego. Według niektórych badaczy był to tylko element szerszego zjawiska, związanego z tym że szyizm doprowadził do izolacji Iranu od jego sunnickich sąsiadów i tym samym powstania w jego obrębie literatury o znaczeniu już tylko „lokalnym”, która stanowiła jedynie część większej tradycji dawnego „Wielkiego Iranu”. Szczyt powodzenia „bazgaszt” osiągnął za panowania Fath Ali Szaha (1797-1834), który sam był poetą i mecenasem licznych poetów-panegirystów. 
W dziedzinie malarstwa w okresie tym dominował styl powstały jeszcze w późnej epoce safawidzkiej pod wpływem malarstwa europejskiego, wykorzystujący takie jego zdobycze jak perspektywa i klasyczna anatomia. Jego pierwszym mistrzem był Mohammad Zaman (zm. ok. 1704), a najważniejszym późniejszym przedstawicielem Mohammad Sadegh (zm. ok. 1800), nadworny malarz Karim-chana. To także wtedy dominującą formą malarstwa przestała być książkowa miniatura i rozwinęło się malarstwo olejne. Karim-chan wzorując się na Safawidach przedsięwziął szereg projektów budowlanych, rozbudowując przede wszystkim Sziraz, którego pochodząca z tego okresu architektura ma charakter eklektyczny – „plan miasta małpuje safawidzki Isfahan, miejska twierdza ma bastiony z dekoracyjną cegłą typu seldżuckiego, flizy i bas-reliefy ożywiają ikonografię sasanidzką, wieże ejwanów odzwierciedlają modele indyjskie, a kompozycje kwiatowe fliz zdradzają zaskakujący realizm, być może zaczerpnięty z Europy”.
Kadżarowie.
Kadżarowie byli jednym z plemion tworzących federację Kyzyłbaszy. Ich odłam osiadły w Gorganie zaczął odgrywać coraz większą polityczna rolę w XVIII wieku. Po śmierci Karim Chana przywódca gorgańskich Kadżarów, Agha Mohammad-chan (1794-1797), rozpoczął jednoczenie Iranu pod swoim przywództwem, do czego udało mu się doprowadzić gdy w roku 1794 pokonał i zabił ostatniego z Zandów, Lotf Ali-chana, a w roku 1796 także Afszarydę Szahroch Szaha. Najważniejszym wydarzeniem panowania następcy Aghi Mohammada, Fath Ali Szaha (1797-1834), były dwie przegrane wojny z Rosją (w latach 1804-1813 i 1826–1828). Ukazały one z całą jaskrawością militarną niższość armii perskiej w stosunku do wojsk europejskich i zakończyły się utratą przez Iran Zakaukazia. W traktacie torkmanczajskim, kończącym drugą z tych wojen, Iran przyznał Rosji także tzw. prawo kapitulacji, tj. immunitet dla jej poddanych i eksterytorialność nabywanych przez nich nieruchomości „co kolidowało z perską suwerennością i stało się modelem dla innych europejskich potęg żądających tego samego przywileju”. W reakcji na przegrane wojny pierwsze próby reform na wzór europejski zainicjował następca tronu Fath Ali Szaha, Abbas Mirza (zm. 1833), jednak po jego przedwczesnej śmierci tron objął jego syn, Mohammad Szah (1834–1848), który był fanatycznym zwolennikiem bractwa mistycznego ne'matollahije. Uczynił on wezyrem swojego kierownika duchowego (pira), Hadżi Mirzę Aghasiego (zm. 1848), i wszelkie reformy zostały zarzucone. Mohammad Szah próbował zdobyć Herat, jednak operacja przeciwko niemu zakończyła się niepowodzeniem wskutek interwencji Wielkiej Brytanii, która w układzie z roku 1841 podobnie jak Rosja uzyskała prawo kapitulacji, co więcej umieszczając w nim tzw. „klauzulę najwyższego uprzywilejowania”, oznaczającą, że każde z europejskich mocarstw otrzymywało niezwłocznie wszystkie przywileje przyznane chociaż jednemu z nich. Mirza Taghi-chan Amir Kabir (zm. 1852), pierwszy wezyr Naseroddina Szaha (1848-1896), rozpoczął ambitny program reform, obejmujący m.in. kontrolę budżetu i modernizację armii, a także powołał pierwszą nowoczesną uczelnię w Iranie, Dar al-Fonun. Swoimi działaniami naraził się jednak dotychczasowej elicie, w tym m.in. królowej matce, która w roku 1852 doprowadziła do jego dymisji i śmierci. Kolejnym świadectwem słabości państwa była przegrana wojna z Wielką Brytanią (1856-1857), po której Iran ostatecznie zrzekł się praw do Heratu. Drugim wezyrem Naseroddina był Mirza Hosejn-chan (zm. 1881), który dążył do modernizacji kraju w oparciu o Wielką Brytanię. W roku 1872 przekonał on szacha do udzielenia Paulowi Reuterowi (zm. 1899) 70-letniej koncesji m.in. na budowę linii kolejowych, fabryk i linii telegraficznych, eksploatację bogactw kopalnych i założenie banku, oddając mu tym samym „wyłączną kontrolę nad niemal całą nowoczesną infrastrukturą gospodarczą kraju i eksploatacją jego zasobów naturalnych”. To posunięcie spotkało się z protestem Rosji, która była przeciwna budowie linii kolejowych obawiając się ich wykorzystania w celach wojskowych. W roku 1873 szach cofnął koncesję, a do końca panowania Kadżarów w Iranie wybudowano zaledwie 8 km linii kolejowych. Brytyjczycy zbudowali natomiast znajdującą się pod ich kontrolą sieć telegraficzną. W ramach odszkodowania w roku 1889 Reuter otrzymał zgodę na utworzenie banku, który jako Bank Szahinszaha Iranu otrzymał wyłączne prawo emisji irańskich banknotów i eksploatacji złóż naturalnych oraz zwolnienie z podatków. W długim okresie bez wojen po roku 1857 armia została całkowicie zaniedbana, po części dlatego, że Naseroddin wierzył iż Brytyjczycy będą chronić integralność terytorialną kraju. W rezultacie jedyną sprawną jednostką była brygada kozacka, dowodzona przez rosyjskich oficerów, która stanowiła gwardię szacha.
W roku 1890 szach przyznał brytyjskiej kompanii monopol na przetwórstwo, handel i eksport wyrobów tytoniowych, co godziło w interesy rodzimych przedsiębiorców. Zachęcony do tego przez czołowego myśliciela modernistycznego, Afghaniego (zm. 1897), ówcześnie największy autorytet wśród szyickich modżtahedów, Hasan Szirazi (zm. 1895), wydał fatwę zakazującą palenia tytoniu. W rezultacie bojkot tytoniu objął całe społeczeństwo i zmusił szacha do cofnięcia koncesji. Ten tzw. protest tytoniowy „był pierwszym skutecznym protestem masowym we współczesnej historii Iranu, jednocząc ulemów, modernistów, kupców i zwykłych mieszkańców miast w skoordynowanym działaniu przeciw rządowej polityce”. Naseroddin zginął zastrzelony przez ucznia Afghaniego 1 maja 1896 roku i tron objął jego schorowany syn, Mozaffaroddin Szah (1897-1907). Próbując zaradzić pogarszającej się sytuacji finansowej państwa oddał on urzędy celne w ręce Belgów, co jednak spotkało się z protestami społeczeństwa, widzącego w tym posunięciu kolejny krok uzależniający Iran od cudzoziemców. Do Iranu docierały echa rewolucji 1905 roku i w grudniu tego roku doszło do wybuchu serii protestów i strajków, które zostały poparte także przez duchowieństwo, odmawiające świadczenia usług prawnych, edukacyjnych i religijnych. Protestujący wysunęli postulaty powołania parlamentu (Madżlesu) i uchwalenia konstytucji (stąd wydarzenia te nazwano później rewolucją konstytucyjną). Na początku sierpnia 1906 r. szach ustąpił i zgodził się na wybory do Madżlesu, który w latach 1906–1907 uchwalił konstytucję. Zachowywała ona szacha jako głowę państwa, ustanawiała jednak parlamentarną kontrolę nad rządem i finansami. Parlament uchwalał także ustawy oraz zgadzał się na zawarcie umów międzynarodowych. Ponadto konstytucja wprowadzała trójpodział władzy oraz zapewniała równość obywateli wobec prawa, gwarantowała nietykalność osobistą i majątkową, wolność słowa i wolność zgromadzeń. W tym okresie Iran zaczął mieć coraz większe znaczenie dla Wielkiej Brytanii z powodu odkrycia w nim znacznych złóż ropy naftowej. Zaniepokojona możliwym upadkiem Kadżarów 31 sierpnia 1907 roku Wielka Brytania podpisała z Rosją traktat sankcjonujący nieformalny dotychczas podział Iranu na strefy wpływów – północną rosyjską i południową brytyjską, z zachowaniem neutralnego pasa pośrodku. W roku 1908 w kraju wybuchła wojna domowa pomiędzy Madżlesem a nowym szachem Mohammadem Alim (1907-1909), którego popierali Rosjanie. Madżles został rozpędzony, a konstytucja zawieszona, szach nie był jednak w stanie zdusić ogarniającej coraz większą część kraju rebelii i w połowie lipca 1909 roku utracił Teheran i został zmuszony do abdykacji na rzecz swojego dwunastoletniego syna Ahmada (1909-1925). Przez następne dwa lata Madżles dążył do uniezależnienia kraju od Rosji i Wielkiej Brytanii poprzez stworzenie m.in. żandarmerii z pomocą Szwedów i policji skarbowej z pomocą Stanów Zjednoczonych. W odpowiedzi na to w listopadzie 1911 r. Rosjanie wystosowali ultimatum, w którym zażądali wycofania misji amerykańskiej i deklaracji, że Iran nie będzie zatrudniał żadnych zachodnich ekspertów bez zgody Wielkiej Brytanii i Rosji. Madżles odrzucił ultimatum, jednak w obliczu zagrożenia przez wojska rosyjskie Teheranu rząd ostatecznie uległ, przyjął ultimatum i rozwiązał Madżles. Już od 1909 roku Rosjanie okupowali Tebriz, a wiosną 1912 roku zajęli Meszhed i sprofanowali Sanktuarium Imama Rezy. Jednocześnie Wielka Brytania faktycznie kontrolowała południowe prowincje Iranu, gdzie wydobywała ropę za pośrednictwem założonej w 1909 r. Anglo-Persian Oil Company.
W trakcie I wojny światowej Iran był formalnie neutralny, jego terytorium było jednak terenem działań wojennych prowadzonych zarówno przez wojska Rosji i Wielkiej Brytanii, jak i Osmanów. Po wybuchu rewolucji październikowej w 1917 roku oraz ostatecznej klęsce Osmanów w roku 1918 jedyną potęgą w regionie pozostała Wielka Brytania, która okupowała południe i zachód kraju, a także Meszhed, oraz utrzymywała probrytyjski rząd Wosugh ad-Doule (zm. 1950) w Teheranie. W zrujnowanym kraju panował głód i epidemie, Gilan znajdował się w rękach powstańców dżangalijskich, a na prowincji rządzili chanowie plemienni. Szczególnie niebezpieczna sytuacja zaistniała w Chorasanie, gdzie stale wybuchały bunty chłopskie oraz powstania organizowane przez lewicę, w tym oddziały Czerwonych przekraczające granicę z ogarniętą wojną domową Rosją. W roku 1919 Brytyjczycy zawarli z rządem Wosugh ad-Doule traktat, który faktycznie czynił z Iranu ich protektorat. Wywołało to gwałtowne protesty społeczne i traktat nie został ratyfikowany przez Madżles – odrzuciła go także Liga Narodów. W roku 1920 w Azerbejdżanie doszło do powstania republiki pod wodzą Mohammada Chijabaniego (zm. 1920), a coraz bliżej współpracujący z bolszewikami przywódca dżangalije Mirza Kuczek-chan (zm. 1921) ogłosił Gilan Radziecką Republiką Iranu. W sytuacji pogłębiającej się anarchii Brytyjczycy poparli pucz wojskowy, który po opanowaniu stolicy 21 lutego 1921 roku miał wynieść na urząd premiera ich protegowanego, Sejjeda Zija’oddina Tabatabajego (zm. 1969). Tabatabajemu udało się zawrzeć traktat ze ZSRR, który uznawał niepodległość Iranu, rezygnował z przywilejów posiadanych niegdyś przez carską Rosję i wycofywał się z poparcia dla Republiki Gilańskiej. Już w maju 1921 roku Tabatabaji został jednak zdymisjonowany przez szacha na żądanie dowodzącego siłami wojskowymi przewrotu 21 lutego Rezy-chana. Od tej pory to on sprawował faktyczną władzę i w 1923 roku formalnie został premierem. Wywodzący się z brygady kozackiej Reza-chan zreformował siły zbrojne i do końca 1922 roku stłumił zarówno powstanie dżangalije, jak i ruchy innych sił odśrodkowych. Reza-chan początkowo dążył do ustanowienia w Iranie republiki, ponieważ jednak idei tej sprzeciwiali się duchowni, ostatecznie w październiku 1925 roku doprowadził do detronizacji Kadżarów przez Madżles, a w grudniu tego samego roku do zatwierdzenia przez Konstytuantę swojego wyboru na nowego szacha.
Pahlawi.
Reza Szah wprowadzał reformy zmierzające do budowy nowoczesnego państwa i wzmocnienia władzy centralnej. W 1935 roku zmieniono nazwę państwa na Iran. W trakcie trwania II wojny światowej teren Iranu został poddany infiltracji III Rzeszy, co po ataku Niemiec na ZSRR doprowadziło do wkroczenia na teren kraju Armii Czerwonej od północnego zachodu, a od zachodu i południa wojska brytyjskie dokonały uderzenia na Iran. Skutkiem radziecko-brytyjskiej interwencji było osadzenie na tronie proalianckiego Mohammada Rezy Pahlawiego. ZSRR zabezpieczył sobie dostawy sprzętu i broni przez terytorium Iranu. W podpisanym w styczniu 1942 roku traktacie trójstronnym Iran otrzymał gwarancję swojej suwerenności i integralności terytorialnej oraz zapewnienie wycofania wojsk radzieckich i brytyjskich w terminie 6 miesięcy od zakończenia wojny. We wrześniu 1943 Iran wypowiedział wojnę III Rzeszy. W tym czasie wzrosły wpływy lewicy. Powstanie lewicowej partii o nazwie Partia Mas (Partia Tude) ogłoszono w 1941, a jej pierwszym przywódcą został Solejman Eskandari. W ciągu kilku lat formacja zyskała szerokie poparcie społeczne.
Po zakończeniu działań wojennych w 1945 roku Brytyjczycy wycofali się z Iranu, natomiast wojska radzieckie opóźniały swój powrót do kraju. Józef Stalin starał się o uzyskanie dla ZSRR koncesji na wydobywanie ropy naftowej w 5 północnych prowincjach Iranu. Jednocześnie Sowieci usiłowali zapewnić sobie bazę polityczną w Iranie, współpracując z lewicową Partią Tude (która jednak było niechętne polityce ZSRR wobec Iranu) oraz współtworząc nową Demokratyczną Partię Azerbejdżanu (niechętną Tude). W grudniu 1945 roku przy poparciu ZSRR i działaczy lewicowych ogłoszono utworzenie separatystycznej Autonomicznej Republiki Azerbejdżanu na czele z Seyidem Cəfərem Pişəvərim. 22 stycznia 1946 miejscowi separatyści ogłosili natomiast powstanie niezależnej Republiki Kurdyjskiej. 26 marca 1946 wojska radzieckie opuściły Iran, a popierana przez Sowietów republika oraz autonomia zostały rozbite przez wojsko Iranu.
W latach 1949–1951 powstał masowy ruch na rzecz nacjonalizacji złóż ropy naftowej. Na początku lat 50. powstał reformatorski rząd Mohammada Mosaddegha. Premier przeprowadził w 1951 roku nacjonalizację przemysłu naftowego.
W 1953 doszło do zainspirowanego przez Brytyjczyków zamachu stanu który obalił rząd Mossadegha. W latach 1949–1951 powstał masowy ruch na rzecz nacjonalizacji złóż ropy naftowej. Po obaleniu liberalnego rządu renegocjowano umowy naftowe z Brytyjczykami. Nowym premierem został Fazlollah Zahedi, wybrany w praktyce przez CIA i MI6. Pahlawi utrzymywał dobre stosunki z większością krajów zachodnich i często był przedstawiany jako wzór „nowoczesnego przywódcy” na Bliskim Wschodzie, co zapewniło Iranowi liczne pożyczki ze strony Stanów Zjednoczonych. Przeprowadził ograniczoną reformę rolną i nadał kobietom prawa wyborcze. Liberalizacji życia społecznego towarzyszyły brutalne prześladowania opozycji. W 1957 został utworzona została tajna policja szacha – SAWAK. Kierując SAWAK, szach bezwzględnie zwalczał organizacje opozycyjne. Na początku lat 60. premierem został Ali Amini. Według części źródeł prezydent USA, John F. Kennedy wpłynął na szacha aby ten desygnował polityka na to stanowisko. Amini przyśpieszył proces liberalizacji życia społecznego rozpoczęty przez Pahlawiego. Liberalne propozycje Aminiego zostały gwałtownie oprotestowane przez duchowieństwo szyickie. Reakcją na protesty były aresztowania. W czerwcu 1963 roku, po tym gdy doszło do zatrzymania jednego z opozycyjnych duchownych, Ruhollaha Chomejniego, w kraju wybuchły zamieszki siłą stłumione przez rząd. Szach ustąpił protestującym ortodoksom i zdymisjonował Alama ze stanowiska. Następcą postępowego Alama na stanowisku premiera został Hasan Ali Mansur, który wycofał się ze świeckich reform i aby przypodobać się radykałom, zwolnił z więzienia Ruhollaha Chomejniego. Gdy ten kontynuował działalność opozycyjną, rząd zmusił go do wyjazdu z kraju. Z inicjatywy Pahlawiego nowy premier zreformował fasadowy system partyjny. Również ten premier okazał się skrajnie niepopularny i wkrótce zginął w zamachu.
W 1973 roku Iran przeprowadził zbrojną interwencję przeciwko rebeliantom antyrządowym w omańskim Zafarze.
Z upływem lat rządy szacha coraz częściej były krytykowane za korupcję i brutalne praktyki założonej przez niego w 1957 tajnej policji politycznej SAWAK (takie jak np. wrzucanie ludzi do worków, w których kotłowały się oszalałe z głodu dzikie kocury albo jadowite węże). Przysporzyło mu to wielu przeciwników, zarówno w fundamentalistycznych środowiskach islamskich, jak i w świeckich. W latach 60. i 70. nasiliła się działalność zbrojnej opozycji islamskiej i lewicowej. Licznie powstawały antyrządowe organizacje zbrojne, z których jedną z najsilniejszych była grupa Ludowych Mudżahedinów. Po serii zamieszek w 1978 roku król chcąc uniknąć upadku swojej władzy wykonał wyraźne gesty pod adresem opozycji islamskiej, zamykając bary i kasyna, uwolnił również więźniów politycznych i doprowadził do aresztowania najbardziej skompromitowanych urzędników. Działania te nie wystarczyły, by doprowadzić do zakończenia antyrządowych protestów. Po kolejnych manifestacjach i ich stłumieniu przez policję (czarny piątek w Teheranie 8 września 1978) chaos w państwie coraz bardziej się potęgował, aż końcu doprowadził do wybuchu irańskiej rewolucji islamskiej i obalenia szacha w 1979.
Islamska Republika Iranu.
W styczniu 1979 roku szach pod naciskiem opozycji opuścił Iran. Lider opozycji islamskiej Ruhollah Chomejni przebywający na emigracji we Francji utworzył Irańską Radę Rewolucyjną, a po powrocie do kraju Tymczasowy Rząd Rewolucyjny. Nowy rząd przeprowadził nacjonalizację mienia należącego do rodziny cesarskiej, a z przyczyn ideologicznych zerwał stosunki dyplomatyczne z Izraelem i Republiką Południowej Afryki. W kwietniu tego samego roku proklamowano utworzenie Islamskiej Republiki Iranu. Iran stał się republiką opartą na zasadach islamu i prawie szariatu. Wyłoniono nowy parlament oraz (po raz pierwszy historii Iranu) prezydenta. W 1980 roku po zajęciu ambasady amerykańskiej w Teheranie przez rewolucjonistów doszło do zerwania relacji na linii USA-Iran. W tym samym roku rozwiązano Irańską Rady Rewolucyjną i powołano Radę Strażników Rewolucji Islamskiej. Po sukcesie rewolucji nasiliły się tendencje separatystyczne w Kurdystanie, Azerbejdżanie Irańskim oraz Beludżystanie. Wkrótce także doszło do sporów w łonie samych rewolucjonistów. Do 1982 roku trwały ciężkie walki partyzanckie z Ludowymi Mudżahedinami którzy dążyli do zbrojnego obalenia sprawujących władzę islamistów.
Iran chcąc rozszerzyć rewolucję islamską na sąsiedni Irak rozpoczął proces podburzania tamtejszych szyitów przeciwko rządowi partii Baas. W 1980 roku iracki przywódca Saddam Husajn przypuścił atak zbrojny na Iran. Podejmując tę decyzję, zamierzał na trwałe rozwiązać na korzyść Iraku długotrwały spór graniczny oraz zawładnąć bogatymi złożami ropy w rejonie Szatt al-Arab przyłączyć do Iraku Chuzestan, czyniąc tym samym swój kraj nie tylko potęgą regionalną, ale i państwem przewodzącym całemu światu arabskiemu. Zamierzał również położyć kres rewolucji islamskiej i ingerencji Iranu w sprawy wewnętrzne Iraku. Saddam Husajn spodziewał się błyskawicznego zwycięstwa, jednak zamiast tego wojna przeciągnęła się do 1988 i zakończyła brakiem rozstrzygnięcia. W 1990 roku po inwazji Iraku na Kuwejt, podpisano z Irakiem układ pokojowy (przywracający w zasadzie stan sprzed wojny).
Po śmierci ajatollaha Chomejniego w 1989 roku rzeczywistym przywódcą kraju został Ali Chamenei. Po rozpadzie ZSRR Iran starał się przywrócić dawną pozycję mocarstwa regionalnego, stać się rozjemcą w potencjalnych konfliktach między nowo powstałymi państwami, prowadzić politykę poszanowania granic i regionalnej współpracy. Iran przyczynił się w tym czasie do ożywienia działalności Organizacji Współpracy Gospodarczej, łączącej azjatyckie muzułmańskie państwa niearabskie. W polityce wobec krajów powstałych po rozpadzie ZSRR w okresie sprawowania obowiązków ministra spraw zagranicznych przez Alego Akbara Welajatiego nie kierowano się względami religijnymi, lecz pragmatycznymi. Iran utrzymywał dobre relacje z chrześcijańską Armenią przeciwko szyickiemu Azerbejdżanowi, wobec faktu, że kraj ten zbliżył się do Stanów Zjednoczonych i Turcji. Iran brał udział w próbach rozwiązania konfliktów i ustabilizowaniu sytuacji w Górskim Karabachu i w Tadżykistanie.
Głównymi wyzwaniami, przed jakimi staje współczesny Iran, jest rozwiązanie problemów gospodarczych, walka z bezrobociem, zaś w polityce zagranicznej rozwiązanie problemu energii atomowej, nad którą prowadzone przez Iran badania budzą najwięcej kontrowersji. Według rządów niektórych państw, w szczególności USA i Izraela, Iran zmierza do budowy broni nuklearnej. Międzynarodowa Agencja Energii Atomowej od kilku już lat nie może wyegzekwować od Iranu kompletu wymaganych dokumentów ani dostępu do wszystkich ośrodków badawczych, jednakże monitorując główny ośrodek wzbogacania uranu nie stwierdziła nieprawidłowości. Według szacunków Iran posiada już wystarczającą ilość materiałów rozszczepialnych, by stworzyć jeden ładunek atomowy. Władze Iranu zaprzeczają tym doniesieniom i twierdzą, że chodzi o pokojowe wykorzystanie energii jądrowej, jednakże niedopełnienie obowiązków wynikających z układu o nierozprzestrzenianiu broni jądrowej sprowadziło na Iran embargo nałożone przez Radę Bezpieczeństwa ONZ. Co pewien czas w mediach pojawiają się doniesienia o planowanym ataku na Iran.
Rząd Iranu udzielił wsparcia rebelii szyickiej w Jemenie. Na terytorium Jemenu działali oficerowie wywiadu, sił Ghods (jerozolimskich), części składowej Korpusu Strażników Rewolucji Islamskiej. W marcu 2012 amerykański wywiad potwierdził, iż bojówki były dozbrajane oraz sponsorowane przez brygadę l-Kuds. Siły specjalne za pomocą przemytników szmuglowały karabiny AK-47, granatniki przeciwpancerne i inne rodzaje broni dla szyickich rebeliantów. Kilka transportów zostało przechwyconych przez jemeńskie służby. Proceder wspierania szyitów Jemenie miał umocnić strefę wpływu Iranu na Półwyspie Arabskim. Iran za każdym razem zaprzeczał wszelkim oskarżeniom.
W wojnie domowej w Syrii, Iran poparł stronę rządu. Opozycja twierdziła, iż syryjskiej armii pomagała elitarna brygada pancerna Korpusu Strażników Rewolucji Islamskiej. Dezerterzy z armii twierdzili, że z wojskiem rządu współpracowały tysiące irańskich żołnierzy. Irańskie brygady stacjonowały w Syrii od 2007. Ponadto w czasie powstania w ręce rebeliantów wpadło kilku irańskich oficerów. W 2013 w Syrii walczyło 50 tys. żołnierzy i doradców z Korpusu Strażników Rewolucji Islamskiej. Oficjalnie szkolili syryjskie siły zbrojne, jednak to Irańczycy stanowili filar sił rządowych, zmagających się z rebeliantami. Siły Asada utrzymywali swoje pozycje dzięki irańskim snajperom. W samolotach Syryjskich Arabskich Sił Powietrznych (SASP) coraz częściej zasiadali irańscy piloci, którzy skuteczniej bombardowali cele. W takiej sytuacji można mówić o jawnej irańskiej interwencji zewnętrznej w Syrii. Od jej początku do kwietnia 2013 poległo tysiąc Irańczyków.
14 lipca 2015 Iran zawarł międzynarodowe porozumienie z sześcioma mocarstwami: USA, Rosją, Wielką Brytanią, Francją, Chinami, Niemcami oraz z Unią Europejską dotyczące jego programu nuklearnego.

</doc>
<doc id="1186954" url="https://pl.wikipedia.org/wiki?curid=1186954" title="Dvar">
Dvar

«Dvar» — rosyjski duet, grający muzykę elektroniczną, darkwave, gothic, lightwave i fantasy-pop. Po raz pierwszy został utworzony we wczesnych latach 90. Osiągnął status kultowego wśród fanów w Rosji. Duet w swej muzyce używa specyficznego języka, który nazywa enochiańskim.
Historia Grupy.
W 1997 roku własnym sumptem wydali kasetę nazwaną "Raii". 3 lata później duet, także z własnych środków wydał demo na CD zawierające 4 utwory i nazwane "Taai Liira". 
w 2002 zespół wydał swój pierwszy album we włoskiej wytwórni płytowej S.P.K.R/Radio Luxor. Album nosił nazwę "Piirrah".
Rok później Dvar przeniósł się do rosyjskiej wytwórni płytowej Irond i wydał 4 albumy: Roah (2003), Hor Hor (2004), ponowne wydane i uzupełnione o bonusowe utwory "Taai Liira" (2004) oraz "Oramah Maalhur" (2005).
W 2007 zespół przeniósł się do wytwórni płytowej Gravitator i wydał "Jraah Mraah".
Styl.
Duet ma swój niepowtarzalny styl łączący muzykę elektroniczną z growlującymi wokalami.
Tożsamość.
Niewiele wiadomo na temat tożsamości członków grupy, ponieważ utrzymywali ją oni w sekrecie. Nie wiadomo skąd pochodzą i ile mają lat. W wyniku tego często ktoś podaje się za nich lub mówi, że wie kim są muzycy z grupy Dvar. 
Sami członkowie duetu twierdzą, że Dvar jest czymś "ponadnaturalnym" a oni są tylko kanałem, poprzez który to coś jest dostarczane innym. 

</doc>
<doc id="1186955" url="https://pl.wikipedia.org/wiki?curid=1186955" title="Produkt (teoria kategorii)">
Produkt (teoria kategorii)

Produkt – w teorii kategorii pojęcie będące uogólnieniem konstrukcji produktu kartezjańskiego zbiorów, produktu grup, czy produktu przestrzeni topologicznych; jest to „najogólniejszy” obiekt, mający kanoniczne rzuty do każdego z obiektów objętych tą konstrukcją ("czynników"). Konstrukcją dualną do produktu jest koprodukt.
Definicja.
Obiekt formula_1 nazywa się produktem obiektów formula_2 oraz formula_3 oznaczając go wtedy symbolem formula_4 wtedy i tylko wtedy, gdy spełnia następującą własność uniwersalną:
Jednoznacznie wyznaczony morfizm formula_9 nazywa się produktem morfizmów formula_10 oraz formula_11 i oznacza się go symbolem formula_12 Powyższą definicję produktu dwóch obiektów można rozszerzyć biorąc dowolną rodzinę obiektów indeksowanych pewnym zbiorem formula_13 Obiekt formula_1 nazywa się produktem rodziny formula_15 obiektów wtedy i tylko wtedy, gdy
Produkt oznacza się wtedy symbolem formula_22 jeżeli formula_23 to na oznaczenie produktu obiektów zwykle używa się oznaczenia formula_24 a produkt morfizmów często oznacza się wtedy formula_25
Produkt można również zdefiniować wyłącznie za pomocą równań – oto przykład dla produktu dwóch obiektów:
Produkt można także opisać za pomocą granicy: rodzinę obiektów można postrzegać jako diagram bez morfizmów; okazuje się, że traktując go jako funktor, mianowicie funktor ze zbioru formula_19 rozpatrywanego jako kategoria dyskretna, to definicja produktu pokrywa się z definicją granicą, przy czym formula_35 pełni rolę stożka, a rzuty są granicą (stożkiem granicznym).
Zamiast granicy można użyć własności uniwersalnej; dla porównania: w tym przypadku formula_36 jest kategorią dyskretną z dwoma obiektami, a formula_37 to po prostu kategoria produktowa formula_38 przy czym funktor diagonalny formula_39 przypisuje każdemu z obiektów formula_1 parę uporządkowaną formula_41 a każdemu morfizmowi formula_9 parę formula_43 – produkt formula_44 w formula_45 dany jest za pomocą morfizmu uniwersalnego z funktora formula_46 w obiekt formula_47 w formula_48 – wspomniany morfizm uniwersalny składa się z obiektu formula_1 należącego do kategorii formula_45 i morfizmu formula_51 zawierającego rzuty.

</doc>
<doc id="1186956" url="https://pl.wikipedia.org/wiki?curid=1186956" title="Varmint">
Varmint

Varmint - broń myśliwska, rodzaj sztucera, nieco od niego cięższy. Służy on do uprawiania Varmintingu. Posiada grubszą i dłuższą lufę, w celu poprawienia skupienia. Broń ta zazwyczaj nie posiada fabrycznie zamontowanych mechanicznych przyrządów celowniczych. Varminty wyposaża się natomiast w celowniki optyczne, lunety. Charakteryzują się wysokim skupieniem, około 25 mm na 100 metrów. Sztucery varmintowe produkuje się głównie w kalibrze .223 Remington.
Broń ta wykorzystywana jest głównie do bardzo precyzyjnych strzelań sportowych i myśliwskich, rzadziej - ze względu na większą masę - do polowań.
Poniżej lista producentów i modeli tego typu broni:

</doc>
<doc id="1186957" url="https://pl.wikipedia.org/wiki?curid=1186957" title="Kościół w Szydłowcu">
Kościół w Szydłowcu



</doc>
<doc id="1186959" url="https://pl.wikipedia.org/wiki?curid=1186959" title="Małgobek">
Małgobek

Małgobek (, ing. МагIалбике) – miasto w Rosji, w Inguszetii.
Według danych z 2008 miasto liczyło 44 659 mieszkańców.
Geografia.
Miasto leży na północnym krańcu Wielkiego Kaukazu, ok. 40 km na północ od stolicy republiki Magas.
W Małgobeku zlokalizowane są zakłady przemysłu materiałów budowlanych oraz wydobycia ropy naftowej.
Demografia.
Ogólna liczba mieszkańców:
Historia.
Małgobek powstał w 1935 roku po odkryciu pól ropy naftowej. Wcześniej istniały tutaj osady Małgobek-Bałka ("Малгобек-Балка") i Czeczen-Bałka ("Чечен-Балка"). W 1939 r. uzyskało prawa miejskie.
W czasie II wojny światowej (Operacja Fall Blau), 12 września 1942 r. miejscowość zdobyta przez armię niemiecką (Grupa Armii A). 3 stycznia 1943 r. została odbita przez Armię Czerwoną.
W październiku 2007 r. Małgobek został odznaczony przez prezydenta Władimira Putina Tytułem Miasta Żołnierskiej Sławy (ros. "Город воинской славы") za bohaterskie zatrzymanie wojsk hitlerowskich w czasie bitwy o Kaukaz.

</doc>
<doc id="1186964" url="https://pl.wikipedia.org/wiki?curid=1186964" title="Aleksander Jan Jabłonowski">
Aleksander Jan Jabłonowski

Aleksander Jan Jabłonowski herbu Prus III (ur. ok. 1672, zm. 28 lipca 1723 w Busku) – chorąży wielki koronny w latach 1693–1723, starosta dźwinogródzki w 1697 roku, starosta korsuński w 1687 roku, starosta buski.
Rodzina.
Był drugim synem hetmana wielkiego koronnego Stanisława Jana Jabłonowskiego (1634–1702) i Marianny z Kazanowskich (ur. 27 marca 1643) oraz ojcem Józefa Aleksandra Jabłonowskiego, wojewody nowogródzkiego.
Życiorys.
Wraz z bratem Janem Stanisławem odebrał wykształcenie w szkołach jezuickich we Lwowie i Pradze, uzupełnione potem w podróżach zagranicznych. W 1685 zatrzymał się na dłużej w Paryżu, gdzie zetknął się z nauką astronomii. W 1686 obaj bracia ogłosili swoją dysertację naukową "Theses mathematicae ex variis tractatibus propugnabuntur".
W 1695 roku walczył pod Lwowem z Tatarami, w 1697 roku wyprawiony przez ojca przeciwko zagonowi tatarskiemu. Był elektorem Augusta II Mocnego z województwa bełskiego w 1697 roku, jako deputat ziemi buskiej województwa bełskiego podpisał jego "pacta conventa". Poseł na sejm elekcyjny 1697 roku z województwa bełskiego. Poseł na sejm 1703 roku z ziemi lwowskiej. Pięciokrotnie zmieniał orientację polityczną w czasie III wojny północnej, odstępując kolejno Augusta II i Stanisława Leszczyńskiego.
Przystąpił do konfederacji tarnogrodzkiej i z jej ramienia został w 1716 sędzią fiskalnym województwa ruskiego. Był posłem ziemi halickiej na sejm 1720 roku. Posłował jeszcze w 1722 roku.

</doc>
<doc id="1186965" url="https://pl.wikipedia.org/wiki?curid=1186965" title="Skara">
Skara

Skara – miasto w południowej Szwecji, siedziba władz administracyjnych gminy Skara w regionie Västra Götaland. Około 10 963 mieszkańców. Prawa miejskie uzyskalo w 988 roku.
W mieście rozwinął się przemysł metalowy oraz chemiczny.

</doc>
<doc id="1186967" url="https://pl.wikipedia.org/wiki?curid=1186967" title="Kościół Świętego Ducha i Świętej Anny w Szydłowcu">
Kościół Świętego Ducha i Świętej Anny w Szydłowcu



</doc>
<doc id="1186968" url="https://pl.wikipedia.org/wiki?curid=1186968" title="Indeks Alforda">
Indeks Alforda

Indeks Alforda służy do pomiaru poziomu klasowego głosowania, a więc wskazuje na zjawisko występowania, bądź też niewystępowania związku między faktem przynależności do określonej klasy społecznej a zagregowanym sposobem podejmowania decyzji wyborczych. 
Indeks służy do pomiaru tzw. społecznych (klasowych) cech elektoratu, które mogą odgrywać określoną rolę w zachowaniach wyborczych. Umożliwia dokonywanie pomiaru zakresu, w jakim lewicowy poziom głosowania w ramach klasy robotniczej (głosy oddane na partie tworzące rodzinę ugrupowań lewicowych) pozostaje wyższy od lewicowego poziomu głosowania w ramach nowej klasy średniej. Im ta różnica jest większa (wartość indeksu wyższa), tym silniej świadczy to o występowaniu spójnego modelu klasowego głosowania, a klasa okazuje się zmienną, mającą wpływ na sposób zagregowanego zachowania elektoratu. 
Teoretyczna wartość indeksu rozciąga się od +100 (gdy cała klasa robotnicza głosuje na partie lewicowe) do -100 (gdy żaden przedstawiciel klasy robotniczej nie głosuje na partie lewicowe). Wartości indeksu zbliżające się do 0 (dodatnie) lub ujemne świadczą o procesie zaniku modelu klasowego głosowania lub jej braku. 
W krajach Europy Zachodniej obserwujemy tendencję spadku wartości indeksu, jednak różnice w jego poziomie między poszczególnymi krajami wciąż pozostają dość znaczne. Na przykład w Wielkiej Brytanii w 1964 roku poziom indeksu wyniósł 42, zaś w 1987 roku już tylko 25. W Niemczech w latach 1953-1987 spadł z poziomu 30 do 9. W wyborach w 1990 roku zarejestrowano 12% różnicę między wyborcami lewicowymi z klasy robotniczej a wyborcami lewicowymi z klasy średniej, przynajmniej jeżeli chodzi o kraje (landy) zachodnie. W pięciu nowych landach (wschodnich) jego wartość wyniosła natomiast -8 (negatywny model klasowego głosowania). W krajach skandynawskich poziom indeksu, pomimo ogólnej tendencji spadkowej, wciąż jest relatywnie wysoki - w Danii, Szwecji i Norwegii oscyluje pomiędzy 31-32. Może to świadczyć o tym, iż preferencje grupowe (klasowe) odgrywają w tej części Europy dużą rolę w procesie strukturyzacji zachowań wyborczych. 

</doc>
<doc id="1186971" url="https://pl.wikipedia.org/wiki?curid=1186971" title="Troki myśliwskie">
Troki myśliwskie



</doc>
<doc id="1186972" url="https://pl.wikipedia.org/wiki?curid=1186972" title="12 Pułk Artylerii Ciężkiej (PSZ)">
12 Pułk Artylerii Ciężkiej (PSZ)

12 Pułk Artylerii Ciężkiej (12 pac) ang. "12th Polish Medium Regiment" – oddział artylerii ciężkiej Polskich Sił Zbrojnych.
Formowanie i zmiany organizacyjne.
12 Pułk Artylerii Ciężkiej został sformowany jesienią 1944 roku w San Basilio, w składzie 2 Grupy Artylerii. Do marca 1945 roku trwała organizacja jednostki i jej szkolenie. Procesu szkolenia nie dokończono. Pułk do chwili przybycia na front nie odbył ani jednego strzelania, nawet szkolnego.
Działania zbrojne.
W kwietniu 1945 roku jednostka wzięła udział w bitwie o Bolonię.
W 1946 roku oddział został ewakuowany z Włoch do Szkocji. Razem z 13 pułkiem artylerii ciężkiej stacjonował w miejscowości Langholm, w hrabstwie Dumfries and Galloway. W 1947 roku pułk został rozformowany.
Organizacja i obsada personalna.
Dowódca – ppłk Marian Jędrychowski
Każdy dywizjon posiadał dwie baterie artylerii po 4 114,3 mm (4,5-calowa) armaty
Odznaka pułkowa.
Odznaka zatwierdzona zarządzeniem szefa Sztabu Głównego z 18 lutego 1947 roku. Posiada kształt równoramiennego krzyża, którego ramiona łączy wieniec z liści dębu. W centrum stylizowany orzeł wsparty na wylocie lufy armatniej z numerem 12. Na poziomych ramionach krzyża data 7 IV 1945. Wymiary 40x40; wykonanie F.M. Lorioli Fratelli.

</doc>
<doc id="1186974" url="https://pl.wikipedia.org/wiki?curid=1186974" title="Victoria Principal">
Victoria Principal

Victoria Ree „Vicki” Principal (ur. 3 stycznia 1950 w Fukuoka, w Japonii) – amerykańska aktorka telewizyjna i filmowa, modelka.
Życiorys.
Wczesne lata.
Urodziła się w Fukuoka, w Japonii jako starsza córka Berthy Ree (z domu Veal) Principal (1924–2009) i Victora Rocco Principala (1918–2001), sierżanta United States Air Force. Jej matka była pochodzenia angielskiego, a jej ojciec urodził się w New Jersey jako syn Włochów. Ze względu na charakter pracy ojca, rodzina zamieszkiwała w Londynie, na Florydzie, Portoryko, w stanie Massachusetts i w stanie Georgia. Wychowywała się z młodszą siostrą Kim. Uczęszczała do siedemnastu szkół. W wieku pięciu lat wystąpiła w reklamie. Uczyła się w londyńskiej Royal Ballet School. W 1968 ukończyła South Dade Senior High School w Homestead. Studiowała medycynę w Miami–Dade Community College w Miami. Dorabiała jako modelka i zdobyła tytuł Miss Miami 1969, zanim na miesiące przed ukończeniem pierwszego roku studiów, została poważnie ranna w wypadku samochodowym podczas jazdy do domu z biblioteki. Drugi kierowca został skazany za jazdę pod wpływem alkoholu i odbył karę pozbawienia wolności. Spędziła miesiące na rehabilitacji i stanęła przed perspektywą ponownego podjęcia pierwszego roku studiów. Poważne obrażenia w wypadku samochodowym sprawiły, że skupiła się na aktorstwie.
Kariera.
Przeprowadziła się do Nowego Jorku, gdzie podjęła pracę jako modelka i aktorka. Po zakończonej pracy na wybiegach w Europie. Studiowała prywatnie u Jean Scott, profesorki Royal Academy of Dramatic Art w Londynie, a w 1971 przeprowadziła się do Los Angeles.
Po raz pierwszy wystąpiła na kinowym ekranie w roli meksykańskiej kelnerki Marii Eleny w komediowym westernie Johna Hustona "Sędzia z Teksasu" ("The Life and Times of Judge Roy Bean", 1972) z Paulem Newmanem, Avą Gardner, Anthonym Perkinsem, Stacym Keachem i Jacqueline Bisset, za którą otrzymała nominację do nagrody Złotego Globu jako obiecująca nowa aktorka. We wrześniu 1973 jej roznegliżowane zdjęcia trafiły do miesięcznika dla panów „Playboy”. Niedługo potem zagrała w komediodramacie "Naga małpa" ("The Naked Ape", 1973) i dreszczowcu Marka Robsona "Trzęsienie ziemi" ("Earthquake", 1974) u boku Charltona Hestona, Waltera Matthau, Geneviève Bujold i Avy Gardner.
Dwa lata później, rozczarowana swoją karierą, porzuciła aktorstwo i przez następne lata pracowała jako agentka. Kapitał zaplanowała wykorzystać na uczelnię prawniczą, a później zajęła się produkcją wykonawczą.
Powróciła na duży ekran w dramacie sensacyjnym "Siła Vigilante" ("Vigilante Force", 1976) z Krisem Kristoffersonem, Janem-Michaelem Vincentem, Davidem Doyle i Andrew Stevensem. Sławę międzynarodową zawdzięcza nominowanej do nagrody Złotego Globu kreacji Pameli Barnes Ewing, żony Bobby’ego (Patrick Duffy) w operze mydlanej CBS "Dallas" (1978-1987). W serialu NBC "Najwięksi bohaterowie biblijni" ("Greatest Heroes of the Bible", 1978) wystąpiła w roli królowej Estery. W 1981 wspólnie z Andy Gibbem z zespołu Bee Gees zaśpiewała w duecie piosenkę pt. „All I Have To Do Is Dream”. Gościnnie występowała w serialach: "Hawaii Five-O" (1979) jako Dolores Kent Sandover, "Pan Złota Rączka" (1994) jako Les Thompson i "Ja się zastrzelę" (1999) jako Roberta. Dzięki niezrównanemu połączeniu talentu i wytrwałości Principal przekształciła się w Królową Filmów Realizowanych dla Telewizji, znacznie wyprzedzając takie konkurentki, jak Cheryl Ladd i Jane Seymour.
W 1990 zadebiutowała na scenie w sztuce "Listy miłosne" ("Love Letters"). Użyczyła swojego głosu doktor Amandzie Rebecca w animowanym serialu Fox "Głowa rodziny" ("Family Guy", 1999, 2000). W serialu NBC "Wybrańcy fortuny" ("Titans", 2000-2001) pojawiła się jako Gwen Williams.
Życie prywatne.
Spotykała się z Maxem Baerem Jr., Anthonym Perkinsem, Andym Gibbem, Stevenem Spielbergiem, Frankiem Sinatrą, Bernie Cornfeldem, Desi Arnazem Jr., Maharadżą Palitany (w stanie Gudżarat, Indie) i piłkarzem Lance Rentzelem.
Była dwukrotnie mężatką: z Christopherem Skinnerem (1978–1980) i chirurgiem plastycznym dr Harry Glassmanem (od 22 czerwca 1985, separacja 25 marca 2006, do 27 grudnia 2006).

</doc>
<doc id="1186976" url="https://pl.wikipedia.org/wiki?curid=1186976" title="Fokarium Stacji Morskiej Instytutu Oceanografii Uniwersytetu Gdańskiego">
Fokarium Stacji Morskiej Instytutu Oceanografii Uniwersytetu Gdańskiego



</doc>
<doc id="1186977" url="https://pl.wikipedia.org/wiki?curid=1186977" title="Knivskjelodden">
Knivskjelodden



</doc>
<doc id="1186980" url="https://pl.wikipedia.org/wiki?curid=1186980" title="Moosmann">
Moosmann



</doc>
<doc id="1186986" url="https://pl.wikipedia.org/wiki?curid=1186986" title="Świece kadzidłowe">
Świece kadzidłowe

Świece kadzidłowe, także stożki kadzidłowe – czasami (z niemiecka) zwane "Räucherkegel" albo "Räucherkerzchen", to zapachowe kadzidełka palone w okresie Bożego Narodzenia.
Świece kadzidłowe pochodzą z liturgii katolickiej. Już ok. 1750 poświadczone jest ich wytwarzanie w Crottendorf w Rudawach. Dopiero po wprowadzeniu nowych zwyczajów bożonarodzeniowych w połowie XIX w. i pierwszych "räuchermannów" rozprzestrzeniły się one na całe Rudawy.
Kadzidełka są wytwarzane z żywicy, mąki ziemniaczanej, drewna sandałowego i mąki bukowej. Ze zmielonych i zmieszanych substancji tworzących wilgotną masę powstaje kadzidełko o stożkowatym kształcie. Później kadzidełka są suszone i pakowane.
Produkcja odbywa się głównie w trzech saskich miejscowościach: Neudorf (pod nazwą "Huss-Original Neudorfer Räucherkerzen"), Crottendorf (pod nazwą "Original Crottendorfer Räucherkerzchen") i Mohorn-Grund (pod nazwą "KNOX").
Oprócz zapachów bożonarodzeniowych (kadzidło, jodła) są również wytwarzane zapachy kwiatowe sprzedawane w innych porach roku.

</doc>
<doc id="1186989" url="https://pl.wikipedia.org/wiki?curid=1186989" title="Grudzień (ujednoznacznienie)">
Grudzień (ujednoznacznienie)



</doc>
<doc id="1186992" url="https://pl.wikipedia.org/wiki?curid=1186992" title="Winter Songs">
Winter Songs

Winter Songs – drugi album wykonującego rock progresywny i rock awangardowy, tria brytyjskiego Art Bears. Utwory powstały pod wpływem reliefów z katedr w Amiens i Nantes.
Muzycy.
Twórcami albumu są:
Spis utworów.
Album zawiera utwory:
Na analogowym winylowym albumie strona pierwsza zawierała utwory 1–7, a druga 8–14
Singel.
"Rats &amp; Monkeys/Collapse" – oba utwory autorstwa Freda Fritha i Chrisa Cutlera
Opis płyty.
Nagrań dokonano w Sunrise Studio w Szwajcarii. Inżynierem dźwięku był Etienne Conod, asystował mu Ronnie Kürz. Autorem pętli, nagrania odgłosów świn i dzwonków jest Graham Keatley. Wszystkie utwory zostały napisane i zaaranżowane przez Chrisa Cutlera i Freda Fritha.
Autorem tekstów jest Chris Cutler, natomiast autorem wszystkich kompozycji - Fred Frith. Autorem projektu okładki, zdjęć i rytkownictwa jest EM Thomas
Wznowienie.
24-bitowy transfer z oryginałów taśm wykonał Matt Murmann, latem 2003 w Phoenix w stanie Arizona. Remastering i 24-bitowy remastering wykonał Bob Drake (studio Midi Pyrenees), w październiku 2003. Autorem wkładka do CD jest Chris Cutler. Autorem projekt graficzny jest Tim Schwartz

</doc>
<doc id="1186993" url="https://pl.wikipedia.org/wiki?curid=1186993" title="Ҝ">
Ҝ

Ҝ, ҝ – litera cyrylicy używana w alfabecie azerskim opartym na cyrylicy, reprezentująca dźwięk [], tj. spółgłoskę zwartą podniebienną dźwięczną.
Odpowiedniki litery w innych wersjach alfabetu azerskiego:

</doc>
<doc id="1186997" url="https://pl.wikipedia.org/wiki?curid=1186997" title="White Trash, Two Heebs and a Bean">
White Trash, Two Heebs and a Bean

White Trash, Two Heebs and a Bean to czwarty album punkowej grupy NOFX. Płyta została opublikowana w roku 1992 przez wytwórnię Epitaph. 

</doc>
<doc id="1186999" url="https://pl.wikipedia.org/wiki?curid=1186999" title="Fafnir">
Fafnir

Fafnir lub Fafner – postać mitologii germańskiej/skandynawskiej (wikingów), syn Hreidmara, bratem Otra, Regina, Lyngheida i Lonfnheida. Fafnir był silny i bezwzględny mężczyzną, po ojcobójstwie zamienił się w potwora - smoka (wielkiego węża) strasznego, lecz bardzo mądrego zarazem. 
Wygląd.
Fafnir wyglądem zbliżony jest do ogromnego węża. Opis zawarty w Eddzie Poetyckiej określa sposób poruszania się smoka jako czołganie się. W opisie nie wspomina się o skrzydłach czy łapach. Walczący Fafnir jak wąż uderza głową lub pluje jadem.
Mitologia.
Fafnir, by posiąść wielki skarb Andwariego, zabił własnego ojca i skazał na wygnanie brata Regina, który upominał się o część majątku. Zdobyty skarb zaniósł do swojego legowiska na wrzosowisku Gnitaheid. Tam stopniowo zamienił się w strzegącego skarbu smoka. Fafnir bronił skarbu, plując jadem i budząc lęk magicznym hełmem grozy. 
Fafnira zabił Sigurd namówiony do tego przez brata Fafnira - Regina. Sigurd zranił smoka Gramem schowany w wykopanym przez siebie dole na drodze do wodopoju. Krew, która spłynęła ze zranionego smoka na człowieka, sprawiła, że stał się on odporny na wszelkie ciosy.
Smok w ramach uznania dla zwycięzcy zapytał go o imię. Sigurd z początku go okłamał, ale potwór nie dał się oszukać i w końcu udało mu się poznać jego prawdziwe imię. Przed śmiercią zwycięzca i pokonany długo rozmawiali na tematy filozoficzne. Fafnir odpowiedział Sigurdowi na kilka pytań spraw ostatecznych. Domyśliwszy się, kto stał za zleceniem zabójstwa, ostrzegł bohatera przed swoim bratem i przeklętym skarbem. 
Następnie Regin napił się krwi Fafnira, wyciął mu serce i kazał Sigurdowi je upiec. Wojownik spełnił polecenie, lecz przypadkowo sparzył się pieczenią w palec i włożył go do ust. Od tej chwili zaczął rozumieć mowę ptaków. Usłyszał, jak sikorki rozmawiają o podstępie Regina, chcącego go zabić i zagarnąć skarb, więc uprzedził zdrajcę, zabijając go Gramem. Zjadł serce Fafnira i wypił krew obu smoczych braci, a następnie znalazł legowisko i zabrał cały przeklęty skarb.

</doc>
<doc id="1187001" url="https://pl.wikipedia.org/wiki?curid=1187001" title="Instytut Fizyki Polskiej Akademii Nauk">
Instytut Fizyki Polskiej Akademii Nauk

Instytut Fizyki Polskiej Akademii Nauk (IF PAN) – instytut naukowy Polskiej Akademii Nauk Wydziału Nauk Matematycznych, Fizycznych i Chemicznych z siedzibą w Warszawie. 
Opis.
Instytut został utworzony w 1953 roku. Prowadzi badania naukowe w zakresie fizyki ciała stałego oraz fizyki atomowej i cząsteczkowej w ramach projektów naukowych finansowanych między innymi przez Ministerstwo Nauki i Szkolnictwa Wyższego i programy naukowe Unii Europejskiej. W ostatnich latach w IF PAN rozpoczęto badania w najnowszych dziedzinach fizyki takich jak spintronika, nanotechnologia i biofizyka.
IF PAN prowadzi kształcenie na poziomie studiów doktoranckich w ramach Międzynarodowego Studium Doktoranckiego oraz współpracuje przy realizacji prac magisterskich i licencjackich z wieloma warszawskimi uczelniami wyższymi. Prowadzi działalność popularyzatorską w postaci wykładów i prezentacji dla uczniów szkól średnich; jest współorganizatorem Warszawskiego Festiwalu Nauki.
W uznaniu za efektywność wykorzystania funduszy unijnych IF PAN otrzymał w 2001 roku nagrodę Kryształowej Brukselki, a w 2004 roku był do tej nagrody powtórnie nominowany.
Struktura.
Struktura IF PAN w 2018 r.:
Oddziały naukowe
Laboratoria środowiskowe
również

</doc>
<doc id="1187005" url="https://pl.wikipedia.org/wiki?curid=1187005" title="John Bauer">
John Bauer

John Bauer (ur. 4 czerwca 1882 w Jönköping, zm. 20 listopada 1918) – szwedzki ilustrator, znany przede wszystkim z ilustracji zbioru " ().
Życiorys.
John Bauer urodził się i wychował w Jönköping. Miał troje rodzeństwa; dwóch braci i siostrę Annę, która zmarła mając 13 lat.
W wieku 16 lat wyjechał do Sztokholmu studiować sztukę, po dwóch latach rozpoczął naukę na Królewskiej Akademii Sztuki.
W czasie studiów na akademii poznał , którą poślubił w 1906 roku. Wspólnie odbyli dwuletnią (1908–1910) podróż po Niemczech i Włoszech. Ester pozowała do wielu prac Johna, najbardziej znaną z nich jest " z 1904 roku.
John Bauer zginął w wypadku parowca "Per Brahe" na jeziorze Wetter.
Twórczość.
Wczesne prace Johan Bauera są inspirowane twórczością Alberta Engströma i Carla Larssona.
Najbardziej znanymi pracami Bauera jest cykl ilustracji do zbioru "Bland tomtar och troll". Jest on również autorem fresku "Den helige Martin" ("Święty Marcin") znajdującego się w Nyköping.

</doc>
<doc id="1187008" url="https://pl.wikipedia.org/wiki?curid=1187008" title="Wielka Biała Flota">
Wielka Biała Flota

Wielka Biała Flota (ang. "Great White Fleet") – zespół pancerników floty USA, który na polecenie prezydenta Theodore Roosevelta odbył rejs dookoła świata. Podróż trwała od 16 grudnia 1907 r. do 22 lutego 1909 r. W skład flotylli wchodziły cztery dywizjony, złożone z czterech pancerników i znacznej liczby jednostek pomocniczych każdy. Rejs miał być demonstracją rosnącej potęgi militarnej USA i jej zdolności do operowania na oceanach.
Podłoże.
U schyłku swojej prezydentury Roosevelt wysłał szesnaście amerykańskich pancerników wchodzących w skład Floty Atlantyku (wraz z eskortą) w podróż dookoła świata. Na początku rejsu kadłuby ciężkich okrętów były pomalowane prawie w całości na biało. Przez to rejs zyskał nazwę Wielkiej Białej Floty.
Flota przepłynęła ponad 43 000 mil (69 200 km) z rozkazu prezydenta, który chciał zademonstrować swojemu państwu i światu, że marynarka amerykańska jest zdolna do operowania globalnego, szczególnie zaś na Pacyfiku. Było to bardzo ważne w chwili, gdy stosunki amerykańsko-japońskie stawały się coraz bardziej drażliwe. Kiedy japońska flota pokazała siłę, pokonując okręty rosyjskie w czasie wojny rosyjsko-japońskiej (1904-1905), flota amerykańska na Pacyfiku wydawała się relatywnie mała.
Podróż.
Podróż była także obdarzona czynnikiem ryzyka. Kanał Panamski nie był jeszcze ukończony i flota musiała przepłynąć przez Cieśninę Magellana. Rozmiar operacji nie miał precedensu w historii floty amerykańskiej. Okręty płynęły według kompasu do kolejnych punktów podróży i poruszały się zgodnie z zaplanowanym i przemyślanym rozkładem. By podróż doszła do skutku, trzeba było zaangażować praktycznie całe zdolności floty amerykańskiej. Wcześniej doszło do podobnego rejsu floty rosyjskiej, ale była ona w gorszej sytuacji ze względu na podpisany układ brytyjsko-japoński z 1902, który powodował, że nabieranie węgla musiało być przeprowadzane na morzu lub sekretnie w ukrytych portach w drodze z Morza Bałtyckiego na Pacyfik. Działo się to w czasie wojny rosyjsko-japońskiej, trzy lata przed rejsem amerykańskim. Amerykańskie wysiłki dyplomatyczne zaowocowały tym, że okręty północnoamerykańskie mogły nabierać zapasy w portach i korzystać z węglowców brytyjskich.
Flota rozemocjonowała cały świat. W każdym kolejnym porcie mieszkańcy tysiącami wychodzili oglądać i witać formację. Na Sycylii marynarze pomagali w akcjach ratowniczych po poważnym trzęsieniu ziemi w Mesynie.
Gdy flota dotarła do Jokohamy Japończycy wylegli na plaże dziesiątkami tysięcy. Pokazano w ten sposób, że konflikt pomiędzy Stanami Zjednoczonymi i Japonią nie jest zbyt znaczący. Tysiące japońskich uczniów powiewało amerykańskimi flagami, witając amerykańskich oficjeli, gdy ci wyszli na brzeg.
W lutym 1909 Roosevelt czekał w Hampton Roads na tryumfalny powrót floty, podkreślając, że uznaje on powrót okrętów za ostatni akt prezydentury. Do oficerów i marynarzy powiedział "inne narody mogą zrobić to co wy zrobiliście, ale zrobią to po was" (ang. Other nations may do what you have done, but they'll have to follow you)
Skład floty.
Czternastomiesięczna podróż była wielkim testem dla amerykańskiej floty. Formacja była obsadzona przez 14 tys. marynarzy. Przebyli oni około 43 tys. mil i odwiedzili dwanaście portów na sześciu kontynentach. Flota była wizualnie imponująca dla cywilów, ale technicznie przestarzała. W tym czasie w służbie znajdowało się już kilka drednotów, a pierwszy amerykański okręt zbudowany według założeń podobnych do tych, które przyświecały budowie HMS "Dreadnought", "South Carolina" był już zwodowany i znajdował się w fazie wyposażania. Dwa najstarsze okręty we flocie USS "Kearsarge" i USS "Kentucky" były nieprzystające do ówczesnego pola walki. Dwa inne USS "Maine" i USS "Alabama" zostały w San Francisco, ponieważ miały problemy mechaniczne. Po naprawach te dwa pancerniki popłynęły w dalszy rejs dookoła świata uproszczoną trasą. Przez Honolulu, Guam, Manilę, Singapur, Kolombo, Suez, Neapol, Gibraltar i Azory dotarły do Stanów Zjednoczonych 20 października 1908, na długo przed przybyciem Floty, która częściej zawijała do portów i miała bardziej skomplikowaną trasę.
W pierwszej części podróży pancernikom towarzyszyła Flotylla Torpedowa (ang. Torpedo Flotilla) składająca się z sześciu wczesnych niszczycieli i kilku jednostek pomocniczych. Niszczyciele i ich tendry płynęły od Hampton Roads do San Francisco tym samym kursem co pancerniki, jednak nie bezpośrednio w jednolitej formacji z tymi ciężkimi okrętami. Dwa pancerniki wydzielone z Floty w San Francisco na skutek problemów technicznych zastąpiono dwoma innymi okrętami.
Dowódcy.
Gdy okręty opuszczały Hampton Roads, na ich pokładach było czterech starszych oficerów, którzy służyli w czasie wojny secesyjnej. W 1908 wiek emerytalny wynosił 62 lata. Dla Floty oznaczało to, że admirał Robley D. Evans, kontradmirał Thomas i kontradmirał Emory będą musieli przejść do rezerwy przed końcem rejsu. Admirał Sperry rozpoczął swoje szkolenie marynarskie w 1862 i ukończył Akademię Marynarki w 1866. Admirał "Fighting Bob" Evans był czterokrotnie ranny 15 stycznia 1865.
Zmiany w formacji i dalszy rejs.
Obierając USS "Connecticut" (BB-18) jako jednostkę flagową, formacja pod dowództwem kontradmirała Robleya D. Evansa wypłynęła z Hampton Roads 16 grudnia 1907. Udała się przez Trynidad (Brytyjskie Indie Zachodnie), Rio de Janeiro (Brazylia), Punta Arenas (Chile), Callao (Peru), Zatokę Magdaleny, Meksyk do San Francisco. Do tego ostatniego portu okręty dotarły 6 maja 1908.
Po dotarciu floty na zachodnie wybrzeże USA USS "Glacier" został wydzielony i stał się później okrętem zaopatrzeniowym Floty Pacyfiku. W tym czasie USS "Nebraska" dowodzona przez komandora Reginalda F. Nicholsona i USS "Wisconsin" dowodzony przez komandora Franka E. Beatty`ego zostały zastąpione przez USS "Maine" i USS "Alabama". W San Francisco USS "Minnesota" został przesunięty na czoło pierwszej eskadry pierwszego dywizjonu, a USS "Louisiana" zajęła miejsce okrętu flagowego drugiej eskadry.
W San Francisco kontradmirał Charles S. Sperry oficjalnie przejął dowództwo nad formacją z powodu złego stanu zdrowia admirała Evansa. W San Francisco najnowsze i najlepsze okręty zostały przesunięte do pierwszego dywizjonu. 7 lipca 1908 Flota Atlantyku opuściła port i udała się do Honolulu, a później do Auckland w Nowej Zelandii, Sydney i Melbourne w Australii. Następnie okręty odwiedziły Manilę na Filipinach, Jokohamę w Japonii, Colombo na Cejlonie. 3 stycznia 1909 jednostki dotarły do Suezu w Egipcie.
Wtedy dotarła do floty wiadomość o trzęsieniu ziemi na Sycylii. W geście przyjaźni zaoferowano poszkodowanym Włochom pomoc. "Connecticut", "Illinois", "Culgoa" i "Yankton" udały się do Messyny. Załoga pancernika "Illinois" wydobyła z ruin ciało amerykańskiego konsula i jego żony.
USS "Scorpion", okręt bazowy (ang. station ship) z Konstantynopola i USS "Celtic", statek-chłodnia wyposażony w Nowym Jorku pośpieszyły do Messyny, by zastąpić "Connecticut" i "Illinois", dzięki czemu mogły one udać się w dalszą drogę.
9 stycznia 1909, po opuszczeniu Messyny, flota zatrzymała się w Neapolu. Później odwiedziła Gibraltar i 22 lutego 1909, w dzień urodzin Waszyngtona, dotarła do Hampton Roads. Tam prezydent Roosevelt dokonał ponownego przeglądu floty, gdy ta wchodziła na redę.
Pierwsza część.
Z Hampton Roads do San Francisco, 14556 mil
Okręty.
Flota, pierwsza eskadra i pierwszy dywizjon były dowodzone przez kontradmirała Robleya D. Evansa.
Pierwszy dywizjon składał się z:
Drugi dywizjon był dowodzony przez kontradmirała Williama H. Emory`ego.
Druga eskadra i trzeci dywizjon były dowodzone przez kontradmirała Charlesa M. Thomasa.
Trzeci dywizjon składał się z:
Czwarty dywizjon był dowodzony przez kontradmirała Charlesa S. Sperry`ego.
Okręty pomocnicze:
Flotylla torpedowa:
Druga część.
z San Francisco do Zatoki Puget i z powrotem
Flota, pierwsza eskadra i pierwszy dywizjon były dowodzone przez kontradmirała Charlesa S. Sperry`ego.
Pierwszy dywizjon składał się z:
Drugi dywizjon był dowodzony przez kontradmirała Richarda Wainwrighta:
Druga eskadra i trzeci dywizjon były dowodzone przez kontradmirała Williama H. Emory'ego.
Trzeci dywizjon składał się z:
Czwarty dywizjon był dowodzony przez kontradmirała Seatona Schroedera:
Okręty pomocnicze:
Trzecia część.
z San Francisco do Manilii, 16336 mil
Okręty.
Flota, pierwsza eskadra i pierwszy dywizjon były dowodzone przez kontradmirała Charlesa S. Sperry`ego.
Pierwszy dywizjon składał się z:
Drugi dywizjon składał się z:
Druga eskadra i trzeci dywizjon były dowodzone przez kontradmirała Williama H. Emory'ego.
Czwarty dywizjon był dowodzony przez kontradmirała Seatona Schroedera.
Okręty pomocnicze:
Ostatnia część.
z Manilii do Hampton Roads, 12455 mil

</doc>
<doc id="1187009" url="https://pl.wikipedia.org/wiki?curid=1187009" title="Ustawa Shermana">
Ustawa Shermana

Ustawa Shermana (ang. "Sherman Antitrust Act" lub "Sherman Act") – amerykańska ustawa z 1890 roku, przyjęta po serii połączeń, jaka miała miejsce wśród wielkich amerykańskich korporacji. Wnioskodawcą był ówczesny sekretarz skarbu John Sherman.
Ustawa uznawała za nielegalne monopolizowanie działalności gospodarczej ("każda osoba, która będzie działać monopolistycznie albo zawierać tajne porozumienia z inną osobą lub osobami w celu monopolizacji jakiejkolwiek części produkcji lub innymi państwami, winna będzie przestępstwa"). Za sprzeczne z prawem uznawano również porozumienia lub zmowy, które działały w sposób ograniczający działalność gospodarczą ("każdą umowę, związek w formie trustu lub innej oraz porozumienie tajne w celu ograniczenia produkcji lub handlu pomiędzy stanami lub innymi państwami"). W ciągu 10 lat od przyjęcia ustawy Sąd Najwyższy USA rozpatrzył na jej podstawie 18 spraw, z czego w 2 wydał wyroki skazujące. Większe sukcesy w zwalczaniu monopoli odniósł rząd federalny na początku XX wieku, zwłaszcza w sprawie "Northern Securities Co" w 1904.
Jej rozwinięciem była ustawa Claytona.

</doc>
<doc id="1187011" url="https://pl.wikipedia.org/wiki?curid=1187011" title="Nagisa Ōshima">
Nagisa Ōshima

 – japoński reżyser filmowy.
Życiorys.
Jego ojciec był urzędnikiem administracji rządowej, zmarł gdy Ōshima miał 6 lat. Wcześnie zainteresował się polityką i poznał teksty teoretyków socjalizmu i komunizmu. Rozpoczął studia prawnicze na Uniwersytecie Kiotyjskim, gdzie zaangażował się w aktywność polityczną, przewodząc lewicującej organizacji studenckiej.
Po ukończeniu studiów Ōshima stracił zainteresowanie prawem, zyskał za to zatrudnienie w agencji filmowej Shōchiku i wkrótce zaczął tworzyć jako reżyser, debiutując w 1959 roku filmem .
Zaczął również działać na polu krytyki filmowej, publikując w 1958 roku esej "Czy to przełom? (Moderniści japońskiego kina)", w którym określił nowy trend w kinematografii japońskiej, do dziś niemal nieznany na Zachodzie (poza twórczością Yasuzo Masumury).
Ōshima współtworzył japońską kina na przełomie lat 50. i 60., aby na krótko odejść do telewizji w proteście wobec ograniczania kinowej dystrybucji jego zaangażowanych politycznie filmów. Powrócił w 1965 roku, reżyserując "Rozkosze ciała". Film z 1967 roku, zatytułowany , był adaptacją XVI-wiecznej mangi autorstwa Sampei'a Shirato. Ōshima nie stworzył ani filmu fabularnego, ani animowanego, filmując jedynie obrazy Shirato i dodając głosy aktorów. Obraz odniósł sukces komercyjny w Japonii, jednocześnie zdobywając uznanie krytyków.
Jednym z najgłośniejszych filmów w reżyserii Ōshimy było z 1976 roku. Historię opartą na prawdziwych zdarzeniach z lat 30. reżyser zdecydował się przedstawić bez unikania realistycznych scen erotycznych, uznanych wówczas za twardą pornografię. Aby zmontowanie filmu było w ogóle możliwe, Ōshima wysłał taśmę do Francji. Nieocenzurowana wersja obrazu do dziś jest niedostępna w Japonii.
Podobną tematykę Ōshima podniósł dwa lata później, reżyserując w 1978 roku film "Imperium namiętności" (1978), który zdobył nagrodę za reżyserię na 31. Międzynarodowym Festiwalu Filmowym w Cannes. Dużym sukcesem okazał się również film pod tytułem "Wesołych świąt, pułkowniku Lawrence" (1983), z Davidem Bowiem i Ryūichim Sakamoto w rolach głównych. W roli Hary zadebiutował jako aktor dramatyczny Takeshi Kitano.
W 1994 roku zasiadał w jury konkursu głównego na Międzynarodowym Festiwalu Filmowym w Wenecji. Dwa lata później reżyser doznał udaru mózgu, ale powrócił do kina w 1999 roku swoim ostatnim filmem, z Takeshim Kitano, Ryūhei Matsudą i Tadanobu Asano w rolach głównych, podejmując tematykę XIX-wiecznej homoseksualnej tradycji .
Shōhei Imamura stwierdził kiedyś: "Ja jestem wieśniakiem, Nagisa Ōshima jest samurajem". Interpretatorzy tych słów zwykle wskazują na podobną wymowę filmów Ōshimy i Imamury, przy czym u Ōshimy bohaterami filmów są przedstawiciele klasy wyższej (podobno rodzina Ōshimy miała tradycje samurajskie), a Imamura, sam przynależący do klasy średniej, opowiada o życiu prostych ludzi i wyrzutków społeczeństwa (jap. "hari").
Zbiór tekstów krytycznych i esejów Ōshimy został wydany w 1993 roku w publikacji "Cinema, Censorship and the State" (). Reżyser mieszkał w Fujisawie, w prefekturze Kanagawa.

</doc>
<doc id="1187015" url="https://pl.wikipedia.org/wiki?curid=1187015" title="Maj (ujednoznacznienie)">
Maj (ujednoznacznienie)



</doc>
<doc id="1187016" url="https://pl.wikipedia.org/wiki?curid=1187016" title="Ribbed">
Ribbed

Ribbed to trzeci album studyjny punkowej grupy NOFX. Płyta została opublikowana w roku 1991 przez wytwórnię Epitaph. 
Lista utworów.
Wszystkie utwory autorstwa Fat Mike'a oprócz „Together On The Sand” autorstwa Steve'a Kidwillera.

</doc>
<doc id="1187017" url="https://pl.wikipedia.org/wiki?curid=1187017" title="Żyto (ujednoznacznienie)">
Żyto (ujednoznacznienie)

Osoby o nazwisku Żyto:

</doc>
<doc id="1187019" url="https://pl.wikipedia.org/wiki?curid=1187019" title="Owoc (ujednoznacznienie)">
Owoc (ujednoznacznienie)



</doc>
<doc id="1187021" url="https://pl.wikipedia.org/wiki?curid=1187021" title="Jan Górecki">
Jan Górecki



</doc>
<doc id="1187022" url="https://pl.wikipedia.org/wiki?curid=1187022" title="Górecki">
Górecki

Inne:

</doc>
<doc id="1187023" url="https://pl.wikipedia.org/wiki?curid=1187023" title="Ryszard Górecki">
Ryszard Górecki



</doc>
<doc id="1187026" url="https://pl.wikipedia.org/wiki?curid=1187026" title="The World as It Is Today">
The World as It Is Today

The World as It Is Today – trzeci album progresywnego i awangardowego tria brytyjskiego Art Bears. Zespół powraca na nim do swoich zaangażowanych politycznych i społecznych tematów.

</doc>
<doc id="1187034" url="https://pl.wikipedia.org/wiki?curid=1187034" title="Powiat lityński">
Powiat lityński

Powiat lityński; dawny powiat początkowo guberni bracławskiej, potem guberni podolskiej. Siedzibą było miasto Lityn. Herbem były cztery brzozy w srebrnym polu. Dziś cały obszar w granicach Ukrainy.
Przed rozbiorami Lityn był siedzibą starostwa w województwie bracławskim.
W roku 1884 powiat graniczył na płn. z gub. wołyńską, na zach. z pow. latyczowskim, na płd. z mohylowskim i winnickim.
Dzielił się na 5 okręgów (stanów): w Litynie, w Nowym-Konstantynowie, w Meżyrowie, w Starej Sieniawie, w Ułanowie.
Gminy miały siedziby w miejscowościach:
Dekanat lityński diecezji łucko-żytomierskiej rozciągał się na powiat lityński i obejmował 8 parafii: Starą Sieniawę, Chmielnik, Kumanowce, Lityn, Nowy Konstantynów i Ułanów.
Marszałkami powiatu byli: Andrzej Chołoniewski, Józef Krasiowski, Korniłowski, Wincenty Sarnecki i Wincenty Zawrocki.

</doc>
<doc id="1187036" url="https://pl.wikipedia.org/wiki?curid=1187036" title="Powiat lucyński">
Powiat lucyński

Powiat lub ujezd lucyński – dawny powiat Inflant polskich, później guberni witebskiej. Dzisiaj częściowo odpowiada mu terytorialnie Okręg lucyński Łotwy. Ośrodkiem administracyjnym powiatu było miasto Lucyn (łot. "Ludza").

</doc>
<doc id="1187037" url="https://pl.wikipedia.org/wiki?curid=1187037" title="Łaskun">
Łaskun

Łaskun ("Paradoxurus") – rodzaj ssaka z podrodziny łaskunów (Paradoxurinae) w obrębie rodziny wiwerowatych (Viverridae).
Zasięg występowania.
Rodzaj obejmuje gatunki występujące w południowej i południowo-wschodniej Azji (Chińska Republika Ludowa, Indie, Sri Lanka, Nepal, Bhutan, Mjanma, Laos, Wietnam, Kambodża, Tajlandia, Malezja, Singapur, Filipiny, Indonezja i Nowa Gwinea). Rozproszone obserwacje z Celebes, Moluków i Wysp Aru pochodzą najprawdopodobniej od osobników introdukowanych.
Morfologia.
Długość ciała (bez ogona) 42–71 cm, długość ogona 33–66 cm; masa ciała 2–5 kg.
Systematyka.
Podział systematyczny.
Do rodzaju należą następujące gatunki:

</doc>
<doc id="1187039" url="https://pl.wikipedia.org/wiki?curid=1187039" title="Powiat lipowiecki">
Powiat lipowiecki

Powiat lub ujezd lipowiecki dawny powiat guberni kijowskiej. Stolicą był Lipowiec.
Wzmianka z roku 1884.
Powiat lipowiecki gub. kijowskiej, 1797 roku
utworzony, 1800 połączony z petyhorskim,
istniał do 1805 p. n. taraszczańskiego a od
1805 pod obecną nazwą.
Ma 2541 w. kw.
rozl. i około 150000 mieszkańców, wtem 17376 izr.
Dzieli się na 3 okręgi admin. (stany). Lińce i Monastyryszcze. R. 1847 posiadał 1 miasto, 15 miasteczek, 92 siół, 38 wsi, 6 futorów.
Parafia katol. Monastyryszcze zalicza się do
dek. humańskiego. R. 1880 powiat (bez m.
pow.) miał 19 fabryk (2995 robot., 3754269
rs. prod.).
Powierzchnia gruntu falowata,
gleba urodzajna. R. 1846 na 100 korcy wysiewu przypadało 25 k. żyta, 15 pszenicy, 30
owsa, 9 hreczki, 14 jęczmienia, 5 prosa, 2 grochu. Cukrowni w 1866 r. było 4. Marszałkami powiatu byli dotąd: Narcyz hr. Krasicki, Aleks. Kuszaiski, Jerzy Podoski, Marek Sarnecki, Wład. Rohoziński.

</doc>
<doc id="1187040" url="https://pl.wikipedia.org/wiki?curid=1187040" title="Powiat mariampolski">
Powiat mariampolski

Powiat maryampolski od 1795 do 1807 r. powiat departamentu białostockiego pruskiej prowincji Prusy Nowowschodnie, następnie w departamencie łomżyńskim Księstwa Warszawskiego, potem, od 1816 w Królestwie Kongresowym, w województwie augustowskim, następnie (od 1837) guberni augustowskiej. W 1867 r. wszedł w skład guberni suwalskiej, zmniejszony. 10 października 1920 r. na podstawie umowy suwalskiej wszedł w skład Litwy. Ośrodkiem był Mariampol.

</doc>
<doc id="1187041" url="https://pl.wikipedia.org/wiki?curid=1187041" title="Powiat miński (gubernia mińska)">
Powiat miński (gubernia mińska)

Powiat miński – dawny powiat województwa mińskiego Wielkiego Księstwa Litewskiego, później, w zmienionych granicach, powiat guberni mińskiej Imperium Rosyjskiego, w latach 1919–1920 powiat w składzie okręgu mińskiego Zarządu Cywilnego Ziem Wschodnich (ZCZW) – tymczasowej
Podział terytorialny.
Według wzmianki ze "Słownika Geograficznego" z roku 1885, w powiecie były następujące gminy:
Wzmianka z 1884 r..
„Miński Powiat od 1569 do 1795 r. W województwie mińskim, odtąd, w zmienionych granicach, w
guberni mińskiej, pomiędzy 44-46° wschodniej długości i 53-55° płn. szerokości położony, zajmuje północno-zachodnią część gubernii i graniczy od północy z powiatem borysowskim, od wschodu
z powiatem ihumeńskim, od południa z powiatem ihumeńskim i nowogródzkim, od zachodu z powiatem oszmiańskim i wilejskim guberni wileńskiej. Ma obszaru według Zieleńskiego 4,429 w. kw.,
według Schuberta 4,600'2 w. kw., czyli 95'08 m. kw., według Fitinhofa 4,572 w.
kw.; zwykle przyjmuje się 4,465 w. kw., czyli 465,100 dziesięcin. Grunta gliniaste i czarnoziemne, urodzajne, łąki, z powodu licznych rzek, wyjątkowo dobre, położenie wzgórzyste, malownicze, zachodzą tu bowiem ostatnie odrośla według jednych łańcucha gór Awratyńskich według zaś innych Wałdajskich. Najwyżej wzniesione punkta są: pod wsią Zalesie 1,091'2 st. ang. nad p. m., w pobliżu wsi Sieczkowszczyzna 159 sąż., pod zaściankiem Swierszczówka 1,092'7 st. ang., Łysa góra 1,129'8 st. ang., pod wsią Dubowo 1,117'6 st. ang., pod wsią Jezioro 722'3 st. ang., pod wsią Adasiewszczyzna 687'8 st. ang. Miejsca których położenie oznaczono astronomicznie i trygonometrycznie są: Jezioro, Iwieniec, Kojdanów, Mińsk, Więckowszczyzna i Zasław (ob. Zieleńskiego, t. I, s. 51–52). Jezior właściwych prawie nie ma w M. pow., oprócz pod wsią Jezioro, mające około 20 mórg przestrzeni; inne, jak Sołomereckie, Rudzickie, Gródeckie i Zaceńskie, są uformowane z zatamowania rzek: Sołomereczy, Rudzicy, Wieśnianki i Ony i na nazwę jezior nie zasługują. Jezioro pod Mińskiem, W stronę przedmieścia Komarówka, oznaczone na dawnych mapach, jest już tylko bagniskiem. (...)”
Demografia.
Według spisu ludności w grudniu 1919 roku powiat miński okręgu mińskiego ZCZW zamieszkiwały 304 004 osoby, z których 48,9% zadeklarowało się jako Białorusini, 28,9% – Polacy, 13,0% – „tutejsi”, 3,3% – Żydzi, 0,2% – Litwini, 13,2% – przedstawiciele innych narodowości (głównie Rosjanie). Na terytorium powiatu znajdowało się 3787 miejscowości, z których 6 miało 1–5 tys. mieszkańców i jedna powyżej 5 tys. mieszkańców. Był nią Mińsk ze 102 392 mieszkańcami.
Oświata.
W powiecie mińskim okręgu mińskiego ZCZW, w roku szkolnym 1919/1920 działało 291 szkół powszechnych, 32 szkoły średnie i 5 szkół zawodowych. Ogółem uczyło się w nich 22 344 dzieci i pracowało 747 nauczycieli.

</doc>
<doc id="1187042" url="https://pl.wikipedia.org/wiki?curid=1187042" title="Powiat mitawski">
Powiat mitawski

Powiat lub ujezd mitawski – dawny powiat guberni kurlandzkiej. Dziś jego obszarowi częściowo odpowiada Okręg jełgawski na Łotwie.
Wzmianka z roku 1884.
Mitawski powiat ma na przestrzeni 4394 w. kw. Dzieli się na 2 okręgi: dobleński (al. mitawski) 2548 w. kw. i bowski (bauski) 1846 w. kw. Każdy z nich był podzielony na 4 parafie. Okręg dobleński na: mitawska, dobleńska, grenhofska i zessawska. Okręg bowski na: bowska, ekawska, neugutska i baldońska. Mitawskie starostwo grodowe, leżało w księstwach Kurlandyi i Semigalii. Podług ustawy zasadniczej zarządu tych księstw, na sejmie w r. 1617 uchwalonej, do juryzdykcyi tego grodu należały miasta i zamki: Mitawa, Bowsk, Nehogutr, Ekawa, Baldona, Sessawa, Grentzhaff i Doblena. W r. 1794 wraz z całą Kurlandyą
i Semigalią przeszło pod panowanie rossyjskie.

</doc>
<doc id="1187043" url="https://pl.wikipedia.org/wiki?curid=1187043" title="Powiat mohylowski">
Powiat mohylowski

Powiat mohylowski – dawny powiat guberni podolskiej. Stolicą był Mohylów Podolski na Ukrainie. Czasami mylony z mohilewskim na Białorusi.
Gminy miały siedziby w miejscowościach:

</doc>
<doc id="1187044" url="https://pl.wikipedia.org/wiki?curid=1187044" title="Powiat mohylewski">
Powiat mohylewski

Powiat lub ujezd mohylewski lub mohylewski gubernialny (w odróżnieniu od mohylowskiego na Podolu) – dawny powiat guberni mohylewskiej. 
Za czasów Rzeczypospolitej Mohylewszczyzna była częścią powiatu orszańskiego. Dziś powiatowi mohylewskiemu z lat 1772-1918 odpowiadają częściowo położone na Białorusi rejony mohylewski, białynicki, kruhelski i szkłowski obwodu mohylewskiego.

</doc>
<doc id="1187045" url="https://pl.wikipedia.org/wiki?curid=1187045" title="Powiat mozyrski">
Powiat mozyrski

Powiat lub ujezd mozyrski – dawny powiat w województwie mińskim, który w 1793 przeszedł pod panowanie Rosji i w nieco zmniejszonych granicach zaliczony został do guberni mińskiej. W latach 1919–1920 znajdował się pod polską administracją, w składzie okręgu brzeskiego Zarządu Cywilnego Ziem Wschodnich. Odpowiadają mu dzisiejsze rejony mozyrski, jelski, lelczycki, łojowski, petrykowski i żytkowicki obwodu homelskiego.
Demografia.
Według spisu ludności w grudniu 1919 roku powiat mozyrski okręgu brzeskiego ZCZW zamieszkiwały 240 142 osoby. Na jego terytorium znajdowało się 941 miejscowości, z których 7 miało 1–5 tys. mieszkańców i 3 miały 5–10 tys. mieszkańców. Największą z nich był Mozyrz z 6796 mieszkańcami.
Wzmianka z roku 1884.
(...) Miejsca historyczne lub mające wspomnienia: Dawidgródek, Horodok (pod Słobodą Skryhałowską), Hryczyn (błoto), Kniaź (jezioro), Lenin, Łuczyce, Łachwa, Mozyrz, Narożnowicze, Okoninówka, Petryków, Skryhałów, Turów (ob. pod właściwemi nazwami). Powiat obfitując w lasy, posiada jeszcze ogrom zwierzyny grubej: łosi, niedźwiedzi, saren, dzików, wilków, lisów i t. d. Ze zwierząt wydających futra, trafiają się bobry, wydry i kuny. Z ryb poławiają się: szczupaki, sumy, karasie, okonie, liny, leszcze, głownie, bieługi, piskorze (wiuny), jersze, płocie, podleszcze, miętuzy, wreszcie w Prypeci: jesiotry, sterlecie i wybornego smaku rzadka, ryba, zwana. w miejscowej gwarze wyrezub, wierozub al. wielozub (Squalius cephalus), odznaczająca się tem, że ma w głowie rogowatą, twardą, przezroczystą substancyą, żółtowatego, bursztynowego koloru, wielkości i kształtu migdała w łupinie. Lud nazywa ją kamieniem wierozuba i używa jej do leków.
Żegluga odbywa się po Prypeci, której koryto w ciągu ostatnich kilku lat oczyszcza z od. wiecznych kłód dębowych i do spławu głębokiego uspasabia nasz rodak inżynier Franciszek Daniłowicz; niemniej po Horyniu, Uborciu, Ptyczu, Łani, Stwidze i innych. Pływają tu: parochody (po Prypeci), barki, półbarki, berlinki, szuhaleje, łodzie. Wyrobem statków trudnią się warsztaty w Turowie i Petrykowie, mianowicie tu sporządzają, się barki różnych gatunków i szuhaleje. Przemysł leśny na wielką skalę, z urządzeniami technicznemi, założyła niedawno kompania francuska w Leninie (ob. Lenin), lecz przedsiębiorstwo to, pomimo protekcyi rządu, nie rozwija się należycie z powodu ogólnego zastoju ekonomicznego.
Mozyrski powiat niewielu ludzi wybitnych przysporzył krajowi, zasługują jednak na wzmiankę: Michał Gliński, kniaź turowski, zdolny i wsławiony pogromem Tatarów pod Kleckiem, głośniejszy jednak ujemnie; Gedeon Jeleński, za szczególne zasługi otrzymał od stanów Rzplitej Łuczyce, Kosiejsk i Kopatkiewicze, a potomek jego, niedawno zmarły Napoleon Jeleński, mąż światły, wielki dobroczyńca ludu, hojnym zapisem na oświatę ludową, upamiętnił swe nazwisko (ob. Łuczyce); wreszcie W Łachwie przyszedł na świat znany też z czynów obywatelskich, uczony hippik i autor „Historyi konia” Maryan Czapski. Marszałkami pow. mozyrskiego byli: Kolęcki Jan h. Strzała, Łoska Stefan (1598 r.), Kotowski Konstanty h. Pomian (1664 r.), Lipnicki Stanisław h. Hołobok (1674 r.), Robecki Jan (1675 r.), Kotowski Hieronim Konstanty h. Pomian (1691 r.), Kotowski Florjan Leon h. Pomian (1696 r.), Oskierko Antoni h. Murdelio (1716 r.), Oskierko Rafał Aloizy h. Murdelio (1738-67 r.), Chalecki Kazimierz h. Abdank (1771-76 r.), Oskierko Maciej Kazimierz h. Murdelio (1772-93; d. 12 stycznia 1794 r. podniesiony do godności kasztelana mozyrskiego), Jeleński Feliks h. Korczak (1796-1800), Szczytt Józef h. Jastrzębiec (1805 r.), Jeleński Feliks h. Korczak (1807 r.), Obuchowicz Filip h. Jasieńczyk (1809-1811 r.), Jeleński Kazimierz h. Korczak (1817 r.), Leczkiewicz Tomasz h. Kotwicz (1822 r.), Nowakowski Grzegórz h. Ślepowron (1822-1823 r.). Mundur powiatu za Rzplitej stanowił kontusz karmazynowy i żupan granatowy. Za czasów Rzplitej powiat mozyrski wysyłał 2 posłów i 2 deputatów.

</doc>
<doc id="1187046" url="https://pl.wikipedia.org/wiki?curid=1187046" title="Powiat mścisławski">
Powiat mścisławski

Powiat lub ujezd mścisławski – dawny powiat województwa tej nazwy (1566 - 1772); później w guberni mohylewskiej, na granicy z gubernią smoleńską. Częściowo odpowiada mu dzisiejszy rejon mścisławski na Białorusi.

</doc>
<doc id="1187048" url="https://pl.wikipedia.org/wiki?curid=1187048" title="Powiat newelski">
Powiat newelski

Powiat lub ujezd newelski – dawny powiat województwa połockiego a później guberni witebskiej. Siedzibą było miasto Newel, w XXI wieku w obwodzie pskowskim Federacji Rosyjskiej.
Marszałkami szlachty powiatu newelskiego w latach 1783–1863 byli: Koniński, Bohomolec, Wyszyński, Szyszko, Chrzanowski, Duwa, Łosowski, Petrykowski, Rodziewicz.

</doc>
<doc id="1187051" url="https://pl.wikipedia.org/wiki?curid=1187051" title="Ѓ">
Ѓ

Ѓ, ѓ – litera cyrylicy używana w alfabecie języka macedońskiego, reprezentuje dźwięk [] lub [].

</doc>
<doc id="1187053" url="https://pl.wikipedia.org/wiki?curid=1187053" title="Lemiesz (rolnictwo)">
Lemiesz (rolnictwo)



</doc>
<doc id="1187054" url="https://pl.wikipedia.org/wiki?curid=1187054" title="Powiat berdyczowski">
Powiat berdyczowski

Powiat lub ujezd berdyczowski powiat guberni kijowskiej, istniejący w latach 1846–1918. Siedzibą był Berdyczów na Ukrainie.
Wzmianka słownikowa z 1880.
„Powiat berdyczowski gub kijowskiej, utworzony 1846 z machnowskiego, ma, według Strielbickiego, 2997 w. kw. rozl., według Siemienowa 3060 w. kw. Zajmuje zach. część guberni, graniczy na płn. z żytomierskim, na wschód ze skwirskim i taraszczańskim, na płd. z lipowieckim, a na zachód z winnickim. Ludności liczył 1865 r. 188,739. Według wyznań 104647 prawosł., 60299, izraelitów (Kalendarz Ilurlanda podaje ich liczbę w 1869 r. na 60715 t. j. 28,279 męż.,
32436 kob.), katolików 22961, raskolników 541, ewangelików 291. Ziemia dzieli się w ten sposób: ze z 320 tys. dziesięcin 265,000 zajmują pole, 17000 łąki, 30000 lasy, 16200 wody, 4000 błota i t. d. Zwierząt domowych w 1865 r. liczono 21865 koni, 28837 bydła rogatego, 15639 owiec zwyczajnych, 44237 owiec wyższego gatunku, 18186 świń, 3442 kóz i i. R. 18:t7 posiadał powiat miasto 1, miastcczek 9, siół 110, wsi 61, futorów 11: razem 192. R 1865 dzielił się na 3 stany, 32 gminy, 156 „obszczestw.” Główne zajęcie ludności rolnictwo, a także ogrodnictwo, sadownictwo i bartnictwo. Według statystyki 846 na, 100 czotwiCl,ti r,asiewu wypada w powiecie 36 i trzy czwarte żyta, 11 i pół pszenicy, 26 i pół owsa, 13 i jedna trzecia hreczki, 11 jęczmienia, 0,30 prosa, 0,50 grochu. B. pow. posiada ze wszystkich powiatów guberni i najmniej bydła rogatego. Cukrownie 1866 roku dwie. Powierzchnia gruntu w powiecie jest wyniosła; wchodzą weń wzgórza z Podola i Wołynia, najwydatniejsze koło wsi Tuсze, Żeżelów, Niemirycze i Czarnorudka. Składają się one głównie z szarego granitu i porfiru gliniastego. Jezior w pow. dużo, ale głównie z rozlewu rzek powstają. Błota mało znaczące. Rzeki częściowo należą do systemu Dniepru, częściowo do Bohu. Do pierwszych należy głównie Roś z Rostowicą i Skwirą; do drugich Hnyłopiat, Desna i Pusietoła. Gleba przeważnie czarnoziem, tylko na pograniczu Podola i Wołynia zmieszana z piaskiem.”

</doc>
<doc id="1187055" url="https://pl.wikipedia.org/wiki?curid=1187055" title="Powiat zwiahelski">
Powiat zwiahelski

Powiat zwiahelski dawny powiat guberni wołyńskiej, z siedzibą w Nowogrodzie Wołyńskim. Zwiahel w 1796 Ukazem Katarzyny II przemianowany został na Nowogród Wołyński.
Leży na terenie dzisiejszych rejonów nowogródzkiego oraz lubarskiego w obwodzie żytomierskim oraz szepetowskiego, połońskiego, starosieniawskiego, lubarskiego w dzisiejszym obwodzie chmielnickim. 

</doc>
<doc id="1187056" url="https://pl.wikipedia.org/wiki?curid=1187056" title="Begonia (ujednoznacznienie)">
Begonia (ujednoznacznienie)



</doc>
<doc id="1187057" url="https://pl.wikipedia.org/wiki?curid=1187057" title="Powiat nowogródzki">
Powiat nowogródzki

Powiat nowogródzki – powiat w województwie nowogródzkim II Rzeczypospolitej. Jego stolicą było miasto Nowogródek. W skład powiatu wchodziło 12 gmin i 1 miasto.
Rzeczpospolita Obojga Narodów, zabór rosyjski, współczesność.
Wcześniej powiat województwa nowogródzkiego Rzeczypospolitej Obojga Narodów. Po III rozbiorze rozdzielony na kilka drobniejszych. W zaborze rosyjskim powiat nowogródzki (ujezd) wchodził kolejno w skład guberni: słonimskiej, litewskiej, grodzieńskiej i mińskiej. Obecnie jego terytorium znajduje się na Białorusi.
Demografia.
Według jednej ze współczesnych tez Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białoruskiego, to znaczy Białorusini stanowili na nim narodowość dominującą.
W grudniu 1919 roku powiat nowogródzki okręgu wileńskiego ZCZW zamieszkiwało 95 907 osób. Na jego terytorium znajdowało się 696 miejscowości, z których jedna miała 1–5 tys. mieszkańców i jedna powyżej 5 tys. mieszkańców. Był nią Nowogródek z 5096 mieszkańcami.
Oświata.
W powiecie nowogródzkim okręgu wileńskiego ZCZW w roku szkolnym 1919/1920 działało 60 szkół powszechnych, 1 szkoła średnia i 5 kursów. Ogółem uczyło się w nich 3679 dzieci i pracowało 102 nauczycieli.

</doc>
<doc id="1187059" url="https://pl.wikipedia.org/wiki?curid=1187059" title="Skiba (rolnictwo)">
Skiba (rolnictwo)



</doc>
<doc id="1187061" url="https://pl.wikipedia.org/wiki?curid=1187061" title="Powiat nowoaleksandrowski">
Powiat nowoaleksandrowski

Powiat lub ujezd nowoaleksandrowski ("powiat jezioroski") – dawny powiat guberni kowieńskiej, z siedzibą w Nowoaleksandrowsku (Jeziorosy), obecnie na Litwie.

</doc>
<doc id="1187062" url="https://pl.wikipedia.org/wiki?curid=1187062" title="Powiat olhopolski">
Powiat olhopolski

Powiat lub ujezd olhopolski dawny powiat guberni podolskiej, utworzony w 1795. Ośrodkiem było miasto znane dziś jako Czeczelnik.
Gminy miały siedziby w miejscowościach:
Wzmianka z r. 1886.
Olhopolski powiat graniczy z powiatami jampolskim, bracławskim, hajsyńskim i bałckim, na płd.-zach. oddziela go rzeka Dniestr od Besarabii. Rozległość powiatu wynosi 3561,2 wiorst kwadratowych, podług innych danych 360.170 dziesięcin, mianowicie: 5.836 dz. ogrodów, 209.990 roli ornej, 94.400 lasów i zarośli, 19.450 łąk, 14.350 wygonów, 9.962 pod sadybami i 6.180 błot, piasków i pod wodami. Powierzchnia powiatu wzniesiona na zachodzie, opuszcza się na płd. ku rz. Dniestr, a na płn.-wsch. ku rz. Boh. Ciągnie się tu płaskowzgórze, służące za dział wodny dorzeczy Dniestru i Bohu. Jezior nie ma wcale wyjąwszy stawów uformowanych przez zatamowanie rzek. Błota znajdują się u wierzchowin rzek uchodzących do Bohu. Główną rzeką powiatu jest Dniestr, do którego uchodzi Kamionka, płynąca z północy na południe. Oprócz Kamionki wpada do Dniestru kilka pomniejszych rzeczek. Płn.-wschodnią część powiatu zrasza Boh z głównym dopływem Sawranką. Z pomniejszych rzeczek ważniejsze: Szumiłówka, Waladynka, Dochna, Wojtóweczka, Owsijówka, Jałaniec, Rohuska, Komanowla i OIszanka. Lasy liściaste. Grunt w płn.-wsch. części powiatu jest przeważnie gliniasty i piaszczysto-gliniasty, w części zaś środkowej i płd.-zach. znajduje się urodzajny czarnoziem.
Podług danych z 1881 r. było w powiecie 200970 mieszkańców, tj. 51,1 na 1 wiorstę kwadratową. W 1864 r. było 177122 mieszk., w tej liczbie 154.751 prawosławnych, 555 rozkolników, 8346 katolików, 372 protestantów i 13.179 żydów; podług zaś stanów: 958 szlachty dziedzicznoj, 138 osobistej, 1645 osób stanu duchownego prawosławnych świeckich, 22 zakonnych, 6 księży katolickich, 31 duchownych żydowskich, 24.584 mieszczan i 144.409 włościan; pozostałą liczbę stanowią wojskowi, cudzoziemcy itp. Podług kalendarza Hurlanda z 1879 r. było w powiecie 17.738 żydów (8693 męż i 9045 kob.). Katolicy zaliczają się do dekanatu bałckiego, dyecezji łuckiej, i mają 4 parafie: Czeczelnik z filią w Berszadziu, Miastkówka z kaplicą w Dymitraszkówce, Obodówka i Raszków z kaplicą w Zahnitkowie (pod wyr. Bałta mylnie podano, że par. Raszków należy do pow. bałckiego).
Główne zajęcie mieszkańców stanowi rolnictwo; sadownictwo i pszczelnictwo dość są, wysoko rozwinięte. Podług danych z 1873 r. zebrano 385.160 czetwierci pszenicy, 350.975 czet. żyta i 141.086 czet. owsa, oprócz innego zboża i buraków. W 1880 roku pod plantacye tytuniu było zajętych 246 dziesięcin, z których zebrano 10.341 pudów liści, w następnym jednak roku obszar zmniejszył się do 140 dzies., zbiór zaś do 6525 pudów.
Pod względem oświaty, oprócz szkół ludowych gminnych, znajduje się w powiecie tylko jedna szkoła powiatowa 2 klasowa w Olhopolu.
Przemysł fabryczny reprezentowany jest przez 16 gorzelni: w Szaropanówce, Zabokrzyczu, Miastkówce, Dzugastrze, Sumowie, Chrustowie, Zahnitkowie, Brytawce, Sołomii, Lubomirce, Olhopolu, Berszadzie, Ceczelniku, Obodówce, Bałanówce i Horodyszczach. Fabryki te w 1882 r. zajmowały 3831 ludzi, przerobiły 688.423 pudów materyałów krochmalnych i wyprodukowały 289.960.089 st. spirytusu, od którego zapłaciły 1.043.420 rs. akcyzy. Dalej jest w pow. 7 cukrowni: w Berszadzie, Czarnominie, Czeczelniku, Obodówce (przed kilku laty otwarta), Sokołówce, Uściu i Zahnitkowie. Oprócz cukrowni w Obodówce, fabryki te w 1882 r. zajmowały 2100 ludzi i przerobiły do 500.000 berkowców buraków. Oprócz tego znajduje się kilka pomniejszych fabryk, jak świec łojowyoh w Olhopolu, garbarnia w Berszadzie (zatrud. 2 ludzi i wyrabiająca rocznie 400 skór, na sumę 406 rs.), dwie fabryki mydła, wyrabiające rocznie na 800 rs. i inne. W ogóle w 1880 r. było w O. powiecie 42 fabryk, produkujących za 2.173.000 rs.
Pod względem środków komunikacyjnych, oprócz dróg pomiędzy gminami, z 23 st. poczt. wiejskiemi dla przewozu urzędników, przerzyna powiat od płn.-zach. na płd.-wschd. trakt poczt. z Bracławia przez Tulczyn, Olhopol do Bałty, ze stacyami w Obodówce, Czeczelniku i Olhopolu, oraz trakt z Olhopola do Popieluch (stacya drogi żelaznej odeskiej), mający 41 wiorst długości, ze stacyami w Olhopolu, Wierbce Czeczelnickiej i Popieluchach, przedłużający się przez st. Wygoda, Karzczma i Olszankę do Jampola. Zachodnią część powiatu przerzyna droga żelazna odesko-kijowska i ma na jego gruncie 2 stacye: w Popieluchach i Honorówce.
Pod względem administracyjnym pow. Olhopolski dzieli się na 3 okręgi policyjne (stany), z zarządami w Berszadzie, Łuce (Łuka, Łuh al. Łuha) i Pieszczance; 12 gmin (wołosti): Berszada, Uście, Obodówka, Platkówka, Wierbka Czeczelnicka, Demówka, Pieszczanka, Łuka, Ternówka, Miastkówka, Kamionka i Raszków i ma 114 miejsc zaludnionych, należących do 64 właścicieli. Oprócz Olhopola znaczniejszo mka są: Berszada, Czeczelnik i Kamionka.
Herb powiatu: piaski, które przerzyna rzeka.
Marszałkami szlachty pow. olhopolskiego byli: Jan Jaroszyński (1807-11), Karol Brzozowski h. Gozdawa (1812), Piotr Brzozowski h. Gozdawa (1817), Fabian Lipiński h. Gozdawa (1820-1824), Ludwik Zakrzewski herbu Bogorya (1858 r.).

</doc>
<doc id="1187063" url="https://pl.wikipedia.org/wiki?curid=1187063" title="Powiat orszański">
Powiat orszański

Powiat orszański – dawny powiat województwa witebskiego (od 1618) I Rzeczypospolitej, po I rozbiorze – ujezd orszański guberni mohylewskiej Imperium Rosyjskiego.
Na jego terenie dziś leżą następujące rejony:
na Białorusi.

</doc>
<doc id="1187064" url="https://pl.wikipedia.org/wiki?curid=1187064" title="Powiat ostrogski">
Powiat ostrogski

Powiat ostrogski dawny powiat guberni wołyńskiej a po uzyskaniu przez Polskę niepodległości jeden z powiatów województwa wołyńskiego II Rzeczypospolitej. Jego siedzibą było miasto Ostróg. W skład powiatu wchodziło 5 gmin. 1 stycznia 1925 przeniesiono siedzibę powiatu z Ostroga do Zdołbunowa i zmieniono nazwę powiatu na zdołbunowski. W praktyce nie było to zwykłe przemianowanie raczej "przekształcenie", aczkolwiek metamorfozie wtórowały znaczne zmiany terytorialne, m.in. dołączenie do jednostki samej stolicy, Zdołbunowa.

</doc>
<doc id="1187065" url="https://pl.wikipedia.org/wiki?curid=1187065" title="Powiat starodubowski">
Powiat starodubowski

Powiat lub ujezd starodubowski – dawny powiat, powstały w 1618 roku w ramach województwa smoleńskiego Litwy w I Rzeczypospolitej. Siedzibą powiatu był Starodub. Po pokoju Grzymułtowskiego ostatecznie przeszedł do Rosji, zajmując północno-wschodnią część guberni czernihowskiej.

</doc>
<doc id="1187067" url="https://pl.wikipedia.org/wiki?curid=1187067" title="Powiat szawelski">
Powiat szawelski

Powiat szawelski ("Шавельский уезд") zwany z języka rosyjskiego ujezdem to w latach 1795 do 1918 jeden z powiatów guberni kowieńskiej z ośrodkiem w Szawlach. Przed rozbiorami tereny należały do I Rzeczypospolitej, następnie były pod zaborem rosyjskim, obecnie część Litwy.

</doc>
<doc id="1187069" url="https://pl.wikipedia.org/wiki?curid=1187069" title="Powiat święciański">
Powiat święciański

Powiat święciański ("pow." a. "ujezd zawilejski") – jednostka administracji terytorialnej II stopnia, wchodząca w skład województwa wileńskiego w 1926–1939, z siedzibą w Święcianach.
Historia.
Powiat został powołany 24 października 1795 jako "ujezd zawilejski" w guberni wileńskiej (Imperium Rosyjskie). 1 stycznia 1843 został przemianowany na "święciański." W 1912 ujezdy otrzymały formalną nazwę powiatów. W 1919–1920 wchodził w skład okręgu wileńskiego w polskim Zarządzie Cywilnym Ziem Wschodnich. 12 października 1920 obszar powiatu znalazł się pod kontrolą tzw. Litwy Środkowej, którą inkorporowano do Polski 13 kwietnia 1922, tworząc z jej obszaru ziemię wileńską. Wraz z przekształceniem jej w województwo wileńskie powiat wszedł w jego skład (20 stycznia 1926).
Siedziby starosty i sejmiku powiatowego święciańskiego znajdowały się w Święcianach. Największym ośrodkiem były jednak Nowe Święciany (5 906 os. w 1931). Poza dwoma wymienionymi w powiecie znajdowało się 12 osiedli o statusie miasteczka. Powiat święciański składał się z jednego samodzielnego miasta, jednej gminy miejsko-wiejskiej, 12 gmin typu miejskiego (z siedzibami w miasteczkach) i 15 gmin wiejskich.
Powiat święciański przestał być kontrolowany przez polską administrację rządową w wyniku ewakuacji starostwa 17 września 1939. 26 października t.r. przeważający obszar powiatu jako znajdujący się w okręgu wileńskim został przekazany przez ZSRR Litwie. Z jego zachodnich ziem utworzono później rejon święciański z siedzibą w Nowych Święcianach. Część dawnego powiatu pozostająca po stronie Białorusi w 1940 została włączona do rejonu o tej samej nazwie z siedzibą w Święcianach. W wyniku aneksji Litwy przez ZSRR nieliczne gminy wschodniej-południowej części dawnego powiatu znalazły się w rejonie postawskim w Białorusi.
Oświata.
W powiecie święciańskim okręgu wileńskiego ZCZW w roku szkolnym 1919/1920 działały 62 szkoły powszechne i 1 szkoła średnia. Ogółem uczyło się w nich 4 102 dzieci i pracowało 108 nauczycieli.

</doc>
<doc id="1187070" url="https://pl.wikipedia.org/wiki?curid=1187070" title="Powiat taraszczański">
Powiat taraszczański

Powiat taraszczański – dawny powiat w guberni kijowskiej, utworzony w 1800 roku z powiatów pjatyhorskiego i lipowieckiego. Siedzibą powiatu była Taraszcza. 
Istniał do 1918 roku.

</doc>
<doc id="1187071" url="https://pl.wikipedia.org/wiki?curid=1187071" title="Powiat telszewski">
Powiat telszewski

Powiat lub ujezd telszewski dawny powiat północno-zachodniej części guberni kowieńskiej, przy granicy gubernią kurlandzką i Prusami, z siedzibą w Telszach. Położony na terenie dzisiejszego okręgu telszańskiego na Litwie.

</doc>
<doc id="1187072" url="https://pl.wikipedia.org/wiki?curid=1187072" title="Powiat trocki">
Powiat trocki

Powiat trocki – powiat na obszarze Zarządu Cywilnego Ziem Wschodnich a następnie Litwy Środkowej. Jego siedzibą były Troki. W 1921 r. bez formalnego aktu prawnego został połączony z powiatem wileńskim w powiat wileńsko-trocki. Pomimo tego jeszcze w ustawie o objęciu władzy państwowej nad Ziemią Wileńską został wymieniony jako samodzielny powiat obok wileńskiego.
Wcześniej powiat województwa trockiego a potem guberni wileńskiej, częściowo pokrywa się z dzisiejszym rejonem trockim. Graniczył z powiatami lidzkim, wileńskim i grodzieńskim oraz z guberniami suwalską i kowieńską.
Demografia.
W grudniu 1919 roku powiat trocki okręgu wileńskiego ZCZW zamieszkiwało 92 831 osób. Na jego terytorium znajdowało się 1231 miejscowości, z których 6 miało ponad 1 tys. mieszkańców. Największą z nich były Troki z 1886 mieszkańcami.
Oświata.
W powiecie trockim okręgu wileńskiego ZCZW w roku szkolnym 1919/1920 działało 68 szkół powszechnych. Ogółem uczyło się w nich 3920 dzieci i pracowało 94 nauczycieli.
Wzmianka z r. 1890.
Dawny powiat trocki stanowił część województwa trockiego. Granica zaczynając się u północy niedaleko tego punktu, gdzie rz. Święta uchodzi do Wilii, między Giegużynem a Skorulami, szła od wschodu korytem rz. Wilii, oddzielającym go od pow. wileńskiego, aż do ujścia rz. Waki, dalej uszedłszy nieco jej biegiem krótkim i porzucając go niedaleko Wilna, wchodziła w lasy Rudnickie a od jeziora Kiernowa załamywała się rz. Wisińczą na płd. i przez wielkie lasy Olkienik, Oran i starostwa mereckiego opierała się o Niemen, tam gdzie do niego uchodzi rz. Rotnica pod Druskienikami. Stąd od zach. szła Niemnem, który opuszczała pomiędzy Olitą a Puniami, rozgraniczała suchą drogą pow. kowieński, aż do miejsca, z którego się zaczęła na północy (co do innych szczegółów ob. t. V, 339).
Trocki powiat guberni wileńskiej leży w zachodniej części guberni i graniczy od płn.-wsch. i wschodu z pow. wileńskim, od płd.-wsch. z lidzkim, od płd. z grodzieńskim, od zach. z gub. suwalską i kowieńską. Powierzchnia powiatu zajmuje 107,9 mil al. 5220,7 w. kw. i zamknięta jest biegiem Niemna od zach. i Wilii od płn.-wsch. i pochyla się głównie od płd. ku płn.-płn.-zach. Nadto w zach. części powierzchnia opada do Niemna, we wschodniej zaś do Wilii, tak że najwyżej wzniesione punkty znajdują się w środkowej części powiatu. Najwyższe bezwzględne wzniesienie
sięga: w Giedatańcach 856 st., w Naborowszczyźnie 762, Michnolasach 682, Sorok Tatarach 611, Strawiennikach 607, Butkianach 581 st. npm. Zach. i południową część powiatu stanowią równiny piaszczyste; w części płn. i zachodniej, pokrytych lasami i jeziorami, występuje szereg pagórków piaszczystych i gliniastych, w części zaś płn.- wsch., w której zalegają rozległe łąki i pastwiska, przeważa gleba gliniasta a na wybrzeżach Wilii czarnoziem. Około Niemonajć, Wysokiego Dworu i Trok znajduje się tuf wapienny, glina i piaskowiec, okrążający wyniosłe brzegi jezior i występujący także w łożysku rz. Waki (dopł. Wilii). W nizinach znajduje się ruda żelazna błotna z tufem wapiennym. Źródła wód mineralnych, jedyne w guberni, znajdują się w Birsztanach, Niemonajciach i Stokliszkach. Cała powierzchnia powiatu leży w dorzeczu Niemna, który na przestrzeni około 170 w. oddziela pow. trocki od gub. suwalskiej.

</doc>
<doc id="1187074" url="https://pl.wikipedia.org/wiki?curid=1187074" title="Powiat uszycki">
Powiat uszycki

Powiat uszycki – dawny powiat położony w południowo-zachodniej części guberni podolskiej, z siedzibą w mieście Nowa Uszyca na dzisiejszej Ukrainie. Od zachodu graniczył z powiatem kamienieckim, od północy z powiatem proskurowskim i powiatem latyczowskim, od wschodu z powiatem mohylowskim a od południa oddzielony był rzeką Dniestr od guberni bessarabskiej. Powiat zajmował 2509 wiorst² (według danych urzędowych 2482,4 w. kw.).
Geografia powiatu.
Powiat położony był na południowym stoku działu wodnego dwóch rzek – Dniestru i Bohu, a przez jego teren biegło wiele mniejszych cieków wodnych uchodzących do Dniestru. W granicach powiatu znajdowały się Góry Miodoborskie, których jedna odnoga ciągnęła się wzdłuż lewego brzegu Dniepru tworząc jary uszyckie, a druga odnoga tworzyła wzgórza i parowy, ciągnęła się w kierunku południowym. Najwyższe wzniesienie znajdowało się w północnej części powiatu przy wsi Hanowce i wznosiło się na wysokość 1111 m n.p.m.
W powiecie uszyckim występowała gleba czarna, miejscami piaszczysto-gliniasta.

</doc>
<doc id="1187075" url="https://pl.wikipedia.org/wiki?curid=1187075" title="Powiat wieliski">
Powiat wieliski

Powiat lub ujezd wieliski dawny powiat guberni witebskiej, siedzibą powiatu był Wieliż, dziś w Federacji Rosyjskiej.

</doc>
<doc id="1187077" url="https://pl.wikipedia.org/wiki?curid=1187077" title="Powiat wilejski">
Powiat wilejski

Powiat wilejski – powiat w województwie wileńskim II Rzeczypospolitej. Jego siedzibą było miasto Wilejka. 7 listopada 1920 r. pod Zarządem Terenów Przyfrontowych i Etapowych z powiatu wyłączono gminy: Łuczaj, Norzyca, Porpliszcze, Parafjanowo, Wołkołata, Duniłowicze, Mańkowicze, Miadzioł, Zaśno i Budsław do nowo utworzonego powiatu duniłowickiego. W skład powiatu wchodziło 13 gmin, 1 miasto i 10 miasteczek. Początkowo powiat znajdował się w województwie nowogródzkim, 13 kwietnia 1922 r. został przyłączony do Ziemi Wileńskiej przemianowanej 20 stycznia 1926 r. na województwo wileńskie.
Wcześniej powiat guberni wileńskiej, utworzony w 1795. Częściowo pokrywa się z dzisiejszym rejonem wilejskim na Białorusi.
Demografia.
Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
W grudniu 1919 roku powiat wilejski okręgu wileńskiego ZCZW zamieszkiwały 213 424 osoby. Na jego terytorium znajdowało się 2161 miejscowości, z których 5 miało 1–5 tys. mieszkańców, a jedna ponad 5 tys. mieszkańców. Była nią Wilejka z 5893 mieszkańcami.
Oświata.
W powiecie wilejskim okręgu wileńskiego ZCZW w roku szkolnym 1919/1920 działały 92 szkoły powszechne, 1 szkoła średnia i 1 kurs. Ogółem uczyło się w nich 5187 dzieci i pracowało 128 nauczycieli.

</doc>
<doc id="1187078" url="https://pl.wikipedia.org/wiki?curid=1187078" title="Pflaumentoffel">
Pflaumentoffel

Pflaumentoffel (wyraz utworzony ze słów "śliwka" i "podpalacz)", także Zwetschgenmännla lub Zwetschgenmännchen – figurka dla dzieci do jedzenia zrobiona z suszonych śliwek.
"Pflaumentoffel" to figurka przypominająca kominiarza wyprodukowana z ok. 14 wysuszonych lub upieczonych śliwek, ciasteczek, słodyczy, drewnianych patyczków, pomalowanej kulki papieru jako głowy, kartonowego cylindra jako nakrycia głowy, panierowanej narzuty na plecy i papierowej drabinki. Całość jest owinięta metalową folią. Figurki "pflaumentofflów" stały się znane dzięki sprzedawaniu ich na jarmarku bożonarodzeniowym w Dreźnie ("Dresdner Striezelmarkt").
Historycznie "pflaumentoffle" nawiązują do siedmio- lub ośmioletnich chłopców, głównie z sierocińców, którzy na podstawie zezwolenia elektora saskiego z 1653 r. zajmowali się sprzątaniem. Praca dzieci polegała na przeczołganiu się i wyczyszczeniu wysokich i wąskich kominów domów mieszczańskich. Jest to jeden z wczesnych przykładów państwowej zgody na pracę dzieci. "Pflaumentoffle" są wzmiankowane podczas Bożego Narodzenia w 1801 r. jako "ludziki z pieczonych śliwek" ("Männlein aus Backpflaumen"). W XIX w. dzieci z tacami przymocowanymi do brzuchów (zwane "Striezelkinder") oferowały "pflaumentoffle" na bożonarodzeniowych jarmarkach w Saksonii i Rudawach
"Zwetschgenmännla" tradycyjnie sprzedawano na bożonarodzeniowych jarmarkach we Frankonii i Bawarii. Mają ok. 15 cm wysokości i przedstawiają kominiarzy, królów lub postacie z bajek. Norymberczycy sprzedają je na bożonarodzeniowym jarmarku ("Christkindlesmarkt"). Przez cały rok przygotowują małe figurki, które następnie w adwencie są sprzedawane na Marktgäste. W dniu św. Mikołaja w 2000 r. urządzono inscenizację z tańczącymi na scenie "zwetschgenmännlami".
"Pflaumentoffle" w kulturze ludowej, podobnie jak kominiarze, są uważane za symbol szczęścia. Kojarzone są także ze św. Mikołajem, który w wielu rejonach Europy dostaje się do domów przez komin. Uważa się ponadto, że dzieci źle się zachowujące przypominają czarnego luda.
W XX w. słowo "Pflaumentoffel" zyskało nieformalne, ironiczne i obelżywe znaczenie we wschodniej części niemieckiego obszaru językowego oznaczające durnia lub bałwana, szczególnie w odniesieniu do dzieci.

</doc>
<doc id="1187079" url="https://pl.wikipedia.org/wiki?curid=1187079" title="Powiat winnicki">
Powiat winnicki

Powiat lub ujezd winnicki – dawny powiat w północno-wschodniej części guberni podolskiej na Ukrainie. Centrum było miasto Winnica.
Gminy miały siedziby w miejscowościach:

</doc>
<doc id="1187081" url="https://pl.wikipedia.org/wiki?curid=1187081" title="Powiat wasylkowski">
Powiat wasylkowski

Powiat wasylkowski dawny powiat, położony w środkowej części guberni kijowskiej. Siedzibą władz było miasto Wasylków. Opis powiatu wasylkowskiego pod względem historycznym, obyczajowym i statystycznym wydał Edward Rulikowski (Warsz., 1853).
Gminy powiatu.
Powiat wasylkowski:

</doc>
<doc id="1187082" url="https://pl.wikipedia.org/wiki?curid=1187082" title="Humanizm">
Humanizm

Humanizm (z łac. "humanus" 'ludzki' i gr. "ismos" 'wiedza, nauka') – nurt filozoficzny lub światopogląd oparty na racjonalnym myśleniu, który wyraża się troską o potrzeby, szczęście, godność i swobodny rozwój człowieka w jego środowiskach: społecznym i naturalnym. Humanizm stawia człowieka w roli gospodarza (w sensie eksploatacji ale także ochrony) środowiska naturalnego, świadomego, że człowiek jest jednocześnie elementem ekosystemu Ziemi. Szczególne prawa i obowiązki człowieka wynikają wyłącznie z faktu, że jest on jedyną istotą na Ziemi, która posiada naukę i technologię. Humanizm wyklucza egoizm (indywidualny, państwowy, międzypokoleniowy itd.) i postuluje braterstwo i solidarność.
Humanizm historyczny – w wąskim sensie: prąd filozoficzny, etyczny i kulturowy epoki odrodzenia (humanizm renesansowy). W szerokim sensie: antropocentryczna postawa intelektualna i moralna, wyrażająca się troską o potrzeby, szczęście, godność i swobodny rozwój człowieka, a także przykładająca wagę do racjonalnego myślenia (humanizm liberalny).
Wielu humanistów (w tym ludzi wierzących) postuluje rozstrzyganie dylematów etycznych poprzez odwoływanie się do pojęć uniwersalnych, wspólnych wszystkim ludziom. Poszukują oni źródła prawdy i moralności w człowieku i jego dążeniu do szczęścia. Niekoniecznie wyklucza to samą wiarę w Boga, choć humanizm świecki jest prężną odnogą tej filozofii. Ten pogląd skłania jednak do szukania rozumowego uzasadnienia praw etycznych, nie odwołującego się do twierdzeń jakiejkolwiek religii, podobnie jak nie potrzeba się do nich odwoływać przy badaniu praw fizyki.
Inni ludzie rozumieją humanizm nieco węziej, niemal wyłącznie jako afirmację wartości ludzkiej istoty. Tak pojęty humanizm można znaleźć jako składnik także w niektórych koncepcjach teistycznych.
Prądy humanizmu.
Wielu ludzi uważa się za humanistów i wiele jest znaczeń, jakie nadają temu słowu. Istnieje pewna niezgoda co do terminologii i definicji, gdyż niektórzy używają węższych, a inni szerszych interpretacji. Nie wszyscy ludzie nazywający się humanistami żywią poglądy ogólnie uznawane za humanistyczne, tak jak nie wszyscy ludzie wyznający humanistyczne poglądy zgodziliby się na etykietkę humanisty.
Poza tym humanizm może być podzielony na świecki i religijny, choć niektórzy humaniści, w tym członkowie Międzynarodowej Unii Humanistycznej i Etycznej, odrzucają dodawanie do słowa humanizm jakichkolwiek dodatkowych przymiotników, gdyż uważają to pojęcie za uniwersalne i niepodzielne.
Humanizm świecki.
Humanizm świecki jest gałęzią humanizmu, która odrzuca teistyczne wierzenia religijne, jak i wierzenia w istnienie jakiegokolwiek świata nadprzyrodzonego. Humanizm świecki twierdzi, że poglądy humanistyczne prowadzą do sekularyzmu, gdyż wierzenia w świat nadprzyrodzony nie mogą być poparte racjonalnymi argumentami i tym samym nie można sensownie uzasadnić tradycyjnych praktyk religijnych.
Humanizm świecki jest blisko spokrewniony z uniwersalizmem moralnym, podkreślającym wspólnotę ludzkiej egzystencji, i sugerującym, że problemy społeczne nie powinny być rozpatrywane w ciasnym kontekście drobnomieszczańskim.
Kiedy ludzie mówią ogólnie o humanizmie, zwykle mają na myśli humanizm świecki. Niektórzy humaniści świeccy idą dalej i uważają, że tzw. humaniści religijni nie powinni być w ogóle uważani za prawdziwych humanistów. Inni czują, że etyczna strona humanizmu przekracza kwestie religijne, gdyż bycie dobrym człowiekiem jest ważniejsze niż przyjmowanie bądź odrzucanie religii. Manifesty Humanistyczne, które reprezentują consensus poglądów humanistycznych, ukazują humanizm jako proces etyczny, przez który możemy przekroczyć zarówno podziały wprowadzane przez religie, jak i ich negację.
Ruch humanizmu świeckiego pod tą nazwą praktycznie nie istniał przed rokiem 1980. W 1979 Paul Kurtz stracił stanowisko redaktora „The Humanist”. Opuszczając Amerykańskie Stowarzyszenie Humanistyczne, stworzył nowe czasopismo „Free Inquiry” ("Wolne Dociekania") i Radę Świeckiego Humanizmu ("Council for Secular Humanism") niezależną od Amerykańskiego Stowarzyszenia Humanistycznego, choć mającą podobne cele.
Humanizm religijny.
Humanizm religijny jest gałęzią obejmującą odmiany humanizmu, które same określają się tym przymiotnikiem (według funkcjonalnej definicji religii), lub zawierają pewną formę teizmu, deizmu albo wierzeń nadprzyrodzonych, nawet jeśli nie są związane z żadną zorganizowaną religią. Tego typu humanizm cechuje wielu religijnych ludzi, którzy nie uważają, że ich wartości moralne muszą mieć nadprzyrodzone potwierdzenie. Centralne miejsce w filozofii humanizmu istota ludzka dzieli z humanitarną moralnością. Humanitarysta, który swoją moralność wyprowadza z religii nie jest jednak automatycznie humanistą religijnym.
Wielu humanistów religijnych czuje, że humanizm świecki jest zbyt chłodno-logiczny i odrzucający pełnię emocjonalnych doświadczeń, które sprawiają, że ludzie są ludźmi. Zauważają też, że humanizm świecki jest nieadekwatny do ludzkich potrzeb społecznego spełnienia filozofii życiowej. Niezgoda w tych kwestiach tworzy rozdźwięk między świeckimi i religijnymi humanistami, pomimo ich w dużej mierze wspólnych poglądów.
Humanizm nawet jeśli odrzuca zastosowanie boskiego autorytetu do rozwiązywania ludzkich spraw, to już niekoniecznie samą wiarę religijną. Niektóre prądy humanizmu są zgodne z poglądami niektórych religii. Humanizm jest też zgodny z ateizmem i agnostycyzmem, ale nie wymaga przyjęcia żadnego z nich. Czasem stosowane jest w odniesieniu do niego słowo ignostycyzm, dla podkreślenia, że humanizm jest procesem etycznym, nie wypowiadającym się w ogóle na temat istnienia bądź nieistnienia bogów. Humaniści po prostu nie mają potrzeby zajmować się tymi kwestiami. Przykładem jest tutaj judaizm humanistyczny, który tożsamość żydowską opiera na kulturze żydowskiej i szacunku wobec drugiego człowieka, a nie wierze w Boga. Z drugiej strony istnieje wiele prądów ateizmu i agnostycyzmu, niezgodnych ze sobą wzajemnie, których nie można zaliczyć do humanizmu.
Humanizm ateistyczny.
Z jednej strony humanizm jest kierunkiem wielu prądów intelektualnych przebiegających szerokie spektrum myśli filozoficznej, z drugiej strony niekiedy humanizm sam spełnia bądź uzupełnia rolę religii, dostarczając kompletnej i spójnej filozofii życiowej.
Poglądy humanizmu jako filozofii dogmatycznej oddał pierwszy Manifest Humanistyczny. W szczególności:
W wielu krajach prawo wspierając rozmaite religie, uznaje jednocześnie świecką postawę życiową za prawny ekwiwalent religii. W Stanach Zjednoczonych Sąd Najwyższy uznał, że humanizm jest równoważny religii w tym sensie, że wyznaczeni humaniści mogą odprawiać ceremonie, będące odpowiednikami obrzędów religijnych. Krytycy humanizmu często podnoszą ten fakt jako „uznanie przez Sąd Najwyższy humanizmu za religię”, choć w rzeczywistości Sąd nigdy nie poszedł tak daleko.
Żydowska forma humanizmu religijnego została stworzona przez rabbiego Sherwin Wine, który stworzył Stowarzyszenie Humanistycznego Judaizmu, obecnie ruch o zasięgu światowym z liczbą zwolenników sięgającą 40 000.
Humanizm renesansowy, ze swym naciskiem na powrót do korzeni, miał swój wpływ na protestantyzm, szczególnie na protestanckie tłumaczenia tekstów biblijnych.
Humanizm edukacyjny.
Humanizm jako prąd w szkolnictwie, zaczął dominować w szkołach w XVII wieku. Zakłada on, że to dziedziny, które pozwalają rozwijać ludzki intelekt, są tymi, które naprawdę czynią ludzi „w pełni ludźmi”. Praktyczną podstawą jest przekonanie o istnieniu różnych możliwych do rozwijania rodzajów intelektu, takich jak zdolności analityczne, matematyczne, lingwistyczne itp. Wzmocnienie jednego z rodzajów, jak uważano, rozwija także niektóre inne jego rodzaje. Ważną postacią końca XIX wieku w humanizmie edukacyjnym był stanowy minister do spraw edukacji W.T. Harris, który wyróżnił „pięć okien duszy” (matematyka, geografia, historia, gramatyka, i literatura/sztuka). Humaniści edukacyjni wierzyli, że podejście „najlepsza edukacja dla najlepszych studentów” oznacza najlepszą edukację dla wszystkich. Chociaż humanizm jako prąd edukacyjny został w dużej mierze wyparty przez innowacje początków XX wieku, jednak niektóre jego aspekty ciągle są w użyciu w niektórych szkołach (szczególnie w nauce literatury).
Inne formy humanizmu.
Humanizm jest też czasem używany w starym znaczeniu filologii klasycznej. Czasem to słowo staje się synonimem humanitaryzmu. Istnieje też kierunek psychologii humanistycznej i humanistyczna metoda nauczania.
Etymologia.
Słowo humanizm powstało wraz z humanizmem renesansowym, nie obejmowało jednak istniejących od czasów starożytnych prądów filozoficznych dziś zwanych humanistycznymi, a jedynie dążenie do poznania klasycznej literatury i sztuki. Pierwotne znaczenie włoskiego XV-wiecznego słowa "umanista" to student bądź nauczyciel literatury klasycznej.
Encyklopedia Orgelbranda z 1863 roku podaje następujące definicje:
Określenie „humanizm” jako zbiorcza nazwa znanych od czasów starożytnych prądów filozoficznych wystąpiło dopiero w początkach XIX wieku.
Aspekty.
Odkrywanie prawdy.
Zgodnie z humanizmem, samodzielne odkrywanie prawdy jest w zasięgu człowieka, w przeciwieństwie do znalezienia jej w objawieniach, mistycyzmie, tradycji, czy czymkolwiek innym, co nie jest związane z zastosowaniem logiki do obserwowalnych faktów. W nawoływaniu do unikania ślepej akceptacji niepopartych niczym twierdzeń, humanizm jest zgodny ze sceptycyzmem naukowym i metodą naukową, odrzucając autorytaryzm i skrajny filozoficzny sceptycyzm, i odbierając wiarę jako nieakceptowalną podstawę do podejmowania decyzji. Podobnie humanizm uznaje znajomość dobra i zła jako pochodną dobrego zrozumienia indywidualnych i zbiorowych potrzeb, a nie transcendentalnie objawioną prawdę, albo efekt posłuszeństwa autorytetom.
Szowinizm gatunkowy.
Niektórzy interpretują humanizm jako formę szowinizmu gatunkowego, uznającego gatunek Homo sapiens za ważniejszy od innych gatunków istot żywych. Filozof Peter Singer, sam humanista, twierdzi że „pomimo wielu wyjątków, humaniści jako całość są wciąż niezdolni do uwolnienia się od jednego z centralnych dogmatów chrześcijaństwa: uprzedzeń gatunkowych. Wezwał on humanistów do „sprzeciwu wobec bezlitosnej eksploatacji innych czujących istot”, i skrytykował treść III Manifestu Humanistycznego, który w jego opinii „daje pierwszeństwo interesowi członków naszego własnego gatunku”. Singer zauważył także, że ten sam Manifest stwierdza, iż ludzie nie mają „żadnego danego przez Boga, ani wrodzonego prawa do podporządkowywania sobie innych zwierząt”, i potwierdza, że „organizacje, które najwięcej robią dla zwierząt są niezależne od religii”.
Optymizm.
Humanizm cechuje optymistyczne nastawienie względem ludzkich możliwości, lecz nie oznacza to wiary, że ludzka natura jest czysto dobra, bądź że każdy człowiek jest w stanie żyć w zgodzie z humanistycznymi ideałami rozumu i moralności. W każdym razie, już samo dążenie do wykorzystania w pełni własnego potencjału jest ciężką pracą, wymagającą pomocy innych. Celem ostatecznym jest rozkwit człowieczeństwa; uczynienie życia lepszym dla wszystkich ludzi. Nacisk kładziony jest na czynienie dobra, dobre życie tu i teraz, i pozostawienie świata lepszym dla tych, którzy przyjdą po nas, a nie na cierpienie za życia dla uzyskania nagrody po śmierci.
Historia.
Współczesny humanizm ma swoje korzenie w starożytnej Grecji. Jeszcze wcześniej podobne koncepcje powstawały w czasach Buddy (563-483 p.n.e.) i Konfucjusza (551-479 p.n.e.) oraz w Okresie Walczących Królestw, jednak termin „humanizm” jest najczęściej stosowany w odniesieniu do filozofii Zachodu.
Humanizm grecki.
W VI wieku p.n.e. panteiści Tales z Miletu i Ksenofanes z Kolofonu położyli podwaliny pod późniejszą grecką myśl humanistyczną. Tales jest uznawany za twórcę maksymy „poznaj siebie”, a Ksenofanes odmówił wiary w bogów swoich czasów i rezerwował boskość dla koncepcji jedności wszechświata. Później Anaksagoras, często wzmiankowany jako „pierwszy wolnomyśliciel”, przyczynił się do rozwoju nauki jako metody poznawania świata. Ci Grecy byli pierwszymi myślicielami, którzy zauważyli, że natura może być studiowana niezależnie od jakiejkolwiek hipotetycznej rzeczywistości nadprzyrodzonej. Protagoras stwierdził, że „Człowiek jest miarą wszechrzeczy”. Perykles, przyjaciel Anaksagorasa, miał wpływ na rozwój demokracji, wolności myśli i odrzucenie przesądów. Jakkolwiek przetrwało niewiele z ich dzieł, Protagoras i Demokryt także łączyli agnostycyzm i duchową moralność nie opierającą się na nadprzyrodzonej wierze. Historyk Tukidydes jest także wart odnotowania ze względu na swoje naukowe i racjonalne podejście do historii.
Humanizm rzymski.
Cyceron stworzył termin "humanitas", oznaczający to, co sprawia, że człowiek jest człowiekiem.
Terencjusz, rzymski komediopisarz wypowiedział słynne słowa „Człowiekiem jestem i nic co ludzkie nie jest mi obce” (łac. „Homo sum, humani nihil a me alienum puto”). Prawdopodobnie zdanie to było powtórzone przez Terencjusza za zaginioną komedią Menandra pod tym samym tytułem. W starożytności zacytowane m.in. przez Senekę Młodszego w Listach moralnych do Lucyliusza. Przez Terencjusza użyte w sensie ironicznym. Szeroko spopularyzowane w dobie renesansu, stało się dewizą humanistów.
Humaniści średniowieczni.
W średniowieczu niektórzy myśliciele głosili poglądy, które dziś określilibyśmy jako humanistyczne. Zaliczali się do nich np.
Humanizm renesansowy.
Humanizm był najbardziej charakterystycznym nurtem renesansu, decydując o odrębności epoki wobec średniowiecza. Rozwinął się w XV i XVI w. we Włoszech, skąd jego wpływy rozprzestrzeniły się na całą Europę.
Nurt ten miał dwie charakterystyczne cechy: fascynację kulturą starożytnej Grecji i Rzymu, oraz antropocentryzm. Silne przywiązanie do kultury antycznej, odróżnia z kolei renesansową postać humanizmu, od innych nurtów określanych tym mianem.
Humanizm był szerokim ruchem, który wywarł wpływ na kulturalny, polityczny, społeczny i literacki krajobraz Europy. Swój właściwy początek miał we Florencji w ostatnich dziesięcioleciach XIV wieku, np. w twórczości Petrarki.
Humanizm renesansowy ożywił studia klasycznej łaciny i greki, co spowodowało odnowę naukowej i filozoficznej myśli starożytnej, a także klasycznej poezji i sztuki.
Humanizm renesansowy wypracował wzorzec „człowieka renesansu”, który swoją kreatywność rozwija w wielu różnych dziedzinach, osiągając w ten sposób pełnię człowieczeństwa. Najbardziej znanym, wręcz archetypowym przykładem był Leonardo da Vinci.
Renesansowi humaniści wierzyli, że sztuki wyzwolone (gramatyka, dialektyka (logika), retoryka, geometria, arytmetyka, astronomia, muzyka) powinny być uprawiane niezależnie od stanu majątkowego. Podkreślali także wartość istoty ludzkiej i indywidualną godność.
Znanymi reprezentantami humanizmu renesansowego byli m.in. holenderski teolog Erazm z Rotterdamu, angielski autor (i święty kościoła katolickiego) Thomas More, francuski pisarz François Rabelais, włoski poeta Petrarka i filozof Giovanni Pico della Mirandola, twórca maksymy „Człowiek jest kowalem swojego losu”.
Idee humanizmu renesansowego, wchodziły nieraz w konflikt z nauczaniem Kościoła katolickiego, co objawiło się m.in. w procesie Galileusza.
Czasy współczesne.
Do powstałych stosunkowo niedawno prądów humanistycznych można zaliczyć m.in.
Manifesty humanistyczne.
We wczesnych latach dwudziestych XX wieku filozof Ferdinand Canning Scott Schiller uznał, że jego praca jest związana z ruchem humanistycznym. Na dzieła Schillera wpływ miał pragmatyzm Williama Jamesa. W 1929 Charles Francis Potter stworzył "the First Humanist Society of New York" (Pierwsze Stowarzyszenie Humanistyczne Nowego Jorku), wśród doradców którego byli m.in. Julian Huxley, John Dewey, Albert Einstein i Thomas Mann. Potter był kapłanem unitarianizmu. W 1930 on i jego żona, Clara Cook Potter, opublikowali książkę "" (Humanizm: nowa religia). W latach trzydziestych Potter był znanym adwokatem praw kobiet, dostępu do środków antykoncepcyjnych, prawa do rozwodu, i przeciwnikiem kary śmierci.
Raymond B. Bragg, współredaktor „The New Humanist”, próbował powiązać poglądy L.M. Birkheada, Charlesa Francisa Pottera, i kilku innych członków Zachodniej Konferencji Unitariańskiej. Bragg poprosił Roya Wooda Sellarsa o sporządzenie ich streszczenia, co zaowocowało powstaniem pierwszego "Manifestu Humanistycznego" w 1933. Manifest i książka Pottera stały się kamieniami węgielnymi nowoczesnego humanizmu. Obydwa te źródła ujmują humanizm jako religię.
Później w 1973 i 2003 powstały dwa kolejne Manifesty Humanistyczne, ujmujące humanizm bardziej jako filozofię niż religię. Na zakończenie Światowego Kongresu Humanistycznego, 3-6 lipca 2002 w Noordwijkerhout (Holandia) przyjęta została przez 300 uczestników (w tym 6 z Polski) tzw. deklaracja amsterdamska.
Organizacje.
Historia.
Jedną z pierwszych organizacji humanistycznych była Humanistyczna Organizacja Religijna ("Humanistic Religious Association"), założona w roku 1853 w Londynie. Była zorganizowana demokratycznie, z władzami wybieranymi zarówno przez mężczyzn, jak i kobiety. Promowała znajomość nauki, filozofii i sztuk pięknych.
W lutym 1877 słowo „humanizm” zostało po raz pierwszy publicznie użyte w dzisiejszym znaczeniu w Ameryce, jako pejoratywne określenie ruchu Feliksa Adlera. Adler jednak nie przyjął tej etykietki i nadal nazywał swój ruch (istniejący nota bene do dziś) „Kulturą Etyczną”.
W 1941 powstało Amerykańskie Stowarzyszenie Humanistyczne (American Humanist Association). Do jego znanych członków należał pisarz Isaac Asimov, który do swojej śmierci był prezydentem Stowarzyszenia, oraz pisarz Kurt Vonnegut, który był kolejnym prezydentem także do swojej śmierci (w 2007). Robert Buckman był głową stowarzyszenia w Kanadzie, a obecnie jest honorowym prezydentem.
W 1995 powstała Federacja Polskich Stowarzyszeń Humanistycznych, która potem zmieniła nazwę na Polską Federację Humanistyczną.
Polska.
W Polsce działają następujące organizacje humanistyczne:

</doc>
<doc id="1187084" url="https://pl.wikipedia.org/wiki?curid=1187084" title="Powiat władysławowski">
Powiat władysławowski

Powiat lub ujezd władysławowski dawny powiat województwa suwalskiego Królestwa Kongresowego a potem guberni suwalskiej. Siedzibą powiatu był Władysławów na Litwie. 
Wzmianka z 1893.
Powiat guberni suwalskiej, utworzony w 1867 z zachodniej połowy dawnego powiatu maryampolskiego, obejmuje 32,22 mil kwadrat. Zajmuje on północno-zachodnią część obszaru guberni. Graniczy od płd. z pow. wyłkowyskim, od wschodu z maryampolskim, część wschodniej i północną granicę stanowi Niemen, odgraniczający powiat od guberni kowieńskiej, od zachodu Szeszupa oddziela obszar powiatu od powiatu piłkałowskiego w Prusach Wschodnich. Powiat zajmuje część niziny ciągnącej się na północ wyżyny pojezierza aż ku Bałtykowi. Średnie wzniesienie wynosi od 180 do 200 stóp. Kierunek pochylenia poziomu spotykamy tu przeważnie od południa ku północy i od płd.-wsch. ku płn.-zach.
Najwyższym punktem jest wyniosłość pod Sudargami, niedaleko Szeszupy, wzn. 277 stóp. W północnej połowie ciągnie się słabo wzniesiony obszar lesisty, którego wody uprowadzają do Szeszupy równolegle prawie płynące rzeczki: Jotyja i Sesarka. Wypływają one z najwynioślejszego obszaru okolic Szak, skąd również biorą początek Aukspirta i Penta, uchodząca do Szeszupy pod wsią Ponowie. 
Ze wsch.-płn. części powiatu, lesistej i wzniesionej, spływają do Szeszupy rzeczki: Wysoka, Miluppa (pod Tumpejami) i Nienuppa (pod Narwojciami). Dopływy prawe Szeszupy przedstawiają układ wachlarzowaty. Do Niemna spływają tylko drobne, krótkie strumienie. 
Gleba powiatu jest na ogół żyzna, w części czarnoziemna, sprzyja uprawie zbóż, lnu i kartofli. W r. 1887 wysiano w powiecie: 23419 czetw. oziminy, 39657 cz. jarzyny i 24431 cz. kartofli, zebrano zaś: 154110 oziminy, 176209 jarzyny, 211936 kartofli. Obszar lasów rządowych obejmuje 40225 mr. i stanowi dwa leśnictwa: Gryszkabuda i Sudargi. Ludność powiatu z 64396 w r. 1867, wzrosła do 77745 w 1890 r.

</doc>
<doc id="1187086" url="https://pl.wikipedia.org/wiki?curid=1187086" title="Powiat wyłkowyski">
Powiat wyłkowyski

Powiat wyłkowyski lub wyłkowyszkowski lub ujezd wiłkowiski dawny powiat guberni suwalskiej, którego centrum były Wyłkowyszki.

</doc>
<doc id="1187087" url="https://pl.wikipedia.org/wiki?curid=1187087" title="Anna Vania Mello">
Anna Vania Mello

Anna Vania Mello (ur. 27 lutego 1979 roku w Copertino) – włoska siatkarka, była reprezentantka kraju. Grała na pozycji środkowej bloku. W 2002 roku zdobyła złoty medal na Mistrzostwach Świata, rozgrywanych w Niemczech.

</doc>
<doc id="1187089" url="https://pl.wikipedia.org/wiki?curid=1187089" title="Parafia Podwyższenia Krzyża Świętego w Sanoku i Matki Bożej Pocieszenia">
Parafia Podwyższenia Krzyża Świętego w Sanoku i Matki Bożej Pocieszenia



</doc>
<doc id="1187090" url="https://pl.wikipedia.org/wiki?curid=1187090" title="Powiat wołkowyski">
Powiat wołkowyski

Powiat wołkowyski – jednostka administracyjna z siedzibą w Wołkowysku, w latach 1919–1920 pod polską administracją, w okręgu brzeskim Zarządu Cywilnego Ziem Wschodnich, w latach 1920–1921 w okręgu nowogródzkim, w latach 1921–1939 (1945) w województwie białostockim II Rzeczypospolitej.
Wcześniej powiat w płn.-wsch. części guberni grodzieńskiej, utworzony na miejsce wołkowyskiego starostwa grodowego Rzeczypospolitej. Pokrywa się częściowo z dzisiejszym rejonem wołkowyskim na Białorusi. Niewielki, zachodni skrawek powiatu, który pozostał na terytorium Polski, wchodzi obecnie w skład powiatów białostockiego i hajnowskiego.
Historia.
7 czerwca 1919 roku powiat wołkowyski został włączony do nowo utworzonego okręgu brzeskiego Zarządu Cywilnego Ziem Wschodnich. 20 grudnia 1920 wszedł w skład okręgu nowogródzkiego. 19 lutego 1921 roku został przyłączony do województwa białostockiego.
W wyniku napaści ZSRR na Polskę we wrześniu 1939 r. obszar powiatu znalazł się pod okupacją sowiecką. 2 listopada władze sowieckie włączyły go w skład Białoruskiej SRR. Była to decyzja niezgodna z prawem międzynarodowym i jako taka nie została uznana przez władze Polski i społeczność międzynarodową. W czasie II wojny światowej większość państw świata uznawała powiat wołkowyski jako okupowane terytorium Polski.
Powiat formalnie przestał istnieć w 1945 roku, kiedy to nowe, komunistyczne władze Polski oficjalnie uznały jego podział między Polskę i ZSRR. Większość jego obszaru znalazła się na terytorium Białoruskiej SRR.
W składzie Polski pozostał jedynie niewielki zachodni skrawek powiatu:
Demografia.
Według tezy Alfonsa Krysińskiego i Wiktora Ormickiego, część terytorium powiatu (gminy: Zelwa, Zelzin, Sławatycze, Łysków, Podorosk i Międzyrzecz) wchodziła w skład tzw. zwartego obszaru białoruskiego, to znaczy Białorusini stanowili na nim narodowość dominującą. Pozostałe gminy powiatu należały do tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
Według spisu ludności w grudniu 1919 roku powiat wołkowyski okręgu brzeskiego ZCZW zamieszkiwało 97 215 osób. Na jego terytorium znajdowały się 794 miejscowości, z których 7 miało 1–5 tys. mieszkańców i 1 miała ponad 5 tys. mieszkańców. Był nią Wołkowysk z 8472 mieszkańcami.
Według spisu powszechnego z 1921 roku, powiat w ówczesnych granicach zamieszkiwało 115261 osób, w tym 80198 (69,6%) Polaków, 23933 (20,8%) Białorusinów, 10704 (9,3%) Żydów, 316 (0,3%) Rosjan, 51 Rusinów, 25 Niemców, 9 Litwinów, 9 Tatarów, 2 Finów, 2 Łotyszy, 1 Francuz, 1 Szwed i 10 osób o nie ustalonej narodowości.
Religia.
Według spisu powszechnego z 1921 roku, 53308 (46,2%) mieszkańców powiatu w ówczesnych granicach wyznawało rzymski katolicyzm, 47954 (41,6%) prawosławie, 13672 (11,6%) judaizm, 260 protestantyzm, 31 islam, 26 greko-katolicyzm, 758 (0,7%). W przypadku 10 osób nie ustalono wyznania.
Oświata.
W powiecie wołkowyskim okręgu brzeskiego ZCZW, w roku szkolnym 1919/1920 działało 48 szkół powszechnych i 1 szkoła średnia. Ogółem uczyło się w nich 3142 dzieci i pracowało 69 nauczycieli.
Miasta i gminy.
Poniższa tabela podaje podstawowe dane dla miast i gmin powiatu wołkowyskiego według stanu z 30 września 1921 roku.
Zmiany administracyjne 1920–1933.
30 grudnia 1922 zniesiono trzy gminy (Słowatycze, Święcica i Zelzin), utworzono jedną (Szydłowicze) oraz dokonano licznych zmian terytorialnych między gminami:
W 1926 roku zlikwidowano status miejski Zelwy, włączając ją do gminy Zelwa.
1 kwietnia 1927 część obszaru gminy Biskupice (część majątku Pietraszowce o obszarze 163 ha 3506 m2) włączono do Wołkowyska.
Gromady.
16 października 1933 gminy powiatu wołkowyskiego podzielono na 389 gromad: 

</doc>
<doc id="1187091" url="https://pl.wikipedia.org/wiki?curid=1187091" title="Nimravidae">
Nimravidae



</doc>
<doc id="1187094" url="https://pl.wikipedia.org/wiki?curid=1187094" title="Powiat zasławski">
Powiat zasławski

Powiat zasławski dawny powiat w południowej części guberni wołyńskiej z siedzibą w Zasławiu. Dzielił się na 4 okręgi policyjne (stany): Białogródka (Białohorodka), Antoniny, Łabuń i Sławuta oraz gminy wiejskie: 

</doc>
<doc id="1187096" url="https://pl.wikipedia.org/wiki?curid=1187096" title="Parafia Podwyższenia Krzyża Świętego i Matki Bożej Pocieszenia w Sanoku">
Parafia Podwyższenia Krzyża Świętego i Matki Bożej Pocieszenia w Sanoku

Parafia Podwyższenia Krzyża Świętego i Matki Bożej Pocieszenia w Sanoku – rzymskokatolicka parafia z siedzibą w Sanoku, należąca do dekanatu Sanok I w archidiecezji przemyskiej.
Historia.
W 1344 roku król Kazimierz Wielki włączył Sanok do Polski. W latach 1372–1376 z inicjatywy namiestnika księcia Władysława Opolczyka zbudowano kościół "pw. Najświętszej Maryi Panny", który w 1377 roku został nadany Franciszkanom. W 1384 roku kościół i klasztor został przeniesiony w obręb miasta. W 1604 roku kościół został spalony podczas pożaru miasta. W 1606 roku z fundacji Piotra Bala zbudowano murowany kościół. W 1632 roku kościół został spalony ponownie. W latach 1632–1640 kościół odbudowany ponownie, a w 1717 roku rozpoczęto budowę murowanego klasztoru. W latach 1782–1886 po spaleniu się kościoła farnego - kościół klasztorny był czasowo kościołem parafialnym.
1 lipca 1969 roku dekretem bpa Ignacego Tokarczuka przy Kościele i klasztorze Franciszkanów została erygowana parafia, z wydzielonego terytorium parafii farnej. Parafia obejmuje swoim zasięgiem dzielnicę Sanoka - Błonie i częściowo Śródmieście.
W 2005 roku dekretem abpa Józefa Michalika zostało ustanowione Sanktuarium Matki Bożej Pocieszenia - Pani Ziemi Sanockiej.
Na terenie parafii jest 6 900 wiernych.
Terytorium parafii.
Teren parafii obejmuje ulice:

</doc>
<doc id="1187097" url="https://pl.wikipedia.org/wiki?curid=1187097" title="Powiat zwinogródzki">
Powiat zwinogródzki

Powiat zwinogródzki – jednostka podziału administracyjnego w Rzeczypospolitej Obojga Narodów; był przedmiotem sporu granicznego pomiędzy województwem bracławskim i kijowskim.
W 1570 roku komisarze opisali granicę powiatu jako obejmującą prawe dorzecze rzeki Roś, aż do ujścia jej do Dniepru i wzdłuż Dniepru do granicy Rzeczypospolitej. W 2 poł. XVII wieku województwo kijowskie wszczęło ponownie konflikt o wschodnią część powiatu obejmującą miejscowości Śmiła, Koszowata, Czehryń, Czerkasy. Komisja wyznaczona przez Sejm w 1755 roku potwierdziła granicę z 1570 roku, lecz zgodnie z dekretem Trybunału w Radomiu z 1749 roku nakazała przekazywać podatki z powiatu co drugi rok do każdego z województw. Sejm w 1791 roku potwierdził przynależność powiatu do województwa bracławskiego.
Województwo bracławskie miało dwóch senatorów większych: wojewodę i kasztelana bracławskich: posłów na sejm wybierało sześciu, to jest po dwóch z powiatu, utrzymując nominalnie, choć nie faktycznie, istnienie powiatu zwinogrodzkiego.
Po rozbiorze Polski powiat w guberni kijowskiej, z siedzibą w Zwinogródce.
Wzmianka słownikowa z 1905.
Zwinogródzki powiat, utworzony w 1798 r. z ekaterynopolskiego, położony w południowej części gub. kijowskiej, graniczy na płn. z pow. taraszczańskim i kaniowskim, na wschód z czerkaskim i czehryńskim, na płd. rz. Wyś oddziela go od powiatu nowomirhorodzkiego guberni chersońskiej, na zachód zaś z pow. kaniowskim i zajmuje (podług pomiarów wojenno-topograficznych) 60 mil al. 2904 w. kw., t. j. 300956 dzies.
Gminy.
Spis gmin według stanu przed reformą administracyjną

</doc>
<doc id="1187104" url="https://pl.wikipedia.org/wiki?curid=1187104" title="AGM-65">
AGM-65



</doc>
<doc id="1187106" url="https://pl.wikipedia.org/wiki?curid=1187106" title="Sébastien Feller">
Sébastien Feller

Sébastien Feller (ur. 11 marca 1991 w Thionville) – francuski szachista, arcymistrz od 2007 roku.
Kariera szachowa.
Jest wielokrotnym medalistą mistrzostw Francji juniorów, m.in. złotym z 2001 (w kategorii do lat 12), 2006 (do lat 16) i 2007 roku (do lat 20). Od dziesiątego roku życia reprezentował swój kraj na mistrzostwach świata i Europy juniorów, w roku 2007 zdobywając w Szybeniku tytuł wicemistrza Europy do lat 16.
Normy na tytuł arcymistrzowski wypełnił w otwartych turniejach rozegranych w Béthune (2006, dz. III m. za Władimirem Burmakinem i Erwinem l'Ami, wspólnie z m.in. Andriejem Szczekaczewem, Stanisławem Sawczenko i Jean-Marcem Degraeve), Differdange (2007, dz. III m. za Humpy Koneru i Hannesem Stefanssonem, wspólnie z Hedinnem Steingrimssonem, Viktorem Erdosem, Tigranem Gharamianem i Leonidem Kritzem) i Barcelonie (2007, dz. III m. za Friso Nijboerem i Jose Gonzalezem Garcią, wspólnie z m.in. Davitem Szengelią, Mihailem Marinem, Larsem Karlssonem, Marcem Narciso Dublanem i Thomasem Lutherem). Również w 2007 r. zwyciężył w otwartym turnieju w Le Touquet-Paris-Plage. W 2009 r. podzielił III m. (za Pentalą Harikrishną i Georgiem Meierem, wspólnie z Michałem Krasenkowem) w kołowym turnieju w Nancy. W 2010 r. podzielił II m. (za Andriejem Sokołowem, wspólnie z Faridem Abbasowem) w Metz oraz zwyciężył w mistrzostwach Paryża. W 2010 r. podzielił I m. w otwartym turnieju w Biel (wspólnie z m.in. Aleksandrem Riazancewem i Leonidem Kritzem).
W 2009 r. zadebiutował w reprezentacji Francji na drużynowych mistrzostwach Europy, rozegranych w Nowym Sadzie, natomiast w 2010 r. uczestniczył w szachowej olimpiadzie w Chanty-Mansyjsku.
W 2011 r. został oskarżony o współudział podczas olimpiady w oszustwie, polegającym na podpowiadaniu posunięć przy pomocy krótkich wiadomości tekstowych, a następnie (wspólnie z Cyrilem Marzolo) zawieszony w prawach zawodnika na okres dwóch lat. Kara nie została jednak wykonana, z powodu złożenia apelacji. W 2012 r. został przez Międzynarodową Federację Szachową zdyskwalifikowany za to przewinienie na 2 lata i 9 miesięcy (licząc od 1 sierpnia 2012).
Najwyższy ranking w karierze osiągnął 1 września 2011 r., z wynikiem 2668 punktów zajmował wówczas 77. miejsce na światowej liście FIDE, jednocześnie zajmując 5. miejsce wśród francuskich szachistów.

</doc>
<doc id="1187108" url="https://pl.wikipedia.org/wiki?curid=1187108" title="Sebastien Feller">
Sebastien Feller



</doc>
<doc id="1187110" url="https://pl.wikipedia.org/wiki?curid=1187110" title="Feller">
Feller

Feller:

</doc>
<doc id="1187114" url="https://pl.wikipedia.org/wiki?curid=1187114" title="Virtual Dub">
Virtual Dub



</doc>
<doc id="1187117" url="https://pl.wikipedia.org/wiki?curid=1187117" title="VFL Bochum">
VFL Bochum



</doc>
<doc id="1187118" url="https://pl.wikipedia.org/wiki?curid=1187118" title="Lemaître">
Lemaître



</doc>
<doc id="1187128" url="https://pl.wikipedia.org/wiki?curid=1187128" title="Munch">
Munch

Zobacz też:

</doc>
<doc id="1187130" url="https://pl.wikipedia.org/wiki?curid=1187130" title="Münch">
Münch

Zobacz też:

</doc>
<doc id="1187132" url="https://pl.wikipedia.org/wiki?curid=1187132" title="Herb Sławkowa">
Herb Sławkowa

Herb Sławkowa – jeden z symboli miasta Sławków w postaci herbu.
Wygląd i symbolika.
Herb przedstawia w czerwonej tarczy herbowej Orła Białego o złotym dziobie i ze złotą koroną na głowie. Na piersi orła umieszczono złoty monogram S. W prawej łapie orzeł trzyma złotą wagę, a w lewej dwa skrzyżowane czarne młotki górnicze o złotych trzonkach. 
Historia.
Przed sekularyzacją miasta przez Sejm Czteroletni w 1790 r. w herbie Sławkowa widniała postać św. Stanisława. Po sekularyzacji, w latach 1844–1846 ustalony został przez Radę Administracyjną Królestwa Polskiego nowy wzór herbu, przedstawiający orła trzymającego w szponach skrzyżowane górnicze młotki.

</doc>
<doc id="1187133" url="https://pl.wikipedia.org/wiki?curid=1187133" title="Stanisław Sierotwiński (1909–1975)">
Stanisław Sierotwiński (1909–1975)

Stanisław Sierotwiński (ur. 6 lutego 1909 w Krakowie, zm. 23 lipca 1975 tamże) – historyk literatury, profesor krakowskiej Wyższej Szkoły Pedagogicznej.
Życiorys.
Syn Stanisława wiceprezesa Krakowskiej Kongregacji Kupieckiej. W 1927 zdał maturę i zaczął studiować na Uniwersytecie Jagiellońskim filologię polską. Na podstawie monografii o Mieczysławie Pawlikowskim uzyskał w 1936 stopień doktora w Uniwersytecie Poznańskim. W latach 1936— 1939 jako urzędnik prywatny w Stanisławowie. Podczas okupacji przebywał w Krakowie. 15 lutego 1945 zgłosił się do pracy w Bibliotece Jagiellońskiej. Jesienią 1954 rozpoczął on zajęcia dydaktyczne w krakowskiej Wyższej Szkole Pedagogicznej. 
W roku 1957 otrzymał nominację na zastępcę profesora tej uczelni, z którą związał się na trwałe do końca życia. Z dniem 24 czerwca 1957 został przeniesiony z BJ na Uniwersytet Jagielloński, gdzie w Katedrze Historii Literatury Polskiej prowadził, podob­nie jak i w WSP, zajęcia z historii literatury polskiej, bibliografii, edytorstwa i nauk pomocniczych. W roku 1963 habilitował się na UJ na podstawie dysertacji "Maryla Wolska. Życie, środowisko, twórczość". W 1974 otrzymał nominację na profesora nadzwyczajnego krakowskiej WSP. Już jako wykładowca wyższych uczelni został powołany na członka Komisji Historyczno-literackiej Oddziału PAN w Krakowie. Specjalizował się w rozprawach na temat poezji ludowej Podhala i związków pisarzy polskich z Podhalem, autor "Słownika terminów literackich". Opublikował szereg haseł w "Słowniku pracowników książki polskiej" (1972) oraz wcześniejszym zeszycie próbnym tego wydawnictwa (1958).
Pochowany na Cmentarzu Rakowickim w Krakowie (kwatera JA, rząd wsch.).

</doc>
<doc id="1187134" url="https://pl.wikipedia.org/wiki?curid=1187134" title="Komitet Działania na rzecz Europejskiej Demokracji">
Komitet Działania na rzecz Europejskiej Demokracji

Komitet Działania na rzecz Europejskiej Demokracji, nieoficjalnie grupa Amato - grupa powołana w celu opracowania traktatu reformującego instytucji Unii Europejskiej po nieudanej próbie wprowadzenia Konstytucji dla Europy. Jej prace odbywały się w nieformalnym tonie. Szefem grupy został Giuliano Amato, były włoski premier oraz wiceprzewodniczący Konwentu Europejskiego. Jej skład złożony był z byłych polityków krajów europejskich oraz dwóch obecnych delegowanych z Komisji Europejskiej (Danuta Hübner i Margot Wallström).
Członkowie.
W skład ACED weszło 16 członków: 14 z państw członkowskich UE i 2 obecnych Komisarzy Europejskich.

</doc>
<doc id="1187138" url="https://pl.wikipedia.org/wiki?curid=1187138" title="Pałac Cotroceni">
Pałac Cotroceni

Pałac Cotroceni (czyt. kotroczeni), "Palatul Cotroceni" - pałac w Bukareszcie, obecnie siedziba Prezydenta Rumunii.
Pałac bierze swoją nazwę od wzgórza w zachodniej części miasta, na którym został wzniesiony w 1888 na polecenie króla Karola I. Obok przez wiele działał prawosławny klasztor, ufundowany w 1679 przez hospodara wołoskiego Şerbana Cantacuzino.
W 1977 Nicolae Ceauşescu uczynił z pałacu rezydencję dla odwiedzających Rumunię dygnitarzy. W 1985 zburzony został stary kościół, będący ostatnią pozostałością dawnego klasztoru. Po upadku komunizmu, w 1991 pałac stał się siedzibą Prezydenta Rumunii. Jego część została otwarta dla zwiedzających i działa jako Muzeum Narodowe Cotroceni.

</doc>
<doc id="1187144" url="https://pl.wikipedia.org/wiki?curid=1187144" title="Mrówkożer czarnobrzuchy">
Mrówkożer czarnobrzuchy

Mrówkożer czarnobrzuchy ("Conopophaga melanogaster") – gatunek małego ptaka z rodziny mrówkożerów (Conopophagidae).
Długość 14,4–15,8 cm; masa ciała 37–43,5 g. Nie wyróżnia się podgatunków.
Zamieszkuje lasy deszczowe brazylijskiej Amazonii na południe od Amazonki; raz odnotowany w północno-zachodniej Boliwii (w północno-zachodniej części departamentu Beni). Żywi się stawonogami.
IUCN uznaje mrówkożera czarnobrzuchego za gatunek najmniejszej troski (LC, "Least Concern"). Liczebność populacji nie została oszacowana, ale ptak ten opisywany jest jako rzadki. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="1187146" url="https://pl.wikipedia.org/wiki?curid=1187146" title="Linia U1 metra w Berlinie">
Linia U1 metra w Berlinie

Linia U1 metra w Berlinie – linia metra w Berlinie. Ma długość 9,00 km i posiada 13 stacji.
Przebiega przez następujące dzielnice: Friedrichshain, Kreuzberg, Tiergarten, Schöneberg oraz Charlottenburg.
Linia rozciąga się w kierunku wschód-zachód bezpośrednio na południe od trasy historycznej "kolei śląskiej" (przedłużenie Stadtbahn) na stacji S-Bahn Warschauer Straße zaczyna się w Kreuzbergu i na Wittenbergplatz. Linia U1 jest najstarszą linią metra. Podobnie jak linie U2, U3 i U4, należy do podsieci „Kleinprofil-Netz” berlińskiej U-Bahn otwartej przed 1914 r. Podczas gdy główny odcinek Wittenbergplatz – Schlesisches Tor został oznaczony numerem 1 (od 1984 r. literą „U”), ponieważ nazwy linii zmieniły się z liter na cyfry w 1966 r., zachodni punkt końcowy zmienił się dwukrotnie. Ta linia jest używana tymczasowo przez linię U12 od 1993 roku. W latach 1993–2004 linia U15 kursowała na trasie Uhlandstraße – Schlesisches Tor (początkowo tylko do Kottbusser Tor), która teraz biegnie z Krumme Lanke linia U1 obsługiwała odcinek na wschód od Nollendorfplatz od 2003 roku tylko w określonych porach. Do 2003 r. pociągi U15 kończyły się na Wittenbergplatz poza godzinami szczytu.
Historia.
Początki.
Rosnące problemy komunikacyjne w berlińskiej metropolii doprowadziły do poszukiwania nowych, wydajnych środków transportu pod koniec XIX wieku. Zainspirowany sugestią Wernera Siemensa z 1880 r., aby wprowadzić nowe rozwiązanie, pojawiło się wiele pomysłów na kolej jednoszynową, która została później zbudowana w postaci kolejki podwieszanej Wuppertaler Schwebebahn lub kolejki metra, takiej jak ta w londynie. Wreszcie Siemens przedstawił ojcom miasta Berlina plan podniesionej linii kolejowej w oparciu o model Nowego Jorku. Okazało się to jednak nieestetyczne w szlachetnej Friedrichstrasse zbudować kolej żelazną, jak sugerował Siemens. Jednak administracja miasta Berlina oparła się podziemnym pociągom, ponieważ obawiała się uszkodzenia nowo wybudowanej sieci kanalizacyjnej. W międzyczasie AEG zbudowało tzw. "Spreetunnel" między Stralau i Treptow. W budowie tego tunelu po raz pierwszy zastosowano tarczę górniczą. Nawet jeśli tunel był używany przez tramwaje, można go postrzegać jako prekursora metra.
Budowa kolei nadziemnej przez wąską Friedrichstrasse lub Leipziger Strasse była niedozwolona. Wreszcie, po wielu latach i negocjacjach, Siemens zwyciężył dzięki podwyższonej linii kolejowej z Warschauer Brücke nad Hallesches Tor i Bülowstrasse. Opór wobec nowych środków transportu w Berlinie wydawał się przezwyciężony na tej trasie, a także obiecał dodać wewnętrzny pierścień do lekkiej szyny. Prywatna firma Siemens &amp; Halske wykonała wszystkie prace budowlane jako firma budowlana. Pierwszy przełomowy był 10 września 1896 roku w Gitschiner Strasse. Prace budowlane musiały przebiegać szybko, ponieważ umowa zawarta z Berlinem w momencie przyznania koncesji przewidywała, że trasa musi zostać ukończona w ciągu dwóch lat, w przeciwnym razie grozi grzywna w wysokości 50 000 marek (skorygowana o siłę nabywczą w dzisiejszej walucie: około 361 000 euro).
Inżynierowie opracowali specjalne podwyższone filary kolejowe dla podniesionej kolei. Ponieważ berlińczykom to się w ogóle nie podobało, architekt Alfred Grenander otrzymał w 1902 r. propozycję artystycznego rozwiązania tego problemu. 
Po trudnych negocjacjach z miastem Charlottenburg nie zdecydował się na podniesienie linii kolejowej na Tauentzienstraße, ale budowę podziemnej linii kolejowej i odległość do "kolana" (dzisiejsza Ernst-Reuter-Platz). Na przykład nie można spełnić wymogu ukończenia trasy do 1 stycznia 1900 r. Nowo zastąpione najwyższe kierownictwo berlińskiego wydziału budownictwa spojrzało na temat podziemia ze znacznie większą przychylnością. Ponieważ metro oczywiście nie uszkodziło wówczas nowego systemu kanalizacyjnego, zaplanowano podziemny węzeł do Potsdamer Platz powstać. W każdej chwili możliwe było dalsze rozszerzenie dawnego centrum Berlina. Zatwierdzenie przez państwo zmian w planowaniu przeszło do Hochbahngesellschaft w suplemencie 1 listopada 1900 r.
Ogólny projekt kolejki nadziemnej i podziemnej miał teraz 10,1 km długości. Większość trasy, około ośmiu kilometrów, miała zostać zbudowana na wiaduktach i łączących jedenaście podwyższonych stacji. Ponadto były dwa kilometry tunelu z trzema stacjami metra. Planiści w tym czasie nie wyobrażali sobie, że będą później potrzebne pociągi 8-wagonowe, mieli perony zbudowane o długości 80 metrów. To wystarczyło dla pociągów 6-wagonowych.
W pierwszym roku po przełomie wieków ukończono sześciokilometrową trasę. Po około pięciu i pół roku budowy główna linia została ukończona. Pierwsza sekcja berlińskiej U-Bahn została oficjalnie otwarta 18 lutego 1902 r. (Stralauer Tor – Potsdamer Platz). Zachodnia trasa wiodła już w marcu do ogrodu zoologicznego. 17 sierpnia trasa do Stralauer Tor została przedłużona o 380 metrów do Warschauer Brücke. Istniało połączenie z "Flachbahn", linią tramwajową obsługiwaną również przez Hochbahngesellschaft.

</doc>
<doc id="1187148" url="https://pl.wikipedia.org/wiki?curid=1187148" title="King of KingZ &amp; Demotape - extended version">
King of KingZ &amp; Demotape - extended version

King of KingZ &amp; Demotape to dziesiąta płyta rapera Bushido. Album jest połączenie dwóch wcześniej wydanych płyt.

</doc>
<doc id="1187150" url="https://pl.wikipedia.org/wiki?curid=1187150" title="Bruno (biskup Augsburga)">
Bruno (biskup Augsburga)

Bruno (zm. 6 kwietnia lub 24 kwietnia 1029 r. w Ratyzbonie) – kanclerz, w latach 1006-1029 biskup Augsburga.
Bruno był synem Henryka Kłótnika i Gizeli Burgundzkiej, młodszym bratem cesarza Henryka II. W latach 1002-1005 z powodu konfliktu z bratem przebywał na Węgrzech. Pomagał tam swojemu szwagrowi królowi Stefanowi I w organizowaniu administracji. W 1005 r. Henryk II mianował Brunona kanclerzem w miejsce Gilberta, a w następnym roku biskupem Augsburga. Mimo to stosunki pomiędzy braćmi były często napięte. Po śmierci Henryka II Bruno został jednym z najbliższych doradców jego następcy Konrada II. W 1026 r. władca powierzył mu opiekę nad swoim synem i następcą, późniejszym cesarzem Henrykiem III. Ta decyzja oznaczała faktycznie również powierzenie mu regencji w czasie włoskiej wyprawy Konrada (1026-1027). Na Wielkanoc 1027 r. Bruno wraz z następcą tronu uczestniczył w Rzymie w koronacji cesarskiej Konrada II. Był ostatnim przedstawicielem dynastii Ludolfingów. 

</doc>
<doc id="1187153" url="https://pl.wikipedia.org/wiki?curid=1187153" title="Marian Podziewski">
Marian Podziewski

Marian Tadeusz Podziewski (ur. 8 września 1955 w Gołdapi) – polski samorządowiec, w latach 2007–2015 wojewoda warmińsko-mazurski.
Życiorys.
Ukończył studia z zakresu zarządzania i marketingu na Wydziale Humanistycznym Akademii Podlaskiej w Siedlcach oraz Podyplomowe Studia Prawno-Samorządowe w Polskiej Akademii Nauk.
W 1979 został kierownikiem zakładu w Przedsiębiorstwie Gospodarki Komunalnej i Mieszkaniowej w Gołdapi. Od 1986 kierował Rejonowym Ośrodkiem Działania w Komitecie Wojewódzkim Zjednoczonego Stronnictwa Ludowego w Suwałkach. Członkiem ZSL był do rozwiązania partii w 1990, następnie przystąpił do Polskiego Stronnictwa Ludowego. W latach 1998–2007 pełnił funkcję wiceburmistrza Gołdapi. W latach 2002–2006 był prezesem zarządu powiatowego Ochotniczej Straży Pożarnej. W wyborach parlamentarnych w 2005, 2007, 2011 i 2015 kandydował do Sejmu z list PSL.
29 listopada 2007 został powołany na stanowisko wojewody warmińsko-mazurskiego. 12 grudnia 2011 premier Donald Tusk ponownie powierzył mu funkcję wojewody. W grudniu 2014 nie zdecydował się na objęcie zwolnionego mandatu posła. 8 grudnia 2015 zakończył sprawowanie urzędu wojewody. We wrześniu 2016 został doradcą marszałka województwa warmińsko-mazurskiego Gustawa Marka Brzezina, a w grudniu 2017 objął stanowisko zastępcy dyrektora Departamentu Kultury Urzędu Marszałkowskiego Województwa Warmińsko-Mazurskiego w Olsztynie, które zajmował do lipca 2018. Został następnie dyrektorem Zakładu Przyrodoleczniczego komunalnej spółki Przedsiębiorstwo Wodociągów i Kanalizacji w Gołdapi.
W wyborach samorządowych w 2018 uzyskał z listy KWW Nasza Gołdap mandat radnego powiatu gołdapskiego. W październiku 2019 zrezygnował z mandatu radnego powiatu. Doszło do tego wkrótce po tym, jak według informacji mediów miał uderzyć samochodem w drzewo, prowadząc pojazd w stanie nietrzeźwości.

</doc>
<doc id="1187154" url="https://pl.wikipedia.org/wiki?curid=1187154" title="Warschauer Straße">
Warschauer Straße

Warschauer Straße (pol. "ulica Warszawska") – ulica w Berlinie, w Niemczech, w dzielnicy Friedrichshain, okręgu administracyjnym Friedrichshain-Kreuzberg. Liczy 1 600 m. Została wytyczona przed 1864.
Przy ulicy znajduje się stacja S-Bahn i końcowa stacja metra linii U1 Berlin Warschauer Straße.

</doc>
<doc id="1187156" url="https://pl.wikipedia.org/wiki?curid=1187156" title="Kawkor">
Kawkor



</doc>
<doc id="1187159" url="https://pl.wikipedia.org/wiki?curid=1187159" title="Anderson (herb szlachecki)">
Anderson (herb szlachecki)

Anderson – polski herb szlachecki pochodzenia angielskiego lub szkockiego.
Opis herbu.
W polu błękitnym krokiew czerwona, szczytem w górę w towarzystwie trzech krzyży złotych równoramiennych. W klejnocie nad hełmem w koronie trzy strusie pióra.
Najwcześniejsze wzmianki.
Zatwierdzony indygenatem w 1673 kapitanowi Benedyktowi Andersonowi, przybyłemu z Anglii.

</doc>
<doc id="1187160" url="https://pl.wikipedia.org/wiki?curid=1187160" title="Halowe Mistrzostwa Polski Seniorów w Lekkoatletyce 2002">
Halowe Mistrzostwa Polski Seniorów w Lekkoatletyce 2002

43. Halowe Mistrzostwa Polski Seniorów w Lekkoatletyce – zawody sportowe, które rozegrano 16 i 17 lutego 2002 w Spale, w hali Ośrodka Przygotowań Olimpijskich.

</doc>
<doc id="1187161" url="https://pl.wikipedia.org/wiki?curid=1187161" title="Halowe Mistrzostwa Polski Seniorów w Lekkoatletyce 2003">
Halowe Mistrzostwa Polski Seniorów w Lekkoatletyce 2003

44. Halowe mistrzostwa Polski seniorów w lekkoatletyce – zawody sportowe, które rozegrano 1 i 2 marca 2003 w Spale, w hali Ośrodka Przygotowań Olimpijskich.
Podczas mistrzostw Liliana Zagacka ustanowiła halowy rekord Polski w trójskoku wynikiem 14,01 m.

</doc>
<doc id="1187165" url="https://pl.wikipedia.org/wiki?curid=1187165" title="Andrault de Buy">
Andrault de Buy

Andrault de Buy – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
Na tarczy dwudzielnej w słup, o trzech polach w polu prawym czerwonym pół orła białego z koroną królewską, ze złotym snopem zboża w prawym szponie. W lewym górnym błękitnym trzy gwiazdy złote, dwie nad jedną, w dolnym czerwonym skos błękitny z trzema liliami srebrnymi nad trzema takimiż rzekami. Herbarz Tadeusza Gajla powołując się na J.Siebmachera podaje lilie złote, a w miejsce rzek kładzie pasy.
Najwcześniejsze wzmianki.
Franciszek Andrault de Buy, hrabia de Langeron, szlachcic francuski, generał wojsk niemieckich na żołdzie polskim otrzymał od Jana Kazimierza w 1658 roku udostojnienie herbu rodowego orłem białym i snopkiem Wazów. Stosowny dokument wystawiono 10 sierpnia 1658 r.
Herbowni.
Andrault de Buy, Antonowicz, Bogajewski.

</doc>
<doc id="1187166" url="https://pl.wikipedia.org/wiki?curid=1187166" title="Anastasija Dimitrowa-Moser">
Anastasija Dimitrowa-Moser

Anastasija Dimitrowa-Moser, bułg. Анастасия Георгиева Димитрова-Мозер (ur. 30 czerwca 1937 w Sofii) – bułgarska romanistka i polityk, długoletnia liderka ugrupowań odwołujących się do Bułgarskiego Ludowego Związku Chłopskiego (BZNS), deputowana do Zgromadzenia Narodowego 37., 38., 39. i 40. kadencji.
Życiorys.
Na początku lat 60. wyemigrowała do Stanów Zjednoczonych, gdzie jej ojciec uzyskał azyl polityczny. Na Georgetown University ukończyła filologię romańską (1972), doktoryzowała się później na George Washington University. W USA pracowała m.in. w Banku Światowym, centrum studiów antycznych w Waszyngtonie oraz w rozgłośni radiowej Głos Ameryki. Działała w bułgarskim komitecie narodowym w USA.
Do Bułgarii powróciła w 1990. Była członkinią zarządu oraz sekretarzem generalnym BZNS im. Nikoły Petkowa i współprzewodniczącą koalicji NS-BZNS, współtworzonego również przez Partię Demokratyczną. W 1994 po raz pierwszy wybrana do Zgromadzenia Narodowego, z powodzeniem biegała się o reelekcję w wyborach w 1997, 2001 i 2005, sprawując mandat poselski do 2009. W kadencji 2005–2009, na którą została wybrana z ramienia koalicji Bułgarski Związek Ludowy, pełniła funkcję wiceprzewodniczącej bułgarskiego parlamentu. Od 2008 do 2011 kierowała nową partią pod nazwą Zjednoczeni Agraryści.
Była żoną Charlesa Arthura Mosera, amerykańskiego krytyka literackiego.

</doc>
<doc id="1187172" url="https://pl.wikipedia.org/wiki?curid=1187172" title="Danny Green (bokser)">
Danny Green (bokser)

Daniel Thomas Green (ur. 9 marca 1973 w Perth) – australijski bokser, aktualny mistrz świata organizacji IBO w wadze cruiser oraz były mistrz świata organizacji WBA w kategorii półciężkiej (do 175 funtów).
Kariera amatorska.
Green zaczął boksować w wieku 18 lat. W 1998 reprezentował Australię na Igrzyskach Wspólnoty Narodów. Dwa lata później wystąpił na Olimpiadzie w Sydney, odpadł jednak z rywalizacji już w drugiej rundzie, po przegranej z późniejszym złotym medalistą Aleksandrem Lebziakiem.
Kariera zawodowa.
Na zawodowstwo przeszedł w 2001. 16 sierpnia 2003, w swojej siedemnastej walce, zmierzył się z Markusem Beyerem w walce o tytuł mistrza świata organizacji WBC w kategorii super średniej. Niemiec leżał na deskach w już w pierwszej i drugiej rundzie, dodatkowo doznał dużego rozcięcia głowy, jednak w piątej rundzie Green został zdyskwalifikowany za uderzenie głową rywala. Wielu komentatorów uznało to rozstrzygnięcie za niesprawiedliwe.
Green wygrał trzy następne pojedynki (m.in. z byłym mistrzem świata WBC, Erikiem Lucasem), a następnie 12 marca 2005 spotkał się w walce rewanżowej z Beyerem, który był wciąż mistrzem świata WBC. Ponownie wygrał Niemiec, tym razem niejednogłośną decyzją sędziów na punkty, mimo iż był liczony w ostatniej, dwunastej rundzie.
17 maja 2006 zmierzył się ze swoim rodakiem Anthonym Mundine'em w walce eliminacyjnej WBA w kategorii super średniej. Pojedynek wygrał na punkty Mundine. Po tej walce Green zmienił kategorię wagową na wyższą. Wygrał trzy kolejne pojedynki, po czym 16 grudnia 2007 pokonał Stipe Drewsa i został mistrzem świata WBA w kategorii półciężkiej.
25 marca 2008 Danny Green ogłosił, że kończy zawodową karierę i zrzekł się tytułu mistrza świata organizacji WBA. Jednak 26 kwietnia 2009 roku powrócił na ring nokautując, już w drugiej rundzie, Anthony'ego van Niekerka. Green ogłosił, że powrócił do boksowania, aby zmierzyć się w walce rewanżowej z Anthonym Mundine'em. Niecałe cztery miesiące później pokonał przez techniczny nokaut w piątej rundzie Julio Cesara Domingueza.
2 grudnia 2009 niespodziewanie już w pierwszej rundzie znokautował Roya Jonesa Jr. Walka trwała zaledwie dwie minuty i dwie sekundy. W kwietniu 2010 znokautował w trzeciej rundzie Manny'ego Siacę. 21 lipca 2010 w kontrowersyjnych okolicznościach pokonał przez nokaut w pierwszej rundzie powracającego po trzyletniej przerwie spowodowanej między innymi problemami neurologicznymi Paula Briggsa po zaledwie 29 sekundach walki. Po lewym prostym Greena który wydawało się niegroźnie trafił w czubek głowy Briggs zrobił kilka niepewnych kroków po których upadł. Po walce został odwieziony z hotelu do szpitala. W kolejnej obronie pasa IBO 17 listopada 2010 wypunktował na dystansie dwunastu rund niepokonanego wcześniej BJ Floresa . 20 lipca 2011 poniósł czwartą porażkę w karierze gdy został poddany przez swój narożnik w dziewiątej rundzie ulegając Antoniowi Tarverowi oraz tracąc pas IBO. 
30 listopada 2011 przegrał przez TKO w 11 rundzie z Krzysztofem Włodarczykiem w walce o mistrzostwo świata WBC. Walka odbyła się w Perth. Green wygrywał na punkty u wszystkich sędziów, jednak w 11 rundzie Włodarczyk znokautował zmęczonego Greena. Po walce Green ogłosił zakończenie kariery.

</doc>
<doc id="1187174" url="https://pl.wikipedia.org/wiki?curid=1187174" title="Sanja Ančić">
Sanja Ančić

Sanja Ančić (ur. 18 lipca 1988 w Splicie) – chorwacka tenisistka, reprezentantka kraju w Pucharze Hopmana i Pucharze Federacji, młodsza siostra tenisistów Mario i Ivici Ančiciów.
Sanja zaczęła grać w tenisa w wieku pięciu lat. W 2001 roku zadebiutowała w juniorskich turniejach ITF i swój pierwszy start wygrała. Miało to miejsce w Stobrec w Chorwacji. W finale Ančić pokonała rodaczkę Nadję Pavić. W kolejnych zawodach zwyciężyła dwa lata później we włoskim Prato. W międzyczasie wciąż uzyskiwała wysokie wyniki w postaci turniejowych ćwierćfinałów i półfinałów. W czerwcu po raz pierwszy wystąpiła w turnieju wielkoszlemowym na Roland Garros, ale odpadła już w pierwszej rundzie. Kilka miesięcy później na US Open była już w trzeciej rundzie, ulegając Belgijce Kirsten Flipkens. W styczniu 2004 wicemistrzyni imprezy Copa del Cafe w Kostaryce, gdzie pokonała między innymi Wiktoryję Azarankę. W tym samym sezonie wzięła udział we wszystkich odsłonach Wielkiego Szlema, ale w żadnej nie przeszła pierwszej rundy. W Londynie została pokonana przez Anę Ivanović. W styczniu 2005 zaprzestała startów w rozgrywkach juniorskich.
W marcu 2003 Sanja startowała w eliminacjach do kobiecego turnieju ITF w Makarsce, jednak po trzech gemach skreczowała. Rok później częściej brała udział w zawodach kobiecych, a w kwietniu po raz pierwszy jej nazwisko znalazło się w drabince głównej w Hvar. W czerwcu wygrała imprezę w Ankonie, a w październiku w Dubrowniku. W kwietniu 2005 odniosła imponującą liczbę trzech z rzędu triumfów turniejowych w Makarsce, Hvar i Bol. Po dłuższej przerwie zwyciężyła dopiero w 2006 roku w Grado. Dotychczas zgromadziła osiem wygranych w grze pojedynczej i jedną w grze podwójnej.
W 2006 roku zadebiutowała w turnieju WTA w Miami, ale przegrała w pierwszej rundzie. Na przełomie 2006 i 2007 roku otrzymała nominację do reprezentowania Chorwacji w rozgrywkach Pucharu Hopmana razem z bratem, Mario. Sanaj wygrała tylko jedno spotkanie, które zresztą rywale – Lucie Šafářová i Tomáš Berdych – oddali walkowerem.
W kwietniu 2007 Ančić otrzymała dziką kartę, umożliwiającą jej start w prestiżowym turnieju tenisowym w Miami. Odpadła w pierwszej rundzie z Rosjanką Wasilisą Bardiną. Bezskutecznie próbowała swoich sił w eliminacjach do profesjonalnych turniejów wielkoszlemowych.

</doc>
<doc id="1187175" url="https://pl.wikipedia.org/wiki?curid=1187175" title="Héðinn Steingrímsson">
Héðinn Steingrímsson

Héðinn Steingrímsson (ur. 11 stycznia 1975 w Reykjaviku) – islandzki szachista i trener szachowy ("FIDE Senior Trainer" od 2012), arcymistrz od 2007 roku.
Kariera szachowa.
W 1987 r. zdobył w San Juan tytuł mistrza świata juniorów do lat 12. Pod koniec lat 80. awansował do ścisłej czołówki szachistów islandzkich, w roku 1990 zdobywając (w wieku 15 lat) tytuł indywidualnego mistrza kraju. W latach 1997–2003 nie występował w turniejach klasyfikowanych przez Międzynarodową Federację Szachową, w następnych trzech latach rozegrał tylko kilkanaście partii w ligach islandzkiej i niemieckiej, do gry turniejowej powracając w roku 2006, w którym zdobył w Reykjaviku tytuł wicemistrza kraju (po porażce w finale z Hannesem Stefanssonem). W ciągu zaledwie jednego (2007) roku wypełnił trzy normy arcymistrzowskie, zwyciężając w Palau (wraz z Fabiano Caruaną) i w Mladej Boleslav (samodzielnie, przed Radosławem Jedynakiem) oraz dzieląc III miejsce w Differdange (za Humpy Koneru i Hannesem Stefanssonem, wspólnie z Sébastienem Fellerem, Viktorem Erdosem, Tigranem Gharamianem i Leonidem Kritzem). W 2009 r. podzielił I m. w Reykjaviku (wspólnie z Jurijem Kryworuczko, Hannesem Stefanssonem i Mihailem Marinem). W 2011 r. zdobył w Egilsstadirze tytuł indywidualnego mistrza Islandii.
Wielokrotnie reprezentował Islandię w turniejach drużynowych, m.in.: oraz .
Najwyższy ranking w dotychczasowej karierze osiągnął 1 lipca 2011 r., z wynikiem 2570 zajmował wówczas 3. miejsce wśród islandzkich szachistów.

</doc>
<doc id="1187176" url="https://pl.wikipedia.org/wiki?curid=1187176" title="Hedinn Steingrimsson">
Hedinn Steingrimsson



</doc>
<doc id="1187177" url="https://pl.wikipedia.org/wiki?curid=1187177" title="Nogal brunatny">
Nogal brunatny

Nogal brunatny ("Alectura lathami") – gatunek dużego ptaka z rodziny nogali (Megapodiidae). Jest jedynym przedstawicielem rodzaju Alectura. 
Systematyka.
Wyróżniono dwa podgatunki "A. lathami":
Występowanie.
Nogal brunatny występuje we wschodniej i północno-wschodniej Australii. Najczęściej są to wilgotne lasy, zarośla, ale również zaniedbane ogrody. Można je również znaleźć w pobliżu miast na wschodnim wybrzeżu kontynentu.
Morfologia.
Długość ciała: około 70 cm. Nogal brunatny na wierzchu ciała ma upierzenie czekoladobrunatne, dziób szary, głowa podobna do głowy sępa, natomiast nogi są brązowe. Na czerwonawej szyi ptak ten posiada zgrubienie skórne – żółte „korale”. Nogal brunatny charakteryzuje się bardzo silnymi nogami i stopami oraz szarym łukowaniem na brzuchu. Posiada wachlarzowaty ogon.
Ekologia.
Nogal brunatny jest gatunkiem osiadłym zamieszkującym lasy tropikalne bądź lasy strefy umiarkowanej ciepłej. Prowadzi naziemny tryb życia, spędza dni na poszukiwaniu pożywienia na łąkach, pastwiskach oraz w podszycie lasu. Dziób przystosowany jest do dziobania materiału roślinnego, ale może również odżywiać się pokarmem zwierzęcym, np. termitami. Silne nogi oraz dobrze rozwinięte stopy przystosowanie są do grzebania w ziemi w poszukiwaniu pożywienia.
Pożywienie.
Nogal brunatny odżywia się owadami i ich larwami, bezkręgowcami, nasionami, jagodami oraz owocami.
Rozmnażanie.
Inkubacja jaj w przypadku nogali jest nietypowa. Gniazdo to zagłębienie w ziemi bądź kopiec, w którym ze względu na gwałtowny proces gnicia w klimacie równikowym temperatura jest sprawdzana i dostosowywana przez samca poprzez usuwanie lub dodawanie materiału. Samiec kontroluje temperaturę dziobem. Gdy temperatura jest odpowiednia, samiec dopuszcza samicę, aby złożyła jaja. Jaja następnie są zostawiane – ciepło do rozwoju bierze się z rozkładu liści lub energii geotermalnej – jaja nie są wysiadywane. Czas inkubacji to około 50 dni. Po wykluciu pisklę nie ma opieki rodziców – musi się wykopać z kopca gnijących liści oraz samo szuka pożywienia.
Znaczenie w gospodarce i dla środowiska.
Brak znacznego znaczenia dla gospodarki globalnej. Dla mieszkańców rejonów, na których żyje nogal brunatny, jaja tego gatunku są przysmakiem lokalnym. Zbyt duże zagęszczenie gatunku "Alectura lathami" powoduje znaczną redukcję masy ściółki leśnej oraz gęstości nasion sadzonek. Nogal brunatny nie jest gatunkiem zagrożonym (według IUCN ma status najmniejszej troski – LC), ale jego liczebność cały czas spada.

</doc>
<doc id="1187179" url="https://pl.wikipedia.org/wiki?curid=1187179" title="Ludolf (syn Ottona I)">
Ludolf (syn Ottona I)

Ludolf (ur. 930 lub 931, zm. 6 września 957 w Pombii) – książę Szwabii. Nazwane od jego imienia powstanie Ludolfa w latach 951-954 zagroziło istnieniu państwa wschodniofrankijskiego.
Młodość i małżeństwo.
Ludolf był synem króla Ottona I z dynastii Ludolfingów i jego żony Edyty Angielskiej. Jako najstarszy syn Ottona I był przeznaczony na jego następcę i otrzymał staranne wykształcenie. Hrotsvitha opisywała go jako łagodnego, spokojnego i pokornego, roztropnego i przede wszystkim mądrego. Był to typowy opis przyszłego władcy.
Ludolf zaczął wcześnie być przedmiotem planów politycznych swojego ojca. W 939 r. został zaręczony z Idą, jedynym dzieckiem księcia szwabskiego Hermana I z dynastii Konradynów, który był wiernym sojusznikiem Ottona I. Ida była spadkobierczynią dóbr rodowych obejmujących Szwabię oraz tereny nad rzekami Wezerą i Lahn. Poprzez ten związek wzrastało znaczenie rodu Ludolfingów.
Ślub Ludolfa i Idy nastąpił na przełomie 947 i 948. Niedługo później 10 grudnia 949 r. zmarł Herman szwabski i zięć odziedziczył jego posiadłości. Był wtedy księciem i następcą ojca. Po śmierci królowej Edyty Ida stała się najważniejszą kobietą w Rzeszy.
Bunt.
W listopadzie 950 zmarł niespodziewanie król Włoch Lotar II. Berengar z Ivrei przejął władzę i uwięził wdowę po Lotarze Adelajdę Burgundzką, daleką krewną Ludolfingów i siostrę zaprzyjaźnionego z Ottonem I króla Burgundii. Berengar obawiał się, że Adelajda zawierając ponowne małżeństwo przekaże swojemu małżonkowi prawa do korony. Otton I, który był wdowcem, znalazł w ten sposób pretekst do interwencji i zaplanował na jesień 951 wyprawę do Włoch.
Wiosną lub latem 951, czyli jeszcze przed ojcem, Ludolf wyruszył z wojskiem do Italii. Chciał w ten sposób zabezpieczyć swoje prawa do włoskiego tronu, które nabył poprzez małżeństwo. Berta, matka Adelajdy i Ida, żona Ludolfa były przyrodnimi siostrami. Obie poprzez matkę Regelindę pochodziły z włoskich Karolingów. Wyprawa Ludolfa spotkała się z przeciwdziałaniem jego stryja księcia bawarskiego Henryka I. Północne Włochy od dziesięcioleci były bowiem w kręgu zainteresowań władców bawarskich. Intrygi Henryka zmusiły Ludolfa do wycofania się z Italii. Te wydarzenia przygotowały grunt do buntu.
Henryk wcześniej buntował się przeciw bratu, ale później się z nim pogodził i został jego doradcą. Ludolf poczuł się przez niego zagrożony. Święta Bożego Narodzenia w 951 spędził zgodnie z królewskim ceremoniałem w Kaiserpfalz Saalfeld, miejscu gdzie zaczęła się ostatnia rebelia Henryka. Posunięcie to miało wyraźnie charakter prowokacji i żądania uznania jego pozycji jako współwładcy. Ludolfa wsparł jego szwagier Konrad Czerwony. Żywił on urazę do Ottona I za odrzucenie traktatu, który zawarł w jego imieniu. Król podjął tę decyzję pod wpływem rady brata Henryka. Istotnym czynnikiem wpływającym na decyzję Ludolfa o rozpoczęciu buntu było małżeństwo ojca z Adelajdą Burgundzką. Obawiał się on, że potomstwo z tego związku będzie dziedziczyć koronę po Ottonie I.
Powstanie wybuchło jesienią 952 Na Wielkanoc 952 Ludolf i Konrad prowadzili w Moguncji rozmowy z Ottonem I. Uzgodniono wówczas, że Henryk zostanie uwięziony, gdy przybędzie na święta. Wkrótce jednak Otto I pod wpływem książąt wypowiedział w Dortmundzie umowę i przez 2 miesiące oblegał Ludolfa i Konrada w Moguncji. Do buntu przystąpiła Bawaria, gdzie rządy Henryka nie cieszyły się popularnością. Spowodowało to ponowne podjęcie rozmów, w których Ludolf i Konrad podkreślali, że nie występują przeciw Henrykowi, ale przeciw wpływom Henryka. Otto był gotów przebaczyć synowi i zięciowi, ale żądał wydania pozostałych spiskowców. Z powodu tego żądania rozmowy zostały zerwane.
Następnej nocy Ludolf opuścił Moguncję i udał się do Ratyzbony. Położenie Ottona I było wówczas krytyczne, gdyż spośród pięciu księstw tylko Frankonia stanęła po jego stronie. Pod koniec 953 król musiał przerwać oblężenie Ratyzbony.
W 954 powstanie Ludolfa przeżywało kryzys. Konrad Czerwony spotkał się z bratem Ottona I, arcybiskupem Kolonii Brunonem, który go przekonał, że powstanie ma charakter antykrólewski i grozi mu utrata Lotaryngii. Równocześnie biskup Augsburga Ulryk pokonał buntowników. W tym samym czasie nastąpił też najazd Węgrów. Obie walczące strony oskarżały się wzajemnie o sprowadzenie wrogów. Ludolf zapłacił Węgrom okup, a Konrad umożliwił im przejście przez Lotaryngię przysyłając im przewodnika. Nie wiadomo, czy Węgrzy zostali sprowadzeni przez którąś ze stron konfliktu czy też wykorzystali osłabienie kraju wojną domową. Jednak to stronnicy Ludolfa mieli wcześniej przyjazne z nimi kontakty. Część zwolenników opuściła buntowników, co skłoniło ich do rozpoczęcia rozmów. Ludolf, Konrad i biskup moguncki Fryderyk, który zresztą opuścił buntowników po rozpoczęciu wojny domowej, spotkali się 16 czerwca 954 w Langenzenn z Ottonem I i Henrykiem bawarskim. Tym razem Otton I zrezygnował z żądania wydania uczestników spisku i w ten sposób udało mu się odciągnąć Konrada i Fryderyka z obozu Ludolfa. Ten ostatni spierał się z Henrykiem o to, który z nich sprowadził Węgrów. W końcu Ludolf zerwał rozmowy i powrócił do Ratyzbony. Nie miał już jednak sojuszników. Henryk przez kilka miesięcy oblegał go w Ratyzbonie i w końcu zdobył, a także spalił miasto. Ludolf zbiegł i przybył do Saufeld, gdzie Otton I polował, aby prosić go o przebaczenie. Król wybaczył synowi i w ten sposób bunt został zakończony. Ludolf i Konrad utracili swoje księstwa, ale zachowali dobra alodialne.
Ostatnie lata.
Po zakończeniu buntu Ludolf nie był wzmiankowany przez pewien czas w źródłach. Nie brał udziału w bitwie nad rzeką Lech; być może walczył ze Słowianami w Saksonii. Ugodę syna z ojcem zapośredniczył zapewne arcybiskup Brunon. Ludolf jako dorosły syn Ottona, który miał własne potomstwo, był ważny dla kontynuacji dynastii. Synowie Ottona I z małżeństwa z Adelajdą Burgundzką byli jeszcze niepełnoletni i na razie nie gwarantowali trwania rodu. Zgodę ułatwiła śmierć Henryka bawarskiego w 955. Ludolf otrzymał od ojca w 956 zadanie obrony jego włoskich interesów, przeciw którym wystąpił Berengar z Ivrei. Wyruszył wraz z wojskiem do Italii i szybko wyparł przeciwnika na południe. Nie wiadomo, jakie plany miał Otton I wysyłając syna do Włoch. Ludolf zmarł bowiem niespodziewanie na febrę. Być może chciał go odsunąć od polityki wewnątrzniemieckiej; możliwe, że chciał mu wydzielić podległe sobie królestwo. Zwłoki Ludolfa zostały sprowadzone do Niemiec. Spoczął zapewne w opactwie św. Albana w Moguncji lub opactwie św. Piotra i Aleksandra w Aschaffenburgu, które założył.
Rodzina Ludolfa.
Ludolf był żonaty z Idą, córką księcia szwabskiego Hermana I, która przeżyła męża i zmarła w 986 Jego syn Otton był od 972 księciem Szwabii, a od 976 także Bawarii. Córka Matylda była opatką w Essen. Wraz z jej śmiercią w 1011 wymarła szwabska linia Ludolfingów.
Ludolf w literaturze pięknej.
Powstanie Ludolfa przeciw ojcu szybko w zbiorowej świadomości zmieszało się z innym buntem, który wzniecił książę szwabski Ernest II. Wydarzenia te znalazły odbicie w wierszowanym eposie "Herzog Ernst" napisanym około 1180.

</doc>
<doc id="1187181" url="https://pl.wikipedia.org/wiki?curid=1187181" title="Zielona linia (Cypr)">
Zielona linia (Cypr)

Zielona linia – faktyczna linia podziału Cypru, stanowiąca granicę między zamieszkaną przez Greków Republiką Cypru na południu a Turecką Republiką Cypru Północnego. Zielona Linia ma powierzchnię 346 km²
Historia.
Linia została po raz pierwszy wyznaczona w 1964 przez generała Petera Younga, dowódcę stacjonujących na Cyprze międzynarodowych sił pokojowych, wysłanych tam po wybuchu walk między obiema zamieszkującymi wyspę społecznościami. Nazwa miała wziąć się od koloru pisaka, którym generał wyrysował linię na mapie.
Po inwazji wojsk tureckich na Cypr w 1974 i ustanowieniu trwałego podziału wyspy, przekraczanie linii stało się praktycznie niemożliwe. Stan ten dodatkowo umocniło ogłoszenie niepodległości Cypru Północnego (uznała ją tylko Turcja) w 1983. Po przystąpieniu Cypru – formalnie całego, w praktyce tylko południowej części – do Unii Europejskiej w 2004 roku, obywatele państw UE (w tym Polski) zyskali prawo do przekraczania linii na wyznaczonych przejściach granicznych. Można to uczynić na podstawie ważnego paszportu lub dowodu osobistego jednego z państw UE. W 2017 roku zniesiono obowiązek wizowy.
Linia ma obecnie postać strefy zdemilitaryzowanej o szerokości ok. kilkuset do zaledwie kilku metrów, w zależności od miejsca. W Nikozji przechodzi ona przez samo centrum, dzieląc stolicę Cypru na pół. Strefa pozostaje pod zarządem ONZ i jest strzeżona przez żołnierzy sił UNFICYP. Na jej terenie znajduje się też duża część nieruchomości tej misji.

</doc>
<doc id="1187183" url="https://pl.wikipedia.org/wiki?curid=1187183" title="The Best of The Ramones">
The Best of The Ramones

The Best of The Ramones – album kompilacyjny zespołu Ramones wydany 25 maja 2004 roku. Płyta stanowi reedycję "Best of the Chrysalis Years" z trochę zmienionym zestawem utworów.

</doc>
<doc id="1187184" url="https://pl.wikipedia.org/wiki?curid=1187184" title="Wyklęty (powieść)">
Wyklęty (powieść)

Wyklęty (ang. "The Pariah") – powieść z gatunku horroru autorstwa Grahama Mastertona, wydana w 1983 roku.
"Wyklęty" opowiada historię Johna Trentona, człowieka, który właśnie stracił żonę. Będąca w ciąży żona Johna, Jane, ginie w wypadku samochodowym. Po powrocie do domu John zaczyna słyszeć szepty. Za kilka dni ginie jego znajoma, która twierdziła, że sama słyszy głosy. Zostaje nabita na żyrandol. John zaczyna widzieć duchy. Duch Jane próbuje zabrać go do siebie, ale może to zrobić tylko ostatni zmarły krewny Johna, a jest nim jego nigdy nienarodzony syn. Dzięki temu John jest bezpieczny. Do czasu, gdy kupuje obraz przedstawiający statek. Okazuje się, że obraz przedstawia jedyny wizerunek "Davida Darka" – statek, który zatonął wiele lat temu. Do Johna przychodzą ludzie, którzy chcą go wydobyć. Zgłaszają się do naukowca, którego wszyscy uważają za dziwaka. Ten oznajmia im, że statek przewoził azteckiego boga śmierci – Mictantecutliego, który wywołał polowania na czarownice. Aztecki bóg namawia Johna, żeby go uwolnił. W zamian oferuje mu powrót jego żony i syna. John zgadza się na to, ale Mictantecutli jednak go oszukuje. Teraz John musi powstrzymać go przed zniszczeniem świata.

</doc>
<doc id="1187186" url="https://pl.wikipedia.org/wiki?curid=1187186" title="Nandiniowate">
Nandiniowate



</doc>
<doc id="1187188" url="https://pl.wikipedia.org/wiki?curid=1187188" title="Alectura lathami">
Alectura lathami



</doc>
<doc id="1187189" url="https://pl.wikipedia.org/wiki?curid=1187189" title="Plug Me In">
Plug Me In

Plug Me In – dwupłytowy album DVD hardrockowego zespołu AC/DC, wydany 16 października 2007 roku przez wytwórnię płytową Columbia Records.
Na wydawnictwie zebrane są rzadko spotykane koncerty grupy, występy w programach telewizyjnych oraz wywiady z członkami zespołu. Podobnie jak na poprzednim DVD AC/DC, "The Family Jewels", pierwsza płyta zawiera materiały z wokalistą Bonem Scottem, a druga z Brianem Johnsonem. Oprócz dwupłytowej edycji została wydana także edycja kolekcjonerska zawierająca łącznie trzy płyty. Trzecia płyta zawiera równie rzadkie materiały, zarazem ze Scottem jak i Johnsonem.
Przed wydaniem już ponad 500 tysięcy kopii DVD zostało zamówionych na świecie, a dokładnie miesiąc po wydaniu w Stanach Zjednoczonych DVD było już pięciokrotnie platynowe (500 tysięcy sprzedanych kopii).

</doc>
<doc id="1187196" url="https://pl.wikipedia.org/wiki?curid=1187196" title="Pastafarian">
Pastafarian



</doc>
<doc id="1187199" url="https://pl.wikipedia.org/wiki?curid=1187199" title="Traktat pokojowy">
Traktat pokojowy

Traktat pokojowy – umowa międzynarodowa między dwoma lub więcej wrogimi stronami, zazwyczaj państwami lub rządami, formalnie kończąca wojnę lub konflikt zbrojny między nimi. Różni się od rozejmu, będącego umową wzajemnego zaprzestania działań wojennych (które mogą zostać wznowione na warunkach w nim przewidzianych), lub kapitulacji, gdzie armia uznająca się za pokonaną zgadza się na oddanie broni.
Elementy traktatów.
Istnieje wiele kwestii, które mogą być zawarte w traktacie pokojowym, a zawartość traktatu zazwyczaj zależy od charakteru toczonego konfliktu. Niektórymi z nich mogą być:
Konwencje haskie o regułach wojny z 1899 i 1907 w art. 20 przewidują, że po zawarciu pokoju, repatriacja jeńców powinna być dokonaną w możliwie krótkim czasie.
Konwencja wiedeńska o prawie traktatów w art. 52 uznaje za nieważny traktat wymuszony przez groźbę lub użycie siły z pogwałceniem zasad prawa międzynarodowego, wyrażonych w Karcie Narodów Zjednoczonych.

</doc>
<doc id="1187201" url="https://pl.wikipedia.org/wiki?curid=1187201" title="RadioZET">
RadioZET



</doc>
<doc id="1187204" url="https://pl.wikipedia.org/wiki?curid=1187204" title="Jan Glinka">
Jan Glinka

Jan Glinka (ur. 14 listopada 1890 w majątku rodzinnym Stary Susk k. Ostrołęki, zm. 26 marca 1963 w Łowiczu), polski działacz społeczny, archiwista, historyk Białegostoku i regionu.
Życiorys.
Syn Władysława i Joanny de Colonne, absolwent Gimnazjum Wojciecha Górskiego w Warszawie w 1910 r.
Student filozofii w Genewie, a następnie agronomii na Uniwersytecie w Lipsku (sekretarz Towarzystwa Bratnia Pomoc Studentów Polaków w Lipsku w 1912 r. oraz członek jej Komisji Nadzorczej w 1914 r. W latach 1913–1914 należał do Akademickiego Towarzystwa Rolniczego „Ceres” w Lipsku), od 1915 r. student Kursów Przemysłowo-Rolniczych w Warszawie (SGGW). Absolwent SGGW.
Od roku 1915 należy do Polskiej Korporacji Akademickiej "Aquilonia", studenckiej organizacji ideowo-wychowawczej, w której został drugim prezesem w semestrze wiosennym 1915 r.
W okresie I wojny światowej przebywał z rodziną w Rosji, gdzie zajmował się pracą społeczną. Ziemianin, mieszkał w majątku rodzinnym Stary Susk k. Ostrołęki. W latach 30. zamieszkał w Białymstoku, gdzie pracował w Urzędzie Wojewódzkim jako kierownik Biura do Spraw Finansowo-Rolnych. Jednocześnie wykładał historię regionalną oraz historię sztuki w Seminarium Nauczycielskim, a później w Liceum Pedagogicznym.
Po II wojnie światowej mieszkał i pracował w Warszawie w Archiwum Głównym Akt Dawnych, ukończył wówczas historię na UW (dr nauk hum. 1961).
Zmarł w Łowiczu, pochowany na Cmentarzu w Nieborowie (kwatera 2-3-807).

</doc>
<doc id="1187208" url="https://pl.wikipedia.org/wiki?curid=1187208" title="Dyspensacjonalizm">
Dyspensacjonalizm

Dyspensacjonalizm (ang. "dispensationalism" z łac. "dispensio" 'zwolnienie') – protestancki system teologiczny, zapoczątkowany przez Szkota Edwarda Irvinga w roku 1832 oraz Anglika Johna Nelsona Darby'ego w roku 1868, według których należy ciągle dosłownie interpretować Pismo Święte (w szczególności proroctwa) oraz odróżniać Izrael (w rozumieniu ludu Bożego) od Kościoła, który nie ma udziału w Bożym przymierzu z Abrahamem, Dawidem i Izraelem.
Dyspensacjonaliści wierzą w literalne Tysiącletnie Królestwo, które nastąpi po powtórnym przyjściu Jezusa Chrystusa. Według tego poglądu przed końcem szóstej dyspensacji (czasu łaski) nastąpi Wielki Ucisk, w czasie którego objawi się Człowiek Grzechu (Antychryst), który zgodnie z proroctwem zawartym w księdze Apokalipsy zostanie zniszczony po triumfalnym przyjściu Chrystusa, po czym wszyscy zmarli święci zostaną wskrzeszeni, aby sprawować rządy przez 1000 lat nad narodami Ziemi. Po upływie 1000 lat ma rozegrać się ostateczna bitwa pomiędzy Chrystusem a mocami ciemności (bitwa Goga i Magoga).
Odróżnienie Izraela od Kościoła według dyspensacjonalistów polega na tym, że Kościół nie wyparł Izraela w Bożym planie, a obietnice dane Izraelowi zostaną wypełnione podczas tysiącletniego okresu (o którym, według nich, wspomina Ap 20); ponadto uwaga Boga, skupiona obecnie na Kościele, zostanie z powrotem skierowana na Izrael (o którym mówi według nich Rz 9-11).
Dyspensacjonaliści sądzą, że Biblia (i dzieje człowieka) została podzielona na siedem dyspensacji:

</doc>
<doc id="1187210" url="https://pl.wikipedia.org/wiki?curid=1187210" title="Faruk Bistrić">
Faruk Bistrić

Faruk Bistrić (ur. 1 stycznia 1958 w Sarajewie) – bośniacki szachista, arcymistrz od 2003 roku.
Kariera szachowa.
Na przełomie XX i XXI wieku należał do czołówki bośniackich szachistów. W latach 1998 i 2002 wystąpił na szachowych olimpiadach, a w 1999 i 2003 – na drużynowych mistrzostwach Europy.
Do sukcesów Faruka Bistricia w turniejach międzynarodowych należą I m. w Splicie (1997), I m. w Opatii (2000, 2001, 2002), I m. w Rijece (2001), dz. III m. w Bibinje (2001, za Gyula Saxem i Petrem Hábą, wspólnie z Tomášem Polákiem), I m. w Donji Vakuf (2001), dz. II m. w Nowym Sadzie (2001, za Sinišą Dražiciem, wspólnie z Milanem Draško) oraz II m. w Rijece (2002, za Milanem Vukiciem).
Najwyższy ranking w karierze osiągnął 1 lipca 2003 r., z wynikiem 2524 punktów zajmował wówczas 4. miejsce wśród bośniackich szachistów.

</doc>
<doc id="1187211" url="https://pl.wikipedia.org/wiki?curid=1187211" title="Estádio Municipal Coaracy da Mata Fonseca">
Estádio Municipal Coaracy da Mata Fonseca

Estádio Municipal Coaracy da Mata Fonseca – stadion piłkarski, w Arapiraca, Alagoas, Brazylia, na którym swoje mecze rozgrywa klub Agremiação Sportiva Arapiraquense.

</doc>
<doc id="1187215" url="https://pl.wikipedia.org/wiki?curid=1187215" title="Olga Točko">
Olga Točko



</doc>
<doc id="1187216" url="https://pl.wikipedia.org/wiki?curid=1187216" title="Ulica Półwiejska">
Ulica Półwiejska



</doc>
<doc id="1187217" url="https://pl.wikipedia.org/wiki?curid=1187217" title="Estádio Nélson Peixoto Feijó">
Estádio Nélson Peixoto Feijó

Estádio Nélson Peixoto Feijó – stadion piłkarski, w Maceió, Alagoas, Brazylia, na którym swoje mecze rozgrywa klub Sport Club Corinthians Alagoano.

</doc>
<doc id="1187220" url="https://pl.wikipedia.org/wiki?curid=1187220" title="Estádio Municipal Gerson Amaral">
Estádio Municipal Gerson Amaral

Estádio Municipal Gerson Amaral – stadion piłkarski, w Coruripe, Alagoas, Brazylia, na którym swoje mecze rozgrywa klub Associação Atlética Coruripe.

</doc>
<doc id="1187222" url="https://pl.wikipedia.org/wiki?curid=1187222" title="Otton I Szwabski">
Otton I Szwabski

Otto I Szwabski (ur. 954, zm. 31 października 982 w Lukce) – od 973 r. książę Szwabii i od 976 r. książę Bawarii.
Otto był jedynym synem księcia szwabskiego Ludolfa i jego żony Idy oraz wnukiem cesarza Ottona I. Jego siostra Matylda była opatką w Essen.
W 982 r. towarzyszył cesarzowi Ottonowi II w jego włoskiej wyprawie. Przeżył klęskę wojsk cesarskich w bitwie pod Cap Collona 13 lipca 982 r. Zmarł podczas odwrotu w Lukce zapewne na malarię.
Otto został pochowany w kolegiacie św. Piotra i Pawła w Aschaffenburgu, którą za życia wspierał. W dziejach księstwa szwabskiego pozostało niewiele śladów jego działalności. Posiadał także hrabstwo Recji i z tego tytułu zarządzał książęcym klasztorem w Einsiedeln.
W skarbcu katedry w Essen znajduje się krzyż Ottona i Matyldy. Na jego plakiecie fundacyjnej książę został przedstawiony wraz z siostrą.

</doc>
<doc id="1187225" url="https://pl.wikipedia.org/wiki?curid=1187225" title="Estádio Gustavo Paiva">
Estádio Gustavo Paiva

Estádio Gustavo Paiva – stadion piłkarski, w Maceió, Alagoas, Brazylia, na którym swoje mecze rozgrywa klub Centro Sportivo Alagoano.
Pierwszy gol: Odulfo (CSA)
Historia.
15 listopada 1922 – inauguracja
1934 – I przebudowa
1950 – II przebudowa
1996 – III przebudowa
7 września 1997 – reinauguracja

</doc>
<doc id="1187226" url="https://pl.wikipedia.org/wiki?curid=1187226" title="Weird Tales of the Ramones">
Weird Tales of the Ramones

Weird Tales of the Ramones – album kompilacyjny zespołu Ramones wydany 16 sierpnia 2005 roku. Zestaw składa się z trzech dysków CD z muzyką oraz dysku DVD zawierającego klipy i wywiady z członkami zespołu.

</doc>
<doc id="1187227" url="https://pl.wikipedia.org/wiki?curid=1187227" title="Karen Nyberg">
Karen Nyberg

Karen Lujean Nyberg (ur. 7 października 1969 w Parkers Prairie, stan Minnesota, USA) – inżynier, amerykańska astronautka NASA.

</doc>
<doc id="1187229" url="https://pl.wikipedia.org/wiki?curid=1187229" title="Estádio Zequinha Barbosa">
Estádio Zequinha Barbosa

Estádio Zequinha Barbosa – stadion piłkarski, w Igaci, Alagoas, Brazylia, na którym swoje mecze rozgrywa klub Igaci Futebol Clube.

</doc>
<doc id="1187237" url="https://pl.wikipedia.org/wiki?curid=1187237" title="Karen L. Nyberg">
Karen L. Nyberg



</doc>
<doc id="1187241" url="https://pl.wikipedia.org/wiki?curid=1187241" title="Kierownictwo duchowe">
Kierownictwo duchowe

Kierownictwo duchowe – w chrześcijaństwie praktyka, z której korzystają osoby chcące udoskonalać swą relację z Bogiem, pogłębiać życie wewnętrzne, wykorzeniać swoje wady i wzrastać w cnotach.
Kierownictwo duchowe zazwyczaj opiera się na dialogu, w którym osoba prowadzona opowiada o swoim życiu w jego wymiarze duchowym i w innych, a kierownik duchowy słucha, pyta i radzi. Nie jest to forma psychoterapii ani doradztwa, ponieważ dla chrześcijan skuteczność kierownictwa bazuje na działaniu Ducha Świętego.
Kierownictwo duchowe jest pojęciem monastycznym. Początki kierownictwa duchowego miały miejsce w życiu eremickim Ojców pustyni chrześcijańskiego wschodu. Kierownikiem duchowym mógł być ktoś, kto sam prowadził życie duchowe. Sprawowanie kierownictwa duchowego, bycie starcem nie wymagało koniecznie posiadania święceń kapłańskich. Wśród bizantyjczyków wysuwano postulat by tacy "ojcowie duchowi", niebędący kapłanami, mieli prawo rozgrzeszania. Praktykował to, i to na odległość, święty rekluz Barsanufiusz oraz jego uczeń i przyjaciel Jan zwany „Prorokiem”.

</doc>
<doc id="1187243" url="https://pl.wikipedia.org/wiki?curid=1187243" title="B Boy Baby">
B Boy Baby

B Boy Baby – czwarty solowy singel byłej wokalistki Sugababes, Mutyi Bueny. "B Boy Baby" to cover piosenki "B My Baby" z filmu "Dirty Dancing". Singel ten to mieszanka popu, R&amp;B oraz jazzu. O jazz w piosence zadbała Amy Winehouse, która użyczyła swego głosu w refrenie.
Lista utworów.
CD
Wersje Piosenki
Teledysk.
Wideo zostało nagrane w listopadzie w Brystolu. W teledysku można zaobserwować tańczącą grupę mężczyzn – B-Boyi, co w pewien sposób wiąże całość. Mimo iż w piosence można usłyszeć głos Amy Winehouse, nie ma jej w teledysku.

</doc>
<doc id="1187244" url="https://pl.wikipedia.org/wiki?curid=1187244" title="Witold Idczak">
Witold Idczak

Witold Lech Idczak (ur. 28 stycznia 1969 w Legnicy) – polski polityk, inżynier, samorządowiec, senator VII kadencji.
Życiorys.
W 1995 ukończył studia na Wydziale Budownictwa Lądowego i Wodnego Politechniki Wrocławskiej. W latach 1995–1998 pełnił funkcję przewodniczącego rady miasta Legnicy. Od 1998 do 2002 pracował jako dyrektor w Dolnośląskim Urzędzie Wojewódzkim w Legnicy i we Wrocławiu. W tym samym czasie zasiadał (jako wiceprzewodniczący) w sejmiku dolnośląskim z ramienia Akcji Wyborczej Solidarność. Należał do Młodych Konserwatystów, Stronnictwa Konserwatywno-Ludowego, Przymierza Prawicy i Platformy Obywatelskiej, w 2006 przystąpił do Prawa i Sprawiedliwości.
Od 2003 przez rok był zastępcą wójta gminy Głogów, w latach 2004–2007 sekretarzem tej gminy. W wyborach samorządowych w 2006 kandydował na prezydenta Legnicy, zajmując 2. miejsce spośród 4 kandydatów. W 2007 został wiceprezesem zarządu Legnickiej Specjalnej Strefy Ekonomicznej.
W wyborach parlamentarnych w 2007 został wybrany na senatora z ramienia Prawa i Sprawiedliwości w okręgu legnickim, otrzymując 107 234 głosy. W 2011 bez powodzenia kandydował do Sejmu.
W 2016 objął stanowisko prezesa zarządu LSSE, a w 2019 został wiceprezesem Kolei Dolnośląskich.

</doc>
<doc id="1187246" url="https://pl.wikipedia.org/wiki?curid=1187246" title="Virginia Slims Championships 1994">
Virginia Slims Championships 1994

Virginia Slims Championships 1994 - tenisowy turniej Virginia Slims Championships, zamykający zawodowy sezon rozgrywek kobiecych, w 1994 roku został rozegrany w dniach 14 listopada - 20 listopada w Nowym Jorku.

</doc>
<doc id="1187250" url="https://pl.wikipedia.org/wiki?curid=1187250" title="Estádio Governador Arnon de Mello">
Estádio Governador Arnon de Mello

Estádio Governador Arnon de Mello – stadion piłkarski, w Santana do Ipanema, Alagoas, Brazylia, na którym swoje mecze rozgrywa klub Santana do Ipanema.

</doc>
<doc id="1187252" url="https://pl.wikipedia.org/wiki?curid=1187252" title="Greatest Hits (album Ramones)">
Greatest Hits (album Ramones)

Greatest Hits – album kompilacyjny zespołu Ramones wydany w 2006 roku. Płyta prezentuje najbardziej znane utwory grupy.

</doc>
<doc id="1187253" url="https://pl.wikipedia.org/wiki?curid=1187253" title="Tadeusz Gruszka">
Tadeusz Gruszka

Tadeusz Jerzy Gruszka (ur. 27 listopada 1961 w Rybniku) – polski polityk, inżynier mechanik, samorządowiec, senator VII kadencji.
Życiorys.
W 1985 ukończył studia na Wydziale Maszyn Górniczych i Hutniczych Akademii Górniczo-Hutniczej w Krakowie, a w 2000 studia podyplomowe z zakresu informatyki na Uniwersytecie Śląskim. Po studiach został zatrudniony w Kopalni Węgla Kamiennego „Jankowice”, gdzie w latach 2003–2007 był głównym mechanikiem do spraw dołu, a w latach 2012–2016 głównym energetykiem. W latach 2004–2007 zasiadał w radzie miasta Rybnik, w 2007 pełnił funkcję przewodniczącego rady.
W wyborach parlamentarnych w 2007 został wybrany na senatora z ramienia Prawa i Sprawiedliwości w okręgu rybnickim, otrzymując 116 032 głosy. W Senacie pełnił funkcję sekretarza, zasiadał w Komisji Gospodarki Narodowej oraz Komisji Spraw Unii Europejskiej. W 2011 bez powodzenia ubiegał się o reelekcję. W 2014 z ramienia PiS uzyskał mandat radnego sejmiku śląskiego V kadencji.
W styczniu 2016 założył rybnickie stowarzyszenie Samorządowy Ruch Demokratyczny, w którym objął funkcję prezesa. W lutym 2018 odszedł z klubu radnych PiS. W październiku tego samego roku bez powodzenia startował na radnego Rybnika oraz na prezydenta miasta, zajmując 4. miejsce spośród 6 kandydatów.

</doc>
<doc id="1187255" url="https://pl.wikipedia.org/wiki?curid=1187255" title="Estádio José Gomes da Costa">
Estádio José Gomes da Costa

Estádio José Gomes da Costa – stadion piłkarski, w Murici, Alagoas, Brazylia, na którym swoje mecze rozgrywa klub Murici Futebol Clube.

</doc>
<doc id="1187256" url="https://pl.wikipedia.org/wiki?curid=1187256" title="Andy Gibb">
Andy Gibb

Andrew Roy „Andy” Gibb (ur. 5 marca 1958 w Manchesterze, zm. 10 marca 1988 w Oksfordzie) – angielski piosenkarz, najmłodszy z braci Gibb, który rozpoczął swoją działalność pod koniec lat 70. XX w.
Życiorys.
Wczesne lata.
Był najmłodszym synem Hugh Gibba (1916-1992) i Barbary Gibb (z domu Pass; 1920-2016). Miał starszą siostrę Lesley Barbarę (ur. 1945) i trzech starszych braci – Barry’ego (ur. 1946), Robina (ur. 22 grudnia 1949, zm. 20 maja 2012) i Maurice’a (ur. 22 grudnia 1949, zm. 12 stycznia 2003). Kilka miesięcy po jego narodzeniu rodzina przeniosła się do Australii i osiedliła się w Redcliffe w stanie Queensland, niedaleko Brisbane.
Kariera.
Swoją karierę rozpoczął jako nastoletni muzyk w hiszpańskich klubach dla turystów na Ibizie. W 1975 roku powrócił do Australii i nagrał swój pierwszy singel „Words and Music” (1976). Dwa lata później odniósł spory sukces przebojem „I Just Want To Be Your Everything” (1977), do którego słowa napisał jego brat Barry. Jego debiutancki album "Flowing Rivers" (1977) znalazł się na amerykańskiej liście najlepiej sprzedających się płyt Top 20. Jego kolejny singel „Shadow Dancing” (1978) przez siedem tygodni utrzymywał się na miejscu pierwszym toplisty magazynu "Billboard". W 1979 roku występował z takimi wykonawcami Rod Stewart, Bee Gees, ABBA i Olivia Newton-John.
Od 27 czerwca 1982 do 4 września 1983 roku występował na broadwayowskiej scenie Royale Theatre w roli Józefa w musicalu Andrew Lloyd Webber "Józef i cudowny płaszcz snów w technikolorze" ("Joseph and the Amazing Technicolor Dreamcoat"), zagrał w przedstawieniu "Piraci z Penzance" ("The Pirates of Penzance") w Los Angeles, był gospodarzem programu muzycznego "Solid Gold".
Życie prywatne.
11 lipca 1976 ożenił się z sekretarką Kim Loral Reeder, z którą miał córkę Petę Jaye (ur. 25 stycznia 1978). 15 stycznia 1978 rozwiódł się. Spotykał się z Marie Osmond, Susan George (1978), Victorią Principal (1981-1982), Tanyą Tucker (1982), Tai Babilonia (1982-83), Olivią Newton-John.
W 1985 roku leczył swoje uzależnienie od kokainy w Betty Ford Center na Rancho Mirage w stanie Kalifornia. Dwa lata potem w Miami zbankrutował (1987). Mając silny ból żołądka dniu 7 marca 1988 roku trafił do szpitala im. Johna Radcliffe’a w Oksfordzie. Trzy dni potem rano 10 marca zmarł w wieku trzydziestu lat. Powodem jego śmierci był zawał serca, spowodowany nadużywaniem alkoholu i kokainy. Jego ciało pochowano w Los Angeles w Forest Lawn Memorial Park (Hollywood Hills).

</doc>
<doc id="1187257" url="https://pl.wikipedia.org/wiki?curid=1187257" title="Layer by Layer">
Layer by Layer

Layer By Layer – metoda układania kostki Rubika, najdłuższa, ale najłatwiejsza metoda, szczególnie polecana dla początkujących.
Układanie składa się z siedmiu etapów:
Mimo występowania tutaj aż siedmiu etapów, przedstawiony sposób nie wymaga nauki aż tylu algorytmów co w metodzie Fridrich: Cross – 1 algorytm, FLC – 1 algorytm, MLE – 3 algorytmy, ULC – 3 algorytmy, PELL – 1 algorytm, PCLL – 1 algorytm i OELL – 1, czyli łącznie około 10 algorytmów. Po uprzednim treningu pozwala to osiągać czasy w granicach 40 sekund. Szybko można się nauczyć rozpoznawania sytuacji, ponieważ nie jest ich tu zbyt wiele. W celu uzyskania lepszych czasów metodę tę można mieszać z innymi metodami układania kostki.

</doc>
<doc id="1187258" url="https://pl.wikipedia.org/wiki?curid=1187258" title="Estádio Alfredo Leahy">
Estádio Alfredo Leahy

Estádio Alfredo Leahy – stadion piłkarski, w Penedo, Alagoas, Brazylia, na którym swoje mecze rozgrywa klub Sport Club Penedense.

</doc>
<doc id="1187261" url="https://pl.wikipedia.org/wiki?curid=1187261" title="Ђ">
Ђ

Ђ, ђ (Dzie) – litera cyrylicy, szósta litera alfabetu w języku serbskim, reprezentuje dźwięk [].

</doc>
<doc id="1187263" url="https://pl.wikipedia.org/wiki?curid=1187263" title="Estádio Olival Elias de Morais">
Estádio Olival Elias de Morais

Estádio Olival Elias de Morais – stadion piłkarski, w Boca da Mata, Alagoas, Brazylia, na którym swoje mecze rozgrywa klub Associação Atlética Santa Rita.

</doc>
<doc id="1187265" url="https://pl.wikipedia.org/wiki?curid=1187265" title="Miętus">
Miętus



</doc>
<doc id="1187266" url="https://pl.wikipedia.org/wiki?curid=1187266" title="Estádio Municipal Manoel Moreira">
Estádio Municipal Manoel Moreira

Estádio Manoel Moreira – stadion piłkarski, w Capela, Alagoas, Brazylia, na którym swoje mecze rozgrywa klub Centro Sportivo Capelense.

</doc>
<doc id="1187269" url="https://pl.wikipedia.org/wiki?curid=1187269" title="Estádio Edson Matias">
Estádio Edson Matias

Estádio Edson Matias – stadion piłkarski, w Olho d'Água das Flores, Alagoas, Brazylia, na którym swoje mecze rozgrywa klub Centro Esportivo Olhodagüense.

</doc>
<doc id="1187270" url="https://pl.wikipedia.org/wiki?curid=1187270" title="Estádio Municipal Juca Sampaio">
Estádio Municipal Juca Sampaio

Estádio Municipal Juca Sampaio – stadion piłkarski, w Palmeira dos Índios, Alagoas, Brazylia, na którym swoje mecze rozgrywa klub Centro Social Esportivo.

</doc>
<doc id="1187272" url="https://pl.wikipedia.org/wiki?curid=1187272" title="Ustawa hipoteczna z 1818">
Ustawa hipoteczna z 1818



</doc>
<doc id="1187273" url="https://pl.wikipedia.org/wiki?curid=1187273" title="Prawo hipoteczne Królestwa Polskiego">
Prawo hipoteczne Królestwa Polskiego

Prawo hipoteczne Królestwa Polskiego (inaczej: Ustawa hipoteczna z 1818 r.) – ustawa uchwalona przez Sejm Królestwa Polskiego, regulująca sprawy hipotek. Przyjęta przez Senat jednomyślnie 21 kwietnia, przez Izbę Poselską 22 kwietnia większością głosów 67 przeciwko 40, zatwierdzona przez Aleksandra I 26 kwietnia, ogłoszona w Dzienniku Praw 20 lipca 1818 r.
Ustawa zastąpiła przepisy kodeksu Napoleona w zakresie urządzeń hipotecznych. Ustawodawcy poszli w kierunku połączenia dawnych przepisów prawa polskiego, norm pruskich i przepisów francuskich związanych z wpisami praw rzeczowych.
Wprowadzono przymus hipoteczny dla dóbr nieruchomych w miastach wojewódzkich. Dla wielkiej własności wprowadzono przymusową regulację. Dla nieruchomości we wsiach i w innych miastach założenie księgi hipoteczne było dobrowolne. Prowadzeniem spraw hipotecznych zajmowały się odpowiednie wydziały sądowe. Umowy sporządzali notariusze.
Wpisy miały charakter urzędowy, w kancelariach hipotecznych po zatwierdzeniu przez zwierzchność hipoteczną.
Rękojmia wiary publicznej ksiąg hipotecznych - treść księgi wiąże wszystkie osoby działające w dobrej wierze; decyduje kto ma być uważany za właściciela. Księgi wieczyste miały obejmowały księgi umów, zbiór dokumentów oraz wykaz hipoteczny, czyli skrótowy obraz nieruchomości pod względem jej przestrzeni i stosunku do właściciela oraz osób trzecich.
Zasada pierwszeństwa (wierzyciel wpisany do księgi ma pierwszeństwo przed innymi wierzycielami; decyduje chronologia wpisów).
Zasada jawności hipotecznej (w sensie materialnym przymus ujawniania w księdze wszystkich czynności dotyczących zmiany właściciela; bez wpisu do księgi własność nie mogła przejść na nabywcę; w sensie formalnym prawo zapoznania się z treścią księgi każdej zainteresowanej osoby).
Zasada szczegółowości - hipoteka na konkretnej nieruchomości (a nie na całym majątku dłużnika).
Zasada niepodzielności - podział nieruchomości nie wpłynął na prawa wierzyciela.
Hipoteczne prawo zastawu mogło być trzech rodzajów:
W 1825 roku wyszła nowa ustawa o hipotekach (uproszczono same księgi hipoteczne, rozciągnięte przepisy prawa hipotecznego również na tzw. małą własność). 
Uchwalona przez Izbę Poselską 6 czerwca większością 55 przeciw 51, zatwierdzona przez Aleksandra I 13 czerwca, ogłoszona 6 sierpnia.

</doc>
<doc id="1187274" url="https://pl.wikipedia.org/wiki?curid=1187274" title="Estádio Cordeirão">
Estádio Cordeirão

Estádio Cordeirão – stadion piłkarski, w Maceió, Alagoas, Brazylia, na którym swoje mecze rozgrywa klub Associação Sportiva São Domingos.

</doc>
<doc id="1187276" url="https://pl.wikipedia.org/wiki?curid=1187276" title="Zbór kalwiński w Bełżycach">
Zbór kalwiński w Bełżycach

Zbór kalwiński w Bełżycach – istniał w latach 1558–1783 i zaliczał się do najważniejszych ośrodków tego wyznania w I Rzeczypospolitej.
Kościół parafialny w Bełżycach pw. św. Pawła wybudowano w 1417. Właścicielem Bełżyc w XVI w. był Andrzej Bzicki, kasztelan chełmski i senator. Tak jak wielu innych szlachciców na Lubelszczyźnie przyjął on kalwinizm i w 1558 przekształcił bełżycki kościół parafialny w zbór kalwiński, usunął stamtąd plebana i na jego miejsce zatrudnił jako pastora swojego brata Jana, byłego księdza.
Andrzej Bzicki zaczął aktywnie propagować kalwinizm, a nie ufając samej sile przekonywania, nałożył na mieszczan bełżyckich, uchylających się od uczestnictwa w nabożeństwach protestanckich grzywnę 6 groszy (opornym groziło za to więzienie). W szybkim czasie większość mieszkańców Bełżyc została kalwinistami. 
Po bezpotomnej śmierci kasztelana w 1567 Bełżyce stały się własnością rodu Spinków, którzy byli kalwinistami lub braćmi polskimi. W ich czasach pojawili się w mieście bracia polscy, którzy szybko przekonali do swojej wiary większość mieszkańców. 
W 1569 w Bełżycach odbyła się wielka dysputa teologiczna między kalwinistami i braćmi polskimi. Jednak sami bracia polscy ulegli wewnętrznym podziałom, a w Bełżycach istniała silna grupa tzw. judaizantów, którzy głosili skrajny unitarianizm, odrzucając boskość Jezusa. Doniesienia prymasa z 1578 o istnieniu w Bełżycach synodu sekty adamitów oraz informacje jezuitów z 1611, jakoby w mieście istniało aż dziesięć rodzajów „herezji”, można uznać za nieprawdziwe. 
Zbór w Bełżycach, mimo faktu, że Spinkowie przyłączyli się do kościoła braci polskich, pozostawał kalwiński. Pozostał własnością tego wyznania także po roku 1599, gdy Bełżyce kupił, znany z tolerancji arianin Paweł Orzechowski (1550–1612) podkomorzy chełmski. Był on posłem na Sejm, gdzie bronił praw innowierców. Jego syn, Paweł Młodszy przeszedł na kalwinizm i odtąd patronowali mu dziedzice kalwiniści: Paweł Bogusław Orzechowski i Teodor Konstanty Orzechowski, a następnie jego żona córka i rodzina Golczów.
W 1633, gdy po tumulcie w Lublinie (za który niesłusznie obwiniono kalwinistów), zbór lubelski przeniesiono do Bełżyc w obawie przed napaściami. Od 1618 do 1644 istniała przy zborze słynna szkoła kalwińska prowincji małopolskiej. W 1644 budynek zboru zwrócono katolikom i do dzisiaj istnieje w nim Parafia Nawrócenia św. Pawła Apostoła w Bełżycach. Patroni wybudowali wówczas nowy, drewniany zbór dla reformowanych.
Ostatecznie zbór w Bełżycach istniał do końca XVIII w., kiedy to po pożarze kościoła (1783) i wygaśnięciu rodziny ewangelickich patronów (1817) przestał istnieć.

</doc>
<doc id="1187278" url="https://pl.wikipedia.org/wiki?curid=1187278" title="Estádio Municipal Eduardo de Melo Gonçalves">
Estádio Municipal Eduardo de Melo Gonçalves

Estádio Municipal Eduardo de Melo Gonçalves – stadion piłkarski, w São Luís do Quitunde, Alagoas, Brazylia, na którym swoje mecze rozgrywa klub Sociedade Esportiva São Luís.

</doc>
<doc id="1187282" url="https://pl.wikipedia.org/wiki?curid=1187282" title="Estádio Municipal Manoel Ferreira Amorim">
Estádio Municipal Manoel Ferreira Amorim

Estádio Municipal Manoel Ferreira Amorim – stadion piłkarski w São Miguel dos Campos (Alagoas, Brazylia), na którym swoje mecze rozgrywa klub Clube Esportivo Miguelense.

</doc>
<doc id="1187283" url="https://pl.wikipedia.org/wiki?curid=1187283" title="Wiesław Dobkowski">
Wiesław Dobkowski

Wiesław Józef Dobkowski (ur. 2 stycznia 1953 w Rząśniku Szlacheckim) – polski polityk, inżynier, samorządowiec, senator VII, VIII, IX i X kadencji.
Życiorys.
W 1978 ukończył studia na Wydziale Elektrycznym Politechniki Łódzkiej. W 1980 został zatrudniony w Kopalni Węgla Brunatnego Bełchatów. Zajmował stanowiska sztygara zmianowego, kierownika działu i sekcji, a od 2006 dyrektora Zakładu Robót Inżynieryjno-Budowlanych w Rogowcu.
W latach 90. należał do Porozumienia Centrum. Od 2006 do 2007 zasiadał w sejmiku łódzkim. W wyborach parlamentarnych w 2007 został wybrany na senatora z ramienia Prawa i Sprawiedliwości w okręgu piotrkowskim, otrzymując 76 708 głosów. W 2009 bez powodzenia kandydował do Parlamentu Europejskiego. W 2011 z powodzeniem ubiegał się o reelekcję, w nowym okręgu jednomandatowym dostał 51 797 głosów. W 2015 został ponownie wybrany na senatora (dostał 71 764 głosy). W wyborach w 2019 po raz kolejny uzyskał mandat w Senacie z wynikiem 102 812 głosów.

</doc>
<doc id="1187284" url="https://pl.wikipedia.org/wiki?curid=1187284" title="Carlos Prio Socarras">
Carlos Prio Socarras



</doc>
<doc id="1187286" url="https://pl.wikipedia.org/wiki?curid=1187286" title="Dobkowski">
Dobkowski



</doc>
<doc id="1187287" url="https://pl.wikipedia.org/wiki?curid=1187287" title="Estádio João Batista da Silva">
Estádio João Batista da Silva

Estádio João Batista da Silva – stadion piłkarski, w Maceió, Alagoas, Brazylia, na którym swoje mecze rozgrywa klub Sociedade Sportiva Sete de Setembro.

</doc>
<doc id="1187291" url="https://pl.wikipedia.org/wiki?curid=1187291" title="Piotr Gawron">
Piotr Gawron

Piotr Gawron (ur. 21 stycznia 1943 w Bytomiu, zm. 11 stycznia 2023 w Warszawie) – polski rzeźbiarz, pedagog ASP w Warszawie.
Życie i twórczość.
W roku 1966 ukończył Państwowe Liceum Technik Plastycznych w Zakopanem. W latach 1966-1972 studiował na Wydziale Rzeźby Akademii Sztuk Pięknych w Warszawie, w pracowniach Zofii Demkowskiej i Tadeusza Łodziany. Po uzyskaniu dyplomu od 1973 roku był pedagogiem na Wydziale Rzeźby. Od 1978 roku należał do PZPR. W 1994 roku uzyskał tytuł naukowy profesora. Od roku 2002 prowadził pracownię rzeźby. Jego działalność artystyczna koncentrowała się na rzeźbie kameralnej, portretowej i medalierstwie. Mieszkał na Saskiej Kępie w Warszawie.

</doc>
<doc id="1187292" url="https://pl.wikipedia.org/wiki?curid=1187292" title="Władysław Dajczak">
Władysław Dajczak

Władysław Dajczak (ur. 10 lipca 1959 w Międzyrzeczu) – polski polityk, inżynier, samorządowiec. Senator VII kadencji (2007–2011), poseł na Sejm IX kadencji (2019–2020), wojewoda lubuski (2015–2019, od 2020).
Życiorys.
Syn Michała i Zofii, brat biskupa Edwarda Dajczaka. W 1983 ukończył studia na Wydziale Mechanicznym Wyższej Szkoły Inżynierskiej w Zielonej Górze, a w 1997 podyplomowe na Wydziale Prawa i Administracji Uniwersytetu Wrocławskiego. Od 1985 do 1992 pracował w Przedsiębiorstwie Gospodarki Komunalnej i Mieszkaniowej w Strzelcach Krajeńskich, następnie do 2007 jako dyrektor Zakładu Komunalnego Sp. z o.o.
W latach 1998–2002 zasiadał w sejmiku lubuskim z ramienia Akcji Wyborczej Solidarność. Ponownie uzyskał mandat radnego województwa w 2006 z ramienia PiS, obejmując funkcję wiceprzewodniczącego sejmiku.
W wyborach parlamentarnych w 2005 bez powodzenia kandydował do Sejmu, a w wyborach w 2007 został wybrany na senatora z ramienia Prawa i Sprawiedliwości w okręgu lubuskim, otrzymując 90 322 głosy. W 2011 bez powodzenia kandydował do Sejmu. W 2014 powrócił do sejmiku lubuskiego. W 2015 ponownie był kandydatem PiS na posła.
8 grudnia 2015 został powołany na stanowisko wojewody lubuskiego. W wyborach do Parlamentu Europejskiego w 2019 bezskutecznie ubiegał się o mandat posła do PE.
W wyborach w tym samym roku uzyskał mandat posła IX kadencji z okręgu lubuskiego, otrzymując 27 393 głosy. W związku z tym wyborem 11 listopada 2019 zakończył urzędowanie na funkcji wojewody.
10 stycznia 2020 premier Mateusz Morawiecki ponownie powierzył mu stanowisko wojewody lubuskiego (od 15 stycznia 2020). W konsekwencji wygasł jego mandat poselski.

</doc>
<doc id="1187293" url="https://pl.wikipedia.org/wiki?curid=1187293" title="Maciej Szewczyk">
Maciej Szewczyk

Maciej Szewczyk (ur. 31 maja 1989 w Oświęcimiu) – polski hokeista.
Kariera.
Wychowanek Unii Oświęcim. Od czerwca 2013 zawodnik HC GKS Katowice. Od czerwca 2014 ponownie zawodnik Unii. Zwolniony w styczniu 2017. Wkrótce potem został ponownie zawodnik GKS Katowice, z którego odszedł po sezonie 2016/2017.

</doc>
<doc id="1187295" url="https://pl.wikipedia.org/wiki?curid=1187295" title="Estádio Deputado Adalberto Cavalcante">
Estádio Deputado Adalberto Cavalcante

Estádio Deputado Adalberto Cavalcante – stadion piłkarski, w Porto Real do Colégio, Alagoas, Brazylia, na którym swoje mecze rozgrywa klub Universal Futebol Clube.

</doc>
<doc id="1187297" url="https://pl.wikipedia.org/wiki?curid=1187297" title="Naruto (wiry)">
Naruto (wiry)

 − wodne wiry występujące w Japonii, w cieśninie Naruto, łączącej Morze Wewnętrzne z Pacyfikiem. 
Wiry osiągają prędkość 20 km/godz. i średnicę 20 metrów. Szybkość prądu przepływającego przez cieśninę jest oceniana jako największa w Japonii i czwarta na świecie. Zjawisko to jest atrakcją turystyczną regionu.
Ponad cieśniną został zbudowany most wiszący (ukończony w 1985) o nazwie Ōnaruto. Ma on łączną długość 1 629 m.
Linki zewnętrzne.
Japoński przewodnik po regionie (ze zdjęciami)

</doc>
<doc id="1187298" url="https://pl.wikipedia.org/wiki?curid=1187298" title="Estádio Aloísio Rodrigues">
Estádio Aloísio Rodrigues

Estádio Aloísio Rodrigues – stadion piłkarski, w Batalha, Alagoas, Brazylia, na którym swoje mecze rozgrywa klub Centro Esportivo Batalhense.

</doc>
<doc id="1187299" url="https://pl.wikipedia.org/wiki?curid=1187299" title="Gandzia">
Gandzia



</doc>
<doc id="1187301" url="https://pl.wikipedia.org/wiki?curid=1187301" title="Estádio Denis Loureiro">
Estádio Denis Loureiro

Estádio Denis Loureiro – stadion piłkarski, w Matriz de Camaragibe, Alagoas, Brazylia, na którym swoje mecze rozgrywa klub Sport Club Bom Jesus.

</doc>
<doc id="1187303" url="https://pl.wikipedia.org/wiki?curid=1187303" title="Paweł Stok">
Paweł Stok

Paweł Stanisław Stok (ur. 22 marca 1913 w Tarnopolu, zm. 18 sierpnia 1993 w Krakowie) – polski koszykarz. Reprezentant Polski podczas Letnich Igrzysk Olimpijskich 1936, na której Polska zajęła 4. miejsce.
Pochowany na Cmentarzu Rakowickim (kwatera XXXIX-wsch.-18).

</doc>
<doc id="1187304" url="https://pl.wikipedia.org/wiki?curid=1187304" title="Zbigniew Cichoń">
Zbigniew Cichoń

Zbigniew Jan Cichoń (ur. 21 grudnia 1952 w Częstochowie) – polski prawnik i polityk, adwokat, były członek Trybunału Stanu, senator VII i IX kadencji.
Życiorys.
Wykształcenie i praca zawodowa.
W 1976 ukończył studia prawnicze na Wydziale Prawa i Administracji Uniwersytetu Jagiellońskiego w Krakowie. Następnie został zatrudniony na tej uczelni jako wykładowca. Ze stanowiska tego został usunięty. Odbył aplikację sądową, radcowską i adwokacką. Do 1993 pracował jako adwokat w Zespole Adwokackim nr 1 w Krakowie, następnie rozpoczął prowadzenie własnej kancelarii. W 1996 został wiceprzewodniczącym Komisji Praw Człowieka przy Naczelnej Radzie Adwokackiej.
W 2003 został prezesem Stowarzyszenia Rodzin Katolickich w archidiecezji krakowskiej. Objął funkcję wiceprzewodniczącego Katolickiego Stowarzyszenia Prawników. Publikował m.in. w „Palestrze”, „Źródle” i „Rzeczpospolitej”.
W 2013 otrzymał Nagrodę im. Jerzego Ciesielskiego.
Działalność polityczna.
Od 1980 działał w NSZZ „Solidarność”. W okresie stanu wojennego był obrońcą w procesach politycznych. W latach 1990–1994 zasiadał z ramienia Komitetu Obywatelskiego „Solidarność” w radzie gminy Wieliczka oraz jej zarządzie. Od 1997 do 2001 i od 2005 do 2007 był członkiem Trybunału Stanu. Bez powodzenia kandydował do Sejmu z listy Akcji Wyborczej Solidarność w wyborach parlamentarnych w 1997.
W wyborach parlamentarnych w 2007 został wybrany na senatora jako bezpartyjny kandydat z ramienia Prawa i Sprawiedliwości w okręgu krakowskim, otrzymując 252 708 głosów. W wyborach w 2011 był ponownie kandydatem PiS do Senatu w okręgu krakowskim, nie uzyskał reelekcji. W 2014 z listy PiS kandydował bezskutecznie do sejmiku małopolskiego.
W 2015 został ponownie wybrany do Senatu, kandydując z rekomendacji Prawa i Sprawiedliwości w okręgu nr 34. Nie wystartował w kolejnych wyborach w 2019.
Życie prywatne.
Żonaty z Bogusławą Stanowską-Cichoń, autorką filmów dokumentalnych. Mają dwoje dzieci.

</doc>
<doc id="1187307" url="https://pl.wikipedia.org/wiki?curid=1187307" title="Estádio Teotônio Vilela">
Estádio Teotônio Vilela

Estádio Teotônio Vilela – stadion piłkarski, w Viçosa, Alagoas, Brazylia, na którym swoje mecze rozgrywa klub Comercial Futebol Clube (Alagoas).

</doc>
<doc id="1187310" url="https://pl.wikipedia.org/wiki?curid=1187310" title="Andrzej Pluciński">
Andrzej Pluciński

Andrzej Pluciński (ur. 13 listopada 1915 w Krakowie, zm. 27 sierpnia 1963 w Londynie) – polski koszykarz. Reprezentant Polski podczas Letnich Igrzysk Olimpijskich 1936, na której Polska zajęła 4. miejsce.
Jako zawodnik reprezentował barwy Cracovii.

</doc>
<doc id="1187311" url="https://pl.wikipedia.org/wiki?curid=1187311" title="The Balance Ambulance Tour">
The Balance Ambulance Tour

The Balance "Ambulance" Tour – trzynasta trasa koncertowa zespołu Van Halen, promująca album "Balance". Trasa oficjalnie rozpoczęła się 11 marca 1995 i objęła 131 koncertów.
Muzycy.
Członkowie zespołu: Sammy Hagar, Eddie Van Halen, Alex Van Halen, Michael Anthony.

</doc>
<doc id="1187313" url="https://pl.wikipedia.org/wiki?curid=1187313" title="Edward Szostak">
Edward Szostak

Edward Szostak (ur. 12 września 1911 w Krakowie, zm. 10 października 1990 w Krakowie) – polski koszykarz występujący na pozycji skrzydłowego. Uczestnik Letnich Igrzysk Olimpijskich 1936, na których reprezentacja Polski zajęła 4. miejsce. W trakcie kariery reprezentował barwy Wisły Kraków.
Pochowany na Cmentarzu Podgórskim w Krakowie (kwatera XXXVI-8-7).

</doc>
<doc id="1187315" url="https://pl.wikipedia.org/wiki?curid=1187315" title="Częstotliwościomierz">
Częstotliwościomierz



</doc>
<doc id="1187317" url="https://pl.wikipedia.org/wiki?curid=1187317" title="Przemysław Błaszczyk">
Przemysław Błaszczyk

Przemysław Jacek Błaszczyk (ur. 11 września 1977 w Zgierzu) – polski polityk, rolnik i samorządowiec, senator VII, VIII, IX i X kadencji.
Życiorys.
Ukończył Szkołę Podstawową nr 10 w Zgierzu. Uczęszczał do dwóch liceów w tym mieście, ukończył w 1996 LO im. Stanisława Staszica. W 2001 ukończył studia na Wydziale Nauk o Zwierzętach Szkoły Głównej Gospodarstwa Wiejskiego. Od 2000 prowadzi własne gospodarstwo rolne.
W latach 2006–2007 zasiadał w sejmiku łódzkim. W wyborach parlamentarnych w 2007 został wybrany na senatora z ramienia Prawa i Sprawiedliwości w okręgu sieradzkim, otrzymując 119 872 głosy. W 2011 z powodzeniem ubiegał się o reelekcję, w nowym okręgu jednomandatowym dostał 27 392 głosy. W 2015 został ponownie wybrany na senatora, otrzymując 43 971 głosów. W wyborach w 2019 po raz kolejny uzyskał mandat w Senacie z wynikiem 69 998 głosów.
Życie prywatne.
Żonaty z Moniką, ma syna Maksymiliana.

</doc>
<doc id="1187324" url="https://pl.wikipedia.org/wiki?curid=1187324" title="Jakub Kopf">
Jakub Kopf



</doc>
<doc id="1187327" url="https://pl.wikipedia.org/wiki?curid=1187327" title="Lista gwiazd w gwiazdozbiorze Jednorożca">
Lista gwiazd w gwiazdozbiorze Jednorożca

Zestawienie to zawiera gwiazdy w gwiazdozbiorze Jednorożca do jasności 6,5 magnitudo. Dodatkowo uwzględniono w nim także inne interesujące, lecz słabsze obiekty gwiazdowe.

</doc>
<doc id="1187328" url="https://pl.wikipedia.org/wiki?curid=1187328" title="Zofia von Merenberg">
Zofia von Merenberg

Zofia Nikołajewna von Merenberg (1868-1927) – hrabina Torby.
Zofia von Merenberg była córką Mikołaja Wilhelma, księcia Nassau, i jego morganatycznej żony Natalii Aleksandrownej Puszkin, hrabiny Merenberg. Dziadkiem Zofii ze strony matki był Aleksander Puszkin. Zofia miała afrykańskie korzenie, była bezpośrednim potomkiem Abrama Hannibala.
Zofia spotkała swojego męża, wielkiego księcia Michała Michajłowicza Romanowa (1861-1929), kiedy uratował ją, gdy poniósł ją koń. Wielki książę Rosji był synem Michała Mikołajewicza i Olgi Fiodorowny, nie spytał o zgodę na ślub cara Mikołaja II Romanowa, ani swoich rodziców, gdyż wiedział, że nie otrzyma na niego zgody. Zofia i Michał wzięli ślub 26 lutego 1891 roku w San Remo.
Małżeństwo to nie było jedynie morganatyczne, ale w oczach rodziny carskiej było bezprawne i wywołało wielki skandal. Zofia nigdy nie otrzymała tytułu wielkiej księżnej Rosji. Razem z mężem udała się na wygnanie. Adolf, wielki książę Luksemburga, kuzyn Zofii, przyznał jej tytuł hrabiny Torby.
Zofia zmarła 4 września 1927 roku.

</doc>
<doc id="1187330" url="https://pl.wikipedia.org/wiki?curid=1187330" title="2 Księga Ezdrasza">
2 Księga Ezdrasza



</doc>
<doc id="1187331" url="https://pl.wikipedia.org/wiki?curid=1187331" title="Ewaryst Łój">
Ewaryst Łój

Ewaryst Antoni Łój (ur. 30 sierpnia 1912 w Strzelnie, zm. 4 lipca 1973 w Poznaniu) – polski koszykarz. Reprezentant Polski podczas olimpiady w Berlinie 1936, kiedy Polska zajęła 4. miejsce. Zagrał we wszystkich 6 meczach. Wziął także udział w Mistrzostwach Europy w 1939, kiedy Polska zdobyła brązowy medal. Został pochowany na cmentarzu Miłostowo w Poznaniu (pole 34, kwatera 2, rząd 4, miejsce 37).

</doc>
<doc id="1187332" url="https://pl.wikipedia.org/wiki?curid=1187332" title="Lista gwiazd w gwiazdozbiorze Koziorożca">
Lista gwiazd w gwiazdozbiorze Koziorożca

Zestawienie to zawiera gwiazdy w gwiazdozbiorze Koziorożca do jasności 6,5. Dodatkowo uwzględniono w nim także inne interesujące, lecz słabsze obiekty gwiazdowe.

</doc>
<doc id="1187335" url="https://pl.wikipedia.org/wiki?curid=1187335" title="Daniel Spoerri">
Daniel Spoerri

Daniel Spoerri (ur. 27 marca 1930 w Rumunii) – artysta awangardowy, współzałożyciel grupy Nouveaux Réalistes. 
Tworzył m.in. "tableaux pieges" (obrazy-pułapki), które stanowiły nowy rodzaj martwej natury. Były to naczynia, sztućce, resztki jedzenia i inne przedmioty przyklejone do blatu czy też innego podłoża, na którym zostały znalezione, po to, aby można je było eksponować w formie obrazu. Przykład można zobaczyć w Muzeum Sztuki w Łodzi ("Zjedzone przez Katarzynę i przyjaciół", 1991). Spod jego rąk wyszło także wiele kolaży, w których często były zestawiane przedmioty konsumpcji z obiektami kultu.

</doc>
<doc id="1187338" url="https://pl.wikipedia.org/wiki?curid=1187338" title="Zenon Różycki">
Zenon Różycki

 
Zenon Amon Różycki (ur. 18 grudnia 1913 r. w Poznaniu, zm. 31 marca 1992 r. w Clackamas) – polski koszykarz. Reprezentant Polski, zawodnik klubów poznańskich.
Życiorys.
W reprezentacji debiutował w 1935 r., uczestnicząc w pierwszym oficjalnym meczu tej drużyny - 16 lutego 1935 r. z Estonią w Tallinnie. Wystąpił m.in. w Letnich Igrzyskach Olimpijskich w Berlinie 1936, w których zajął z drużyną 4 miejsce. Zagrał we wszystkich 6 meczach. Następnie uczestniczył w Mistrzostwach Europy w 1937 r., w których reprezentacja Polski zajęła również 4 miejsce. Wystąpił wówczas we wszystkich pięciu meczach, rzucając 50 punktów, w tym historyczne pierwsze punkty dla Polski w tych rozgrywkach. Zakwalifikowany do reprezentacji na kolejne ME w 1939 r. zrezygnował z wyjazdu z uwagi na końcowe egzaminy na studiach. Łącznie w latach 1935-1939 rozegrał 25 meczów w reprezentacji.
W barwach AZS Poznań zdobył mistrzostwo Polski w 1930, 1931 i 1932 roku. Następnie od 1933 r. reprezentował drużynę Kolejowego Przysposobienia Wojskowego (KPW) Poznań z którą wywalczył czwarte miejsce w 1934 r. i mistrzostwo Polski w 1935 r. W 1937 r. powrócił do AZS Poznań i zdobył z tą drużyną kolejne mistrzostwo Polski w 1937 oraz wicemistrzostwo w 1938 r.
Zdobył również srebrny medal w mistrzostwach Polski w piłce ręcznej 11-osobowej w barwach KPW Poznań w 1935 r.
Absolwent Uniwersytetu im. Adama Mickiewicza w Poznaniu. Uczestnik kampanii wrześniowej 1939 r. Wzięty do niewoli przebywał w obozie w Murnau. Po II wojnie światowej pozostał na emigracji. 

</doc>
<doc id="1187339" url="https://pl.wikipedia.org/wiki?curid=1187339" title="Orkon">
Orkon

Orkon – Konwent Larpów Terenowych Orkon – najstarszy ogólnopolski konwent miłośników gier terenowych, odbywający się corocznie na Jurze Krakowsko-Częstochowskiej w dwóch ostatnich tygodniach lipca. Celem konwentu jest integracja fanów gier terenowych i LARP-ów oraz propagowanie tych form spędzania czasu wśród fanów fantastyki, gier komputerowych, fabularnych, planszowych i karcianych. Odbywa się od 1991 roku.
Konwent trwa zwykle około 14 dni, z czego trzy dni to Gra Główna – cykliczny larp rozgrywany w realiach świata fantasy, kreowanego na potrzeby konwentu. Liczba uczestników Orkonu sięga rokrocznie 350-450 osób.
Historia.
Pierwszy Orkon odbył się w roku 1991 w Mirowie i od tego czasu, poza rokiem 1992, odbywa się co roku. Lokalizacja imprezy wielokrotnie ulegała zmianie, ale nigdy nie opuściła ona Jury Krakowsko-Częstochowskiej. Obecnie konwent odbywa się w Łutowcu, leżącym w niewielkiej odległości od oryginalnej lokalizacji imprezy.
Od 2007 roku organizatorzy Orkonu współpracują z fundacją Elementarz, zapewniającą zaplecze techniczne oraz wsparcie marketingowe dla imprezy.
W roku 2018 do życia powołane zostało Stowarzyszenie Orkon - Konwent Larpów Terenowych, którego głównym celem statutowym jest organizacja kolejnych Orkonów, popularyzowanie imprezy wśród młodzieży, tworzenie i magazynowanie materiałów ułatwiających organizowanie kolejnych odsłon imprezy.
Program.
Główną atrakcją konwentu są gry terenowe oraz larpy, przygotowywane przez uczestników oraz organizatorów zlotu. Ich struktura, tematyka oraz obowiązujące na nich zasady są bardzo zróżnicowane, co roku jednak część gier rozgrywana jest w oparciu o fikcyjne uniwersum i zasady tworzone przez organizatorów i udostępniane na stronie konwentu, jako oficjalne „Świat orkonowy” i „Mechanika orkonowa”.
Uzupełnienie programu stanowią gry planszowe, karciane i fabularne, udostępniane uczestnikom przez organizatorów konwentu.
Atrakcją rzadko uwzględnianą w programie imprezy, ale obecną na każdej odsłonie imprezy jest również wspólne szycie strojów, przygotowywanie rekwizytów, możliwość pobierania bezpłatnych porad u przebywających na imprezie kaletników, krawców, charakteryzatorów, muzyków, pisarzy i innych reprezentantów rzemiosła artystycznego.
Gra główna.
Za najważniejszy punkt programu tradycyjnie uznawany jest najdłuższa, cykliczna gra terenowa, potocznie nazywana „Grą główną”. Zwyczajowo jest ona rozgrywana podczas trzech ostatnich dni konwentu, korzysta z „mechaniki orkonowej” i dotyczy spraw istotnych dla rozwoju tworzonego przez organizatorów „świata orkonowego”.
Uczestnicy Gry głównej, którzy wyróżnią się wybitnym warsztatem aktorskim, pomysłowością i poszanowaniem zasad fair-play tradycyjnie otrzymują od organizatorów nagrody w postaci książek i gier planszowych ufundowanych przez wydawnictwa współpracujące z organizatorami imprezy.
Organizatorzy.
Na przestrzeni lat w organizację Orkonu zaangażowanych było wiele osób, odpowiedzialnych za kwestie logistyczne, administracyjne, tworzenie oraz rozwój gier, „świata orkonowego” i „mechaniki orkonowej”. Główny organizator konwentu do roku 2018 wybierany był przez grupę najdłuższych stażem, najbardziej zaangażowanych w organizację imprezy uczestników, spośród których wybierane były następnie osoby odpowiedzialne za poszczególne kwestie związane z organizacją imprezy. Od 2019 roku główny organizator konwentu wybierany jest przez Walne Zgromadzenie członków stowarzyszenia.
Czas i miejsce.
Długość oraz lokalizacja Orkonu zmieniała się wielokrotnie na przestrzeni lat. Obecnie impreza odbywa się w ciągu dwóch ostatnich tygodni lipca w miejscowości Łutowiec niedaleko Mirowa.

</doc>
<doc id="1187340" url="https://pl.wikipedia.org/wiki?curid=1187340" title="Dramat współczesny">
Dramat współczesny

Dramat współczesny – jeden z rodzajów dramatu, który jest oparty na życiowych i współczesnych doświadczeniach. Jest najnowszym typem dramatu.
Cechy dramatu współczesnego:

</doc>
<doc id="1187341" url="https://pl.wikipedia.org/wiki?curid=1187341" title="Igors Rausis">
Igors Rausis

Igors Rausis (ur. 7 kwietnia 1961 w Kommunarsku) – łotewski szachista, w latach 2003–2007 reprezentant Bangladeszu, od 2007 – Czech, arcymistrz od 1992 roku. W wyniku oskarżeń o oszukiwanie w czasie gry, tytuł ten został mu odebrany w grudniu 2019. Otrzymał również sześcioletnią dyskwalifikację, w wyniku której ogłosił zakończenie kariery zawodniczej.
Kariera szachowa.
Od pierwszych lat 90. należał do podstawowych zawodników reprezentacji Łotwy: pomiędzy 1996 a 2002 rokiem trzykrotnie wystąpił na szachowych olimpiadach, natomiast w 1993 – na drużynowych mistrzostwach świata.
Do największych sukcesów Igorsa Rausisa w turniejach międzynarodowych należą zwycięstwa bądź dzielenie I miejsca m.in. w:
"Uwaga: Lista sukcesów niekompletna (do uzupełnienia od 2007 roku)."
Najwyższy ranking w dotychczasowej karierze osiągnął 1 lipca 2019 r., z wynikiem 2686 punktów zajmował wówczas 2. miejsce wśród czeskich szachistów.

</doc>
<doc id="1187342" url="https://pl.wikipedia.org/wiki?curid=1187342" title="Lionello Manfredonia">
Lionello Manfredonia

Lionello Manfredonia (ur. 27 listopada 1956 w Rzymie) – piłkarz włoski grający na pozycji defensywnego pomocnika lub libero.
Kariera klubowa.
Manfredonia urodził się w Rzymie. Piłkarską karierę rozpoczął w tamtejszym klubie S.S. Lazio. W 1975 roku włączono go do kadry pierwszej drużyny, a 2 listopada zadebiutował w Serie A w zremisowanym 1:1 meczu z Bologną. W pierwszym składzie Lazio zaczął jednak grywać w następnym sezonie - 1976/1977. Grał nie tylko na pozycji środkowego pomocnika, ale czasem ustawiano go na stoperze lub libero. W 1977 roku zajął z Lazio 5. pozycję w lidze, ale w kolejnych sezonach były to pozycje w środku tabeli ligowej. Skandalem zakończył się sezon 1979/1980, gdy wykryto tzw. aferę Totonero, związaną z ustawianiem meczów w zakładach bukmacherskich. Zarówno A.C. Milan, jak i Lazio, zostały karnie zdegradowane do Serie B, a Manfredonia wraz z klubowym kolegą Brunem Giordano został zdyskwalifikowany na 2 lata. Do gry powrócił w sezonie 1982/1983 i przyczynił się do wywalczenia wicemistrzostwa Serie B oraz powrotu "biancocelestich" do Serie A. W Lazio spędził kolejne dwa lata, jednak w 1985 roku przeżył kolejną degradację do drugiej ligi. W rzymskiej drużynie rozegrał łącznie 201 spotkań i strzelił 8 goli.
Latem 1985 Manfredonia odszedł do Juventusu, zdobywcy Pucharu Mistrzów. Jako gracz pierwszego składu osiągnął swój największy sukces w karierze, którym było zdobycie mistrzostwa Włoch. W mistrzowskim sezonie Lionello rozegrał 23 spotkania. W 1987 roku Juve nie obroniło mistrzostwa (straciło je na rzecz SSC Napoli), ale zajęło 2. pozycję w lidze. Latem Manfredonia został zawodnikiem AS Roma. W swoim drugim rzymskim klubie w karierze spędził trzy sezony. W 1988 roku zajął 3. lokatę w Serie A, co było jego największym sukcesem w barwach "giallorossich". W 1990 roku zakończył karierę.
Kariera reprezentacyjna.
W reprezentacji Włoch Manfredonia zadebiutował 3 grudnia 1977 roku w wygranym 3:0 spotkaniu z Luksemburgiem. W 1978 roku został powołany przez Enza Bearzota do kadry na Mistrzostwa Świata w Argentynie, na których był rezerwowym i nie rozegrał żadnego spotkania. W "Squadra Azzurra" wystąpił 4 razy.

</doc>
<doc id="1187343" url="https://pl.wikipedia.org/wiki?curid=1187343" title="Igor Rausis">
Igor Rausis



</doc>
<doc id="1187346" url="https://pl.wikipedia.org/wiki?curid=1187346" title="Ursus 6014 i 6012">
Ursus 6014 i 6012

Ursus 6012 – ciągnik postlicencyjny produkowany w ZM Ursus. Ursus 6014 ma napęd na 4 koła.
Historia modelu.
Zaprezentowany po raz pierwszy na targach Polagra '96 a wprowadzony do produkcji w 1997 roku. Najważniejszymi zmianami w stosunku do dotychczas produkowanych ciągników było wprowadzenie zmodernizowanej kabiny Komfort z drzwiami otwierającymi się do tyłu, turbodoładowanego silnika Ursus 4390T, układu chłodzenia o większej wydajności cieplnej, 1 stopniowe 13 calowe sprzęgło, wzmocnioną przekładnię główną, zmieniony napęd przedni oraz stanowiące dodatkowe wyposażenie system elektrohydraulicznej sterowania podnośnikiem firm Bosch i Rexroth, końcówki hakowe oraz stabilizatory Walterscheid.
Traktoriada.
Na początku czerwca 2002 roku, grupa śmiałków wyruszyła w podróż po bezdrożach Ameryki Południowej. Trasę tę pokonywali niekonwencjonalnym środkiem transportu jakim jest ciągnik Ursus 6014. Traktoriada pokonała tym ciągnikiem ponad 20 000 kilometrów.

</doc>
<doc id="1187347" url="https://pl.wikipedia.org/wiki?curid=1187347" title="Live USB">
Live USB

Live USB – metoda uruchomienia systemu operacyjnego komputera z pamięci USB, bez potrzeby instalowania go na dysku twardym. Przykładowe zastosowania to GNU/Linux oraz Windows (Windows PE lub Windows To Go).
Stosuje się również Live USB z pojedynczymi programami niewymagającymi systemu operacyjnego, lecz tak naprawdę jest to jądro systemu (najczęściej Linux) z zaimplementowanym jednym programem, bez możliwości instalowania ich większej ilości (np. GParted).
Live USB a Live CD.
Pomysł Live USB został zaczerpnięty z Live CD, jednak korzystanie z tego sposobu uruchamiania systemu operacyjnego niesie za sobą pewne różnice.

</doc>
<doc id="1187351" url="https://pl.wikipedia.org/wiki?curid=1187351" title="Planetoidy przecinające orbitę Saturna">
Planetoidy przecinające orbitę Saturna

Planetoidy przecinające orbitę Saturna – planetoidy, których orbita przecina orbitę Saturna. Obecnie znamy tylko jedną planetoidę, której orbita styka się z orbitą Saturna od wewnątrz, (944) Hidalgo. Nie są znane obiekty, których orbity stykały by się z orbitą Saturna od zewnątrz, ani obiekty koorbitalne dla tej planety. Nie wszystkie planetoidy przecinające orbitę Saturna są centaurami. 

</doc>
<doc id="1187353" url="https://pl.wikipedia.org/wiki?curid=1187353" title="Staatsfeind Nr. 1">
Staatsfeind Nr. 1

Staatsfeind Nr. 1 ("Wróg Publiczny numer 1") – trzeci studyjny album niemieckiego rapera Bushido. Album promowały utwory "Endgegner (diss na Aggro)" i "Augenblick". Gościnnie występują Baba Saad, D-Bo, Chakuza, Billy13, Eko Fresh, Godsilla i J. R. Writer. Krążek sprzedał się w ponad 100.000 egzemplarzy i został zatwierdzony jako złoto.

</doc>
<doc id="1187355" url="https://pl.wikipedia.org/wiki?curid=1187355" title="Ninh Bình">
Ninh Bình

Ninh Bình – miasto w północnej części Wietnamu. Jest stolicą prowincji Ninh Bình. W 2009 roku liczyło 92 111 mieszkańców.
Znajduje się 100 km na południe od stolicy Wietnamu Hanoi. Wokół miasteczka znajdują się wioski: Hoa Lư, Tam Cốc i pływająca wioska Kênh Gà.
Katedra.
W mieście znajduje się katedra Nhà thờ chính tòa Phát Diệm, budowa tego kościoła trwała 24 lata od 1875 do 1898. Katedra jest jednym z najbardziej znanych i pięknych kościołów w Wietnamie. Był on całkowicie zbudowany z kamienia i drewna, które są łatwo dostępne na obszarze górskim Ninh Bình. Katedra Phát Diệm to kompleks składający się z jeziora, katedry, kamiennego kościoła, Phương đình (dzwonnicy) i trzech sztucznych grot. Na środku jeziora znajduje się mała wyspa z figurą Jezusa Chrystusa. Dzięki artystycznemu projektowi i umiejętnej technice, katedra Phát Diệm jest dumą wielu lokalnych ludzi.
Park narodowy.
Znajduje się tu najstarszy park narodowy w Wietnamie, park narodowy Cúc Phương, założony w 1962. Park Cúc Phương położony jest zaledwie 120 km na południowy zachód od Hanoi, pomiędzy prowincjami Ninh Bình, Hoà Bình i Thanh Hóa. W parku znajduje się ponad 2234 roślin naczyniowych i nienaczyniowych, 122 gatunki gadów i płazów oraz 135 gatunków ssaków w tym (pantera mglista, Delacour's langur, łaszak annamicki i niedźwiedź himalajski). Istnieje również 336 udokumentowanych gatunków ptaków i tysięcy motyli.

</doc>
<doc id="1187356" url="https://pl.wikipedia.org/wiki?curid=1187356" title="Zwoje znad Morza Martwego">
Zwoje znad Morza Martwego



</doc>
<doc id="1187357" url="https://pl.wikipedia.org/wiki?curid=1187357" title="Manuskrypty znad Morza Martwego">
Manuskrypty znad Morza Martwego



</doc>
<doc id="1187359" url="https://pl.wikipedia.org/wiki?curid=1187359" title="Michał Baryżewski">
Michał Baryżewski

Michał Baryżewski (ur. 1948 w Sopocie) – polski architekt i projektant wzornictwa przemysłowego oraz mebli. Laureat Honorowej Nagrody SARP 2013.
Życiorys.
Jest stypendystą Fulbrighta w USA na California State University w Long Beach, USA, z wieloletnią praktyką architektoniczną w architektonicznych biurach amerykańskich takich jak Killingsworth Brady Associates w Long Beach, John Wolcott Associates w Culver City w Kalifornii. 
Współtwórca i współwłaściciel biura architektonicznego Arch-Deco w Gdyni w 1990 roku, gdzie powstały projekty realizacji architektonicznych wielokrotnie nagrodzonych i publikowanych w kraju i zagranicą. Członek SARP (Stowarzyszenie Architektów Polskich) oraz ZPAP (Związek Polskich Artystów Plastyków). Przez kilka lat pracował na Akademii Sztuk Pięknych w Gdańsku. 
Mistrz Polski squasha w Squash Masters Open w 2004 r. (kategoria powyżej 50 lat). 
Nagrody.
Lista nagród i wyróżnień:

</doc>
<doc id="1187360" url="https://pl.wikipedia.org/wiki?curid=1187360" title="Alpha Monocerotis">
Alpha Monocerotis



</doc>
<doc id="1187361" url="https://pl.wikipedia.org/wiki?curid=1187361" title="Α Mon">
Α Mon



</doc>
<doc id="1187362" url="https://pl.wikipedia.org/wiki?curid=1187362" title="Antici">
Antici

Antici – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu błękitnym słup złoty, po bokach którego po dwie gwiazdy złote w słup. Nad tarczą hiszpańska korona markiza, a w niej hełm w koronie. 
W klejnocie, nad tym hełmem, pięć szarych piór strusich.
Najwcześniejsze wzmianki.
Zatwierdzony indygenatem 1768 przez Stanisława Augusta kardynałowi Tomaszowi Antici (markiz). Stosowny dokument wystawiono 25 lutego 1769 r. Z 1767 roku pochodzi zaświadczenie pochodzenia od rady miasta Recanati.
Herbowni.
Antici.

</doc>
<doc id="1187363" url="https://pl.wikipedia.org/wiki?curid=1187363" title="Falanrukowate">
Falanrukowate

Falanrukowate (Eupleridae) – rodzina ssaków drapieżnych wyłoniona z wiwerowatych (Viverridae). Zaliczane do niej obecnie galidie (Galidiinae) były wcześniej klasyfikowane w rodzinie mangustowatych (Herpestidae). Przeprowadzone badania molekularne, m.in. cytochromu b, sugerowały, że wszystkie współcześnie żyjące gatunki zaliczone do tej rodziny pochodzą od wspólnego przodka (takson monofiletyczny). Dokładniejsze badania nie potwierdziły jednak pozycji "Cryptoprocta" i "Galidia", co może oznaczać dalsze zmiany w systematyce rodziny.
Zasięg występowania.
Rodzina obejmuje gatunki występujące w endemicznie na Madagaskarze.
Systematyka.
Do rodziny należą dwie podrodziny:

</doc>
<doc id="1187364" url="https://pl.wikipedia.org/wiki?curid=1187364" title="Matylda (opatka w Essen)">
Matylda (opatka w Essen)

Matylda (ur. 949, zm. 5 listopada 1011) – opatka klasztoru w Essen, córka księcia szwabskiego Ludolfa i jego żony Idy, wnuczka cesarza Ottona I z dynastii Ludolfingów.
Była najwybitniejszą opatką w dziejach klasztoru w Essen. Ofiarowane przez nią dzieła sztuki mają dużą wartość artystyczną. W niepełnym wykazie opatek z 1672 figuruje jako Matylda II. Jej imienniczka Matylda I, o której brak informacji, pełniła swój urząd zapewne w latach 907–910.
Znane źródła.
Źródła pisane mogące posłużyć do rekonstrukcji życiorysu Matyldy są ubogie. Z wczesnego okresu historii opactwa w Essen (ok. 845–1150) zachowało się jedynie ok. 20 dokumentów. Brak natomiast współczesnej kroniki klasztornej lub żywota.
Daty życia Matyldy są znane z powodu jej przynależności do dynastii Ludolfingów. Jej działalność jest możliwa do rekonstrukcji na podstawie skąpych wzmianek w kronikach i zachowanych dokumentów. Źródłem do poznania osoby Matyldy są również przypisywane jej fundacje artystyczne.
Życiorys.
Rodzina i młodość.
Matylda pochodziła z rodziny cesarskiej. Jej ojciec Ludolf był najstarszym synem cesarza Ottona I, jej matka Ida pochodziła z rodu Konradynów. Jej brat Otton był od 973 księciem Szwabii, a od 976 także księciem Bawarii. Zmarł już w 982.
Część badaczy twierdzi, że miała także siostrę Richildę, która w jedynym ze źródeł jest określona jako wnuczka Ottona I. Większość naukowców odrzuca jednak taką filiację jako sztuczną. Źródła nie wspominają o innych dzieciach Ludolfa niż Matylda i Otton. Przesłanką negatywną jest również fakt, że gdyby Richilda była córką Ludolfa, to byłaby bardzo blisko spokrewniona ze swoim mężem. Ich małżeństwo wymagałoby dyspensy, o której źródła nie wspominają.
Matylda zapewne już w 953 została oddana do opactwa w Essen na wychowanie. Opactwo zostało założone ok. 845 przez biskupa Hildesheim Altfrida i pierwszą opatkę Gerswidę. Od początku istnienia było związane z Ludolfingami. W 947, na prośbę opatki Hathwigi, Otton I potwierdził przywileje opactwa, bowiem wszystkie wcześniejsze dokumenty zniszczył pożar. Powierzenie opactwu księżniczki podnosiło jego rangę. W ten sposób uzyskiwało ono rangę rodzinnego opactwa Ludolfingów. Identyczne znaczenie miały także opactwa Gandersheim i Quedlinburg.
Zapewne już w chwili oddania do klasztoru Matylda była przewidywana na przyszłą opatkę. Jeśli nie wówczas, to najpóźniej stało się to w 966, gdy Otto I ofiarował zakonnicom dobra, które były prawdopodobnie podarunkiem z okazji wstąpienia Matyldy do wspólnoty zakonnej. Przyszła opatka kształciła się w klasztorze posiadającym bibliotekę zaopatrzoną, oprócz ewangeliarza, także w dzieła Prudencjusza, Boecjusza i Alkuina. Spośród autorów świeckich miała do dyspozycji Terencjusza i innych klasyków. Matylda została zatem dobrze przygotowana do pełnienia roli opatki. Z inskrypcji na relikwiarzu św. Maura wiadomo, że potrafiła pisać łacińskie wiersze i trochę znała grekę.
Matylda jako opatka.
Dokument wystawiony w Akwizgranie 23 lipca 973 po raz pierwszy wymienia Matyldę jako opatkę. Miała wówczas zaledwie 24 lata. W tym wieku tylko osoby pochodzenia dynastycznego mogły osiągnąć najwyższy urząd w klasztorze.
Działalność Matyldy nie ograniczała się do murów opactwa. Oprócz podróży do Akwizgranu, odbyła również w 982 podróż do Aschaffenburga, w 990 do Heiligenstadt, w 997 do Dortmundu i Thorr. Przypuszcza się również, że pojechała w 986 do Moguncji na pogrzeb matki.
Podczas podróży musiała nawiązać rozległą sieć kontaktów. Historycy sztuki wskazują na związki z Hildesheim, Trewirem i Kolonią. Z Koblencji sprowadziła relikwie św. Florinusa, a z Lyonu św. Marsusa. Klasztorowi Einsiedeln ofiarowała dobra, które odziedziczyła po matce. W dokumentach tego opactwa jest wspominana jako dobrodziejka z tytułem "ducissa" ("księżna"). Anglosaski kronikarz Æthelweard, z którym korespondowała, zredagował dla niej swoją kronikę zawierającą w istocie tłumaczenie Kroniki anglosaskiej na łacinę.
Działalność Matyldy miała na celu upamiętnienie zmarłych członków jej rodziny. Jest to szczególnie widoczne w kronice Æthelwearda, w której autor kładzie nacisk na powiązania genealogiczne. Już we wstępie wspomina swoje i Matyldy pochodzenie od króla Ethelwulfa z Wesseksu.
Matylda jako polityk.
Opactwo w Essen było opactwem cesarskim podobnie jak Gandersheim i Quedlinburg. W tych fundacjach opatki pochodziły z cesarskiej rodziny. Źródła nie wspominają, by Matylda, tak jak jej ciotka opatka Matylda z Quedlinburga i brat Otton, brała udział w wyprawie ich stryja cesarza Ottona II do Włoch. Potwierdzony jest natomiast jej udział w pogrzebie zmarłego w Italii brata, który spoczął w kościele św. Piotra i Aleksandra w Aschaffenburgu.
Śmierć brata stanowiła punkt zwrotny w życiu Matyldy. Stała się wówczas jedyną przedstawicielką szwabskiej linii Ludolfingów i przejęła w zarząd rodowe dobra. Po śmierci brata znalazła się w środku walki o władzę pomiędzy zwolennikami Ottona III a Henrykiem Kłótnikiem. Ten ostatni utracił w 976 księstwo Bawarii na rzecz brata Matyldy.
Tradycyjnie uważano, że po śmierci brata straciła wpływy polityczne. Przeciw tej tezie przemawia okoliczność, że Matylda nie poparła Henryka Kłótnika, gdyż jego zwycięstwo oznaczało upadek znaczenia opactwa w Essen. Można przypuszczać, że w tej sytuacji przystąpiła do działania. Na plakiecie fundacyjnej krzyża Ottona i Matyldy została przedstawiona w szatach szlacheckich, a nie zakonnych. Można zatem założyć, że nie pogodziła się z rolą zakonnicy.
Matylda była wówczas wychowawczynią Matyldy Saksońskiej, siostry Ottona III. Jej działania podczas walki o władzę w Rzeszy nie są znane. Jednak w tym czasie pozyskała dla swojego opactwa rzeźbę Złotej Madonny, która może być odczytywana jako symbol aspiracji cesarzowej Teofano do władzy.
W 993 cesarz Otto III złożył wizytę w opactwie w Essen, podczas której zapewne przekazał koronę, którą jako dziecko w 983 został koronowany na króla. Ponadto władca ofiarował wypróbowany w walce (zapewne w bitwie nad rzeką Lech) miecz ze stali damasceńskiej, który wyposażony w złoconą pochwę służył następnie jako miecz ceremonialny opatek z Essen, a w miejscowej tradycji był uznawany za miecz, którym ścięto św. Kosmę i Damiana. Darowizna cesarska, oznaczała podziękowanie za pomoc opatki udzieloną przy zachowaniu władzy. W tym czasie żaden klasztor nie otrzymał podobnego podarunku.
Matylda odwiedziła Ottona III już w 990, 20 stycznia tego roku władca na jej prośbę potwierdził darowiznę jej matki Idy. W 997 Matylda udała się na dwór do Dortmundu, gdzie Otton III potwierdził opactwu posiadanie dóbr królewskich nad górnym biegiem rzeki Leine. Cesarz pośredniczył zapewne także w przekazaniu relikwii, m.in. św. Marsusa, które odgrywały dużą rolę w upamiętnieniu jego ojca.
Fundatorka.
Objęcie w posiadanie rodowych dóbr, a szczególnie spadku po babce Edycie i matce Idzie, dało Matyldzie środki finansowe umożliwiające podjęcie fundacji artystycznych upamiętniających jej krewnych i samą siebie. Pamięć angielskich krewnych Edyty utrwalała kronika, którą podarował Matyldzie anglosaski historyk Æthelweard. Opatka prawdopodobnie podziękowała mu przesyłając odpis dzieła Wegecjusza "De re militari", który wcześnie dotarł do Anglii i zachował się do dziś.
Działalność fundacyjna Matyldy wiąże się jednak przede wszystkim z dziełami sztuki złotniczej wykonanymi na jej zamówienie lub ofiarowanymi przez nią opactwu. Należą do nich dwa krzyże procesyjne. Jeden z nich to krzyż Ottona i Matyldy, który ufundowała wraz z bratem lub według innej teorii w celu upamiętnienia go. Pewne jest, że ufundowała duży, pierwotnie złocony, siedmioramienny świecznik, który do dziś znajduje się w kościele opackim w Essen.
Relikwiarz ufundowany przez cesarzową Teofano ku pamięci jej męża, został zamówiony przez Matyldę. Jest on wiązany z jej osobą na podstawie pisanej heksametrem inskrypcji:
Ten zabytek nazwany od znajdujących się w nim relikwii, relikwiarzem Maura, był najstarszym kultowym relikwiarzem w Rzeszy i poprzednikiem reńskich relikwiarzy kultowych, z których najsławniejszym jest Relikwiarz Trzech Króli. Relikwiarz św. Maura, wykonany ze złota z gemmami i licznymi płytkami emalii, z których największa, znajdująca się na fasadzie przedstawiała cesarza Ottona II. Zabytek został zniszczony przez służbę podczas ewakuacji klasztoru przed wojskami francuskimi w 1794. Obawiano się, że może on wpaść w ręce wroga.
Matylda była prawdopodobnie fundatorką krzyża triumfalnego w kościele św. Piotra i Aleksandra w Aschaffenburgu, którego malowana rama wykazuje podobieństwo z obramowaniem krzyża Ottona i Matyldy. Brat Matyldy jest pochowany w tej świątyni i można przypuszczać, że ten krzyż był częścią fundacji, która miała go upamiętniać.
Działalność budowlana.
Georg Human, który jako jeden z pierwszych historyków sztuki zajmował się budowlami i wyposażeniem opactwa w Essen, na podstawie analizy porównawczej przypisał Matyldzie westwerk kościoła opackiego (obecnie katedra). Później badacze wycofali się z tej hipotezy. W 1955, na podstawie badań wykopaliskowych w przedsionku, Zimmermann przypisał westwerk opatce Teofano rządzącej w latach 1039–1058. Odkryto wówczas także wodociąg zbudowany z ołowianych rur kładzionych na kamiennym podłożu. Biegł on w poprzek pod westwerkiem do budynków klasztornych.
Tego typu wodociągi były we wczesnym średniowieczu rzadkie i znajdowały się tylko w reprezentacyjnych budowlach i świadczyły o ambicjach fundatorki. Uczeni dyskutowali, czy była nią Matylda, czy Teofano. Chodziło o różnicę 50 lat, ale w tym czasie zmienił się styl. Gdyby westwerk w Essen, zaliczany do wybitnych osiągnięć sztuki ottońskiej, powstał dopiero za czasów opatki Teofano, byłby późniejszy niż czołowe osiągnięcie architektury romańskiej – kościół Panny Marii na Kapitolu w Kolonii, który wzniosła siostra Teofano, Ida. Z drugiej strony w kronice opactwa Brauweiler, związanego z rodem Ezzonów, do którego należała Teofano, jest ona wzmiankowana jako odnowicielka klasztoru w Essen. Na tej podstawie można zatem przypuszczać, że westwerk powstał za rządów Matyldy.
Oktogonalna architektura westwerku nawiązuje do kaplicy pałacowej w Akwizgranie i zarazem odzwierciedla ideę renovatio imperii (odnowienia cesarstwa) głoszoną przez Ottona III. W epoce opatki Teofano ta idea była już nieaktualna. Zapis kroniki z Brauweiler o odnowieniu przez Teofano budynków klasztornych można interpretować jako obraz przeprowadzonej przez nią odnowy duchowej.
Możliwe jest także, że obie opatki przyczyniły się do powstania westwerku, gdyż uczeni dopatrują się dwóch faz jego budowy. W tym wypadku zapis kroniki z Brauweiler można interpretować w ten sposób, że Teofano zakończyła budowę rozpoczętą przez Matyldę.
Teorie na temat powstania opactwa Rellinghausen.
Matylda jest uważana za założycielkę klasztoru w Rellinghausen, w tamtejszym kościele miała bowiem znajdować się inskrypcja nagrobna mówiąca, że klasztor został przez nią ufundowany w 998 i tam na swoją prośbę została pochowana. Obecnie pogląd kwestionowany przez badaczy, ponieważ brak jest dowodów, a inskrypcja nagrobna okazała się nowożytnym fałszerstwem.
Klasztor Rellinghausen został wymieniony w testamencie opatki Teofano jako założony przez jedną z jej poprzedniczek. Brana pod uwagę jako fundatorka może być opatka Zofia, siostra Ottona III, sprawująca swój urząd po Matyldzie, a przed Teofano. Zofia była także opatką w Gandersheim i tam głównie rezydowała. W Essen pozostawiła nikłe ślady swojej działalności. Z tych powodów nie może być brana pod uwagę jako fundatorka Rellinghausen.
Fundacja filii opactwa w Gandersheim nastąpiła zapewne w latach 40. X wieku, natomiast filii Quedlinburga na pewno w 986. Filia opactwa w Essen na pewno nie powstała przed 973, gdy Matylda została opatką. Założenie przez nią klasztoru w Rellinghausen nie jest pewne, ale nie można go wykluczyć.
Ostatnie lata, śmierć i pogrzeb.
Po śmierci Ottona III na tron wstąpił Henryk II Święty, syn Henryka Kłótnika z bawarskiej linii Ludolfingów. Henryk II potwierdził w 1003 przywileje opactwa w Essen, być może jednak powstały spory w sprawie osobistych majątków Matyldy odziedziczonych po bracie i matce. Żadne z dzieł sztuki ofiarowanych przez nią opactwu nie jest datowane na okres po 1002, a westwerk kościoła opackiego wykazuje przerwę w budowie, można zatem przyjąć, że dochody Matyldy zmniejszyły się.
W tym wypadku trzeba przyjąć, że Henryk zajął dobra opatki, które i tak przypadłyby mu po jej śmierci, a Matylda dołączyła do opozycji szczególnie silnej nad dolnym Renem. Przywódcami tej opozycji byli arcybiskup Kolonii Heribert i palatyn Ezzo, który poślubił wychowaną w Essen siostrę Ottona III i być może wysunął roszczenia do tronu w imieniu swoich dzieci. Ezzo znajdował się w podobnej jak Matylda sytuacji. W wyniku małżeństwa z siostrą Ottona III miał prawo do dziedziczenia dóbr ottońskiej linii Ludolfingów, ale Henryk II odmówił mu ich przekazania. Spór trwał do 1011, gdy Henryk II po przegranej bitwie musiał pójść na ustępstwa. Nie wiadomo czy Matylda także odzyskała wówczas dobra. Było już jednak zbyt późno na działalność fundacyjną.
Matylda zmarła 5 listopada 1011 w Essen. W kronice klasztoru w Quedlinburgu napisano:"mors abstulit de regali stemmate gemmam Machtildam abbatissam Liudolfi filiam" („Śmierć zabrała perłę z królewskiego domu, opatkę Matyldę, córkę Ludolfa“).
Informacja o jej pochowaniu w Rellinghausen okazała się fałszerstwem. Zapewne zatem spoczęła w krypcie kościoła opackiego w Essen. Przeprowadzone w 1952 wykopaliska odsłoniły grób w krypcie pod ołtarzem głównym, w miejscu, gdzie często chowano ważne osobistości. Uznano to wówczas za grób zmarłej w 1085 opatki Suanhildy, o której wiadomo, że spoczęła przed głównym ołtarzem. Z przekazów późnośredniowiecznych wiadomo, że zakonnice modliły się za dwie pochowane w tym miejscu opatki. Imię jednej z nich nie jest znane. Obecnie przypuszcza się, że Suanhilda została pochowana w grobie tumbowym położonym ponad miejscem spoczynku Matyldy. W następnych stuleciach imię osoby spoczywają w tym miejscu wcześniej uległo zapomnieniu.
Następstwo.
Bezpośrednią następczynią Matyldy była Zofia, najstarsza córka Ottona II. Był to zapewne wybór zastępczy, gdyż jej wychowana w Essen siostra Matylda Saksońska poślubiła Ezzona i nie mogła zostać ksienią. Wybór następczyni Matyldy był zapewne także podyktowany względami politycznymi. Zofia została wychowana przez siostrę Henryka Kłótnika i wspierała jego syna Henryka II. Objęcie przez nią urzędu opatki zapewniało władcy przejęcie kontroli nad opactwem z rąk reńskiej opozycji.
Zofia była od 1002 opatką w Gandersheim, gdzie rezydowała. Z tego powodu prace rozpoczęte przez Matyldę nie zostały ukończone. Dopiero następczyni Zofii opatka Teofano, córka Ezzona, kontynuowała dzieło Matyldy. W skarbcu w Essen znajduje się tzw. młodszy krzyż Matyldy. Na jego plakiecie fundacyjnej jest przedstawiona Matylda jako zakonnica u stóp tronującej Madonny. Jest to zapewne fundacja Teofano ku czci Matyldy.
Znaczenie.
Matylda ze względu na fundacje artystyczne jest najbardziej znaną opatką w Essen. Istnieją jednak pewne aspekty jej życia wymagające badań.
Nowsze ustalenia wskazują na duże wpływy Matyldy poza murami klasztoru. Przykładem jest tutaj krzyż Ottona i Matyldy, który pierwotnie uważano za fundację jej brata. Później uznano, że rodzeństwo ufundowało go wspólnie. W końcu przeważyły argumenty, że jest on fundacją Matyldy uczynioną dla upamiętnienia brata.

</doc>
<doc id="1187366" url="https://pl.wikipedia.org/wiki?curid=1187366" title="Bitwa o Francję">
Bitwa o Francję



</doc>
<doc id="1187368" url="https://pl.wikipedia.org/wiki?curid=1187368" title="Aleksander Maciesza">
Aleksander Maciesza

Aleksander Bolesław Maciesza (ur. 16 czerwca 1875 w Tomsku na Syberii, zm. 10 października 1945 w Płocku) – burmistrz i prezydent miasta Płocka, lekarz, antropolog, fotografik i regionalista płocki.
Życiorys.
Aleksander Maciesza był synem Stefana i Karoliny z Gintowtów, zesłańców polskich za udział w powstaniu styczniowym. Jego młodszym bratem był Adolf (1878–1929, także późniejszy lekarz oraz wojskowy i poseł). W Tomsku się wychowywał i ukończył gimnazjum, a w 1898 wydział medycyny miejscowego uniwersytetu. Po studiach został lekarzem obwodowym w Górach Ałtajskich. Jednocześnie poszerzał wiedzę specjalizując się w zakresie okulistyki w Petersburgu i gromadził materiały poświęcone dziejom Polaków na Syberii.
W 1901 otrzymał w Płocku stanowisko lekarza więziennego. Pracował też w miejscowym szpitalu św. Aleksego, w którym zorganizował oddział okulistyczny. W następnych latach prowadził też prywatną praktykę lekarską, stworzył i prowadził poradnię przeciwjagliczą.
Od 1902 był członkiem Ligi Narodowej, w 1906 był posłem do Dumy w Petersburgu. Dzięki jego staraniom w 1906 powstało w Płocku Gimnazjum Polskie im. W. Jagiełły, w którym objął stanowisko lekarza szkolnego oraz nauczyciela higieny i anatomii. Od 1917 był przewodniczącym Rady Miejskiej, a następnie burmistrzem Płocka. Po odzyskaniu niepodległości, od listopada 1918 do 9 września 1919 sprawował urząd prezydenta miasta.
W 1920 przewodniczył Związkowi Obrony Ojczyzny w Płocku, którego głównym celem była obrona miasta przed bolszewikami. Następnie wstąpił do Wojska Polskiego, gdzie był lekarzem w stopniu majora. Od 1927 był prezesem Płockiego Towarzystwa Lekarskiego. Występował z odczytami na zjazdach lekarzy, był współpracownikiem, a często członkiem honorowym wielu organizacji lekarskich, jego referaty publikowano w fachowej prasie medycznej. Krzewił wiedzę z zakresu higieny organizując objazdowe wystawy. 
Prowadził rozległe badania antropologiczne, był autorem m.in. publikacji: "Puszczanie przasnyscy", "Oczodoły Polek i Polaków" oraz "Osobnik jako przedmiot studiów antropologicznych". Za zasługi w tej dziedzinie został członkiem Polskiej Akademii Umiejętności oraz Międzynarodowego Instytutu Antropologii. 
W 1907 był jednym z inicjatorów reaktywowania Towarzystwa Naukowego Płockiego i został wówczas jego prezesem. Funkcję tę sprawował do śmierci. Za jego prezesury TNP prowadziło ożywioną działalność badawczą i popularyzatorską, rozwinęło swoją Bibliotekę im. Zielińskich oraz muzeum. Zainicjował wydawanie "Rocznika TNP". Maciesza był znanym propagatorem regionalizmu, organizował liczne wycieczki krajoznawcze, z żoną Marią opracowali "Przewodnik po Płocku". Z inicjatywy Macieszy powstała gazeta "Głos Płocki", on sam współpracował również z innymi lokalnymi czasopismami ("Głos Mazowsza", "Życie Mazowsza"). Był członkiem redakcji Polskiego Słownika Biograficznego przygotowując życiorysy znanych płocczan. W sumie ogłosił drukiem ponad 100 pozycji. Pozostawił również 11 rękopisów. 
Pasją Aleksandra Macieszy była fotografia, którą traktował jako formę dokumentacji naukowej. Spisał dzieje fotografii polskiej w latach 1839–1889 (wydane drukiem w 1972 nakładem TNP).
Działał w wielu organizacjach społecznych, m.in. w towarzystwach: krajoznawczym, kolarskim, wioślarskim, ochotniczej straży pożarnej, także w Towarzystwie Dobroczynnym, Radzie Opiekuńczej m. Płocka i Towarzystwie Popierania Pomocy Społecznej.
W 1936 roku był kierownikiem Przychodni Przeciwjaglicznej Powiatowej w Płocku przy ulicy Sienkiewicza 23. Swój bogaty księgozbiór przekazał Bibliotece im. Zielińskich. Ciało Aleksandra Macieszy spoczywa we wspólnym grobie z małżonką Marią na katolickim Cmentarzu Miejskim w Płocku. W październiku 2005 nagrobek został odrestaurowany przez Towarzystwo Naukowe Płockie. 
Jego żoną była Maria, z domu Ehrlich, "primo voto" Kunklowa (1869–1953).
Upamiętnienie.
Jego imię nosi płocka ulica na osiedlu Winiary, Szkoła Podstawowa nr 8 w Płocku i VII Liceum Ogólnokształcące w Płocku.
Jest patronem Płockiego Towarzystwa Fotograficznego, które od 1985 przyznaje Medal im. Aleksandra Macieszy za osiągnięcia dla fotografii i kultury.

</doc>
<doc id="1187369" url="https://pl.wikipedia.org/wiki?curid=1187369" title="Janusz Wichowski">
Janusz Wichowski

Janusz Wiktor Wichowski (ur. 6 października 1935 w Chełmie, zm. 31 stycznia 2013 w Valenciennes) – polski koszykarz. Wicemistrz Europy z 1963 roku i brązowy medalista mistrzostw w 1965 roku. Czterokrotny mistrz Polski, czterokrotny król strzelców ekstraklasy, reprezentant Polski podczas Igrzysk Olimpijskich w Rzymie 1960 oraz w Tokio 1964.
Kariera sportowa.
Kariera klubowa.
Jego pierwszym zespołem był klub Budowlani Jelenia Góra, w którym występował od 1949, a trenerem Marian Koczwara. Po ukończeniu szkoły średniej w 1953, został zawodnikiem drugoligowego Ogniwa Wrocław. Z wrocławską drużyną zajął w sezonie 1953/1954 pierwsze miejsce w grupie południowej II ligi, a następnie trzecie miejsce w turnieju finałowym o awans do ekstraklasy. W sezonie 1954/1955 zajął z drużyną drugie miejsce w grupie B II ligi. Od sezonu 1955/1956 był zawodnikiem pierwszoligowej Polonii Warszawa. W pierwszym sezonie w ekstraklasie zajął z drużyną piąte miejsce i zdobył tytuł króla strzelców ligi (417 pkt.). W 1957 zdobył z Polonią wicemistrzostwo, w 1959 mistrzostwo Polski i kolejny tytuł króla strzelców ligi (599 pkt.), w 1960 kolejne wicemistrzostwo Polski i trzeci tytuł króla strzelców ligi (563 pkt.). Od sezonu 1960/1961 był zawodnikiem Legii Warszawa. Z Legią zdobył mistrzostwo Polski w 1961, 1963 i 1966, wicemistrzostwo Polski w 1968, brązowy medal mistrzostw Polski w 1962, w sezonie 1963/1964 został czwarty raz w karierze najlepszym strzelcem ligi (593 pkt.).
Znajdował się w składzie Legii Warszawa, kiedy ta podejmowała gwiazdy NBA – 4 maja 1964. W zespole All-Stars znajdowali się wtedy: Bill Russell, Bob Pettit, Oscar Robertson, Tom Heinsohn, Jerry Lucas, Tom Gola, Bob Cousy, K.C. Jones, czyli dziś sami członkowie Galerii Sław Koszykówki. W spotkaniu tym zdobył 24 punkty, tyle samo co lider drużyny amerykańskiej – Tom Heinsohn, występując na parkiecie przez cały mecz wraz z Jerzym Puskunem, Andrzejem Pstrokońskim, Tadeuszem Suskim i Stanisławem Olejniczakiem. Drużyna z Warszawy przegrała to spotkanie 76-96. Różnica punktów okazała się najniższą spośród wszystkich pięciu drużyn, które rywalizowały z NBA All-Stars.
Po sezonie 1967/1968 odszedł z Legii i przez rok występował w belgijskiej drużynie II-ligowej z Brugge. Następnie został zawodnikiem II-ligowej Skry Warszawa. Ze swoim klubem wywalczył w sezonie 1970/1971 awans do ekstraklasy. W 1971 wyjechał do Francji i występował tam jako grający trener w zespołach Marly i Escaudain, w niższych klasach rozgrywkowych. W wieku 46 lat zakończył karierę sportową.
Kariera reprezentacyjna.
W reprezentacji Polski seniorów debiutował 13 lipca 1956 w towarzyskim spotkaniu meczu z Chinami i zdobył w nim 13 punktów. Jego największym sukcesem na arenie międzynarodowej było wicemistrzostwo Europy w 1963 oraz brązowy medal mistrzostw Europy w 1965. Nosił na koszulce numery 13 i 4.
Ponadto wystąpił dwukrotnie na Igrzyskach Olimpijskich (1960 – 7. miejsce, 1964 – 6. miejsce), mistrzostwach świata w 1967 (5. miejsce) oraz mistrzostwach Europy w latach 1957 (7 miejsce), 1959 (6 miejsce) i 1961 (9 miejsce). Był najskuteczniejszym strzelcem polskiej reprezentacji podczas ME w latach 1957, 1959 i 1961, a na Igrzyskach Olimpijskich w Rzymie w 1960 zajął w klasyfikacji strzelców drugie miejsce z 166 punktami, ustępując tylko Radivojowi Koraciowi (192 pkt).
Występy w reprezentacji Polski zakończył w 1967. Ogółem w kadrze rozegrał 224 spotkania, zdobywając 2970 punktów.
Życie prywatne.
Ukończył technikum ekonomiczne w Jeleniej Górze. Studiował również w Szkole Głównej Planowania i Statystyki w Warszawie. Od 1968 był żonaty z Iwoną Wichowską, byłą tancerką Zespołu Pieśni i Tańca "Mazowsze", z którą miał dwoje dzieci. Po zakończeniu kariery sportowej pracował jako trener i nauczyciel w-f. Mieszkał w Marly we Francji.
W 2005, obok Ludwika Miętty-Mikołajewicza, Bohdana Przywarskiego, Marka Paszuchy oraz Alojzego Chmiela, został jednym honorowych członków Polskiego Związku Koszykówki.
W styczniu 2013 doznał zawału serca. 31 stycznia 2013 zmarł w szpitalu w Valenciennes.

</doc>
<doc id="1187370" url="https://pl.wikipedia.org/wiki?curid=1187370" title="Halowe mistrzostwa Polski seniorów w lekkoatletyce">
Halowe mistrzostwa Polski seniorów w lekkoatletyce

Halowe mistrzostwa Polski seniorów w lekkoatletyce – mistrzostwa Polski rozgrywane w sezonie zimowym (w lutym lub marcu), w odróżnieniu od mistrzostw na stadionie otwartym.
Mistrzostwa halowe (zwane wówczas zimowymi) zostały rozegrane po raz pierwszy w 1933 w Przemyślu. Odbywały się w latach 1933-1939, a następnie 1946-1951. W latach 1954-1956 rozgrywano ogólnopolskie zawody halowe, którym nie przyznawano rangi mistrzostw. Halowe mistrzostwa Polski zostały wznowione w 1973.
Mianem mistrzów Polski określani są zawodnicy i zawodniczki, którzy zdobędą tytułu na otwartym stadionie. Zwycięzcy mistrzowskich zawodów hali noszą tytuły halowych mistrzów Polski.
Poniżej wymienione są daty i lokalizacje dotychczas rozegranych mistrzostw, w tym zawodów z lat 1954-1956.

</doc>
<doc id="1187375" url="https://pl.wikipedia.org/wiki?curid=1187375" title="Andrzej Pstrokoński">
Andrzej Pstrokoński

 Andrzej Stefan Pstrokoński (ur. 28 czerwca 1936 w Warszawie, zm. 24 grudnia 2022) – polski koszykarz, olimpijczyk, trener koszykarski i polityk.
Życiorys.
Reprezentant Polski podczas igrzysk olimpijskich w Rzymie w 1960 oraz igrzysk olimpijskich w Tokio w 1964. Pięciokrotnie występował na ME: w 1957, 1959, 1961, 1963 i 1965. W kadrze narodowej występował w latach 1956–1966. W tym czasie wziął udział w 200 spotkaniach, notując na swoim koncie 1009 punktów.
W sezonie 1960/1961 ustanowił rekord kariery, zdobywając w wygranym (106:81) meczu o mistrzostwo Polski z Lechem Poznań – 43 punkty.
Znajdował się w składzie Legii Warszawa, kiedy ta podejmowała gwiazdy NBA – 4 maja 1964. W zespole All-Stars znajdowali się wtedy: Bill Russell, Bob Pettit, Oscar Robertson, Tom Heinsohn, Jerry Lucas, Tom Gola, Bob Cousy, K.C. Jones, czyli dziś sami członkowie Galerii Sław Koszykówki. W spotkaniu tym zdobył 11 punktów, występując na parkiecie przez cały mecz wraz z Jerzym Puskunem, Januszem Wichowskim, Tadeuszem Suskim i Stanisławem Olejniczakiem. Drużyna z Warszawy przegrała to spotkanie 76:96. Różnica punktów okazała się najniższą spośród wszystkich pięciu drużyn, które rywalizowały z NBA All-Stars.
W decydującym meczu sezonu 1968/1969, Legii z Wybrzeżem Gdańsk, na dwie sekundy przed końcem czasu gry zdobył zwycięskie punkty, przesądzające o mistrzostwie Polski swojego zespołu.
W latach 1968–1971 trener kobiecej reprezentacji Polski, w okresie 1971–1975 drużyny warszawskiej Legii oraz reprezentacji męskiej między 1976 a 1977 rokiem. Od 1980 był członkiem zarządu PZKosz.
Został działaczem Krajowej Partii Emerytów i Rencistów. Z jej ramienia bezskutecznie kandydował w 2006 i 2010 do sejmiku województwa mazowieckiego oraz w 2011 (z listy SLD) do Sejmu. W 2009 zasiadł w prezydium KPEiR, a 19 kwietnia 2012 objął funkcję sekretarza generalnego tej partii.
W 2001 odznaczony Krzyżem Oficerskim Orderu Odrodzenia Polski.
Zmarł 24 grudnia 2022 roku. Został pochowany na Cmentarzu Wojskowym na Powązkach w Warszawie.

</doc>
<doc id="1187376" url="https://pl.wikipedia.org/wiki?curid=1187376" title="Jądro szwu">
Jądro szwu



</doc>
<doc id="1187377" url="https://pl.wikipedia.org/wiki?curid=1187377" title="Milk River">
Milk River

Milk River – rzeka w amerykańskim stanie Montana i kanadyjskiej prowincji Alberta, o długości 1170 km. Źródła rzeki znajdują się w Górach Skalistych, a uchodzi do rzeki Missouri. 
Milk River wykorzystywana jest do nawadniania.

</doc>
<doc id="1187378" url="https://pl.wikipedia.org/wiki?curid=1187378" title="Anthony Mundine">
Anthony Mundine

Anthony Mundine (ur. 21 maja 1975 w Sydney) – australijski bokser, były dwukrotny zawodowy mistrz świata organizacji WBA w kategorii super średniej (do 168 funtów).
W latach 1993–2000 był zawodnikiem rugby league. Pierwszy zawodowy pojedynek bokserski stoczył w lipcu 2000, w wieku 25 lat. Już w swojej jedenastej walce, 1 grudnia 2001, stanął przed szansą zdobycia tytułu mistrza świata IBF, przegrał jednak przez nokaut w dziesiątej rundzie z mistrzem świata tej organizacji, Svenem Ottke.
Po tej porażce wygrał kolejne osiem pojedynków (m.in. z byłym mistrzem świata IBF w kategorii junior lekkiej Lesterem Ellisem, dla którego była to ostatnia walka w karierze), a następnie 3 września 2003 zdobył wakujący tytuł mistrza świata WBA, pokonując na punkty Antwuna Echolsa (tytuł był wakujący, ponieważ Sven Ottke po unifikacji tytułów IBF i WBA otrzymał status tzw. "Super Championa"). Mundine zdołał obronić swój pas mistrzowski tylko raz – pokonując w styczniu 2004 przez techniczny nokaut w piątej rundzie Japończyka Yoshinori Nishizawę. W następnej swojej walce, 5 maja 2004 przegrał na punkty po niejednogłośnej decyzji sędziów z Mannym Siacą i stracił tytuł mistrza świata.
Rok później, 8 czerwca 2005, podjął próbę odzyskania utraconego tytułu, przegrał jednak na punkty z ówczesnym posiadaczem pasa mistrzowskiego WBA Mikkelem Kesslerem. 17 maja 2006 wygrał na punkty w pojedynku eliminacyjnym WBA ze swoim rodakiem, Dannym Greenem. 7 marca 2007 wywalczył wakujący tytuł mistrza świata WBA (tak jak w przypadku Svena Ottke w 2003, wakat wynikał z faktu, iż Mikkel Kessler po unifikacji otrzymał status Super Championa), pokonując w dziewiątej rundzie Sama Solimana (Soliman trzy razy leżał na deskach i zgodnie z regułami tego pojedynku po trzecim knockdownie sędzia musiał zakończyć walkę).
W czerwcu 2007 pokonał na punkty Pablo Daniela Zamorę Nievasa. W sierpniu trafił do szpitala z poważną infekcją oka, spowodowaną zabrudzonymi soczewkami, które wcześniej próbował wyczyścić ustami. W konsekwencji stracił częściowo wzrok w lewym oku, a jego dalsza kariera bokserska była poważnie zagrożona. Ostatecznie wrócił jednak na ring i 10 grudnia 2007 w swojej drugiej obronie mistrzowskiego tytułu znokautował w czwartej rundzie Jose Alberto Clavero.
Rok 2008 rozpoczął od zwycięstwa na punkty z rodakiem Naderem Hamdanem. 28 maja tego samego roku po raz trzeci zmierzył się z Samem Solimanem i, tak jak w dwóch poprzednich pojedynkach, pokonał swojego rodaka, tym razem jednomyślną decyzją sędziów, na punkty. Krótko po walce zrezygnował z tytułu mistrzowskiego, odmawiając walki z Mikkelem Kesslerem. 30 lipca 2008 pokonał na punkty japońskiego boksera, Crazy Kima. W ostatnim pojedynku w 2008 roku pokonał Urugwajczyka Rafaela Sosę Pintosa.
W 2009 roku stoczył trzy zwycięskie pojedynki – wszystkie trzy wygrał na punkty. W lutym pokonał Shannana Taylora, w maju niejednogłośną decyzją sędziów odniósł zwycięstwo nad Danielem Geale, a pięć miesięcy później pokonał Alejandro Gustavo Falligę.
11 stycznia 2010 pokonał, również na punkty, Roberta Medleya.

</doc>
<doc id="1187379" url="https://pl.wikipedia.org/wiki?curid=1187379" title="Delta Capricorni">
Delta Capricorni



</doc>
<doc id="1187381" url="https://pl.wikipedia.org/wiki?curid=1187381" title="Agent Green">
Agent Green

Agent Green – kodowa nazwa silnego herbicydu i defoliantu używanego przez Siły Zbrojne Stanów Zjednoczonych w czasie wojny wietnamskiej. Był to jeden z tak zwanych tęczowych herbicydów, do których zaliczano także Agent Orange. Nazwa pochodzi od zielonych pasów malowanych na beczkach dla identyfikacji. Agent Green używany był pomiędzy 1962 a 1964, podczas testowej fazy tego programu.

</doc>
<doc id="1187382" url="https://pl.wikipedia.org/wiki?curid=1187382" title="Teinosuke Kinugasa">
Teinosuke Kinugasa

 – japoński reżyser filmowy.
Życiorys.
Był jednym z pionierów japońskiego kina. Wczesny obraz Kinugasy, "Szalony paź" (1926), przez pół wieku uważano za zaginiony. Pokazano go ponownie w kinach w 1971 po odnalezieniu przez reżysera. Obraz stanowi cenny dokument epoki japońskiego filmu niemego.
Kinugasa zdobył Złotą Palmę na 7. MFF w Cannes za swoje najsłynniejsze dzieło "Wrota piekieł" (1953). Film otrzymał też Oscara dla najlepszego filmu nieanglojęzycznego.

</doc>
<doc id="1187384" url="https://pl.wikipedia.org/wiki?curid=1187384" title="Swarzewo (przystanek kolejowy)">
Swarzewo (przystanek kolejowy)

Swarzewo – przystanek kolejowy (dawniej stacja węzłowa) w Gnieżdżewie niedaleko Swarzewa, w województwie pomorskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="1187386" url="https://pl.wikipedia.org/wiki?curid=1187386" title="Nataša Krsmanović">
Nataša Krsmanović

Nataša Krsmanović (cyr. Наташа Крсмановић) (ur. 19 czerwca 1985 w m. Titovo Užice) – serbska siatkarka, reprezentantka kraju.
W 2006 roku zdobyła brązowy medal na Mistrzostwach Świata, a także srebrny medal na Mistrzostwach Europy w 2007 i złoty na Mistrzostwach Europy w 2011. 
Sukcesy klubowe.
Mistrzostwo Serbii i Czarnogóry:
Puchar Serbii i Czarnogóry:
Puchar Szwajcarii:
Mistrzostwo Szwajcarii:
Superpuchar Szwajcarii:
Puchar Challenge:
Liga Mistrzyń:
Mistrzostwo Azerbejdżanu:
Klubowe Mistrzostwo Świata:
Puchar Turcji:
Mistrzostwo Turcji:
Sukcesy reprezentacyjne.
Mistrzostwa Świata:
Mistrzostwa Europy:
Letnia Uniwersjada:
Liga Europejska:
Grand Prix:

</doc>
<doc id="1187389" url="https://pl.wikipedia.org/wiki?curid=1187389" title="Tate Liverpool">
Tate Liverpool

Tate Liverpool – galeria sztuki mieszcząca się w Liverpoolu i należąca do sieci czterech galerii Tate (Tate Britain i Tate Modern w Londynie, Tate St Ives w Kornwalii). Całość Tate Collection jest również dostępna online.
Tate Liverpool została otwarta w 1988. Wystawia wybrane eksponaty z narodowej kolekcji międzynarodowej sztuki nowoczesnej. Mieści się w przystosowanym na potrzeby wystawowe zabytkowym magazynie w Albert Dock.
Niektóre prace, które można zobaczyć w Tate Liverpool:

</doc>
<doc id="1187390" url="https://pl.wikipedia.org/wiki?curid=1187390" title="SSC Ultimate Aero TT">
SSC Ultimate Aero TT

SSC Ultimate Aero TT – hipersamochód produkowany pod amerykańską marką SSC w latach 2006 – 2013.
Historia i opis modelu.
SSC Aero SC/8T prototyp #001 został skonstruowany w 2004 roku. Wyposażony był w pochodzący z Chevroleta Corvette ZR1 silnik połączony z sześciobiegową, manualną skrzynią biegów G-64 (używana w samochodzie Dodge Viper). Prototyp ważył około 2800 funtów. Prototyp #001 został sprzedany w roku 2008 na aukcji Barett-Jackson Palm Beach za 172.000 USD.
Seryjny SSC Ultimate Aero TT został zaprojektowany jako bezpośredni rywal dla Bugatti Veyrona, miał osiągać prędkość ponad 407 km/h oraz przyspieszać od 0 do 60 mil na godzinę (0-96 km/h) w czasie 2,78 s (wersja Ultimate Aero TT). SSC Aero powstał przy współpracy Jeroda Shelby'ego oraz Athana Aridasa, który przez siedem lat pracował nad jego projektem. W momencie premiery był to najszybszy produkowany seryjnie samochód, osiągający prędkość 412 km/h; wynik ten zmierzono 13 września 2007 w West Richland.
W nadwoziu Aero zastosowano otwierane pionowo drzwi, znane z samochodów takich jak: Mercedes-Benz SLR McLaren, Saleen S7, McLaren F1 czy Ferrari Enzo. Do wykonania karoserii użyto włókien węglowych oraz tytanu, przyczyniło się to do niskiej masy standardowej wersji Aero (1233 kg). Wersja Ultimate Aero jest jeszcze lżejsza, wagę zmniejszono do 1179 kg poprzez usunięcie klimatyzacji, systemu nawigacji, car-audio, wyświetlacza video/DVD oraz czujników cofania. Elementy te umieszczono na liście opcjonalnego wyposażenia.
Bazową wersję Aero napędza doładowana mechanicznie jednostka V8 o pojemności 6,2 l (387,4 cali sześciennych) generująca moc 787 HP przy 6600 obr./min i moment obrotowy równy 998 Nm (736 ft-lb) przy 5800 obr./min. Wariant Ultimate Aero otrzymał silnik o większej pojemności i mocniejszym doładowaniu, co zaowocowało mocą 1183 HP przy 6950 obr./min oraz 1113 Nm (821 ft-lb) osiąganymi przy 6200 obr./min (na paliwie 104-oktanowym).
Podczas testów w tunelu aerodynamicznym zmierzono, że Ultimate Aero, przy odpowiednim przełożeniu skrzyni biegów, teoretycznie jest w stanie osiągnąć prędkość 437 km/h (273 mph). Dla bazowego Aero zmierzono teoretyczną prędkość 380 km/h.
W 2007 roku zaprezentowano nieznacznie zmodyfikowany model. Zastosowano ten sam silnik co przed rokiem, Ultimate Aero TT otrzymał natomiast motor o pojemności 6,35 l (387,2 cali sześciennych), jego moc szacowana jest na 1183 HP przy 6950 obr./min, a moment obrotowy na 1483 Nm (1094 ft·lbf) przy 6150 obr./min, sprężarka mechaniczna została zastąpiona przez dwie turbosprężarki. Samochód przystosowany jest do jazdy na 91-oktanowej benzynie. Sześciobiegowa skrzynia biegów została przygotowana do osiągnięcia 437 km/h, jednak do tej pory nie udało się oficjalnie odnotować takiej prędkości.
W roczniku 2008 Ultimate Aero wprowadzono trzy zmiany: nowy, w całości aluminiowy blok silnika, koła HRE Monoblok w standardzie oraz ystem Azentek Atlas
Prędkość maksymalna jaką osiągać ma '08 Aero TT określana jest na 458 km/h (284.60 mph), nie została ona jednak do tej pory osiągnięta w testach.
W 2009 roku samochód ponownie przeszedł obszerne modyfikacje. Ultimate Aero został wyposażony w mocniejszy o 15% silnik, który teoretycznie pozwolić mógłby na rozpędzenie się samochodu do 462 km/h. W celu zapewnienia lepszej wentylacji motoru oraz przeciwdziałaniu jego przegrzewaniu, zwiększono o prawie 20% dopływ powietrza, efekt uzyskano poprzez montaż wlotów powietrza wykonanych z włókna węglowego. Modernizacji uległa przednia część nadwozia oraz kabina pasażerska. W samochodzie zaczęto także montować system AeroBrake, sprawia on, że spoiler poprzez podniesienie się o prawie 20 centymetrów zwiększa opory aerodynamiczne przyczyniając się do zwiększenia siły hamującej.
Ultimate Aero EV.
SSC ogłosiło chęć wdrożenia do produkcji modelu Ultimate Aero EV, supersamochodu z napędem elektrycznym. Moc jaką generować miał napęd wynosić będzie 500 KM (373 kW). Pojazd nie trafił jednak do seryjnej produkcji.
Pomiary prędkości.
SSC ogłosiło pobicie rekordu prędkości osiągniętej przez produkowany seryjnie samochód dopuszczony do ruchu ulicznego, 13 września podano wynik 412,23 km/h, osiągnięty w West Richland. Podana wartość to średnia maksymalnych prędkości przejazdów trasy (w jedną i drugą stronę), zgodnie z zasadami Księgi Rekordów Guinnessa. Podczas pierwszego przejazdu zmierzono 414,26 km/h, w drugą stronę osiągnięto wynik 410,19 km/h, co wystarczyło do pobicia poprzedniego rekordu, ustanowionego przez Bugatti Veyrona, o 3,78 km/h. 
Dane techniczne.
SSC Ultimate Aero TT.
Testów przyspieszenia/hamowania dokonała redakcja amerykańskiego czasopisma "Road &amp; Track", poniżej znajdują się rezultaty. Ponieważ znana już była prędkość maksymalna pojazdu, testerzy nie dokonali jej pomiaru.

</doc>
<doc id="1187392" url="https://pl.wikipedia.org/wiki?curid=1187392" title="Arcemberski">
Arcemberski

Arcemberski ("Hertzberg") – polski herb szlachecki z indygenatu.
Opis herbu.
Tarcza dwudzielna w pas, w polu górnym srebrnym jeleń barwy niewiadomej biegnący, pole dolne w szachownicę czerwono-srebrną. 
Nad tarczą korona szlachecka bez hełmu, w niej trzy strzały złote, piórkami w górę, widoczne tylko w połowie.
Najwcześniejsze wzmianki.
Herb trafił do Polski w 1630 roku za sprawą Jana Hertzberga z Pomorza, który uzyskał polski indygenat i zmienił nazwisko na Arcemberski.
Bibliografia.
"Encyklopedia Powszechna..." Orgelbranda.

</doc>
<doc id="1187395" url="https://pl.wikipedia.org/wiki?curid=1187395" title="Andrzej Nartowski">
Andrzej Nartowski

Andrzej Janusz Nartowski (ur. 14 listopada 1931 w Kaliszu, zm. 3 września 2003 w Orsay) – polski koszykarz. Wicemistrz Europy (1963), olimpijczyk (1960).
Kariera sportowa.
Przez niemal całą karierę był zawodnikiem AZS Warszawa, w którym występował od 1949 do 1965, z przerwą na służbę wojskową w sezonie 1952/1953 (występował wówczas w OWKS Lublin).
Był podstawowym zawodnikiem reprezentacji Polski, w której debiutował w 1953, a następnie wystąpił na Igrzyskach Olimpijskich w Rzymie w 1960 (7. miejsce) oraz pięciokrotnie na mistrzostwach Europy: 1955 (5. miejsce), 1957 (7. miejsce), 1959 (6. miejsce), 1961 (9. miejsce), 1963 (2. miejsce). Na tych ostatnich mistrzostwach był kapitanem drużyny i jej najstarszym zawodnikiem. Karierę reprezentacyjną zakończył w 1964, zagrał łącznie w 165 spotkaniach, zdobywając 1160 punktów.
W ekstraklasie grał przez 16 sezonów (15 w barwach AZS, 1 w barwach OWKS). W 1955 został brązowym medalistą mistrzostw Polski oraz liderem klasyfikacji strzelców. W 1962 został wicemistrzem Polski. W 1956 i 1958 zdobył Puchar Polski.
Był absolwentem Gimnazjum im. Tadeusza Reytana w Warszawie, następnie Liceum im. Stefana Batorego i Politechniki Warszawskiej, którą ukończył w 1958 (studia łączył z grą ligową i reprezentacyjną). W 1965 wyjechał do Francji, pracował w firmie Renault. Zmarł w Paryżu i tam został pochowany.

</doc>
<doc id="1187397" url="https://pl.wikipedia.org/wiki?curid=1187397" title="Władysławowo (stacja kolejowa)">
Władysławowo (stacja kolejowa)

Władysławowo – stacja kolejowa we Władysławowie, w województwie pomorskim, w Polsce. Według klasyfikacji PKP ma kategorię dworca turystycznego.
Pasażerowie.
W roku 2017 wymiana pasażerska wyniosła 803 tys. osób (2,2 tys. dziennie), co dało jej 104. miejsce w Polsce.
W roku 2018 stacja obsługiwała 2,4 tys. pasażerów na dobę (łącznie 876 tys. osób).
W roku 2019 wymiana pasażerska wyniosła 986 tys. osób (2,7 tys. dziennie), co dało jej 99. miejsce w Polsce.
W roku 2020 wymiana pasażerska wyniosła 659 mln osób (1,8 tys. dziennie), co dało jej 91. miejsce w Polsce.
W roku 2021 wymiana pasażerska wyniosła 986 tys. osób (2,7 tys. dziennie), co dało jej 74. miejsce w Polsce.
Położenie.
Stacja Władysławowo umieszczona jest w centrum miasta, z drugiej strony ulicy znajduje się dworzec autobusowy. We Władysławowie znajduje się również przystanek Władysławowo Port.
Historia.
1922–1945.
Kolej dotarła do Władysławowa w 1922 roku w ramach budowy linii do Helu (wcześniej linia ta docierała tylko do Swarzewa, gdzie biegła dalej do Krokowej). 16 września 1922 roku otwarto stację Wielka Wieś (dzisiejsze Władysławowo).
1945–1989.
W 1950 zmieniono nazwę miejscowości na Władysławowo, co spowodowało również zmianę nazwy stacji kolejowej.
Po 1989.
W 1998 roku ruch na stacji Władysławowo oraz całej Mierzei Helskiej został zautomatyzowany i jest sterowany z nastawni we Władysławowie, co pozwoliło na zwiększenie przepustowości tej linii. 
Dworzec został zmodernizowany w 2023 roku. Dzięki inwestycji dworzec stał się przystosowany dla osób o ograniczonej sprawności ruchowej.
Linia kolejowa.
Władysławowo jest mijanką na jednotorowej, niezelektryfikowanej, normalnotorowej linii kolejowej nr 213 łączącej Redę z Helem.
Pociągi.
Pociągi osobowe.
We Władysławowie zatrzymują się pociągi Polregio relacji Gdynia Główna – Hel i Gdynia Główna – Władysławowo.
Pociągi Twoich Linii Kolejowych.
We Władysławowie zatrzymują się sezonowe pociągi pospieszne TLK jadące z/do Helu, Krakowa Głównego, Białegostoku, Wrocławia, Katowic, Bogumina i Lublina.
Pociągi ekspresowe.
Na stacji zatrzymuje się sezonowy pociąg EIC "Jantar" relacji Warszawa Zachodnia – Hel.
Pociągi retro.
Okazjonalnie uruchamiane są połączenia typu retro, obsługiwane zabytkowym składem.
Infrastruktura.
Dworzec.
Budynek stacyjny jest murowany. Wewnątrz znajdują się kasy, poczekalnia oraz duża tablica rozkładów jazdy. Oprócz tego wewnątrz budynku znajduje się nastawnia zdalnego sterowania „W”. Od 2011 roku w budynku dworca znajduje się informacja turystyczna, a od 2012 roku punkt usług kserograficznych.
Tory.
Na stacji są trzy tory, jeden przelotowy, dwa służą do wsiadania i wysiadania z pociągu. Przed 2014 rokiem był też czwarty tor, który zlikwidowano w związku z prowadzonym remontem.
Perony.
Na stacji podczas remontu w 2014 roku zlikwidowano jeden z dwóch peronów. Perony nie są kryte.
Pozostałe budynki.
Po prawej stronie patrząc od strony dworca znajdują się toalety.
Semafory.
Na stacji znajdują się semafory świetlne, trójkomorowe.

</doc>
