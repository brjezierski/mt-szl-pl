<doc id="1189657" url="https://pl.wikipedia.org/wiki?curid=1189657" title="Powiat czausowski">
Powiat czausowski

Powiat czausowski – dawny powiat guberni mohylewskiej z centrum administracyjnym w Czausach. Graniczył z powiatami horeckim, mścisławskim, czerykowskim oraz mohylewskim. Odpowiadają mu dzisiejsze rejony czauski i drybiński obwodu mohylewskiego.

</doc>
<doc id="1189658" url="https://pl.wikipedia.org/wiki?curid=1189658" title="Wysokościowiec Alfa">
Wysokościowiec Alfa



</doc>
<doc id="1189659" url="https://pl.wikipedia.org/wiki?curid=1189659" title="Owca śnieżna">
Owca śnieżna

Owca śnieżna ("Ovis nivicola") – gatunek ssaka z rodziny wołowatych, blisko spokrewniony z północnoamerykańskimi dzikimi owcami jukońską i kanadyjską. Przez część systematyków owca śnieżna uważana jest za podgatunek owcy jukońskiej lub kanadyjskiej, w polskiej literaturze zoologicznej również opisywana była pod nazwą "Ovis dalli" lub "Ovis canadensis nivicola".
Charakterystyka.
Długość ciała 140–175 cm, długość ogona do 15 cm, wysokość w kłębie ok. 100 cm, masa ciała do 100 kg. Ubarwienie szarożółte lub ciemnobrunatne, spód biały lub kremowy. Masywne, ślimakowe rogi, u samców o długości do 89 cm (rekordowy okaz posiadał rogi długości 111 cm), u samic cieńsze i krótsze. Owce śnieżne zamieszkują otwarte tereny górskie. Występują w środkowej, północnej i wschodniej Syberii.
Reprodukcja.
Samice osiągają dojrzałość płciową po 2 latach, samce w wieku 5 lat. Okres godowy przypada na październik i grudzień. Młode samce z reguły nie są dopuszczane do samic przez starsze, większe barany. Po ciąży trwającej około 8,5 miesiąca, na świat przychodzi jedno młode. Samica przed porodem opuszcza stado i udaje się w odosobnione miejsce.
Behawior.
Tworzy liczne jednopłciowe stada. W grupach kawalerskich o hierarchii decyduje rozmiar rogów, z reguły nie ulega ona zmianom nawet podczas okresu godowego, choć pomiędzy samcami o porównywalnym porożu dochodzić wtedy może do zrytualizowanych potyczek. Zderzenie rogami poprzedza wymiana spojrzeń i póz z oddali. Żywi się trawami i porostami.
Podgatunki.
Caprinae Specialist Group wyróżnia cztery podgatunki owcy śnieżnej (w nawiasie podano kategorię zagrożenia według IUCN każdego z nich):
Wilson i Reeder wyróżniają jeszcze:

</doc>
<doc id="1189663" url="https://pl.wikipedia.org/wiki?curid=1189663" title="Wielotop">
Wielotop



</doc>
<doc id="1189664" url="https://pl.wikipedia.org/wiki?curid=1189664" title="Powiat grodzieński (II Rzeczpospolita)">
Powiat grodzieński (II Rzeczpospolita)

Powiat grodzieński – powiat województwa białostockiego II Rzeczypospolitej (przyłączony 19 lutego 1921 r.). Jego siedzibą było miasto Grodno.
Wcześniej powiat województwa trockiego, a po zaborach guberni grodzieńskiej. Dziś jego dawny obszar podzielony jest pomiędzy Białoruś (Rejon grodzieński), Litwę (Druskieniki) i Polskę (Kruszyniany, Krynki).
Rozpiętość powiatu obejmowała 130 km od Mordasowa po Gonczary (na osi północ-południe) oraz 83 km od Bykówki po Grzybowce (na osi wschód-zachód). Powiat posiadał eksklawę (gromadę Bykówka) na obszarze województwa nowogródzkiego (1921–29 powiatu lidzkiego, a 1929–39: powiatu szczuczyńskiego).
Demografia.
Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
W grudniu 1919 roku powiat grodzieński okręgu wileńskiego ZCZW zamieszkiwało 127 252 osób, z których 54,0% zadeklarowało się jako Polacy, 33,5% – Białorusini, 10,6% – Żydzi, 1,6% – Litwini, 0,3% – przedstawiciele innych narodowości. Na jego terytorium znajdowało się 1518 miejscowości, z których 8 miało 1–5 tys. mieszkańców, 1 miała 5–10 tys. mieszkańców i jedna powyżej 10 tys. mieszkańców. Największą z nich było Grodno z 28 165 mieszkańcami.
Według spisu powszechnego z 1921 roku, powiat w ówczesnych granicach zamieszkiwało 150 443 osób, w tym 83 419 (55,4%) Polaków, 39 511 (26,3%) Białorusinów, 25 316 (16,8%) Żydów, 1038 (0,7%) Rosjan, 976 (0,6%) Litwinów, 111 (0,1%) Niemców, 15 Francuzów, 14 Łotyszy, 11 Tatarów, 2 Gruzinów, 1 Czech, 1 Anglik, 1 Estończyk, 1 Rumun, 1 Szwajcar i 1 Turek.
Religia.
Według spisu powszechnego z 1921 roku, 61910 (41,2%) mieszkańców powiatu wyznawało rzymski katolicyzm, 56150 (37,3%) prawosławie, 31823 (21,2%) judaizm, 328 (0,2%) protestantyzm, 165 (0,1%) islam, 19 greko-katolicyzm, 16 osób było staroobrzędowcami, 8 baptystami, 1 wiernym Apostolskiego Kościoła Ormiańskiego. 22 osoby zadeklarowały brak wyznania, a w przypadku 1 osoby nie udało się go ustalić.
Oświata.
W powiecie grodzieńskim okręgu wileńskiego ZCZW w roku szkolnym 1919/1920 działało 79 szkół powszechnych, 4 szkoły średnie, 5 szkół zawodowych i 1 seminarium nauczycielskie. Ogółem w szkołach uczyło się 8961 dzieci i pracowało 269 nauczycieli.
Miasta i gminy.
Poniższa tabela podaje podstawowe dane dla miast i gmin powiatu grodzieńskiego według stanu z 30 września 1921 roku
Gromady.
16 października 1933 gminy powiatu grodzieńskiego podzielono na 508 gromad:

</doc>
<doc id="1189667" url="https://pl.wikipedia.org/wiki?curid=1189667" title="Hushållsost">
Hushållsost

Hushållsost – szwedzki ser produkowany z krowiego mleka. Zalicza się do serów twardych, dojrzewających oraz podpuszczkowych. Ser hushållsost jest o smaku oraz zapachu łagodnym, a także słabo kwaśnym. Historia jego produkcji sięga VII wieku, a pod obecną nazwą — oznaczającą „ser gospodarski” — znany jest od końca XIX wieku. W 2004 został zarejestrowany przez Komisję Europejską jako Gwarantowana Tradycyjna Specjalność.

</doc>
<doc id="1189670" url="https://pl.wikipedia.org/wiki?curid=1189670" title="Powiat dziśnieński">
Powiat dziśnieński

Powiat dziśnieński – powiat pod Zarządem Cywilnym Ziem Wschodnich od 24 października 1919 r., został włączony do Okręgu Wileńskiego. Tymczasową siedzibą władz powiatu zostało Głębokie. 7 listopada 1920 r. pod Zarządem Terenów Przyfrontowych i Etapowych z powiatu wyłączono gminy: Postawy i Łuck do nowo utworzonego powiatu duniłowickiego. Następnie od 19 lutego 1921 r. w województwie nowogródzkim II Rzeczypospolitej. Jego siedzibą było miasto Głębokie. 13 kwietnia 1922 r. wyłączono powiat dziśnieński z województwa nowogródzkiego i przyłączono do Ziemi Wileńskiej, z której 20 stycznia 1926 r. utworzono województwo wileńskie.
W skład powiatu wchodziło 21 gmin, 2 miasta i 1 miasteczko.
W okresie I Rzeczypospolitej starostwo dziśnieńskie z siedzibą w Dziśnie znajdowało się w województwie połockim Wielkiego Księstwa Litewskiego. W wyniku II rozbioru Polski tereny powiatu (ujezdu) znalazły się w granicach guberni mińskiej Imperium Rosyjskiego, a od 10 stycznia 1843 r. guberni wileńskiej.
Demografia.
Według tezy Alfonsa Krysińskiego i Wiktora Ormickiego, terytorium powiatu wchodziło w skład tzw. zwartego obszaru białorusko-polskiego, to znaczy prawosławna ludność białoruska zamieszkiwała jedynie tereny wiejskie, zaś w większych miejscowościach dominowali Polacy.
W grudniu 1919 roku powiat dziśnieński okręgu wileńskiego ZCZW zamieszkiwały 193 263 osoby, z których 38,6% zadeklarowało się jako Polacy, 24,0% – Białorusini, 2,7% – Żydzi, 1,0% – Litwini, 33,7% – przedstawiciele innych narodowości (głównie Rosjanie). Na terytorium powiatu znajdowało się 3118 miejscowości, z których 3 miały ponad 1 tys. mieszkańców. Największą z nich była Dzisna z 4445 mieszkańcami.
Oświata.
W powiecie dziśnieńskim okręgu wileńskiego ZCZW w roku szkolnym 1919/1920 działało 89 szkół powszechnych. Ogółem uczyło się w nich 3266 dzieci i pracowało 112 nauczycieli.
Przemysł.
W dwudziestoleciu międzywojennym powiat produkował najwięcej lnu w Polsce.
Podział administracyjny.
Miasteczka.
Na jego terenie dziś leżą następujące rejony:

</doc>
<doc id="1189673" url="https://pl.wikipedia.org/wiki?curid=1189673" title="Szklany Klucz">
Szklany Klucz

Szklany Klucz (szw. "Glasnyckeln") – nagroda literacka, przyznawana corocznie pisarzom z krajów nordyckich za najlepszą powieść kryminalną. Nagrodą jest prawdziwy szklany klucz, przyznawany przez członków Skandynawskiego Stowarzyszenia Kryminalnego ("Skandinaviska Kriminalsällskapet") za powieść napisaną przez autora z Danii, Finlandii, Islandii, Norwegii lub Szwecji. Nazwa nagrody nawiązuje do tytułu powieści Dashiella Hammeta – "" (1931). 

</doc>
<doc id="1189676" url="https://pl.wikipedia.org/wiki?curid=1189676" title="Teko Modise">
Teko Modise

Teko Modise (ur. 22 grudnia 1982, Soweto, RPA) – południowoafrykański piłkarz, reprezentant kraju występujący na pozycji ofensywnego pomocnika. Uczestnik i król strzelców COSAFA Cup 2007, a także uczestnik Pucharu Narodów Afryki 2008.

</doc>
<doc id="1189682" url="https://pl.wikipedia.org/wiki?curid=1189682" title="Radosław Popłonikowski">
Radosław Popłonikowski

Radosław Popłonikowski (ur. 7 grudnia 1970 we Wrzącej) – polski aktor filmowy, dubbingowy, telewizyjny i teatralny oraz lektor.
Życiorys.
Debiutował w teatrze w dniu 26 marca 1994. W roku 1995 ukończył studia na Wydziale Aktorskim PWSFTviT w Łodzi. Uczestniczył w programie Śpiewające fortepiany. W 2002 wziął udział w koncercie charytatywnym „Uśmiech na Gwiazdkę”. Wziął udział w 2. edycji show Singa Dinga. W 2006 wziął udział w otwarciu Świątecznej Zbiórki Żywności. W październiku 2006 wystąpił w ostatnim odcinku programu Dubidu. Od 7 marca 2015 roku jest lektorem programu TTV "Gogglebox. Przed telewizorem".

</doc>
<doc id="1189683" url="https://pl.wikipedia.org/wiki?curid=1189683" title="Samoa Niemieckie">
Samoa Niemieckie

Samoa Niemieckie (niem. "Deutsch-Samoa") – niemiecki protektorat istniejący w latach 1900-1914, który obejmował wyspy Upolu i Savaiʻi.
Historia.
Na mocy traktatu pomiędzy Niemcami a Wielką Brytanią i Stanami Zjednoczonymi z dnia 16 lutego 1900, zachodnia część archipelagu Samoa znalazła się pod panowaniem niemieckim. Był to ostatni niemiecki nabytek kolonialny.
W sierpniu 1914 armia nowozelandzka zajęła Samoa Niemieckie.

</doc>
<doc id="1189685" url="https://pl.wikipedia.org/wiki?curid=1189685" title="Czy Św. Mikołaj się rozwodzi?">
Czy Św. Mikołaj się rozwodzi?

Czy Św. Mikołaj się rozwodzi? ("I Saw Mommy Kissing Santa Claus", 2001) – amerykańsko-niemiecki film familijny.
Fabuła.
Film opowiada o małym Justinie, który widzi jak jego mama całuje Świętego Mikołaja. Nie wie jednak, że to jego tata w przebraniu. Zaczyna się obawiać, że małżeństwo jego rodziców jest zagrożone. Justin sądzi, że odpowiedzialny jest za to Święty Mikołaj. Postanawia go ukarać. Atakuje wszystkich Mikołajów, których spotyka. Zaczyna być też niegrzeczny, co budzi podejrzenia jego rodziców. Justin myśli, że w ten sposób jego mama nie spotka już Świętego Mikołaja.

</doc>
<doc id="1189690" url="https://pl.wikipedia.org/wiki?curid=1189690" title="Ratusz w Chełmnie">
Ratusz w Chełmnie

Ratusz w Chełmnie – wzniesiony w końcu XIII wieku, został rozbudowany w latach 1567-1572 i ponownie w okresie 1884-1887. Będący jednym z najcenniejszych zabytków polskiego renesansu budynek jest obecnie siedzibą Muzeum Ziemi Chełmińskiej.
Historia.
Ratusz w Chełmnie wzniesiono pod koniec XIII wieku jako niewielki gotycki budynek o dwóch kondygnacjach. Mieściła się w nim waga miejska, sala obrad rajców i reprezentacyjna sala na piętrze. W latach 1567-1572 ratusz został gruntownie rozbudowany, po powiększeniu znalazły się w nim: więzienie, sala sądowa, sklep i waga miejska. Wieżę wybudowano w latach 1584-1596, a w roku 1721 nakryto ją barokowym hełmem. Ostatnią dużą rozbudowę przeprowadzono w okresie 1884-1887, kiedy to wg projektu T.W. Hermanna nadbudowano drugie piętro budynku. Po II wojnie światowej ratusz był restaurowany w okresie 1956-1959, oraz w latach 70. XX wieku. W roku 1983 w budynek stał się siedzibą Muzeum Ziemi Chełmińskiej.
Decyzją wojewódzkiego konserwatora zabytków z dnia 27 sierpnia 1929 roku ratusz został wpisany do rejestru zabytków.
Architektura.
Ratusz w Chełmnie jest wysokim trzykondygnacyjnym budynkiem, założonym na planie prostokąta i usytuowanym w zachodniej części rozległego rynku. Wszystkie ściany charakteryzują się nierównymi podziałami na wszystkich kondygnacjach, na fasadzie budynku są cztery portale, posiadające flankujące kolumny, podtrzymujące trójkątne naczółki. Główny portal jest zwieńczony reliefem z kartuszem, a pomiędzy górnymi kondygnacjami znajduje się rustykowana opaska. Okna pierwszego piętra są rozmieszczone nieregularnie i zwieńczone dużymi naczółkami w kształcie oślich grzbietów lub trójkątów. W szczycie północnym umiejscowiona jest arkada z bogato zdobionym kartuszem, wykonanym w stiuku. Na wysokości drugiego piętra znajduje się bogato zdobiona attyka z prostokątnymi oknami, przedzielonymi kolumienkami. Ponad boniowanym fryzem znajduje się rząd ozdób w postaci sterczyn, szczycików i wolut ujętych w narożne wieżyczki. Z centrum dachu wyrasta czworoboczna wieża, ze ścianami zdobionymi boniowaniem, posiadająca tarcze zegarowe i nakryta tarasem widokowym z kamienną balustradą. Wieżę wieńczy ośmioboczny barokowy hełm z podwójnym prześwitem. Na zachodniej ścianie umieszczona jest dawna miara wzorcowa dla całego państwa krzyżackiego tzw. pręt chełmiński długości 432,5 cm. Wewnątrz jest kilka reprezentacyjnych sal, bogato zdobionych sztukateriami i freskami. 
Od 1983 roku w budynku znajduje się Muzeum Ziemi Chełmińskiej i Chełmińska Informacja Turystyczna. Muzeum prezentuje wystawy stałe i czasowe, a także organizuje koncerty i obchody uroczystości państwowych.

</doc>
<doc id="1189694" url="https://pl.wikipedia.org/wiki?curid=1189694" title="Liczba Alfvéna">
Liczba Alfvéna

Liczba Alfvéna, liczba Macha magnetyczna – w dynamice plazmy bezwymiarowy parametr równy stosunkowi prędkości makroskopowej do prędkości Alfvéna plazmy.
Liczbę Alfvena definiuje wzór:
gdzie:
Liczba Alfvena określa jak istotne są siły bezwładności w porównaniu z siłami magnetycznymi w plazmie (np. przy polu wmrożonym, dla dużych A siły magnetyczne przeważają nad siłami bezwładności i należy oczekiwać wytłumienia turbulencji w plazmie przez pole magnetyczne).
Dla liczby Macha magnetycznej prawdziwa jest też zależność:
gdzie:

</doc>
<doc id="1189696" url="https://pl.wikipedia.org/wiki?curid=1189696" title="Liczba Macha magnetyczna">
Liczba Macha magnetyczna



</doc>
<doc id="1189699" url="https://pl.wikipedia.org/wiki?curid=1189699" title="Liczba Loschmidta">
Liczba Loschmidta



</doc>
<doc id="1189704" url="https://pl.wikipedia.org/wiki?curid=1189704" title="Wysokościowiec Omega">
Wysokościowiec Omega

Omega – wysokościowiec w Poznaniu, mieszczący się w dzielnicy Jeżyce przy ulicy Dąbrowskiego 79, między wieżowcem dawnego Collegium Adama Wrzoska w Poznaniu, a budynkiem Wiepofamy.
Charakterystyka.
Jest to biurowiec klasy "A" i powierzchni ok. 7,6 tys. m². Posiada 15 kondygnacji naziemnych oraz dwupoziomowy parking podziemny mieszczący 120 samochodów (przed budynkiem jest dodatkowo 30 miejsc). Budynek posiada 13 pięter, a jego wysokość to 53,5 metra. Zajmuje 47. miejsce w rankingu najwyższych budynków Poznania. Obiekt jest w pełni dostosowany do potrzeb osób niepełnosprawnych.
Projektantem budynku była Pracownia Architektoniczna Arcada.

</doc>
<doc id="1189707" url="https://pl.wikipedia.org/wiki?curid=1189707" title="Ratusz w Malborku">
Ratusz w Malborku

Ratusz w Malborku – zabytkowy ratusz w Malborku.
Historia.
Wzniesiony został w latach 1365-1380 w stylu gotyckim, w miejscu wcześniejszej budowli. Rekonstruowany w końcu XV wieku (po zniszczeniach doznanych w latach 1457-1460, w czasie wojny trzynastoletniej) i w 1901 (po pożarze miasta 26 lipca 1899) przez Conrada Steinbrechta. Zbudowany na planie prostokąta, podpiwniczony, dwukondygnacyjny. Ma dwuspadowy dach z dwoma ozdobnymi szczytami i wieżyczkę pośrodku kalenicy. Zniszczony w pożarze z 1899 dach odbudowany został przez Bernharda Schmida, który umieścił na wieżyczce uratowane z pożaru krzyż, kulę i chorągiewkę z datą 1686. W wieżyczce znajdował się ponadto dzwon, który odlano w 1407. Na piętrze budynku znajdowały się sale rady i ławy. W posiadających gotyckie sklepienia piwnicach od XIX wieku znajdowała się restauracja „Ratskeller”, z otwartą w 1925 z inicjatywy burmistrza izbą pamięci Paula von Hindenburga. Do 1919 budynek służył potrzebom samorządu miejskiego, a po jego przenosinach do Nowego Ratusza, część pomieszczeń użytkowała policja. Obecnie w ratuszu mieści się Miejski Dom Kultury „Ratusz”. W dolnej kondygnacji otwarte są obszerne podcienia, a w górnej ostrołukowe wnęki z oknami. Mury dekorują blanki, w narożach znajdują się nadwieszone wieżyczki oraz ozdobne szczyty. Na dachu znajduje się neogotycka latarenka.
30 maja 1926 przed ratuszem odsłonięto fontannę Bractwa Strzeleckiego. Brązową figurę strzelca wykonał Walter Rosenberg z Królewca, a kamienny postument miejscowy kamieniarz Hermann Still.
Jedynymi reliktami gotyckiego Starego Miasta w Malborku, oprócz ratusza, pozostały: dwie bramy miejskie (Brama Mariacka i Brama Garncarska), kościół farny, fragmenty murów obronnych i mury Szkoły Łacińskiej.

</doc>
<doc id="1189711" url="https://pl.wikipedia.org/wiki?curid=1189711" title="Marañon">
Marañon



</doc>
<doc id="1189719" url="https://pl.wikipedia.org/wiki?curid=1189719" title="Animosity (album The Berzerker)">
Animosity (album The Berzerker)

Animosity - czwarty studyjny album australijskiej grupy The Berzerker. Powstał on w roku 2007.
Lista utworów.
Utwór "Heavily Medicated" pojawił się na kompilacji, w magazynie Metal Hammer.
Limitowana wersja również została wydana z bonusem w postaci albumu z koncertu. Zatytułowano go "Live in London".

</doc>
<doc id="1189722" url="https://pl.wikipedia.org/wiki?curid=1189722" title="Gnida (jajo wszy)">
Gnida (jajo wszy)

Gnida – jajo wszy. Kształtu owalnego, otoczone grubą otoczką, najczęściej koloru białego lub biało-żółtego. Ma zamknięcie w postaci wieczka. Otoczka jest najczęściej pokryta ornamentacją.
Samice wszy w czasie składania jaj przytwierdzają je do włosów lub sierści żywiciela specjalną wydzieliną. Wielkość gnid waha się – w zależności od gatunku wszy – w granicach od 0,5 do 1,5 mm.
Jaja wszy głowowej, wszy łonowej, wszy odzieżowej są małe, owalne, lśniące, składane przez samicę przy nasadzie włosów lub do ubrania (wesz odzieżowa).
Usuwanie gnid jak i dorosłych osobników wymaga powtarzania zabiegów dezynsekcyjnych. U ludzi dokonuje się tego poprzez pranie i prasowanie odzieży oraz pościeli. Gnidy wszy odzieżowej giną w wysokiej temperaturze (np. w czasie prasowania żelazkiem). U zwierząt domowych wykonuje się dezynsekcję pomieszczeń preparatami używanymi do zwalczania wszawicy u tych zwierząt.

</doc>
<doc id="1189726" url="https://pl.wikipedia.org/wiki?curid=1189726" title="Powiat horecki">
Powiat horecki

Powiat horecki, dawny powiat guberni mohylewskiej. W roku 1881 miał 5100 mieszkańców. 
Na jego dawnym obszarze dziś leżą następujące rejony:

</doc>
<doc id="1189729" url="https://pl.wikipedia.org/wiki?curid=1189729" title="Chelsea F.C. w sezonie 2007/2008">
Chelsea F.C. w sezonie 2007/2008

Chelsea F.C. 2007/2008 – zestawienie wyników i strzelców bramek dla klubu, a także statystyki z sezonu 2007/2008.

</doc>
<doc id="1189735" url="https://pl.wikipedia.org/wiki?curid=1189735" title="Reprezentacja Jemenu w piłce nożnej mężczyzn">
Reprezentacja Jemenu w piłce nożnej mężczyzn

Reprezentacja Jemenu w piłce nożnej gra pod egidą Jemeńskiego Związku Piłki Nożnej założonego w 1962. Do 1990 istniały dwie reprezentacje jemeńskie: reprezentacja Jemenu Południowego i reprezentacje Jemenu Północnego. Obecna reprezentacja jest spadkobierczynią reprezentacji północnojemeńskiej. Członkiem, AFC została w 1962; FIFA w 1980. Reprezentacja Jemenu nigdy nie uczestniczyła w mistrzostwach świata, natomiast w Pucharze Azji zadebiutowała w 2019 roku.
Obecnie selekcjonerem reprezentacji Jemenu jest Abraham Mebratu

</doc>
<doc id="1189736" url="https://pl.wikipedia.org/wiki?curid=1189736" title="Dead Skin Mask">
Dead Skin Mask



</doc>
<doc id="1189737" url="https://pl.wikipedia.org/wiki?curid=1189737" title="Ichud">
Ichud

Zjednoczenie Syjonistów Demokratów "Ichud" (z hebr. "Jedność") – żydowska partia syjonistyczna działająca w Polsce w latach 1944-1950.
Opis działalności partii.
Była jedyną liberalną, żydowską partią polityczną działającą legalnie w powojennej Polsce. Partia ta była za utworzeniem w Palestynie dwóch państw: świeckiego i demokratycznego Izraela oraz arabskiego. Centrowi syjoniści optowali za pełnym równouprawnieniem dla mniejszości arabskiej mieszkającej w państwie żydowskim. W kwestiach gospodarczych wspierali rzemieślników oraz działających na niewielką skalę przedsiębiorców. Dodatkowo popierali ideę produktywizacji. Zwolennicy Ichudu doceniali starania polskiej dyplomacji wspierającej wysiłki na rzecz powstania państwa żydowskiego. Jednocześnie krytykowali władze Wielkiej Brytanii za niewywiązywanie się z obietnic zawartych w deklaracji Balfoura i próby powstrzymania aliji Żydów do ówczesnej Palestyny.
Aktywiści Ichudu akceptowali Tymczasowy Rząd Jedności Narodowej oraz popierali Blok Demokratyczny w referendum z 1946 roku i w wyborach do Sejmu Ustawodawczego w 1947 roku. W drugiej połowie lat 40. była najliczniejszą partią żydowską w Polsce. W 1947 roku posiadała około 8 tysięcy członków. Przedstawiciele Ichudu wchodzili w skład Centralnego Komitetu Żydów Polskich
Partia prowadziła w Polsce około 70 kibuców, w których przygotowywano przyszłych emigrantów do wyjazdu do Palestyny. Ichud wraz z innymi partiami syjonistycznymi organizowała nielegalne wyjazdy na te ziemie. W 1950 roku partia została oficjalnie rozwiązana przez władze komunistyczne, a większość jej członków w obawie przed represjami wyjechała do Izraela.

</doc>
<doc id="1189740" url="https://pl.wikipedia.org/wiki?curid=1189740" title="Powiat hajsyński">
Powiat hajsyński

Powiat hajsyński – dawny powiat guberni podolskiej. Graniczył na północy (pow. bracławski) i wschodzie z gubernią kijowską, na zachodzie z pow. olhopolskim i bałckim. Starostwo znajdowało się w mieście Hajsyn.
Gminy miały siedziby w miejscowościach:

</doc>
<doc id="1189741" url="https://pl.wikipedia.org/wiki?curid=1189741" title="Revolverheld">
Revolverheld

Revolverheld – niemiecki zespół muzyczny wykonujący muzykę rockową, założony w 2003 roku.
Do 2004 roku grupa nosiła nazwę Manga, potem zmieniła ją na Tsunamikiller, jednak zaraz po katastrofie Tsunami w grudniu tego samego roku ponownie zmienili nazwę, tym razem na Revolverheld.
W 2014 roku zespół otrzymał Europejską Nagrodę Muzyczną MTV dla najlepszego europejskiego wykonawcy.

</doc>
<doc id="1189742" url="https://pl.wikipedia.org/wiki?curid=1189742" title="Pajki">
Pajki



</doc>
<doc id="1189746" url="https://pl.wikipedia.org/wiki?curid=1189746" title="Powiat Rzeżycki">
Powiat Rzeżycki



</doc>
<doc id="1189748" url="https://pl.wikipedia.org/wiki?curid=1189748" title="Region Ukajali">
Region Ukajali

Region Ukajali – jeden z 25 regionów w Peru. Stolicą jest Pucallpa. Nazwę swą bierze od rzeki Ukajali.
Region zamieszkiwany jest przez różne grupy etniczne Pano, Shipibo-conibo czy Arawak.
Podział administracyjny regionu.
Region Ukajali podzielony jest na cztery prowincje, które obejmują 15 dystrykty.

</doc>
<doc id="1189751" url="https://pl.wikipedia.org/wiki?curid=1189751" title="Law Enforcement Action Partnership">
Law Enforcement Action Partnership

Law Enforcement Action Partnership, wcześniej Law Enforcement Against Prohibition (LEAP) – międzynarodowa organizacja edukacyjna typu non-profit, która działalność publiczną rozpoczęła w styczniu 2003 roku. LEAP posiada 100 lektorów oraz Radę Doradczą, w której skład wchodzą: gubernator stanu, czterech urzędujących sędziów Federalnego Sądu Okręgowego, szeryf, pięciu byłych szefów policji, burmistrz Vancouver w Kolumbii Brytyjskiej (Kanada) – były funkcjonariusz Królewskiej Kanadyjskiej Policji Konnej, były kolumbijski prokurator generalny, a z Wielkiej Brytanii były komisarz i główny śledczy Scotland Yardu, który był szefem operacyjnym policji antynarkotykowej w całej Anglii.
Organizacja powstała z myślą o stworzeniu forum wypowiedzi dla obecnych i byłych funkcjonariuszy organów prawa, według których polityka walki z narkotykami poniosła i ponosi klęskę, oraz dla tych, którzy wspierają alternatywne rozwiązania mające na celu zmniejszenie śmiertelności, zapadalności na choroby, przestępczości i liczby osób uzależnionych od narkotyków.
Te cztery kategorie problemów i szkód miały być rozwiązywane poprzez prowadzenie wojny z narkotykami.

</doc>
<doc id="1189752" url="https://pl.wikipedia.org/wiki?curid=1189752" title="Powiat ihumeński">
Powiat ihumeński

Powiat lub ujezd ihumeński – dawny powiat guberni mińskiej Imperium Rosyjskiego, wcześniej część powiatu mińskiego województwa mińskiego Wielkiego Księstwa Litewskiego. W 1812 roku w departamencie wileńskim WKL. W latach 1919–1920 powiat w składzie okręgu mińskiego Zarządu Cywilnego Ziem Wschodnich (ZCZW) – tymczasowej jednostki terytorialnej pod polską administracją. Dzisiaj częściowo pokrywa się z nim rejon czerwieński na Białorusi.
Demografia.
Według spisu ludności w grudniu 1919 roku powiat ihumeński okręgu mińskiego ZCZW zamieszkiwało 221 758 osób, z których 65,7% zadeklarowało się jako Białorusini, 12,2% – Polacy, 7,2% – Żydzi, 2,9% – „tutejsi”, 0,1% – Litwini, 5,6% – przedstawiciele innych narodowości (głównie Rosjanie). Na terytorium powiatu znajdowało się 1613 miejscowości, z których 6 miało 1–5 tys. mieszkańców. Największą z nich był Ihumeń z 4669 mieszkańcami.
Oświata.
W powiecie ihumeńskim okręgu mińskiego ZCZW, w roku szkolnym 1919/1920 działało 306 szkół powszechnych, 10 szkół średnich i 1 szkoła zawodowa. Ogółem uczyło się w nich 19 229 dzieci i pracowało 568 nauczycieli.

</doc>
<doc id="1189754" url="https://pl.wikipedia.org/wiki?curid=1189754" title="Operacja Mickey Mouse">
Operacja Mickey Mouse

Operacja Mickey Mouse – przeprowadzona 15 października 1944 w Budapeszcie przez specjalny oddział spadochroniarzy niemieckich, dowodzonych przez Ottona Skorzenego. Jej celem było porwanie Miklósa, syna admirała Miklosa Horthyego, regenta i faktycznego dyktatora Węgier. Nazwa pochodzi od imienia syna, Miklosa, nazywanego zdrobniale "Miki".
Akcja ta miała na celu powstrzymanie dążeń admirała Horthyego, który w obliczu sytuacji kryzysowej, jaka panowała wówczas na wszystkich frontach, usiłował nawiązać kontakty z aliantami i Związkiem Radzieckim w celu zawarcia separatystycznego pokoju. Było to bardzo groźne dla Niemiec, gdyż przejście Węgier na drugą stronę konfliktu mogło odciąć dostawy ropy z rumuńskich pól naftowych.
Operacja udała się, syn Horthyego został uwięziony i wywieziony z Budapesztu, a komandosi nie ponieśli żadnych strat własnych. Nie udał się jednak szantaż, Horthy w wystąpieniu radiowym zaproponował Związkowi Radzieckiemu zawieszenie broni. Jednak do węgierskiej armii oficjalne rozkazy nie dotarły, wskutek czego nie przerwała ona walki. Wkrótce potem, w ramach operacji „Panzerfaust”, admirał Horthy został odsunięty od władzy, którą w wyniku puczu przejęli strzałokrzyżowcy pod wodzą Ferenca Szálasiego. Nowy rząd ogłosił plan „wojny totalnej”, w ramach której zamierzał zmobilizować społeczeństwo do walki z Sowietami oraz prowadził politykę terroru, polegającą między innymi na wydawaniu więźniów politycznych gestapo. Admirał Horthy został aresztowany, a następnie wywieziony w głąb Niemiec, gdzie pozostał do końca wojny.

</doc>
<doc id="1189755" url="https://pl.wikipedia.org/wiki?curid=1189755" title="Fuck...I’m Dead">
Fuck...I’m Dead

Fuck...I’m Dead (znany również, jako FID lub F.I.D.) – zespół grający deathgrind z Melbourne w Australii.
Fuck...I’m Dead powstało w maju 2000 z inicjatywy Toma Raetza (gitara basowa), Dave'a Hilla (gitara elektryczna i automat perkusyjny) i Jaya Jonesa (śpiew). W lipcu tego samego roku nagrali i wydali kasetę demo, na której znalazło się 8 utworów. Jakość była fatalna, lecz wystarczyła aby zainteresować kapelę Sanitys Down z Niemiec. Doprowadziło to do wspólnego nagrania splitu we wczesnym czasie roku 2001. Po ciężkiej pracy pod koniec roku 2001 światło dzienne ujrzał album "Bring on the Dead". Niedługo po tym ukazał się kolejny split, tym razem z Engorged, w roku 2002. Jakiś czas później zespół wyruszył w trasę po swoim kraju oraz zaczął pracę nad materiałem na kolejne wydawnictwo. W roku 2007 powstały dwa następne splity – z Vulgar Pigeons oraz Rompeprop. W swojej dyskografii mają również album koncertowy w formacie DVD i CD.

</doc>
<doc id="1189758" url="https://pl.wikipedia.org/wiki?curid=1189758" title="Jazda mongolska">
Jazda mongolska



</doc>
<doc id="1189759" url="https://pl.wikipedia.org/wiki?curid=1189759" title="Felix Sturm">
Felix Sturm

Felix Sturm, właśc. Adnan Ćatić (ur. 31 stycznia 1979 w Leverkusen) – niemiecki pięściarz pochodzenia bośniackiego, były zawodowy mistrz świata organizacji WBA i WBO w kategorii średniej (do 160 funtów).
Kariera amatorska.
Jest dwukrotnym amatorskim mistrzem Niemiec w kategorii lekkośredniej (z 1998 i 1999). Zdobył złoty medal Mistrzostw Europy w Tampere w 2000. W tym samym roku reprezentował Niemcy na Igrzyskach Olimpijskich w Sydney. Przegrał tam w swojej trzeciej walce z Jermainem Taylorem.
Kariera zawodowa.
Na zawodowstwo przeszedł w styczniu 2001. Już w swojej dziewiętnastej walce, 13 września 2003, zdobył tytuł mistrza świata WBO, pokonując na punkty po niejednogłośnej decyzji sędziów Héctora Velazco. Sturm wystąpił w pojedynku w zastępstwie Berta Schenka, który zrezygnował z walki z powodu choroby. O tym że będzie walczył o pas mistrzowski, dowiedział się dwa dni przed pojedynkiem. Sturm zdołał obronić swój tytuł zaledwie raz, po czym 5 czerwca 2004 stracił go przegrywając na punkty po wyrównanej walce z Oscarem de la Hoya.
Sturm wygrał następne trzy walki, m.in. znokautował dwóch byłych mistrzów świata: WBC – Hacine Cherifi (w trzeciej rundzie) i WBO – Berta Schenka (w rundzie drugiej), a następnie, 18 czerwca 2005, pokonał na punkty w pojedynku eliminacyjnym WBA Jorge Sendrę.
11 marca 2006 zdobył tytuł mistrza świata WBA, pokonując na punkty Maselino Masoe. Stracił go już w następnym pojedynku, 15 lipca 2006, w którym przegrał przez techniczny nokaut w dziesiątej rundzie z Javierem Castillejo. 28 kwietnia 2007 doszło do walki rewanżowej między tymi pięściarzami. Tym razem wygrał Sturm i odzyskał utracony wcześniej pas mistrzowski.
W 2007 walczył jeszcze dwukrotnie. W czerwcu pokonał na punkty Noé Gonzáleza Alcobę. Cztery miesiące później zaledwie zremisował z Amerykaninem Randy Griffinem.
5 kwietnia 2008 pokonał przez techniczny nokaut w siódmej rundzie Jamie Pittmana. Australijczyk wcześniej dwukrotnie był liczony – w piątej i szóstej rundzie. Trzy miesiące później doszło do pojedynku rewanżowego z Griffinem – Sturm pokonał Amerykanina jednogłośnie na punkty. W ostatnim pojedynku w 2008 pokonał zdecydowanie na punkty swojego rodaka Sebastiana Sylvestra.
W kolejnej obronie Sturm zmierzył się z Japończykiem Koji Sato. Walka miała jednostronny przebieg i zakończyła się zwycięstwem Niemca przez techniczny nokaut w siódmej rundzie. 11 lipca 2009 pokonał jednogłośnie na punkty Khorena Gevora. 13 kwietnia 2012 pokonał przez poddanie w ósmej rundzie Sebastana Zbika
1 lutego 2013 roku w pojedynku o prawo walki do mistrzostwa świata IBF, Sturm zmierzył się z Australijczykiem Samem Solimanem. Sturm mimo iż był ogromnym faworytem, to przegrał pojedynek z Solimanem jednogłośnie na punkty. Jakiś czas później, Solimanowi został przedstawiony zarzut dopingu, co potwierdziły badania antydopingowe. Walka została uznana za nieodbytą, ale federacja IBF nie zmieniła swojej decyzji i pozostawiła Australijczyka oficjalnym pretendentem. 6 lipca zmierzył się z reprezentantem Czarnogóry, niepokonanym Predragiem Radoseviciem. Sturm zwyciężył przez techniczny nokaut w czwartej rundzie, mając wcześniej trzykrotnie rywala na deskach.
8 listopada 2014 w Stuttgarcie zmierzył się z dwukrotnym mistrzem świata kategorii super średniej, naturalizowanym rodakiem Robertem Stieglitzem (47-4-1, 27 KO). Po dwunastu rundach sędziowie punktowali na remis (113:115, 115:113 i 114:114).
9 maja 2015 we Frankfurcie nad Menem przegrał niejednogłośnie na punkty 112:117, 116:112 i 110:118 z Rosjaninem Fiodorem Czudinowem (13-0, 10 KO), walkę o pas WBA wagi super średniej w wersji Regular.
20 lutego 2016 w Oberhausen doszło do rewanżu z Fiodorem Czudinowem, gdzie po kontrowersyjnym wyniku 114:114, 115-113 i115-113 Felix Sturm został po raz piąty mistrzem świata.

</doc>
<doc id="1189760" url="https://pl.wikipedia.org/wiki?curid=1189760" title="Tramlink">
Tramlink

Tramlink – system komunikacji tramwajowej składający się z czterech linii działających w południowym Londynie.
Łączna długość tras wynosi 28 kilometrów, wyznaczono na nich 39 przystanków. Kursy obsługiwane są przez tramwaje Bombardier CR-4000 oraz Variobahn. Od 2016 w ruchu pozostaje 40 składów. Przewożą one ok. 28 milionów pasażerów rocznie.
Otwarcie Tramlinku w roku 2000 oznaczało powrót tramwajów do Londynu po 48 latach przerwy. W założeniu miał on być jedną z trzech niezależnych od siebie sieci tramwajowych, nazywanych wspólnie London Trams.
Tramlink posiada własną taryfę biletów jednorazowych, możliwe jest korzystanie z elektronicznej karty miejskiej (tzw. Oyster card). Operatorem linii jest wyłoniona w przetargu, prywatna firma FirstGroup, działająca jako ajent wobec władz miejskich Londynu.

</doc>
<doc id="1189764" url="https://pl.wikipedia.org/wiki?curid=1189764" title="Lista gwiazd w gwiazdozbiorze Psów Gończych">
Lista gwiazd w gwiazdozbiorze Psów Gończych

Zestawienie to zawiera gwiazdy w gwiazdozbiorze Psów Gończych do jasności 6,5. Dodatkowo uwzględniono w nim także inne znaczące, choć słabsze, obiekty gwiazdowe.

</doc>
<doc id="1189765" url="https://pl.wikipedia.org/wiki?curid=1189765" title="Andrzej Towpik">
Andrzej Towpik

Andrzej Kazimierz Towpik (ur. 1 lutego 1939 w Brześciu nad Bugiem) – polski urzędnik państwowy i dyplomata.
Życiorys.
Ukończył Szkołę Główną Służby Zagranicznej w Warszawie i studia podyplomowe na Columbia University. Uzyskał stopień doktora nauk prawnych na Uniwersytecie Jagiellońskim. Pracował w Polskim Instytucie Spraw Międzynarodowych, a następnie od 1975 w Ministerstwie Spraw Zagranicznych.
W latach 1977–1981 był I sekretarzem ambasady PRL w Hiszpanii, potem radcą ministrem w Polskiej Misji przy Biurze ONZ w Genewie. W 1990 został dyrektorem Departamentu Instytucji Europejskich MSZ, a później dyrektorem politycznym tego resortu.
Przewodniczył polskiej delegacji powołanej na rozmowy w sprawie rozwiązania Układu Warszawskiego, a następnie w 1994 wziął udział w uzgodnieniach związanych z przystąpieniem Polski do „Partnerstwa dla Pokoju”. W latach 1994–1997 jako podsekretarz stanu w MSZ odpowiadał za polską politykę bezpieczeństwa. Przewodniczył delegacji prowadzącej rozmowy w sprawie akcesji Polski do NATO. W listopadzie 1997 został ambasadorem – stałym przedstawicielem Polski przy NATO i Unii Zachodnioeuropejskiej, a w marcu 1999 pierwszym stałym przedstawicielem RP w Radzie Północnoatlantyckiej. Funkcję tę pełnił do 31 stycznia 2002. Od 2003 był podsekretarzem stanu ds. polityki obronnej w Ministerstwie Obrony Narodowej.
W 2004 ponownie został ambasadorem, obejmując stanowisko stałego przedstawiciela RP przy Organizacji Narodów Zjednoczonych w Nowym Jorku. Odwołany z tej funkcji został 18 czerwca 2010 z dniem 28 lutego 2010. W 2013 wybrany na przewodniczącego rady programowej Stowarzyszenia Narodów Zjednoczonych w Polsce. Powołany również w skład Polsko-Rosyjskiej Grupy do Spraw Trudnych.

</doc>
<doc id="1189766" url="https://pl.wikipedia.org/wiki?curid=1189766" title="Sanitys Dawn/Fuck...I’m Dead">
Sanitys Dawn/Fuck...I’m Dead

Sanitys Dawn/Fuck...I'm Dead – split dwóch zespołów grających deathgrind, Fuck...I'm Dead (Australia) i Sanitys Down (Niemcy). Album, wydany w roku 2001, zawiera sześć piosenek FID z ich dema oraz dwie kapeli z Niemiec.

</doc>
<doc id="1189773" url="https://pl.wikipedia.org/wiki?curid=1189773" title="Gmina Canfield (Ohio)">
Gmina Canfield (Ohio)

Gmina Canfield (ang. "Canfield Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 14624 mieszkańców.

</doc>
<doc id="1189775" url="https://pl.wikipedia.org/wiki?curid=1189775" title="Centrum Badań nad Terroryzmem Collegium Civitas">
Centrum Badań nad Terroryzmem Collegium Civitas

Centrum Badań nad Terroryzmem – jednostka badawcza działającą w ramach struktur organizacyjnych "Collegium Civitas". Powstało w czerwcu 2005 r. Działalność Centrum ma charakter naukowo – badawczy i analityczny. Tematyka, wokół której skupione są badania prowadzone w Centrum, związana jest z szeroko pojmowanymi badaniami nad terroryzmem międzynarodowym i jego zwalczaniem.
Centrum jest jednostką naukową prowadzącą badania i przygotowującą analizy między innymi na zlecenie organów administracji rządowej, których wyniki wykorzystywane są przez osoby podejmujące decyzje związane z planowaniem działań w zakresie przeciwdziałania zagrożeniom bezpieczeństwa i porządku publicznego. Centrum przygotowuje również analizy zagrożeń i ryzyka na zlecenie instytucji pozarządowych i prywatnych. Działania Centrum przyjmują zróżnicowane formy: od konferencji i seminariów, przez organizowanie spotkań z zaproszonymi ekspertami, badaczami i politykami, aż po publikowanie wyników prowadzonych badań.
Obszar zainteresowań.
W obszarze zainteresowań Centrum znajdują się między innymi takie zagadnienia jak:
Skład osobowy.
Centrum Badań nad Terroryzmem gromadzi naukowców i ekspertów zajmujących się terroryzmem w kontekście swoich specjalizacji naukowych. Stanowi platformę wymiany poglądów, opinii, wyników badań i doświadczeń ludzi, którzy na zjawisko terroryzmu patrzą przez pryzmat stosunków międzynarodowych, socjologii, psychologii, sztuki wojennej, prawa wewnętrznego i międzynarodowego oraz politologii, bankowości, finansów, ekonomii, antropologii, kulturoznawstwa oraz wszystkich dziedzin, które mogą przyczynić się do zwiększenia sumy wiedzy o terroryzmie i możliwościach przeciwdziałania mu. Twórcy i współpracownicy Centrum Badań nad Terroryzmem stanowią także większość kadry naukowej Podyplomowego Studium w Zakresie Analizy Bezpieczeństwa i Zagrożeń Międzynarodowych.
Wydawnictwa.
Centrum Badań nad Terroryzmem wraz z wydawnictwem "Euro-Media" publikuje kwartalnik "Terroryzm: zagrożenia – prewencja – przeciwdziałanie". Pierwszy numer kwartalnika ukazał się w grudniu 2007 r.

</doc>
<doc id="1189777" url="https://pl.wikipedia.org/wiki?curid=1189777" title="Bring on the Dead">
Bring on the Dead

Bring on the Dead - pierwszy album studyjny australijskiej grupy Fuck...I'm Dead. Wydano go w roku 2001. Materiał wydano w wersji na CD i winylu.
Lista utworów.
Utwory od 16 do 21 pochodzą z pierwszego dema zespołu, mającego taką samą nazwę, jak kapela.

</doc>
<doc id="1189779" url="https://pl.wikipedia.org/wiki?curid=1189779" title="Dramat sądowy">
Dramat sądowy

Dramat sądowy (ang. "legal drama", "courtroom drama") – gatunek filmowy, którego akcja umieszczona jest na sali sądowej. Przykładem takiego filmu jest "Dwunastu gniewnych ludzi", którego akcja bezpośrednio dotyczy ławy przysięgłych.
Filmy te mogą też dotyczyć spraw kryminalnych, które swój finał znajdują na sali sądowej. Nie należy utożsamiać tego jednak z kryminałem, gdyż tu większy nacisk położony jest na psychikę postaci, niż na akcje czy zagadkę. Zwykle bowiem znamy dokładnie przebieg sprawy, bardziej istotne są postacie i ich losy.

</doc>
<doc id="1189781" url="https://pl.wikipedia.org/wiki?curid=1189781" title="Nieprawidłowa glikemia na czczo">
Nieprawidłowa glikemia na czczo

Nieprawidłowa glikemia na czczo (ang. impaired fasting glycaemia, IFG) - stan, w którym stężenie glukozy we krwi osoby badanej na czczo wynosi 100–125 mg/dl, czyli 5,6-6,9 mmol/l.
IFG jest stanem silnie predysponującym do rozwoju cukrzycy i dodatnie koreluje ze śmiertelnością. Ponadto wraz z zaburzeniami gospodarki lipidowej nasila rozwój blaszki miażdżycowej i zwiększa ryzyko zawału serca.
Diagnostyka.
Badanie poziomu glukozy we krwi należy wykonać na czczo (minimum 8 godzin od spożycia posiłku). Badanie przy użyciu glukometru nie może mieć wartości diagnostycznej ponieważ jest obarczone dużym błędem pomiarowym. W celu zdiagnozowania IFG należy oznaczyć glikemię metodą laboratoryjną pamiętając o prawidłowym przygotowaniu pacjenta do badania.

</doc>
<doc id="1189784" url="https://pl.wikipedia.org/wiki?curid=1189784" title="Gmina Coitsville">
Gmina Coitsville

Gmina Coitsville (ang. "Coitsville Township") – gmina w USA, w stanie Ohio, w hrabstwie Mahoning. Według danych na rok 2020 gminę zamieszkiwały 1264 osoby, a gęstość zaludnienia wyniosła 38,05 os./km2.
Demografia.
Populacja:
Ludność według grup wiekowych na rok 2010:
Struktura płci na rok 2010:

</doc>
<doc id="1189793" url="https://pl.wikipedia.org/wiki?curid=1189793" title="Lista gwiazd w gwiazdozbiorze Skorpiona">
Lista gwiazd w gwiazdozbiorze Skorpiona

Zestawienie to zawiera gwiazdy w gwiazdozbiorze Skorpiona o wielkości gwiazdowej do 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1189794" url="https://pl.wikipedia.org/wiki?curid=1189794" title="Muzeum Południowego Podlasia w Białej Podlaskiej">
Muzeum Południowego Podlasia w Białej Podlaskiej

Muzeum Południowego Podlasia w Białej Podlaskiej – znajduje się w obiektach należących do zespołu pałacowo-parkowego Radziwiłłów w Białej Podlaskiej, które otoczone są systemem obwarowań szkoły staroholenderskiej. W budynku głównym muzeum, XVIII-wiecznej wieży i bramie wjazdowej, znajdują się stałe wystawy poświęcone historii miasta i regionu zorganizowane ze zbiorów muzeum. Dotyczą one archeologii, historii miasta i regionu, historii rodu bialskich Radziwiłłów, malarstwa XIX-wiecznego poświęconego tematyce koni czystej krwi arabskiej, malarstwa Bazylego Albiczuka, kolekcji ikony prawosławnej, zbiorów numizmatycznych oraz etnografii kultury ludowej Podlasia Południowego. 
Muzeum wyróżnia największa w Polsce kolekcja ikon prawosławnych, która liczy ponad 1600 obiektów, oraz ksiąg i parametrów liturgicznych.
Muzeum posiada również pomieszczenia wystawiennicze w oficynie północno-zachodniej, w której organizuje wystawy czasowe; kaplicę pałacową oraz wieżyczkę wschodnią, ozdobioną cennymi sgraffitami, w której udostępniana jest stała wystawa archeologiczna. 
Historia.
Pierwszą placówkę muzealną w Białej Podlaskiej powołał do życia w 1924 roku ówczesny dyrektor Gimnazjum Miejskiego im. Józefa Ignacego Kraszewskiego w Białej Podlaskiej dr Wacław Nartowski (1886–1969). A oto co pisano o bialskim muzeum w 1928 roku na łamach czasopisma „Młodzież z Podlasia”:"„…Muzeum ma na celu gromadzenie eksponatów posiadających znaczenie historyczne, jako to: stare druki, sprzęty i ubiory, dzieła sztuki, oręż, przedmioty wykopaliskowe, słowem to wszystko, co świadczy o historii i przeszłości gimnazjum, Białej i Podlasia. Oprócz tego Muzeum zbiera fotografie pamiątkowych budowli, miejsc historycznych, stare monety, banknoty, wszelkiego rodzaju znaki pieniężne, przedwojenne i wojenne, polskie i państw obcych. Muzeum, którem z pietyzmem opiekuje się pan Dyrektor, rozwija się coraz lepiej, tak że początkowe pomieszczenie okazało się za ciasne i musiano zbiory przenieść do większego lokalu. Społeczeństwo Bialskie żywo interesuje się muzeum dając tem dowód zrozumienia dla nowo powstałej placówki kulturalnej, w której jak w soczewce skupiło się wszystko cokolwiek tyczy się przeszłości naszego miasta i Podlasia. Obecnie muzeum posiada dość znaczną ilość książek i druków z XV, XVI, XVII i XVIII wieku (od 1494 roku). Bogato przedstawia się również dział numizmatyczny, zawierający znaczną ilość monet, jak półgrosz świdnicki z roku 1542, monety z epoki Kazimierza Jagiellończyka, Zygmunta Augusta…”"Pierwsze bialskie muzeum nie przetrwało okresu II wojny światowej, rozproszone eksponaty zaginęły w zawierusze wojennej. Ocalały jedynie niektóre starodruki, które weszły w skład księgozbioru Liceum Ogólnokształcącego im. I.J. Kraszewskiego w Białej Podlaskiej, gdzie znajdują się po dzień dzisiejszy.
W latach pięćdziesiątych miejscowi działacze regionalni i nauczyciele szkół bialskich czynili usilne starania na rzecz powołania bialskiego Muzeum, poruszając ten problem już w 1955 roku na konferencji w Centralnym Zarządzie Muzeum. Obchody Tysiąclecia Państwa Polskiego przyniosły szereg konkretnych działań na polu oświaty i kultury. Jednym z ważniejszych wydarzeń uroczystych obchodów Tysiąclecia w powiecie bialskim było otwarcie w dniu 26 października 1966 roku Muzeum Regionalnego w Białej Podlaskiej. Władze miejskie przeznaczyły na jego tymczasową siedzibę salę konferencyjną Miejskiej Rady Narodowej przy ulicy Pocztowej 4 oraz niewielkie pomieszczenie o powierzchni 8m kw. wykorzystywane jako podręczny magazyn. W 1968 roku nadano Muzeum Statut, zatrudniono również pierwszych etatowych pracowników i określono teren działania i charakter zbiorów placówki. W 1973 roku powołano Oddział Martyrologiczny Muzeum, mieszczący się w piwnicach budynku administracyjnego Bialskich Fabryk Mebli, w miejscu gdzie w czasie okupacji mieściło się więzienie śledcze komisariatu policji granicznej.
W czerwcu 1975 roku w wyniku zmian administracyjnych, Biała Podlaska stała się miastem wojewódzkim. Muzeum w Białej Podlaskiej zyskało nową rangę i nazwę Muzeum Okręgowego, znacznie poszerzono jego obsadę i utworzono działy merytoryczne: etnografii, historii, sztuki oraz dział naukowo-oświatowy zajmujący się edukacją i obsługą zwiedzających. W 1995 roku utworzono w bialskim Muzeum dział archeologii.
W 1976 roku na skutek inicjatywy lokalnych działaczy kulturalnych powołano zamiejscowy Oddział Muzeum w Łosicach, (rozwiązany w 1989 roku).
Po wielu latach oczekiwania w 1983 roku Muzeum uzyskało siedzibę w „Parku Radziwiłłowskim” przy ulicy Warszawskiej 12. Na potrzeby placówki przeznaczono: bramę wjazdową wraz z ćwierćkolistym tunelowym łącznikiem zwanym „szyją”, wieżę bramną oraz kaplicę pałacową dawnego zespołu pałacowego obronnego Radziwiłłów.
W 1998 roku po likwidacji województwa bialskopodlaskiego, Muzeum Okręgowe przyjęło nazwę Muzeum Południowego Podlasia w Białej Podlaskiej, w tym samym roku wpisane zostało również do Państwowego Rejestru Muzeów.
Na przełomie lat 2018–2019 odbył się generalny remont głównego budynku, w wyniku którego zwiększyła się powierzchnia wystawiennicza Muzeum. Równocześnie zyskało ono nowe pomieszczenia w oficynie północno-zachodniej, do których przeniesione zostały biura oraz Centrum Edukacji Muzealnej. W 2020 roku otwarta została Pracownia Digitalizacji.
Dyrektorzy.
Muzealnicy bialscy w pierwszych latach od utworzenia Muzeum Regionalnego w Białej Podlaskiej (1966), w sprawach merytorycznych podlegali Muzeum Okręgowemu w Lublinie. 
Funkcję kierownika Muzeum pełniła do 1976 roku Anna Ciesielczuk. Funkcja dyrektora pojawiła się niedługo po zmianie rangi na Muzeum Okręgowe w Białej Podlaskiej (1975). 

</doc>
<doc id="1189795" url="https://pl.wikipedia.org/wiki?curid=1189795" title="Gmina Ellsworth (Ohio)">
Gmina Ellsworth (Ohio)

Gmina Ellsworth (ang. "Ellsworth Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 2234 mieszkańców.

</doc>
<doc id="1189796" url="https://pl.wikipedia.org/wiki?curid=1189796" title="Gmina Goshen (hrabstwo Mahoning)">
Gmina Goshen (hrabstwo Mahoning)

Gmina Goshen (ang. "Goshen Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 3281 mieszkańców.

</doc>
<doc id="1189798" url="https://pl.wikipedia.org/wiki?curid=1189798" title="Browar Konstancin">
Browar Konstancin

Browar Konstancin Sp. z o.o. – nieistniejący browar regionalny w Oborach pod Konstancinem-Jeziorną.
Opis.
W latach 1992–2013 kilkakrotnie następowały w nim zmiany właścicielskie. W 2013 roku nabyła go spółka Browar Gontyniec (obecnie Browar Czarnków). Zdecydowała się ona zakończyć produkcję, a instalację browarniczą przenieść do nowo powstającego zakładu piwowarskiego w Kamionce.
Produkty Browaru Konstancin były dostępne przede wszystkim w Warszawie i jej okolicach, a w ostatnich latach działalności w wielu hipermarketach na terenie całego kraju oraz w wagonach gastronomicznych Warsu.
Produkty.
Lager
Piwo ciemne
Piwo żytnie
Piwo pszeniczne

</doc>
<doc id="1189799" url="https://pl.wikipedia.org/wiki?curid=1189799" title="Fuck...I’m Dead/Engorged">
Fuck...I’m Dead/Engorged

Fuck...I'm Dead vs. Engorged - split grupy Fuck...I'm Dead z Australii i Engorged z Ameryki. Podobnie, jak w przypadku ostatniego albumu FID, istnieją dwie wersje tego wydawnictwa.

</doc>
<doc id="1189800" url="https://pl.wikipedia.org/wiki?curid=1189800" title="Gmina Green (hrabstwo Mahoning)">
Gmina Green (hrabstwo Mahoning)

Gmina Green (ang. "Green Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 3450 mieszkańców.

</doc>
<doc id="1189801" url="https://pl.wikipedia.org/wiki?curid=1189801" title="Polityka mikroekonomiczna">
Polityka mikroekonomiczna

Polityka mikroekonomiczna – dziedzina polityki gospodarczej, obejmująca działania mające na celu:
Wyróżnia się następujące rodzaje polityki mikroekonomicznej:
Ogólnie mówiąc polityka mikroekonomiczna jest ukierunkowana na poprawę konkurencyjności gospodarki i zwiększenie jej ogólnej efektywności. Powinna więc uruchamiać samonapędzające się procesy rozwojowe przez unowocześnianie i rozwijanie potencjału produkcyjnego, podnoszenie jego jakości i konkurencyjności, przy jednoczesnym zapewnianiu możliwie wysokiego stopnia jego wykorzystania. Przejawy tej polityki powinny skupiać się na zachowaniach mikropodmiotów, na ich rynkowych strategiach, na promowaniu i wspieraniu procesów adaptacyjno-rozwojowych w mikroskali.

</doc>
<doc id="1189802" url="https://pl.wikipedia.org/wiki?curid=1189802" title="Łaskuniak brązowy">
Łaskuniak brązowy

Łaskuniak brązowy, łaskun brązowy ("Macrogalidia musschenbroekii") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae). Gatunek rzadki, narażony na wyginięcie i słabo poznany.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1877 roku niemiecki zoolog Hermann Schlegel nadając mu nazwę "Paradoxurus musschenbroekii". Holotyp pochodził z Menado-Kinilo, na Celebes. Jedyny przedstawiciel rodzaju łaskuniak ("Macrogalidia") który opisał w 1910 roku niemiecki zoolog Ernst Schwarz. 
Autorzy "Illustrated Checklist of the Mammals of the World" uznają ten gatunek za monotypowy.
Zasięg występowania.
Łaskuniak brązowy występuje endemicznie na Celebes.
Morfologia.
Długość ciała (bez ogona) 65–71,5 cm, długość ogona 44,5–54 cm, długość tylnej stopy 7,5–9,5 cm, długość ucha 4,2–5 cm; masa ciała 2–2,5 kg. Ubarwienie rdzawobrązowe z jasnobrązowymi cętkami po bokach ciała i z jaśniejszym spodem. 
Ekologia.
Łaskuniak brązowy Zasiedla nizinne i górskie lasy (do wysokości 2600 m n.p.m.). Żywi się owocami, gryzoniami, ptakami, wężami i skorpionami. Tryb życia i biologia rozrodu nie została zbadana. Jest uważany za gatunek prowadzący nadrzewny, nocny i samotniczy tryb życia.

</doc>
<doc id="1189803" url="https://pl.wikipedia.org/wiki?curid=1189803" title="Gmina Jackson (hrabstwo Mahoning)">
Gmina Jackson (hrabstwo Mahoning)

Gmina Jackson (ang. "Jackson Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 2167 mieszkańców.

</doc>
<doc id="1189804" url="https://pl.wikipedia.org/wiki?curid=1189804" title="Macrogalidia">
Macrogalidia



</doc>
<doc id="1189805" url="https://pl.wikipedia.org/wiki?curid=1189805" title="Gmina Milton (hrabstwo Mahoning)">
Gmina Milton (hrabstwo Mahoning)

Gmina Milton (ang. "Milton Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 4107 mieszkańców.

</doc>
<doc id="1189809" url="https://pl.wikipedia.org/wiki?curid=1189809" title="Liaquat Ali Khan">
Liaquat Ali Khan

Liaquat Ali Khan (urdu لیا قت علی خان; ur. 2 października 1896 w Karnal, zm. 16 października 1951 w Rawalpindi) – pakistański polityk, absolwent Uniwersytetu Oksfordzkiego i Uniwersytetu Aligarh. Pierwszy premier tego kraju od 14 sierpnia 1947 do 16 października 1951. W 1940 roku został inicjatorem kampanii na rzecz oderwania Pakistanu od korony brytyjskiej i ogłoszenia niepodległości.
Od 17 sierpnia 1946 do 14 sierpnia 1947 był pierwszym ministrem finansów Indii. Członek Ligi Muzułmańskiej. Został zraniony przez Saada Akbara podczas zamachu. Zmarł na skutek odniesionych obrażeń. Motywów morderstwa nie ujawniono do dziś.

</doc>
<doc id="1189816" url="https://pl.wikipedia.org/wiki?curid=1189816" title="Torpeda Whiteheada">
Torpeda Whiteheada

Torpeda Witheheada – angielski inżynier Robert Whitehead około 1866 skonstruował pocisk - minę samobieżną, nazwaną później torpedą. Była ona napędzana sprężonym powietrzem zgromadzonym w dużej butli. Uwalniane powietrze poprzez system tłoków napędzało śrubę napędową. Torpeda miała 4 metry długości, średnicę 356 mm oraz masę około 150 kg. Zasięg ok. 640 m i prędkość 6 węzłów.

</doc>
<doc id="1189817" url="https://pl.wikipedia.org/wiki?curid=1189817" title="London Overground">
London Overground

London Overground (LO) – sieć lokalnych połączeń kolejowych na terenie Wielkiego Londynu, zaliczanych do systemu londyńskiej komunikacji miejskiej. Powstała w wyniku przejęcia przez Transport for London, skrzydło administracji samorządowej odpowiedzialne za transport publiczny, linii kolejowych eksploatowanych dotychczas przez prywatną firmę Silverlink Metro, której koncesja na ich wykorzystywanie wygasła. Pierwszym dniem działalności London Overground był 11 listopada 2007. Z czasem jego sieć rozrosła się o kolejne połączenia. Obecnie LO obsługuje sześć linii kolejowych i 83 stacje.
Nazwa i identyfikacja wizualna sieci wyraźnie nawiązuje do londyńskiego metra (London Underground). Jedyną różnicą jest użycie koloru pomarańczowego tam, podczas gdy metro posługuje się czerwonym. Ideą powstania sieci jest stworzenie naziemnego, podmiejskiego przedłużenia dla metra, podobnie jak ma to już miejsce w wielu innych metropoliach. Ma więc to być londyński odpowiednik np. paryskiego RER.
Na zlecenie Transport for London, bieżącą działalnością operacyjną sieci London Overground zarządza prywatna firma London Overground Rail Operations (LORL), w której po 50% udziałów posiadają pochodząca z Hongkongu firma MTR Corporation oraz niemiecki koncern kolejowy Deutsche Bahn (za pośrednictwem swojej spółki DB Regio). Umowa w tej sprawie zaczęła obowiązywać w 2007 roku i jest ważna do 2014, z opcją przedłużenia o kolejne dwa lata.
Tabor.
London Overground korzysta obecnie z następujących typów pociągów (wszystkie to elektryczne zespoły trakcyjne):

</doc>
<doc id="1189822" url="https://pl.wikipedia.org/wiki?curid=1189822" title="Ӑ">
Ӑ

Ӑ, ă (a z brewisem) – litera cyrylicy powstała od łacińskiego ă.
A z brewisem jest używane w języku czuwaskim jako samogłoska otwarta tylna zaokrąglona ([ɒ]).

</doc>
<doc id="1189824" url="https://pl.wikipedia.org/wiki?curid=1189824" title="Gore Grind Thrash Attack Live">
Gore Grind Thrash Attack Live

Gore Grind Thrash Attack Live – album australijskiej grupy Fuck...I’m Dead. Obie wersje, czyli w formacie CD i DVD wydano 27 listopada 2006. Materiał został nagrany podczas koncertu, który odbył się w The Arthaouse, w mieście Melbourne, Australia.

</doc>
<doc id="1189828" url="https://pl.wikipedia.org/wiki?curid=1189828" title="Boetos z Chalkedonu">
Boetos z Chalkedonu

Boetos z Chalkedonu (III/II wiek p.n.e.) – grecki rzeźbiarz i toreuta epoki hellenistycznej, aktywny od około 220 do 160 p.n.e., prawdopodobnie inicjator i 
Boetes miał wykonać brązową grupę "Chłopca duszącego gęś" dla świątyni Ateny w rodyjskim mieście Lindos. Znana jest ona z kilku marmurowych kopii rzymskich, w tym najlepszej w monachijskiej Gliptotece. Był również autorem aktu siedzącego dziecka ze złoconego brązu dla Herajonu w Olimpii. Sygnaturę artysty nosi archaizująca herma Dionizosa z brązu, tworząca grupę ze skrzydlatym Agonem. Oba te posążki wydobyto w latach 1907–1913 z wraku starożytnego okrętu z ok. 100 p.n.e. koło Mahdii u wybrzeży Tunezji. Są one oryginałami hellenistycznymi.
Identyfikację dzieł Boetosa utrudnia m.in. występowanie w źródłach pisanych siedmiu rzeźbiarzy o tym imieniu (w tym jednego z Kartaginy).

</doc>
<doc id="1189829" url="https://pl.wikipedia.org/wiki?curid=1189829" title="Kościół św. Jakuba Apostoła w Skorogoszczy">
Kościół św. Jakuba Apostoła w Skorogoszczy

Kościół św. Jakuba Apostoła – rzymskokatolicki kościół parafialny w Skorogoszczy. Kościół należy do parafii św. Jakuba Apostoła w Skorogoszczy w dekanacie Niemodlin, diecezji opolskiej. 20 stycznia 1960 roku pod numerem 1072/66, kościół został wpisany do rejestru zabytków województwa opolskiego.
Historia kościoła.
Pierwsza wzmianka o kościele w Skorogoszczy pochodzi z 1223 roku, kiedy to miała miejsce konsekracja ówczesnej świątyni, której dokonał biskup wrocławski Wawrzyniec. Od 1228 roku patronat nad kościołem sprawował klasztor norbertanek (OPraem) z Czarnowąs. W 1271 miejscowość otrzymała prawa miejskie. W okresie reformacji większość mieszkańców przeszła na protestantyzm. Obecny kościół zbudowany został w 1852 r. W Skorogoszczy istniał też w latach 1806–1945 r. osobny kościół ewangelicki. Hrabina E. Schmising Kerssenbrock w 1890 sprowadziła do Skorogoszczy siostry ze Zgromadzenie Sióstr Miłosierdzia św. Wincentego à Paulo – Szarytki (EM). W 1910 r. hrabina wybudowała kompleks pałacowo-parkowy, który w 1918 roku przekazała Zakonowi Misjonarzy z Mariahilf. Misjonarze urządzili tu Dom Misyjny, a następnie Seminarium Misyjne. W wyniku działań wojennych II wojny światowej budynek kościelny, organistówka i plebania uległy uszkodzeniu. W 1945 ksiądz Józef Wojaczek znalazł ciało zamordowanego przez Rosjan księdza Jerzego Greinera w piwnicy plebanii w Skorogoszczy. Greiner został zabity, ponieważ nie posiadał zegarka, którego domagał się od niego żołnierz radziecki. Po 1945 roku został wyremontowany i do dnia dzisiejszego służy społeczności katolickiej.
Architektura i wnętrze kościoła.
Jest to świątynia orientowana, trójnawowa wymurowana z cegły. Prezbiterium jest w kształcie prostokąta, kryte sklepieniem kolebkowo-krzyżowym. Od zachodu posiada prostokątną wieżę, zakończoną ośmioboczną kondygnacją ze strzelistym daszkiem. We wnętrzu widać współczesne polichromie stylizowane na bizantyjskie, wykonane w 1978 roku przez macedońskiego malarza Sotyrysa Pantopulosa. Po bokach ołtarza głównego umieszczone są dwie, wykonane na początku XVI wieku, gotyckie rzeźby św. Jakuba Apostoła i św. Katarzyny.

</doc>
<doc id="1189831" url="https://pl.wikipedia.org/wiki?curid=1189831" title="Human Action">
Human Action



</doc>
<doc id="1189835" url="https://pl.wikipedia.org/wiki?curid=1189835" title="Efekt tequila">
Efekt tequila

Efekt tequila – tym terminem określa się wpływ kryzysu walutowego w Meksyku na przełomie 1994 i 1995 r. (znanego jako kryzys tequila) na gospodarki innych krajów, zwłaszcza Ameryki Łacińskiej, a według niektórych ekonomistów, także kraje Azji Południowo-Wschodniej. Kryzys w Meksyku spowodowany nagłą dewaluacją peso sprawił, że inwestorzy zaczęli obawiać się destabilizacji waluty także w innych krajach regionu. Zaowocowało to wyprzedażą walut (szczególnie argentyńskiego peso i brazylijskiego reala) oraz szybkim spadkiem ich wartości.
Efekt tequila w Argentynie.
Argentyna i Meksyk nie miały ze sobą bliskich kontaktów handlowych. Kryzys przeniósł się, gdyż inwestorzy zagraniczni postrzegali Amerykę Łacińską jako jeden duży rynek. Dlatego już w kilka dni po dewaluacji meksykańskiego peso inwestorzy nabrali przekonania, że podobna sytuacja może powtórzyć się także w Argentynie. Zaczęto masowo wyprzedawać argentyńską walutę. Peso argentyńskie związane było z kursem dolara w stosunku 1:1. Aby utrzymać kurs waluty, bank centralny Argentyny zmuszony był pozbywać się rezerw dewizowych. Choć spadek rezerw w ujęciu procentowym nie był tak znaczący jak w Meksyku, wystarczył, aby zachwiać całą gospodarką kraju. Wycofano 15% depozytów, początkowo w peso, później także dolarowych. Banki argentyńskie zaczęły tracić płynność, część zaprzestała udzielania kredytów. Do końca 1995 r. 25% banków argentyńskich upadło. Bank centralny zdecydował się na podwyższenie stóp procentowych. W marcu 1995 r. stopa procentowa dla kredytów w peso wynosiła aż 33%, w dolarach – 22%. Wysokie stopy negatywnie wpłynęły na kondycję rynków kapitałowych. Indeks giełdowy spadł w okresie od 19 grudnia 1994 r. do 8 marca 1995 r. o połowę. W 1995 r. produkcja spadła o 4,5%, a inwestycje brutto o 16%. Kryzys został przezwyciężony dzięki finansowej pomocy Międzynarodowego Funduszu Walutowego (2,4 miliarda dolarów), Banku Światowego (1,3 miliarda dolarów), Międzyamerykańskiego Banku Rozwoju (1,5 miliarda dolarów) oraz prywatnych pożyczkodawców (1 miliard dolarów). Rząd wprowadził również plan stabilizacyjny, który zakładał m.in. podwyższenie podatku VAT z 18% do 21%, wprowadzenie 3% podatku od importu, zaprzestanie dofinansowania eksportu i liczne cięcia budżetowe. Program ten wraz z pomocą zagraniczną przyniósł oczekiwane efekty. Skutki kryzysu zostały złagodzone i tylko w niewielkim stopniu przeniosły się na kolejne lata.
Efekt tequila w Brazylii.
Brazylia odczuła skutki meksykańskiego kryzysu mniej boleśnie niż Argentyna. Rząd brazylijski tuż przed kryzysem tequila rozpoczął wdrażanie planu stabilizacyjnego, którego głównym punktem było wprowadzenie nowej waluty – reala brazylijskiego w miejsce cruzeiro reala. Podobnie jak w Argentynie kryzys najbardziej zaszkodził sektorowi bankowemu. W przeciwieństwie jednak do swoich południowych sąsiadów rząd Brazylii nie zdecydował się na dofinansowanie systemu bankowego pieniędzmi z budżetu państwa. Duża część banków ogłosiła upadłość, a trzy z dziesięciu największych brazylijskich banków zostały przejęte przez duże banki zagraniczne. Podobnie jak w Argentynie podniosły się stopy procentowe. Nie spowodowało to jednak gospodarczego zastoju. Wyjaśnia się to czasem częstym występowaniem stanów niestabilności w gospodarce Brazylii w historii i uodpornieniem się rynków na braki równowagi.
Efekt tequila w innych krajach Ameryki Łacińskiej.
Pozostałe kraje regionu nie odczuły w tak wyraźny sposób konsekwencji kryzysu tequila. W Kolumbii, jednym z najbardziej stabilnych gospodarczo w tamtym okresie państw Ameryki Łacińskiej, prowadzącym liberalną politykę handlową, posiadającym giełdę papierów wartościowych o uznanej renomie, zanotowano jedynie wyższą od przeciętnej stopę inflacji. Wzrost gospodarczy nie uległ załamaniu. Podobnie w Chile, które boleśnie odczuło wcześniejszy kryzys finansowy w 1982 r., wzrost dochodu narodowego pozostał niezagrożony.
Efekt tequila w Azji Południowo-Wschodniej.
Niekiedy załamanie rynków finansowych w niektórych państwach Azji Południowo-Wschodniej (jak chociażby na Filipinach i w Tajlandii) przypisuje się działaniu efektu tequila. Na Filipinach w ciągu kilku miesięcy inwestorzy wycofali ponad 1 miliard dolarów. Podobna sytuacja miała miejsce w Tajlandii. Opanowano ją dzięki wykorzystaniu dużych rezerw walutowych w celu zabezpieczenia sektora finansowego przed zapaścią. Kryzysy na rynkach niezwiązanych gospodarczo w żaden sposób z Meksykiem tłumaczy się najczęściej spadkiem zaufania inwestorów do rynków wschodzących po kryzysie meksykańskim.

</doc>
<doc id="1189836" url="https://pl.wikipedia.org/wiki?curid=1189836" title="Ќ">
Ќ

, – litera cyrylicy używana w alfabecie języka macedońskiego oznaczająca // lub //. Jej łacińskim odpowiednikiem według normy ISO 9 jest litera „Ḱ”.
Często odpowiada serbsko-chorwackiemu Ć/Ћ, a niekiedy także np. polskiemu i czeskiemu C, rosyjskiemu Ч i bułgarskiemu Щ.
Przykład użycia w języku macedońskim: "ноќ" ().

</doc>
<doc id="1189837" url="https://pl.wikipedia.org/wiki?curid=1189837" title="2006 DD1">
2006 DD1

2006 DD1 – mała asteroida o średnicy ok. 15-33 m, należąca do grupy Apollo i obiektów NEO. Asteroida została odkryta w lutym 2006 roku. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
2006 DD1 okrąża Słońce w ciągu 3 lat i 179 dni w średniej odległości 2,30 j.a. Nachylenie jej orbity względem ekliptyki to 8,4°, a mimośród jej orbity wynosi 0,67. Z racji niewielkich rozmiarów (ok. 15-33 m) obiekt może być klasyfikowany jako meteoroid.
Asteroida minęła Ziemię 23 lutego 2006 w odległości zaledwie 0,0007853 j.a. (około 117 500 km czyli 0,3 średniej odległości Księżyca od Ziemi). Jest obiektem o średnicy zaledwie 15–33 metrów. Minęła Ziemię z względną prędkością 17,2 km/s.
Przelot asteroidy 2006 DD1 był jednym z najbliższych spotkań planetoid z Ziemią. Podczas maksymalnego zbliżenia planetoida 2006 DD1 miała jasność około 13. Dzień wcześniej było to zaledwie 17m, a dwa dni wcześniej - już tylko 19m. Oznacza to, że w ciągu tych dwóch dni obserwowana jasność planetoidy wzrosła ponad 240 razy. Ze względu na niewielkie rozmiary oraz szybki ruch takie obiekty nie są widoczne dla szerokiego kręgu obserwatorów.

</doc>
<doc id="1189840" url="https://pl.wikipedia.org/wiki?curid=1189840" title="Ћ">
Ћ

, – litera cyrylicy używana w alfabecie języka serbskiego, oznaczająca []. Jej łacińskim odpowiednikiem według normy ISO 9 jest litera „Ć”. Często odpowiada macedońskiemu Ќ. Kształt małej litery (ћ) jest zbliżony do innej litery – ħ.

</doc>
<doc id="1189844" url="https://pl.wikipedia.org/wiki?curid=1189844" title="Aditya Chopra">
Aditya Chopra

Aditya Yash Chopra (ur. 21 maja 1971) indyjski reżyser, scenarzysta i producent. Syn bollywoodzkiego producenta i reżysera Yasha Chopry i brat aktora Udaya Chopry.
Od 2001 roku był mężem Payal Khanna, ale para rozwiodła się w 2009 roku. Reżyser poślubił indyjską aktorkę Rani Mukerji w roku 2014. Parze urodziła się córka Adira w grudniu 2015 roku. 
Kariera.
Aditya Chopra od najmłodszych lat towarzyszył swojemu ojcu w pracy. W wieku czterech lat samodzielnie wędrował po planie filmowym z ciężkim aparatem fotograficznym na szyi. Już jako nastolatek analizował filmy próbując odkryć dzięki jakim cechom film staje się przebojem. W latach 1989–1991 prowadził notatnik, w którym oprócz opisu filmu wpisywał prognozowaną skalę sukcesu lub porażki danego filmu. Nie mylił się w 80%.
Karierę filmową rozpoczął w roku 1992 jako asystent reżysera u boku swojego ojca przy filmie Darr. To z jego inicjatywy rolę obłąkanego kochanka powierzono jeszcze wtedy mało znanemu Shahrukh Khanowi.
Sławę przyniósł mu film Żona dla zuchwałych. Nie tylko napisał scenariusz lecz również w wieku zaledwie 23 lat wyreżyserował ten bollywoodzki przebój wszech czasów, grany w Indiach nieprzerwanie od premiery do dnia dzisiejszego.

</doc>
<doc id="1189845" url="https://pl.wikipedia.org/wiki?curid=1189845" title="Gnidy">
Gnidy



</doc>
<doc id="1189846" url="https://pl.wikipedia.org/wiki?curid=1189846" title="Tropaeolum majus">
Tropaeolum majus



</doc>
<doc id="1189847" url="https://pl.wikipedia.org/wiki?curid=1189847" title="Stadion żużlowy w Zielonej Górze">
Stadion żużlowy w Zielonej Górze

Stadion żużlowy w Zielonej Górze – stadion żużlowy znajdujący się w Zielonej Górze przy ulicy Wrocławskiej 69. Jest to główny obiekt zielonogórskiego Falubazu. Jego pojemność przed rozbudową wynosiła 15 tys., w tym 12 tys. miejsc siedzących. Po rozbudowie 1 łuku liczba miejsc siedzących zwiększyła się do 14 tys.
Historia i opis.
Obiekt został wybudowany w latach 20. XX wieku i otwarty 5 czerwca 1926 roku. Był największym stadionem w Zielonej Górze, a inwestorem został najstarszy zielonogórski klub sportowy, powstały w 1861 roku Stary Związek Gimnastyczny ("Der Alte Turnverein" – "ATV"). Lokalni przedsiębiorcy wspomogli wówczas Związek kwotą 20 tys. marek. Budowę toru żużlowego rozpoczęto tu po wojnie na przełomie roku 1946 i 1947. W latach 40. rozgrywano tutaj także mecze piłki nożnej.
Stadion przechodził przebudowy w latach 1956–1957 i w 1963 roku. W 1974 roku obiekt był remontowany. Po zakończeniu sezonu 1980 dokonano przebudowy toru i usunięto starą, czarną nawierzchnię żużlową.
4 maja 2006 roku zamontowane zostały dmuchane bandy, które w ekstralidze były już obowiązkiem.
Przed sezonem 2007 przeszedł gruntowny remont, wymieniono kasy oraz ogrodzenie, zbudowano nowy budynek klubowy wraz z piętrową trybuną VIP i zamontowano cztery słupy oświetleniowe o łącznej natężeniu światła 1,8 tys. luksów. Ponadto tor na łukach został poszerzony z powodu uprzedniego zwężenia spowodowanego obowiązkiem montażu band pneumatycznych.
Na rok 2008 miasto Zielona Góra przyznało 3 mln złotych na kolejne etapy rozbudowy. Zamontowany został telebim oraz elektroniczne kasy, dokończony dolny parking dla kibiców, uruchomione wejścia od strony ul. Wrocławskiej i zamontowane krzesełka na 2. łuku.
Na początku listopada 2009 miasto przeznaczyło kolejne 11 mln złotych na zburzenie starej trybuny na 1. łuku i w jej miejsce wybudowanie nowej trybuny z zadaszeniem mogącej pomieścić 6 tys. widzów. Rozpoczęło to gruntowną przebudowę całego obiektu. Pierwszy łuk według projektu częściowo zadaszony, został ukończony latem 2010. Po zakończeniu sezonu żużlowego 2010 przeprowadzono prace zakończone zmianą geometrii i nawierzchni toru oraz podwyższeniem wysokości łuków.

</doc>
<doc id="1189848" url="https://pl.wikipedia.org/wiki?curid=1189848" title="Doidalses">
Doidalses

Doidalses – rzeźbiarz grecki pochodzący z Bitynii, aktywny około połowy III wieku p.n.e. w Nikomedii.
Najsłynniejszym dziełem Doidalsesa był posąg "Przykucniętej Afrodyty", gdzie bogini została uchwycona w pozycji charakterystycznej dla kobiet greckich w kąpieli. Posąg cechuje dynamiczna, w pełni przestrzenna kompozycja i miękki, realistyczny modelunek. Rzeźba oryginalna nie zachowała się, zachowały się natomiast jej liczne rzymskie, marmurowe kopie, w tym najbliższa oryginałowi jest ta znaleziona w Willi Hadriana w Tivoli. Prawdopodobnie Doidalses wykonał też dla świątyni w Nikomedii kultowy posąg Zeusa Stratiosa, znany wyłącznie z wyobrażeń na monetach bityńskich.

</doc>
<doc id="1189852" url="https://pl.wikipedia.org/wiki?curid=1189852" title="У">
У

У, у – litera cyrylicy, która w językach słowiańskich oznacza samogłoskę []. Wywodzi się od greckiego połączenia liter Ο i Υ o tej samej wartości fonetycznej. Pierwotnie cyrylica przejęła ten historyczny dwuznak w postaci Ѹ (połączenie liter О i Ѵ), chociaż w językach słowiańskich dwuznak nie miał żadnego uzasadnienia. Dwuznak ten zaczęto z czasem zapisywać w postaci kompaktowej przez dodanie О jako kółka pod literą Ѵ. 

</doc>
<doc id="1189857" url="https://pl.wikipedia.org/wiki?curid=1189857" title="Harrow &amp; Wealdstone">
Harrow &amp; Wealdstone

Harrow &amp; Wealdstone – stacja kolejowa położona w londyńskiej dzielnicy Harrow. Jest zarządzana przez londyńskie metro, ale oprócz niego korzysta z niej jeszcze 3 innych przewoźników, w tym London Overground. W systemie londyńskiej komunikacji miejskiej stacja należy do piątej strefy biletowej.
Stacja stanowi północny kraniec linii metra Bakerloo Line. Zatrzymują się tu także pociągi London Overground relacji Londyn Euston - Watford. Pociągi firmy Southern stają tu na trasie łączącej Watford z Brighton i lotniskiem Gatwick. Z kolei przewoźnik London Midland zabiera pasażerów do Birmingham w ramach kursów po magistrali West Coast Main Line. W roku 2008 z połączeń obsługiwanych przez metro skorzystało na stacji ok. 4,31 mln pasażerów. W podobnym okresie (rok statystyczny 2007/08) przewoźnicy kolejowi obsłużyli na stacji ok. 1,3 mln pasażerów.

</doc>
<doc id="1189858" url="https://pl.wikipedia.org/wiki?curid=1189858" title="Szkoła Podoficerska Wojsk Lądowych we Wrocławiu">
Szkoła Podoficerska Wojsk Lądowych we Wrocławiu

Szkoła Podoficerska Wojsk Lądowych im. kadeta Zygmunta Kuczyńskiego – była szkoła wojskowa we Wrocławiu, kształcąca podoficerów na potrzeby Sił Zbrojnych Rzeczypospolitej Polskiej.
Historia Szkoły Podoficerskiej Wojsk Lądowych.
W latach 2004–2010 Szkoła Podoficerska Wojsk Lądowych we Wrocławiu kształcąca podoficerów,na terenie byłej WSOIW (w kompleksie byłych pruskich koszar sprzed roku 1945, gdzie stacjonował 6 Śląski Pułk Artylerii Polowej im. gen. Eduarda von Peuckera sformowany w dniu 24 listopada 1872 roku we Wrocławiu przy ul. Obornickiej 108).
Komenda Szkoły Podoficerskiej Wojsk Lądowych mieściła się w budynku Komendy Centrum Szkolenia Wojsk Inżynieryjnych i Chemicznych im. gen. Jakuba Jasińskiego.
Formowanie SPWL we Wrocławiu.
Szkoła Podoficerska Wojsk Lądowych we Wrocławiu formowana została od dnia 1 lipca 2004 roku w wyniku reorganizacji średniego szkolnictwa wojskowego, na podstawie rozporządzenia ówczesnego Ministra Obrony Narodowej z dnia 8 marca 2004 r. w sprawie utworzenia szkół podoficerskich i podporządkowana została bezpośrednio dowódcy Wojsk Lądowych.
Szkoła Podoficerska funkcjonowała na prawach jednostki wojskowej, w oparciu o statut szkoły nadany przez dowódcę Wojsk Lądowych. Oddziałem gospodarczym była Wyższa Szkoła Oficerska Wojsk Lądowych we Wrocławiu, następnie 6RBM we Wrocławiu a ostatecznie nowo powstały 2 WOG. Powołana do funkcjonowania Szkoła Podoficerska Wojsk Lądowych nie posiadała własnej infrastruktury szkoleniowej, korzystała z obiektów i sprzętów szkoleniowych udostępnionych przez CSWIICH 
Szkoła Podoficerska Wojsk Lądowych RP prowadziła szkolenia na potrzeby Polskich Sił Zbrojnych. Przygotowywała elewów i żołnierzy zawodowych oraz rezerwy (słuchaczy) do objęcia nowych stanowisk w korpusie podoficerów zawodowych Sił Zbrojnych RP. Szkoła podoficerska prowadziła szkolenia specjalistyczne dla podoficerów młodszych i starszych oraz słuchaczy w służbie czynnej i rezerwie osobowej powoływanej na przeszkolenie wojskowe.
Kursy szkoleniowe mieściły się w wydzielonych blokach koszarowych na terenie CSWIICH. Zespół szkoleniowy SPWL we Wrocławiu, szkolił w specjalności Inżynieryjno-Saperskich (Inż.-Sap.) i Ochrona Przeciw Broni Masowego Rażenia (OPBMR) oraz specjalności ogólnowojskowej (zmechanizowana, desantowa i kawalerii powietrznej). Dowódcy grup szkoleniowych i starsi instruktorzy oraz instruktorzy wojskowi w odpowiednich specjalnościach wojskowych (SW, szkolili elewów i słuchaczy w systemie kursowym wg programów szkolenia opracowanych przez szefa szkolenia Wojsk Lądowych i zatwierdzonych przez Dowódcę Wojsk Lądowych Wojska Polskiego.
Profil szkolenia.
Szkoła Podoficerska szkoliła młodszych i starszych podoficerów o specjalnościach wojskowych:
Kadra szkoleniowa.
Zespół szkoleniowy składał się z dowódców grup szkoleniowych, starszych instruktorów i instruktorów w odpowiednich specjalnościach wojskowych (SW).
Tradycje, patron i ceremoniał.
Szkoła Podoficerska Wojsk Lądowych we Wrocławiu przejęła tradycje wojsk lądowych i kultywowała tradycje wojsk inżynieryjnych – Dzień Sapera obchodzony 16 kwietnia, wojsk chemicznych Dzień Chemika obchodzony 06 czerwca oraz wojsk aeromobilnych – Dzień Komandosa obchodzony 25 maja.
Patrona Szkoły Podoficerskiej Wojsk Lądowych im. kadeta Zygmunta Kuczyńskiego, nadano decyzją nr 88/MON z 23 lutego 2007. Sylwetka Kuczyńskiego została wyłoniona w drodze konkursu ogłoszonego przez Komendanta Szkoły Podoficerskiej. Laureatem konkursu był st. sierż. mgr Jarosław Kantorowski z zespołu szkoleniowego SPWL we Wrocławiu.
W Szkole Podoficerskiej Wojsk Lądowych, jako jedynej, funkcjonowały trzy rodzaje proporczyków wojsk inżynieryjno-saperskich, przeciwchemicznych, korpusu ogólnowojskowego (aeromobilnego), noszonych zgodnie z przepisami ubiorczymi na nakryciu głowy – beret w zależności od korpusu szkolonych elewów i słuchaczy.
Proporczyki wprowadzono decyzją nr 261/MON z 30 czerwca 2006, korpusu inżynierii wojskowej, korpusu obrony przed bronią masowego rażenia, korpusu ogólnowojskowego (aeromobilnego), tą samą decyzją wprowadzono emblemat szkoły jako oznakę rozpoznawczą. Autorem i wykonawcą odznaki był pomysłodawca, st. sierż. mgr Jarosław Kantorowski z zespołu szkoleniowego SPWL we Wrocławiu.
Rozformowanie.
W związku z reorganizacją szkolnictwa wojskowego 31 grudnia 2010 Szkoła Podoficerska Wojsk Lądowych (SPWL) we Wrocławiu została rozformowana na podstawie nieobowiązującego już Rozporządzenia Ministra Obrony Narodowej Bogdana Klicha z dnia 6 sierpnia 2010 roku.
Sztandar szkoły podoficerskiej.
Szkoła Podoficerska Wojsk Lądowych we Wrocławiu nie posiadała sztandaru Szkoły Podoficerskiej, żołnierze składali przysięgę wojskową na sztandar – Wyższej Szkoły Oficerskiej Wojsk Lądowych we Wrocławiu.
Podporządkowanie.
Dowództwo Wojsk Lądowych (1 lipca 2004 – 31 grudnia 2010)

</doc>
<doc id="1189864" url="https://pl.wikipedia.org/wiki?curid=1189864" title="Lamborghini LM001">
Lamborghini LM001

Lamborghini LM001 – koncepcyjna wersja samochodu terenowego typu SUV Lamborghini LM002. 
Lamborghini zbudowało swój pierwszy samochód dla wojska w 1977 roku, został on nazwany „Cheetah”. Lamborghini skonstruowało ten model z myślą o jego sprzedaży do amerykańskich sił wojskowych. Początkowo prototyp miał zamontowany z tyłu pojazdu silnik V8 od Chryslera. Nie przypadł on jednak do gustu zarówno generałom jak i cywilom, przez co został zniszczony podczas testowania go przez Amerykanów. Zmusiło to Lamborghini do zbudowania nowego samochodu. Posiadając ku temu fundusze firma z Sant' Agata postanowiła rozwinąć projekt terenowego pojazdu. Tym razem Włosi budowali nowy pojazd bez wsparcia MTI. Baza do zbudowania dobrego terenowca była już gotowa w postaci koncepcyjnego Cheetaha. Oba pojazdy pod względem technicznym są niemal identyczne. Terenówka o nazwie LM 001 została zaprezentowana na salonie w Genewie w 1981 r. Skrótowiec LM oznacza Lamborghini Militari. LM 001 podobnie jak Cheetach był projektowany z myślą o armiach wielu krajów. Omawiany pojazd zbudowany jest na takiej samej ramie jak Cheetach. Znacznym zmianom uległo nadwozie. Zmontowano drzwi, oraz brezentowy, składany dach. Pojazd był bardzo kanciasty, co miało ułatwić montaż płyt pancernych. Ponadto zastosowano wielkie wloty powietrza z tyłu i kilka kosmetycznych zmian. Wnętrze pozostało niewygodne. LM 001 napędzany był przez ten sam silnik V8 co Cheetach, jednak konstruktorzy już wtedy myśleli o zastąpieniu go silnikiem V12. Silnik był zamontowany z tyłu, przez co LM 001 był źle wyważony. Firma Lamborghini wyciągnęła wnioski z niepowodzeń Cheetach i LM 001 w konstrukcji kolejnej terenówki, LM002, która miała silnik zamontowany z przodu.

</doc>
<doc id="1189870" url="https://pl.wikipedia.org/wiki?curid=1189870" title="Łukasz Czapla">
Łukasz Czapla

Łukasz Czapla (ur. 8 grudnia 1982 w Krakowie) – polski strzelec sportowy, jeden z najbardziej utytułowanych zawodników w historii tej dyscypliny w Polsce, wielokrotny mistrz świata i Europy.
Życiorys.
Był zawodnikiem klubów WKS Wawel Kraków (1998-2002), KSS Hejnał Kraków (2002-2003), ZKS Gwardia Zielona Góra (2003-2008), WKS Wawel Kraków (2008-2018). W 2018 r. razem z Mateuszem Czyżem założył nowy klub strzelecki Petarda Kraków, którego jest prezesem. Od 1999 r. jest członkiem kadry narodowej. Specjalizuje się w strzelaniu do ruchomej tarczy.
Jest dwunastokrotnym medalistą mistrzostw świata (w tym juniorów), z czego ośmiokrotnie złotym. Czternastokrotnie zdobył również medale mistrzostw Europy, wygrywając sześć złotych.
Trzykrotnie zdobył złoty (w tym raz w drużynie) i srebrny (w drużynie) medal akademickich mistrzostw świata Pilznie w 2003 roku oraz dwukrotnie został wicemistrzem uniwersjady w Bangkoku w 2007 roku.
W 2006 roku został zwycięzcą Plebiscytu na Najpopularniejszego Sportowca Ziemi Lubuskiej i Plebiscytu na Najlepszego Sportowca Zielonej Góry. Rok później został laureatem drugiego miejsca w tym plebiscycie.
W grudniu 2009 roku dołączył w szeregi Zespołu Sportowego Marynarki Wojennej w Gdyni na stopniu marynarz.
Został członkiem honorowego komitetu poparcia Bronisława Komorowskiego przed wyborami prezydenckimi w Polsce w 2015 roku.
W 2015 roku założył Fundację „Wyścig po Nadzieję”, a 1 sierpnia tego roku wraz z kolegami Krzysztofem Sikorą, Mateuszem Czyżem oraz Marcinem Rudnickim, dokonał przejazdu rowerowego z Krakowa do Paryża w 10 dni w akcji pomocy dla chorych dzieci.

</doc>
<doc id="1189871" url="https://pl.wikipedia.org/wiki?curid=1189871" title="Nicolas Frutos">
Nicolas Frutos



</doc>
<doc id="1189873" url="https://pl.wikipedia.org/wiki?curid=1189873" title="Kenton (stacja kolejowa)">
Kenton (stacja kolejowa)

Kenton – naziemna stacja kolejowa zarządzana przez Metro londyńskie i leżąca na linii Bakerloo Line. Używa jej także London Overground, którego pociągi stają tu na trasie z dworca Euston do Watford.

</doc>
<doc id="1189875" url="https://pl.wikipedia.org/wiki?curid=1189875" title="The Mexecutioner! – The Best of Brujeria">
The Mexecutioner! – The Best of Brujeria

The Mexecutioner! - The Best of Brujeria - kompilacja meksykańskiego zespołu Brujeria. Album wydało Roadrunner Records, w roku 2003.

</doc>
<doc id="1189876" url="https://pl.wikipedia.org/wiki?curid=1189876" title="Lista stacji metra w Pradze">
Lista stacji metra w Pradze



</doc>
<doc id="1189879" url="https://pl.wikipedia.org/wiki?curid=1189879" title="Bara (Nawodna)">
Bara (Nawodna)

Bara – osada wsi Nawodna w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 osada należała administracyjnie do województwa szczecińskiego.

</doc>
<doc id="1189882" url="https://pl.wikipedia.org/wiki?curid=1189882" title="Aegopodium">
Aegopodium



</doc>
<doc id="1189883" url="https://pl.wikipedia.org/wiki?curid=1189883" title="Barnkowo">
Barnkowo

Barnkowo – osada w Polsce położona w województwie zachodniopomorskim, w powiecie gryfińskim, w gminie Chojna.
W latach 1975–1998 miejscowość należała administracyjnie do województwa szczecińskiego.
Osada pierwszy raz wzmiankowana w 1270, do czasów współczesnych zachowała kształt owalnicy. Obecnie Barnkowo znajduje się w granicach administracyjnych Chojny, od pozostałej części miasta oddziela je Potok Jeleński zwany Małą Kalicą.

</doc>
<doc id="1189884" url="https://pl.wikipedia.org/wiki?curid=1189884" title="Eutychides z Sykionu">
Eutychides z Sykionu

Eutychides z Sykionu (gr. Εὐτυχίδης ο Σικυώνιος) – hellenistyczny rzeźbiarz, brązownik i malarz działający na przełomie IV/III wieku p.n.e.
Według Pauzaniasza uchodził za ucznia Lizypa. Jako malarz znany jest jedynie ze wspomnianego przez Pliniusza obrazu z przedstawieniem Nike powożącej rydwanem (bigą).
Większą sławę i rozgłos zdobył jako rzeźbiarz. Mistrzostwo przejawił w posągu personifikowanej rzeki Eurotas, o którym Pliniusz zauważył, że odznaczał się większą płynnością niż sama rzeka. Był również autorem wymienionego w relacji Pauzaniasza brązowego posągu zwycięzcy olimpijskiego – Tymostenesa. Jego styl odznaczał się dążeniem do realizmu oraz diagonalnym (tj. po przekątnej) układem postaci.
Tyche miasta Antiochii.
Znany pozostał jednak głównie jako twórca brązowej rzeźbiarskiej grupy "Tyche Antiochii" z ok. 296 p.n.e., wykonanej dla nowo założonej (w 300 p.n.e.) stolicy państwa Seleucydów nad rzeką Orontes.
Wyobrażenie bogini jako patronki miasta nawiązywało do greckiej tradycji uznającej np. Atenę za protektorkę Aten, a Afrodytę za opiekunkę Afrodyzji. Ukazana w tzw. "corona muralis" na głowie i z garścią kłosów zboża w ręce, symbolizowała boginię miasta i cechujący je dostatek. Zbliżoną do stożka kompozycję oryginału z przedstawieniem siedzącej na skale (symbolizującej wzgórze Silpion, łac. Silpius) bogini i z wyłaniającym się spod jej stóp młodzieńczym bogiem rzeki, powtarzały rzymskie pomniejszone kopie (najwierniejsza z nich, wysokości 0,89 m znajduje się w Muzeach Watykańskich). O popularności tego dzieła w świecie antycznym świadczą liczne wyobrażenia nie tylko w malarstwie ściennym, lecz w drobnej plastyce (lampkach, naczyniach, reliefach itp.), lecz przede wszystkim na monetach – zwłaszcza syryjskiej Antiochii oraz na ich naśladownictwach emitowanych w innych miastach regionu (np. Edessa, Nisibis, Singara), a nawet w serii monet Tigranesa z lat 83–69 p.n.e. 
O popularności tego dzieła w świecie antycznym świadczą liczne jego wyobrażenia nie tylko w drobnej plastyce (lampkach, wyrobach szklanych, figurkach, reliefach itp.), lecz przede wszystkim na monetach – zwłaszcza syryjskiej Antiochii oraz ich naśladownictwach emitowanych w innych miastach rzymskich, a nawet w serii monet Tigranesa z lat 83–69 p.n.e.
Rzeźby atrybuowane.
Eutychidesowi przypisywane jest także portretowe popiersie Seleukosa I Nikatora pochodzące z tzw. willi Pizonów w Herkulanum (obecnie w neapolitańskim Muzeum Narodowym). Obok wielkiego artyzmu wykazuje ono wyraźne cechy szkoły Lizypa, a ponieważ twórcą nie mógł już być on sam, był nim najpewniej jego uczeń – stąd atrybucja rzeźbiarzowi, któremu oprócz wizerunku patronki być może powierzono wykonanie też podobizny założyciela miasta.
Niewykluczone, że jego dziełem było przedstawienie Dionizosa (tzw. Ojciec Liber), wymienione przez Pliniusza w rzymskiej kolekcji Azyniusza Polliona. Przypisuje mu się również autorstwo rzeźby siedzącej dziewczynki ze zbiorów rzymskiego Pałacu Konserwatorów, zdradzającej podobny układ postaci co w przedstawieniu Tyche, tj. kompozycję opartą na dwóch zwrotach ciała (korpus skręcony w lewo, głowa w prawo).

</doc>
<doc id="1189886" url="https://pl.wikipedia.org/wiki?curid=1189886" title="Boguszczyn">
Boguszczyn

Boguszczyn – nieoficjalna osada wsi Godków w Polsce położona w województwie zachodniopomorskim, w powiecie gryfińskim, w gminie Chojna.
Nazwa z nadanym identyfikatorem SIMC występuje w zestawieniach archiwalnych TERYT z 1999 roku.
W latach 1975–1998 miejscowość należała administracyjnie do województwa szczecińskiego.

</doc>
<doc id="1189887" url="https://pl.wikipedia.org/wiki?curid=1189887" title="Petroselinum">
Petroselinum



</doc>
<doc id="1189888" url="https://pl.wikipedia.org/wiki?curid=1189888" title="Marian Baraniecki">
Marian Baraniecki

Marian Aleksander Baraniecki herbu Sas (ur. 8 grudnia 1848 w Warszawie zm. 25 lutego 1895 w Krakowie) – matematyk polski, profesor Uniwersytetu Jagiellońskiego.
Życiorys.
Syn Grzegorza Stanisława Baranieckiego i Marii z Pełczyńskich, córki generała Michała Pełczyńskiego. Studiował w Szkole Głównej Warszawskiej (1865-1869) uzyskując stopień magistra nauk fizyko-matematycznych. Stopień doktora filozofii uzyskał na Uniwersytecie Lipskim w 1871 roku po złożeniu rozprawy "Über gegen einander permutable Substitutionen". Stopień magistra czystej (obecnie teoretycznej) matematyki uzyskał w Cesarskim Uniwersytecie Moskiewskim w 1874 po przedstawieniu rozprawy "О гипергеометрических функциях" (O gipiergieometriczeskich funkcijach). Od 1875 był nauczycielem nadetatowym w II Gimnazjum Męskim w Warszawie, 26 marca 1876 Rada Wydziału Fizyko-Matematycznego Cesarskiego Uniwersytetu Warszawskiego udzieliła mu veniam legendi z zakresu matematyki. Był prywatnym docentem na Uniwersytecie Warszawskim do 1885 roku. W tymże roku objął katedrę matematyki na Uniwersytecie Jagiellońskim po prof. Franciszku Mertensie. Na Uniwersytecie Jagiellońskim pozostał przez 10 lat. Zmarł po ciężkiej chorobie w wieku zaledwie 46 lat. Pochowany został na Cmentarzu Rakowickim w grobowcu Baranieckich i Smoluchowskich (kwatera D, płd.).
W 1880 poślubił Zofię, Brygidę Pfanhauser (1862-1930), z którą miał wcześnie zmarłego syna Jerzego (1884-1886) oraz dwie córki, Zofię (1881-1959) i Marię Jadwigę (1886-1964). Zofia poślubiła Mariana Smoluchowskiego, Maria Jadwiga – prawnika Tadeusza Zakrzewskiego.
Dorobek.
Baraniecki działał głównie na polu nauczania i popularyzacji matematyki, jak i organizacji nauki. Był jednym z inicjatorów "Biblioteki matematyczno-fizycznej". Autor kilku podręczników, w tym:
Napisane przez niego podręczniki wyróżniały się starannym, niemal współczesnym językiem matematycznym. Baraniecki był twórcą szeregu udanych polskich terminów, takich jak "liczby zespolone" czy "przybliżenie
z nadmiarem".
Był promotorem prac doktorskich Stanisława Kępińskiego (w 1891) i Stanisława Żurakowskiego (w 1886). 

</doc>
<doc id="1189889" url="https://pl.wikipedia.org/wiki?curid=1189889" title="Cicuta">
Cicuta



</doc>
<doc id="1189890" url="https://pl.wikipedia.org/wiki?curid=1189890" title="Kontrola prokuratorska">
Kontrola prokuratorska

Kontrola prokuratorska – kontrola administracyjna sprawowana przez prokuratora wynikająca z podstawowego zadania prokuratury (strzeżenia praworządności). Jej pierwowzorem była wprowadzona w 1922 radziecka prokuratorska kontrola przestrzegania prawa, którą wprowadzono w systemach prawnych pozostałych państw bloku wschodniego. W Polsce zakres tej kontroli był kilkukrotnie zmieniany.
Prawo polskie do 1990.
Kontrola prokuratorska została wprowadzona do polskiego systemu prawa w 1950 ustawą o Prokuraturze RP (tzw. „nadzór ogólny prokuratury”). Postalinowska ustawa o Prokuraturze PRL wprowadziła „prokuratorską kontrolę przestrzegania prawa”.
Prawo polskie od 1990.
Podstawa prawna i zakres.
Od 1990 kontrola prokuratorska jest w Polsce wewnątrzadministracyjną (z przerwą w latach 2010–2016) kontrolą legalności, sprawowaną przez Prokuratora Generalnego i podległych mu prokuratorów. Jej podstawą były przepisy ustawy o prokuraturze i ustawy – Prawo o prokuraturze, a także kodeksu postępowania administracyjnego (k.p.a.) i ustawy – Prawo o postępowaniu przed sądami administracyjnymi (p.p.s.a.). Kontrola ta obejmuje dwa zakresy: sprawy rozstrzygane przez organy administracyjne poprzez wydanie decyzji administracyjnej (kontrola stosowania prawa) oraz sprawy znajdujące się poza zakresem postępowania administracyjnego (kontrola stanowienia prawa).
Kontrola aktów stosowania prawa.
Prokurator może podjąć kontrolę w celu usunięcia stanu niezgodnego z prawem, zwracając się do właściwego organu administracji publicznej o wszczęcie postępowania. Może też, w celu zapewnienia, aby postępowanie i rozstrzygnięcie sprawy było zgodne z prawem, dołączyć do postępowania w każdym jego stadium. Prokuratorowi przysługują prawa strony w postępowaniu administracyjnym, przy czym jest uprzywilejowany w stosunku do strony. Do dyspozycji prokuratora są następujące środki prawne:
Ponadto Prokurator Generalny może występować z wnioskiem o rozstrzygnięcie sporu o właściwość między organami jednostek samorządu terytorialnego lub sporu o właściwość między organami jednostek samorządu terytorialnego a terenowymi organami administracji rządowej przez sąd administracyjny.
Kontrola aktów stanowienia prawa.
Prokurator Generalny może wystąpić z wnioskiem do Trybunału Konstytucyjnego o stwierdzenie zgodności z Konstytucją lub ustawą aktów określonych w art. 188 Konstytucji. W przypadku, gdy uchwała organu jednostki samorządu terytorialnego czy też rozporządzenie wojewody są niezgodne z prawem, prokurator zwraca się do organu, który je wydał o ich zmianę, uchylenie albo wnioskuje o to do odpowiedniego organu nadzorczego lub sądu administracyjnego. Organy administracji państwowej mają obowiązek udzielenia pomocy w wypełnianiu zadań prokuratury.

</doc>
<doc id="1189891" url="https://pl.wikipedia.org/wiki?curid=1189891" title="Alfa Romeo 164">
Alfa Romeo 164

Alfa Romeo 164 – samochód osobowy klasy średniej-wyższej produkowany przez włoską markę Alfa Romeo w latach 1987 – 1997.
Historia i opis modelu.
Alfa Romeo 164 została zaprezentowana w 1987 roku z nadwoziem wystylizowanym przez Pininfarinę. Samochód ten jest wynikiem wspólnego projektu Fiata (model Croma), Lancii (Thema) i Saab-a (9000), w którym wszystkie te samochody wykorzystywały wspólną płytę podłogową. Należy pamiętać, że gotowe auto testowano już dużo wcześniej w Maroku gdzie okazało się, że silniki TS znoszą większe przebiegi i gorsze warunki niż silniki V6. Produkcja rozpoczęła się we wrześniu 1987 we włoskim Arese. Pojazd wykorzystywał silniki pochodzące od mniejszego modelu 75, a był to między innymi 4-cylindrowy wolnossący w pełni aluminiowy, 8-zaworowy Twin Spark, który posiadał zmienne fazy rozrządu, aluminiowy blok, aluminiową głowicę, hemisferyczne komory spalania, dwa wałki rozrządu umieszczone w głowicy, 8 świec zapłonowych i co najważniejsze - łańcuch rozrządu. Silnik, którego historia rozpoczęła się w latach 50. i swój żywot zakończyła w Alfie Romeo 164. 4-cylindrowy turbodoładowany silnik o pojemności 1995 cm³ o mocy maksymalnej 175 KM z koncernu Fiat (słynny DOHC Lampredi), który zastąpiony został w marcu 1991 przez silnik V6 (także 2.0 Turbo) o mocy 205 KM (Busso). W ofercie Alfy znalazła się także wersja 3.0 V6, 12-zaworowa o mocy 184 lub 200 KM w wersji QV. Gama silników modelu 164 nie składała się tylko z jednostek benzynowych, gdyż w sprzedaży znajdowała się wersja wysokoprężna – innowacyjny Turbodiesel o pojemności 2,5 litra i mocy 125 KM z elektronicznym wtryskiem paliwa i chłodzeniem powietrza doładowującego. Wówczas Alfa Romeo 164 2.5 TD była najszybszym autem osobowym z dieslem pod maską. 
W czerwcu 1990 roku "(rok modelowy 1991)" przeprowadzono pierwsze modernizacje poprawiając zawieszenie zespołu napędowego co zniwelowało szarpanie podczas ruszania oraz w tylnej części nadwozia na lampach białe paski zostały zastąpione czerwonymi. 
W październiku 1992 roku "(rok modelowy 1993)" samochód poddano kolejnym modernizacjom - wprowadzono nowe lampy soczewkowe, chromowane listwy wokół nadwozia, zmieniony wygląd konsoli środkowej i deski rozdzielczej, nowe sprężyny i amortyzatory, obniżono środek ciężkości, pojawił się ABS w standardzie, pakiet elektryczny przy silnikach 6-cylindrowych, nowy kształt boczków drzwi i foteli oraz wprowadzono 24-zaworową odmianę silnika 3.0 V6 o mocy 211 KM. Po tych zmianach zaczęto sprzedawać auto jako Alfa Romeo 164 Super. Jednocześnie do września 1995 roku produkowano wersję zubożoną z elementami z wersji Super (np wnętrze czy przednie lampy) ale bez listew chromowanych i ze starym wzorem zderzaków i nakładek na drzwi. Wersja "Super" wykorzystywała te same silniki, co podstawowy model, lecz o innych wariantach mocy (2.0 TS – 146 KM, 2.0 V6 – 205 KM)
Ostatni lifting Alfy Romeo 164 odbył się w październiku 1995 roku (rok modelowy 1996): dodano "złote listwy" ozdobne zastępując srebrne (w zależności od koloru nadwozia były 2 odcienie złotych listew), w opcji pojawiła się 4-ramienna drewniana kierownica z poduszką powietrzną i gałką zmiany biegów, usunięto schowki w tylnych boczkach drzwi, usunięto podświetlenie nóg kierowcy i pasażera. Alfa Romeo 164 Super produkowana była do czerwca 1997 r.
Alfa 164 QV 12V – specjalna wersja Quadrifoglio Verde, produkowana w latach 1990-1992, wyposażona w 3.0 V6 12V generujące 200 KM. W tej wersji pojawiło się zawieszenie z 2-stopniową elektryczną regulacją twardości (AUTO i SPORT).
Alfa 164 QV 24V – specjalna wersja Quadrifoglio Verde, produkowana w latach 1992-1997, wyposażona w 3.0 V6 24V generujące 234 KM. Wnętrze auta i przednie lampy pochodziły z wersji Super jednak zderzaki, listwy drzwi i nakładki na progi pozostały z wersji QV 12V.
Alfa 164 Q4 – produkowana od lutego 1994 roku, została wyposażona w stały napęd na cztery koła produkcji austriackiej firmy Steyr-Daimler-Puch kontrolowany elektronicznie. Model wykorzystywał najsilniejszą jednostkę – silnik 3.0 V6 24V o maksymalnej mocy wynoszącej 234 KM. Auto z zewnątrz można było rozróżnić od wersji QV poprzez emblemat Q4.
W Azji auto było oferowane pod nazwą Alfa Romeo 168.
Dane techniczne.
Silniki benzynowe:
Silniki Diesla:
Wszystkie silniki diesla w Alfie Romeo 164 pochodziły z włoskiej fabryki VM Motori S.p.A. 

</doc>
<doc id="1189894" url="https://pl.wikipedia.org/wiki?curid=1189894" title="Alfios">
Alfios

Alfios (również Alfiọs, Alfeiós; w starożytności Alfejos; gr. , łac. "Alpheus") – rzeka w południowej Grecji o długości około 110 km, najdłuższa na półwyspie Peloponez. Posiada źródła w górach Tajget, w południowej Arkadii niedaleko miasta Megalopolis, uchodzi do Morza Jońskiego. Nad Alfios leży Olimpia – w starożytności sławne sanktuarium Zeusa i najważniejsze miejsce igrzysk sportowych w starożytnej Grecji. Nazwa rzeki pochodzi od greckiego boga rzeki Alfejosa.

</doc>
<doc id="1189895" url="https://pl.wikipedia.org/wiki?curid=1189895" title="Mextremist! Greatest Hits">
Mextremist! Greatest Hits

Mextremist! Greatest Hits - kompilacja z najlepszymi utworami meksykańskiej grupy Brujeria. Można to nazwać, taką jakby drugą stroną winylu, gdyż można znaleźć na tej płycie utwory, które nie znalazły się na albumie wydanym przez Roadrunner Records.
Okładka albumu to parodia meksykańskiego magazynu "¡Alarma!". Traktował on o sensacyjnych historiach kryminalnych, lecz tak, jak Brujeria zostali zakazani za ukazywanie brutalnych treść czy fotografii.
Piosenka "Asesino" nie nagrała Brujeria, lecz Asesino.

</doc>
<doc id="1189896" url="https://pl.wikipedia.org/wiki?curid=1189896" title="Jelonki (Jelenin)">
Jelonki (Jelenin)

Jelonki – kolonia wsi Jelenin w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 kolonia należała administracyjnie do województwa szczecińskiego.

</doc>
<doc id="1189897" url="https://pl.wikipedia.org/wiki?curid=1189897" title="Stefan Szefer">
Stefan Szefer

Stefan Szefer (ur. 8 maja 1942) – polski piłkarz, boczny obrońca. Reprezentant dwóch krajów: Polski i Stanów Zjednoczonych.
W Polsce grał w Śląsku Wrocław i ŁKS Łódź (1966-1968). Po wyjeździe do Stanów Zjednoczonych występował m.in. w Chicago Mustangs oraz Chicago Sting, drużynie North American Soccer League. Używał nazwiska Steve Shafer.
W reprezentacji Polski wystąpił trzykrotnie. Debiutował 3 grudnia 1966 w meczu z Izraelem, ostatni raz zagrał w następnym roku. W 1973 zagrał w trzech meczach pierwszej reprezentacji USA, w tym w dwóch meczach z Polską.

</doc>
<doc id="1189898" url="https://pl.wikipedia.org/wiki?curid=1189898" title="Steve Shafer">
Steve Shafer



</doc>
<doc id="1189902" url="https://pl.wikipedia.org/wiki?curid=1189902" title="Lamborghini LM004">
Lamborghini LM004

Lamborghini LM 004 – prototypowy model wyprodukowany w 1986 roku.

</doc>
<doc id="1189903" url="https://pl.wikipedia.org/wiki?curid=1189903" title="Kaliska (Godków)">
Kaliska (Godków)

Kaliska – osada wsi Godków w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 osada należała administracyjnie do województwa szczecińskiego.

</doc>
<doc id="1189906" url="https://pl.wikipedia.org/wiki?curid=1189906" title="Krupin (Chojna)">
Krupin (Chojna)

Krupin – nieoficjalna część miasta Chojna w Polsce położona w województwie zachodniopomorskim, w powiecie gryfińskim, w gminie Chojna.
Nazwa z nadanym identyfikatorem SIMC jako samodzielna osada występuje w zestawieniach archiwalnych TERYT z 1999 roku.
W latach 1975–1998 miejscowość należała administracyjnie do województwa szczecińskiego.

</doc>
<doc id="1189908" url="https://pl.wikipedia.org/wiki?curid=1189908" title="Kuropatniki (województwo zachodniopomorskie)">
Kuropatniki (województwo zachodniopomorskie)

Kuropatniki – osada leśna w Polsce, położona w województwie zachodniopomorskim, w powiecie gryfińskim, w gminie Chojna, na Pojezierzu Myśliborskim, wśród Puszczy Piaskowej na Wzgórzach Krzymowskich.
W latach 1975–1998 miejscowość należała administracyjnie do województwa szczecińskiego.
Znajduje się tu klasycystyczny dworek myśliwski z ok. 1830, wnętrza przebudowano w 1959. W otoczeniu park z licznymi drzewami egzotycznymi m.in. choiny kanadyjskie, platany, tulipanowiec.
3 km. na południe od Kuropatników wśród wyniosłych wzniesień morenowych góra Zwierzyniec (167 m n.p.m.).

</doc>
<doc id="1189910" url="https://pl.wikipedia.org/wiki?curid=1189910" title="Ryūhei Matsuda">
Ryūhei Matsuda

 – japoński aktor.
Jego ojcem był aktor Yūsaku Matsuda ("Tantei monogatari"), a matką – aktorka Miyuki Matsuda. Ojciec Ryūhei'a zmarł, gdy ten miał sześć lat. Młodszy brat, Shōta Matsuda, również jest aktorem.
Gdy Matsuda miał piętnaście lat, dostał propozycję roli w filmie "Tabu" Nagisy Ōshimy. Rola samuraja Sōzaburō Kanō przyniosła mu dużą popularność, nagrodę Japońskiej Akademii Filmowej i nagrodę dla nowego talentu na MFF w Yokohamie, a także kolejne propozycje ról. Zagrał m.in. u Takashiego Miike ("Big Bang Love", "Juvenile A") i Shin’ya Tsukamoto ("Detektyw nocnych koszmarów").

</doc>
<doc id="1189913" url="https://pl.wikipedia.org/wiki?curid=1189913" title="Mętno Małe">
Mętno Małe

Mętno Małe – osada wsi Mętno w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 osada należała administracyjnie do województwa szczecińskiego.
Zabytki.
We wsi opuszczona XIV-wieczna kaplica z późnogotyckimi malowidłami. Nad jeziorem średniowieczne grodzisko nadgraniczne.

</doc>
<doc id="1189916" url="https://pl.wikipedia.org/wiki?curid=1189916" title="Adnan Ćatić">
Adnan Ćatić



</doc>
<doc id="1189917" url="https://pl.wikipedia.org/wiki?curid=1189917" title="Adnan Catic">
Adnan Catic



</doc>
<doc id="1189921" url="https://pl.wikipedia.org/wiki?curid=1189921" title="Szczęśliwe zakończenia">
Szczęśliwe zakończenia

Szczęśliwe zakończenia (ang. "Happy Endings") – film fabularny (komediodramat) produkcji amerykańskiej z 2005 roku, wyreżyserowany przez Dona Roosa na podstawie własnego scenariusza.
Fabuła.
Film składa się z trzech historii. Pierwsza z nich opowiada o Miriam „Mamie” Toll. W wieku siedemnastu lat Mamie (Lisa Kudrow) urodziła syna o rok młodszemu przybranemu bratu, Charleyowi (Steve Coogan). Para postanowiła oddać chłopca do adopcji. Obecnie przyszły student reżyserii Nicky (Jesse Bradford), który zna tajemnicę Mamie, chce nakręcić film o łzawym pojednaniu rodziców i dziecka. Przychodzi do kobiety z propozycją zdradzenia miejsca pobytu syna, w zamian za możność sfilmowania jej losów. Sprawa jest tym bardziej skomplikowana, że młodociany ojciec okazał się być homoseksualny, i zarówno on, jak i Mamie, mają obecnie nowych partnerów. Bohaterem drugiej historii jest Charley. On i jego chłopak Gil (David Sutcliffe) chcą pomóc swoim przyjaciółkom lesbijkom, Pam (Laura Dern) i Diane (Sarah Clarke), które marzą o macierzyństwie. W trzeciej opowieści poznajemy młodego Otisa McKee (Jason Ritter), który nie wie, jak powiedzieć ojcu, że jest gejem.
Nagrody i nominacje.
Nagroda Satelita 2005

</doc>
<doc id="1189923" url="https://pl.wikipedia.org/wiki?curid=1189923" title="Ognica (Krzymów)">
Ognica (Krzymów)

Ognica – kolonia wsi Krzymów w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 kolonia należała administracyjnie do województwa szczecińskiego.

</doc>
<doc id="1189925" url="https://pl.wikipedia.org/wiki?curid=1189925" title="Żmijowiec czerwony">
Żmijowiec czerwony

Żmijowiec czerwony, żmijowiec ruski ("Pontechium maculatum") – gatunek rośliny z rodziny ogórecznikowatych. Tradycyjnie zaliczany do rodzaju żmijowiec "Echium", jednak po molekularnych analizach filogenetycznych od roku 2000 wyodrębniony jako takson monotypowy w rodzaju "Pontechium". Występuje w południowej, wschodniej i środkowej Europie oraz w Turcji i na Kaukazie. Przez Polskę przebiega północna granica jego zasięgu. W Polsce jest rzadki, występuje tylko na południowo-wschodniej Lubelszczyźnie. Podejmowane są próby reintrodukcji gatunku w Dolinie Bugu. Roślina stosowana jako lecznicza, ozdobna i dawniej także jako panaceum na ukąszenia żmii.
Biologia i ekologia.
Bylina. W pierwszym roku wytwarza różyczkę liściową, w drugim - pęd kwiatostanowy, który zamiera jesienią. Na wiosnę z jego nasady rozwijają się różyczki potomne. Rośnie w murawach kserotermicznych na podłożu wapiennym. Kwitnie w maju i czerwcu. Gatunek charakterystyczny rzędu "Festucetalia valesiacae".
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1189926" url="https://pl.wikipedia.org/wiki?curid=1189926" title="2005 YU128">
2005 YU128

2005 YU128 – planetoida należąca do grupy Atena i obiektów NEO.
Odkrycie.
Asteroida została odkryta 31 grudnia 2005 roku w programie FMO Spacewatch przez Rafała Konkola. Nazwa planetoidy jest oznaczeniem tymczasowym, nie posiada też jeszcze oficjalnej numeracji. W momencie odkrycia obiekt poruszał się z prędkością 8 stopni na dzień, został też zaobserwowany przez inne obserwatorium astronomiczne. Jest to 5 w kolejności planetoida odkryta z udziałem Polaków w programie FMO. 
Udział internautów w kampanii polega na przeglądaniu zdjęć udostępnianych w programie "Fast Moving Objects" oraz wyszukiwaniu obiektów, które mogą być planetoidami poprzez analizę zdjęć.
Orbita.
2005 YU128 okrąża Słońce w ciągu 247 dni i 13 godzin w średniej odległości 0,77 j.a. Nachylenie jej orbity względem ekliptyki to 7,75°, a mimośród jej orbity wynosi 0,32.

</doc>
<doc id="1189927" url="https://pl.wikipedia.org/wiki?curid=1189927" title="Ostrów (Mętno)">
Ostrów (Mętno)

Ostrów – osada leśna wsi Mętno w Polsce, położona w województwie zachodniopomorskim, w powiecie gryfińskim, w gminie Chojna, na zachodnim brzegu jeziora Ostrów.
W latach 1975–1998 osada należała administracyjnie do województwa szczecińskiego.

</doc>
<doc id="1189931" url="https://pl.wikipedia.org/wiki?curid=1189931" title="Oceania (żaglowiec)">
Oceania (żaglowiec)



</doc>
<doc id="1189932" url="https://pl.wikipedia.org/wiki?curid=1189932" title="Pniewko (osada leśna)">
Pniewko (osada leśna)

Pniewko – osada leśna w Polsce położona w województwie zachodniopomorskim, w powiecie gryfińskim, w gminie Chojna.
W latach 1975–1998 miejscowość należała administracyjnie do województwa szczecińskiego.
Zobacz też: Pniewko

</doc>
<doc id="1189933" url="https://pl.wikipedia.org/wiki?curid=1189933" title="Przyciesie">
Przyciesie

Przyciesie – osada wsi Rurka w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 osada należała administracyjnie do województwa szczecińskiego.

</doc>
<doc id="1189934" url="https://pl.wikipedia.org/wiki?curid=1189934" title="Fregaty rakietowe typu Horizon">
Fregaty rakietowe typu Horizon

Fregaty (niszczyciele) rakietowe typu Horizon/Orizzonte – seria 4 okrętów z początku XXI wieku, opracowanych wspólnie przez Francję i Włochy. We Francji klasyfikowane są jako fregaty rakietowe, natomiast we Włoszech jako niszczyciele rakietowe. Głównym zadaniem okrętów jest obrona przeciwlotnicza, stąd określane są jako fregaty przeciwlotnicze. Pierwsza jednostka typu weszła do służby w 2007.
Historia.
W grudniu 1992, po fiasku projektu europejskiej fregaty NFR-90, Francja, Wielka Brytania i Włochy uzgodniły wymagania, jakie ma spełniać nowa wspólna fregata (program FCNG). Przy pracach projektowych główny nacisk miano położyć na zwiększenie zdolności do zwalczania celów powietrznych.
Prace nad projektem fregat "Horizon" (włoski "Orizzonte", pol. – horyzont) zostały jednak poważnie zakłócone przez rozbieżności interesów poszczególnych krajów co do dokładnej specyfikacji i przeznaczenia okrętów. Francja i Włochy wymagały zapewnienia obrony przeciwlotniczej dla swoich lotniskowców na krótkich dystansach, podczas gdy Wielka Brytania preferowała koncepcję okrętów mogących zapewnić obronę przeciwlotniczą zgrupowaniom flot na dalszych dystansach i działać na Atlantyku. Poważne rozbieżności pojawiły się także podczas wybierania wyrzutni pionowego startu, ponieważ Francja i Włochy promowały system Sylver z pociskami Aster, a Wielka Brytania system VLS.
Wahania co do ostatecznego kształtu okrętów, ich konfiguracji i wyboru rozwiązań technologicznych, które miały miejsce w latach 1995-1996, doprowadziły do przesunięcia planowanego terminu wejścia pierwszych okrętów do służby na rok 2006. Oficjalnie program "Horizon" rozpoczął się deklaracją ministrów obrony trzech państw w kwietniu 1999. Jednakże, z powodu zasadniczych różnic co do zastosowania nowych okrętów oraz lobbingu własnego przemysłu, już 26 kwietnia 1999 Wielka Brytania wycofała się z programu i podjęła decyzję o samodzielnym opracowaniu przeznaczonych dla Royal Navy okrętów, które otrzymały oznaczenie "Typ 45".
Program "Horizon" był kontynuowany przez Francję i Włochy, które zamówiły w 2000 po dwie jednostki typu "Horizon". Francuskie jednostki miały zastąpić dwie stare fregaty typu "Suffren". Zamówienie z 2002 na dwa dodatkowe okręty dla Francuskiej Marynarki Wojennej (mające
zastąpić dwie fregaty typu "Cassard") zostało anulowane na rzecz tańszej przeciwlotniczej wersji nowych wielozadaniowych fregat typu "FREMM".
22 grudnia 2007 do służby weszła pierwsza włoska fregata typu "Horizon" „Andrea Doria”, która pełną gotowość operacyjną ma osiągnąć w drugiej połowie 2008 roku.
Francuskie jednostki budowała stocznia DCN w Lorient, ale część bloków kadłuba "Forbina" wykonała stocznia SMCT w Saint Nazaire, zmontowanych następnie w Lorient. Włoskie okręty budowano i wodowano w stoczni Fincantieri w Riva Trigoso koło Genui, ale wyposażano w stoczni w Muggiano koło La Spezia.
5 maja 2009 wszystkie jednostki razem przechodziły próby koło La Spezii.
Okręty w wersji francuskiej i włoskiej różnią się częściowo uzbrojeniem i wyposażeniem. Włoskie okręty wykorzystują pociski przeciwokrętowe Otomat Mk 2/A, a francuskie MM40 Exocet Block 2. Francuskie fregaty posiadają dodatkowo dwie sześcioprowadnicowe wyrzutnie Sadral dla rakiet przeciwlotniczych bliskiego zasięgu Mistral; zamiast tego włoskie okręty mają trzecią armatę 76 mm OTO Melara Super na dachu hangaru.

</doc>
<doc id="1189935" url="https://pl.wikipedia.org/wiki?curid=1189935" title="Strzeszewko">
Strzeszewko

Strzeszewko – kolonia wsi Grzybno w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 kolonia należała administracyjnie do województwa szczecińskiego.

</doc>
<doc id="1189936" url="https://pl.wikipedia.org/wiki?curid=1189936" title="Trzeszcze">
Trzeszcze

Trzeszcze – osada leśna w Polsce położona w województwie zachodniopomorskim, w powiecie gryfińskim, w gminie Chojna.
W latach 1975–1998 miejscowość należała administracyjnie do województwa szczecińskiego.
Zobacz też.
Jezioro Leśne (województwo zachodniopomorskie)

</doc>
<doc id="1189937" url="https://pl.wikipedia.org/wiki?curid=1189937" title="Roland Audenrieth">
Roland Audenrieth

Roland Audenrieth (ur. 2 lipca 1979) – niemiecki skoczek narciarski. W Pucharze Świata startował w latach 1997–2001. Jego największym osiągnięciem w PŚ było zajęcie dziesiątego miejsca w zawodach w Zakopanem w 1998. Ponadto ma na koncie zwycięstwo w klasyfikacji generalnej Pucharu Kontynentalnego w sezonie 1998/1999.

</doc>
<doc id="1189938" url="https://pl.wikipedia.org/wiki?curid=1189938" title="Echium russicum">
Echium russicum



</doc>
<doc id="1189940" url="https://pl.wikipedia.org/wiki?curid=1189940" title="6 Pułk Artylerii Ciężkiej (II RP)">
6 Pułk Artylerii Ciężkiej (II RP)

6 pułk artylerii ciężkiej Obrońców Lwowa (6 pac) – oddział artylerii ciężkiej Wojska Polskiego w II Rzeczypospolitej.
6 pułk artylerii ciężkiej został sformowany w 1921 we Lwowie z połączenia 5 i 12 dywizjonów artylerii ciężkiej. Do 1939 jednostka stacjonowała w garnizonie Lwów (Okręg Korpusu nr VI) i pod względem szkoleniowym podlegała dowódcy 6 Grupy Artylerii. W kampanii wrześniowej jego zmobilizowane dywizjony walczyły na różnych odcinkach frontu.
Geneza i walki przyszłych pododdziałów pułku.
5 dywizjon artylerii ciężkiej.
Baterie późniejszego 5 dac formowały się samorzutnie we Lwowie w końcu listopada 1918. Przyjęły nazwy: „Basia”, „Iwan” i „Longinus”. W styczniu 1919 baterie utworzyły 4 pułk artylerii ciężkiej. Wkrótce pułk zmienił numer na 5 pac. Ostateczna jego nazwa to 5 dywizjon artylerii ciężkiej. W listopadzie 1921 stał się jednym z dywizjonów „pokojowego” 6 pac.
Baterie późniejszego 5 dac walczyły we Lwowie, a następnie wzięły udział w walkach na froncie ukraińskim do rzeki Seret. W Zbarażu pozostawały do 13 sierpnia 1919. W sierpniu przesunięto dywizjon na linię Zbrucza. Tu dywizjon wspierał działania 19 pułku piechoty. Po walkach odszedł do Tarnopola. Tam przezbrojono dywizjon.
Od maja 1920 dywizjon działał na kierunku Latyczów – Lityń – Winnica – Niemirów. 27 maja przerzucono go na front północny w rejon Głębokiego. Tam walczył do 3 lipca.
Od 4 lipca prowadził działania opóźniające na kierunku Głębokie – Lida - Szczuczyn – Grodno – Białystok i dalej na Warszawę.
Pod Warszawą 5 dac (bez 1 ba) podporządkowano 5 DP i skierowano na front lwowski. Tu uczestniczył w pościgu na kierunku Złoczów – Brody – Radziwiłłów – Krasiłów. 1 bateria wspierała walki 14 DP pod Warszawą, a następnie dołączyła do macierzystego dywizjonu. W październiku 1920 dywizjon skierowano do Jarosławia, a następnie do Lwowa.
12 dywizjon artylerii ciężkiej.
12 dac wywodzi swój rodowód z 3 pułku artylerii ciężkiej Błękitnej Armii. Po przybyciu do Polski wydzielono z pułku jeden dywizjon i przemianowano go na 12 dac. W 1921 wcielono go do nowo powstałego 6 pac.
12 dac do końca sierpnia 1919 pozostawał w okolicach Warszawy. We wrześniu przegrupowany został do Wilna. Tam do połowy marca 1920 prowadził działania organizacyjne i szkoleniowe. Od 15 marca dywizjon podporządkowano dowódcy 14 Dywizji Piechoty. W jej składzie wziął udział w walkach na froncie północnym. Potem prowadził działania odwrotowe wycofując się przez Słuck – Baranowicze – Kobryń aż pod Dęblin. Tam 12 sierpnia zajął stanowiska ogniowe i wspierał 14 DP w czasie bitwy warszawskiej. W jej składzie przeszedł też do pościgu. Walki zakończył w rejonie Mińska.
Obydwa dywizjony w bojach straciły: 2 oficerów i 18 szeregowych poległych, 2 oficerów i 18 szeregowych rannych oraz 3 oficerów i 44 szeregowych zmarłych z chorób.
Kawalerowie Virtuti Militari.
Krzyżem Srebrnym Orderu Virtuti Militari zostało odznaczonych czterech żołnierzy pułku:
Ponadto 12 oficerów i 48 szeregowych zostało odznaczonych Krzyżem Walecznych.
Formowanie pułku.
Po zawieszeniu broni 5 dywizjon artylerii ciężkiej skierowany został do Jarosławia, gdzie stopniowo przeprowadzono demobilizację. W sierpniu 1921 skierowany został do Lwowa. 12 dywizjon artylerii ciężkiej, po krótkim postoju w Baranowiczach, skierowany został 15 listopada do Tarnopola i zajął kwatery w Chodaczkowie, Dragonowcach i Zabojkach. Tam przeprowadzono demobilizację, a 9 września 1921 dywizjon przetransportowano koleją do Lwowa. W tym czasie MSWojsk. rozwiązało 5 Lwowską Brygadę Artylerii, a na jej miejsce utworzyło 6 pułk artylerii ciężkiej, z dowódcą ppłk. Tadeuszem Łodzińskim. Trzonem nowo powstałej jednostki stały się wojenne 5 Lwowski i 12 Kresowy dywizjon artylerii ciężkiej.
6 pac we Lwowie.
Zakwaterowanie.
Początkowo dowództwo pułku mieściło się w "koszarach gen. Bema" przy ul. Grodzkiej, jednak już 27 października przeniesione zostało do koszar "Czerwony Klasztor" przy ul. Teatyńskiej 6. Od 24 listopada stacjonował tu także I dywizjon (wcześniej przez 2 miesiące kwaterował w Jaworowie). II dywizjon zakwaterowany został na Filipówce przy ul. Terasiewicza. W 1923 pułk otrzymał do dyspozycji magazyny w koszarach przy ul. Teatyńskiej 16 i przy ul. Kopcowej 7. Przy Kopcowej stacjonowała także kadra baterii zapasowej. Od 8 stycznia 1922 pułk posiadał własną kuźnię, a w marcu 1924 uruchomione zostały dodatkowo warsztaty „stelmacharskie”. W 1929 warsztaty pułkowe urządzono w wozowni na Wulce. Były tam warsztaty puszkarskie, rusznikarskie, kołodziejskie, kuźnia oraz pralnia. W 1929 pododdziały 6 pułku artylerii ciężkiej przeniosły się do "koszar Sowińskiego" zwalnianych przez 13 dywizjon artylerii konnej. W "Czerwonym Klasztorze" pozostał jedynie 6 samodzielny daplot.
Oświata i szkolenie.
Od grudnia 1921 pododdziały pułku przystąpiły do intensywnego szkolenia. Rozpoczęto prowadzenie kursów dokształcających dla oficerów z zakresu szkoły średniej oraz przymusową naukę analfabetów. Podczas szkoły ognia na OC „Leśna” w 1931 pułk uzyskał najlepsze wyniki strzelania spośród wszystkich jednostek artylerii. Na wysokim poziomie w pułku stało też wyszkolenie jeździeckie. Zauważył to między innymi inspektor armii, gen. Juliusz Rómmel, który to podczas inspekcji w 1932 osobiście wydał ćwiczącym oficerom–artylerzystom typowo kawaleryjskie komendy „szable w dłoń” i „do boju”. Pierwsze oficjalne zawody hippiczne odbyły się w 6 pac w dniach 20 i 23 lipca 1922 i składały się z siedmiu dyscyplin. Rozkazem dowódcy pułku nr 72 z 14 marca 1922 utworzono bibliotekę. Książki, przede wszystkim fachowe, kupowano ze składek kadry, natomiast część książek beletrystycznych pochodziła z darów samych żołnierzy, kadry, osób cywilnych, a także różnych instytucji.
Święta w 6 pac.
Rozkazem dowódcy pułku nr 278 z 3 grudnia 1925 święto pułkowe wyznaczone zostało na pierwszy dzień Świąt Wielkanocnych. W tym dniu, w 1919, I (5) dywizjon zapoczątkował swoim ogniem ostateczne oswobodzenie Lwowa. Także w tym dniu we Francji został utworzony został II (12) dywizjon. 19 maja 1927 minister spraw wojskowych marszałek Polski Józef Piłsudski ustalił i zatwierdził dzień 21 kwietnia jako datę święta pułkowego. Z nieznanych przyczyn przez kilka lat nie obchodzono święta pułkowego. Po raz pierwszy dzień ten został zaakcentowany dopiero w roku 1931, a od 1932 dzień 21 kwietnia obchodzono już uroczyście. Organizowano pogadanki o historii pułku, zawody sportowe, zabawy, defilady, wspólne uroczyste obiady z udziałem zaproszonych gości.
Zmiany etatowe w pułku.
W pierwszym okresie swego istnienia 6 pac składał się z dowództwa pułku, I i II dyonu, kadry baterii zapasowej i kompanii gospodarczej. Wkrótce udało się utworzyć dowództwo III dyonu z 7. i 8. baterią. Jednocześnie rozwiązano 6 baterię. W ten sposób tylko „manewrowy” I dywizjon posiadał trzy baterie, a pozostałe po dwie. W 1927 ujednolicono strukturę dywizjonów likwidując 3 baterię. Ponadto dowódcy 6 pac od 1922 była podporządkowana 6 samodzielna bateria OPL, która to z dniem 17 maja 1926 została przeorganizowana na 7 samodzielny dywizjon artylerii przeciwlotniczej, przemianowany następnie na 6 sdaplot. W 1931 dywizjon przeciwlotniczy usamodzielnił się i wyszedł ze struktur pułku.
30 listopada 1938 minister spraw wojskowych generał dywizji Tadeusz Kasprzycki nadał 6 pułkowi artylerii ciężkiej nazwę „6 pułk artylerii ciężkiej Obrońców Lwowa”.
6 pac w kampanii wrześniowej.
Mobilizacja.
Pułk był jednostką mobilizującą. W 1939 zgodnie z planem mobilizacyjnym „W” sformował:w dniach 24–26 sierpnia, w mobilizacji alarmowej, w grupie jednostek oznaczonych kolorem "czerwonym":
od dnia 31 sierpnia 1939, w I rzucie mobilizacji powszechnej:
Działania bojowe.
W momencie rozpoczęcia mobilizacji dokonano rozśrodkowania mobilizowanych pododdziałów z 6 pac w Sokolnikach i Zubrzy poza Lwowem, prowadzono pobór koni i wozów w rejonie Sokala. 
I dywizjon armat 105 mm.
31 sierpnia 1939 rozpoczął mobilizację I dywizjon armat kal. 105 mm, zakończył ją 5 września wieczorem. Rano 6 września I dywizjon przybył na stację kolejową Podzamcze, gdzie został załadowany i wieczorem odjechał ze Lwowa w kierunku Przemyśla. Jazda w kierunku frontu odbywała z częstymi przerwami z uwagi na uszkodzenia linii kolejowej i ataki lotnicze. 7 września w Sądowej Wiszni transport dywizjonu został zbombardowany, a następnie ostrzelany z broni pokładowej niemieckich samolotów. Poległo kilku kanonierów, a kilkunastu odniosło rany. Zabito ponad 30 koni, zniszczeniu uległy prawdopodobnie 2 armaty kal. 105 mm. 8 września I dywizjon w rejonie Medyki został ponownie zbombardowany, lecz tym razem bez strat. Z uwagi na zniszczenie linii kolejowej I dywizjon 9 września rozładował się, 3 bateria z uwagi na utratę dużej ilości koni i dwóch armat powróciła do Lwowa. 10 września I dywizjon pomaszerował w kierunku Przemyśla, a następnie Niżankowic i Dobromila, zajął stanowiska ogniowe w rejonie Dobromila i ostrzelał drogę Sanok-Sambor. Po wystrzeleniu łącznie 40 pocisków stanowiska I dywizjonu zostały zbombardowane przez lotnictwo niemieckie. Po nocnym marszu 10/11 września dywizjon I/6 pac osiągnął Medykę i został podporządkowany 38 Dywizji Piechoty rez.; po rozwinięciu stanowisk dwukrotnie ostrzeliwał oddziały niemieckie, sam był również pod ostrzałem wrogiej artylerii. Tego dnia działał na korzyść dowództwa obrony Przemyśla. Kolejne dwie noce maszerował osiągając 12 września folwark Kopań, 13 września Mościska. Podczas następnej nocy maszerował w kierunku Sądowej Wiszni, o godz. 3:00 14 września dywizjon zajął stanowiska ogniowe i otworzył ogień na zajętą przez wojska niemieckie Sądową Wisznię; po godzinnym ostrzale miejscowość została zdobyta przez piechotę 38 DP rez., w trakcie ostrzału doszło do pojedynku z artylerią niemiecką. Po odpoczynku kolejnej nocy 14/15 września dywizjon ruszył w kierunku Lwowa, lecz w rejonie wsi Rodatycze napotkano niemieckie pozycje obronne. Dywizjon zawrócił do Sądowej Wiszni, o godz. 10 zajęto stanowiska ogniowe z których ostrzeliwano pozycje niemieckie w Rodatyczach i Didiatyczach; stanowiska 1 i 2 baterii dywizjonu zostały ostrzelane ogniem artylerii niemieckiej i zaatakowane przez lotnictwo niemieckie. Po zmianie stanowisk ok. 500 m w przód ponowiono ostrzał; na stanowiska 2 baterii wyjechał od strony Didiatycz czołg niemiecki, który został zniszczony strzałem "na wprost". Wieczorem 15 września stanowiska 2 baterii zostały nakryte ogniem niemieckiej artylerii, w efekcie czego poległo 2 kanonierów, 2 kolejnych odniosło rany. 
Z uwagi na zamiar dołączenia do 24 Dywizji Piechoty wysłano w kierunku Janowa, Kozic, Bartników Dominikańskich i Brzuchowic pluton łączności i tabory dywizjonu pod dowództwem ppor. Ignacego Moczarskiego; pododdział ten po dotarciu w rejon Brzuchowic 20 września został otoczony i rozproszony, większość żołnierzy dostała się do niewoli. Rano 16 września 2 bateria zajęła stanowiska w Księżym Moście; podczas zmiany stanowisk była atakowana przez niemieckie lotnictwo, w sumie trzy razy, w atakach tych poległo 3 żołnierzy, 1 został ranny, stracono 9 koni. Dywizjon był ostrzeliwany przez artylerię wroga. 16 września wieczorem I/6 pac ostrzeliwał zajęte przez oddziały niemieckie wsie Ożomle, Bruchnal, Czarnokońce, Nowosiółki i Mużyłowice. Następnie niemiecką kolumnę w Czarnokońcach wiozącą paliwo i amunicję, niszcząc ją zupełnie. Po zdobyciu przez piechotę Czarnokońców i Mużyłowic ostrzeliwał w nocy Ożomle. 17 września 2 bateria maszerując kryła się w lasach, wraz z innymi oddziałami polskimi Frontu Południowego, była ostrzeliwana przez artylerię niemiecką; poległo 4 kanonierów, zniszczone zostały dwie armaty. 18 września 2 bateria, będąc okrążona wraz z innymi oddziałami, w godzinach nocnych uległa panice, w jej wyniku rozbiegło się większość żołnierzy baterii, zabierając wszystkie konie. W baterii pozostało kilkunastu kanonierów; kpt. Antoni Bonarski wydał rozkaz zniszczenia pozostałych armat i sprzętu oraz rozwiązał baterię. W nocy 16/17 września pozostała część dywizjonu maszerowała poprzez Nowosiółki, Mogiłę i Mużyłowice, potem Berdychów, Mołoszkowice do Kolonii Kopanka, gdzie zajęła stanowiska ogniowe 1 bateria. 17 września popołudniem wspierała ogniem obronę 11. Karpackiej Dywizji Piechoty, kilkakrotnie powstrzymując natarcie wojsk niemieckich. 17/18 września maszerowała duktami leśnymi w kierunku szosy Jaworów – Janów. 18 i 19 września 1 bateria wraz z dowództwem dywizjonu przebijała się w kierunku Lwowa wspierając ostrzałem artyleryjskim polską piechotę; dotarła do Hołoska. Próby przebicia się do Lwowa okazały się nieskuteczne. 20 września, po wystrzeleniu resztek amunicji, 1 bateria z rozkazu gen. broni Kazimierza Sosnkowskiego została rozwiązana, armaty zniszczono. Dowódca I dywizjonu i dowódca 1 baterii kapitanowie Jerzy Stępkowski i Józef Broda, wraz z częścią żołnierzy, dostali się do niewoli sowieckiej. 
II dywizjon haubic 155 mm.
Wieczorem 6 września zakończył mobilizację II dywizjon haubic. 7 września rano, na Dworcu Towarowym we Lwowie, wyjechały transporty kolejowe z bateriami II dywizjonu, wieczorem dowództwo II dywizjonu i dowództwo 6 pac. Transporty jechały przez Kamionkę Wołoską, 8 września przez Rawę Ruską, 9 września dotarły do mostu na Sanie w rejonie Muniny koło Jarosławia. Transporty były atakowane przez lotnictwo niemieckie; z uwagi na zniszczenia torów wycofano je na rozkaz dowódcy pułku ppłk. Tadeusza Frączka do Rawy Ruskiej. W Oleszycach, na zachód od Lubaczowa, transporty II/6 pac zostały wyładowane. Na rozkaz dowódcy OK VI podjęto marsz dywizjonu i dowództwa pułku do Gródka Jagiellońskiego. Następnie przez Niemirów do Janowa, który 6 pac (bez I dywizjonu) osiągnął 12 września. 12 września II/6 pac rozwinął stanowiska ogniowe w gotowości do wsparcia w walce batalionu marszowego 19 pułku piechoty mjr. Blutreicha nad Wereszycą. Wieczorem tego dnia dowództwo 6 pac i II dywizjon otrzymały rozkaz do odmarszu do Lwowa. Z uwagi na przydzielenie bm/19 pp do obrony Składnicy Uzbrojenia nr VI, dowódca 6 pac wydzielił 6 baterię do wsparcia batalionu. 13 września 6 bateria w godzinach porannych osiągnęła razem batalionem marszowym 19 pp rejon Brzuchowice – Rzęsna Ruska. Zajęła stanowiska obok stacji kolejowej w Brzuchowicach, skąd ostrzeliwała niemiecki batalion III/99 pułku strzelców górskich, który zajął Rzęsnę Ruską i Polską. 14 września 6 bateria wraz z bm/19 pp dotarła do Hołoska do składnicy. 15 września 6 bateria prowadziła ostrzał okolic sanatorium przeciwgruźliczego w Hołosku, celem otwarcia drogi do Lwowa. Podobnie 16 września bateria wystrzeliła dużą ilość amunicji, którą pozyskiwała ze składów w Hołosku, jednak piechota drogi do Lwowa nie otworzyła. Bateria wspierała intensywnym ostrzałem obronę składnicy, niszcząc w dniach 17-19 września 2-3 czołgi, kilka pojazdów samochodowych; pluton piechoty sformowany z jezdnych, zwiadu i drużyny km baterii wziął do niewoli załogę 7 motocykli niemieckich. 20 września 6 bateria prowadziła intensywne walki w obronie składnicy, pomimo ostrzału artylerii niemieckiej. Poległ w walce 1 oficer, rannych zostało kilku kanonierów i 1 oficer, utracono ok. 10 koni. 20 września wieczorem dowódca OK VI wydał rozkaz kapitulacji załogi składnicy. Załoga skapitulowała 21 września w godzinach porannych, większość baterii dostała się do niemieckiej niewoli, haubice uszkodzono, do Lwowa przedarła się niewielka grupa, w której był dowódca baterii por. Julian Pauluk z oficerem ogniowym. 
13 września dowództwo 6 pac i II dywizjon haubic, bez 6 baterii, dotarli do Lwowa. Do 6 pac dołączyła 3 bateria z dwoma armatami kal. 105 mm. 4 bateria haubic zajęła stanowiska ogniowe na wschód od Cmentarza Łyczakowskiego, 5 bateria haubic na Cytadeli, a 3 bateria armat w rejonie ul. Piekarskiej. 6 pac stanowił artylerię ogólnego działania obrony Lwowa. Baterie intensywnie wspierały obronę Lwowa; 15 września ostrzeliwały skutecznie Kortumową Górę podczas ataku jednostek 35 Dywizji Piechoty rez. oraz ogniem nękającym rozpoznane niemieckie stanowiska, skrzyżowanie drogi i przejazdu kolejowego w Rzęśnie Polskiej skład benzyny, stanowisko artyleryjskie. Baterie wystrzeliły odpowiednio: 3 bateria ok. 10 pocisków, 4 bateria 12 pocisków, a 5 bateria ok. 20 pocisków. 16 września baterie 6 pac wspierały batalion III/206 pułku piechoty w natarciu na południowe stoki wzg. 324. 17 września 4 bateria wystrzeliła 27 pocisków na żądanie własnej piechoty w rejon Brzuchowic i Hołoska. 3 bateria oddała 8 strzałów na lotnisko w Skniłowie i na żądanie własnej piechoty w rejonie Rzęsny Ruskiej. 5 bateria oddała 5 strzałów, na stanowiska niemieckiej artylerii i nieustaloną ilość pocisków na cele w rejonie Sygniówki i lasu Białohoryszcze, trafiając składy amunicji. 18 września 5 bateria na cele na przedpolach Lwowa w rejonie Zboisk, Skniłowa, Zimnej Wody Kulparkowa wystrzeliła 38 pocisków, a 4 bateria w rejon Pirogówki 8 pocisków, poniosła straty 4 poległych, 8 rannych i 10 koni utraconych. 3 bateria 16 pocisków na cele w lesie Biłohoroszcze . 19 września baterie ostrzeliwały rejon Brzuchowic na korzyść natarcia wojsk Frontu Południowego przebijającego się do Lwowa. 3 bateria wystrzeliła na lądowisko niemieckich samolotów w Zimnej Wodzie, piechotę, składy amunicji i inne cele 78 pocisków. 4 bateria 57 pocisków na kolumnę pancerno-motorową, skład amunicji i piechotę niemiecką. 5 bateria wystrzeliła 20 pocisków na stanowiska niemieckiej piechoty i broni pancernej. 20 września w walkach od godz. 14.00 uczestniczyła głownie 4 bateria wystrzeliwując 27 pocisków na niemiecką piechotę w rejonie Pasiek Miejskich, Hołoska Wielkiego i Sanatorium w Hołosku. Podczas walk o Lwów 6 pac prowadził pojedynek artyleryjski z niemieckimi bateriami, z nieznanym skutkiem; nieprzyjacielska artyleria uzyskała jedno nakrycie 4 baterii, poległo wówczas 3 artylerzystów. Pułk skapitulował przed wojskami sowieckimi wraz z całym garnizonem Lwowa. 22 września zniszczono sprzęt optyczny i broń strzelecką, uszkodzono działa. Żołnierzom pochodzącym ze wsi dowódca pułku polecił zabrać konie z uprzężą i udać się do domów, oficerom zaś nie zgłaszać się na miejsce zbiórki, lecz ukryć się i uciekać. Ci którzy zignorowali rozkaz ppłk Frączka, zostali zamordowani w "zbrodni katyńskiej". 
Oddział Zbierania Nadwyżek 6 pac.
Z nadwyżek pozostałych po sformowaniu dywizjonów artylerii ciężkiej i 6 pac, 9 lub 10 września sformowano improwizowaną baterię artylerii ciężkiej, którą wysłano do Grupy "Żółkiew" płk. dypl. Stefana Iwanowskiego formowanej w rejonie Żółkwi. Od 12 do 15 września walczyła w rejonie Żółkwi, dalsze jej losy są nieznane.
Z pozostałych w koszarach żołnierzy 6 pac, 12 września sformowano spieszoną baterię pod dowództwem kpt. Tadeusza Sklepińskiego, uzbrojoną jedynie w broń ręczną, liczącą w trzech plutonach ok. 160 artylerzystów. 12 września obsadziła stację kolejową Persenkówka. Podlegała dowódcy sektora południowego - 3 pułk piechoty OW Grodno ppłk. Stefanowi Mrozkowi. 18 września bateria wymaszerowała celem zmiany na Wzgórzach Wuleckich kompanii piechoty w okopach, w trakcie marszu ostrzelana została ogniem artylerii niemieckiej, gdzie poniosła znaczne straty osobowe i do zluzowania piechoty nie doszło. Jeden z plutonów 22 września miał zadanie odbicie folwarku za rogatką Zieloną z rąk sowieckich.
Symbole pułkowe.
Sztandar.
16 grudnia 1937 Prezydent RP Ignacy Mościcki zatwierdził wzór sztandaru 6 pac. 22 listopada 1938 w czasie wręczania sztandarów oddziałom artylerii ze Lwowa i Małopolski wschodniej gen. dyw. Tadeusz Kasprzycki wręczył pułkowi sztandar ufundowany przez zarząd miasta Lwowa.
Prawa strona sztandaru była wykonana według wzoru regulaminowego. W centrum znajdowało się godło państwowe – orzeł w koronie w wieńcu z liści laurowych, w czterech rogach numer pułku w mniejszych wieńcach.
&lt;br&gt;Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
We wrześniu 1939 sztandar ukryto w budynku Ossolineum we Lwowie. Po 1945 został przewieziony do Wrocławia, gdzie przez 40 lat znajdował się w rękach prywatnych. Obecnie znajduje się na ekspozycji głównej Muzeum II Wojny Światowej w Gdańsku.
Odznaka pamiątkowa.
26 marca 1934 Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 6 pułku artylerii ciężkiej. Odznakę o wymiarach 34x34 mm stanowi wizerunek moździerza z kołem, na którym w górnej części umieszczony jest herb Lwowa. Na oporze moździerza wpisano numer „6” zaś na trzech ustawionych pionowo pociskach inicjały „PAC”. Odznaka jednoczęściowa, wykonana w srebrze, bez emalii. Na rewersie próba srebra i inicjały grawera „WG” – Wiktora Gontarczyka z Warszawy.
Po raz pierwszy odznaki zostały wręczone 20 kwietnia 1934. Rozkazem dowódcy pułku nr 90/34 odznaki przyznano także miastu Lwów, 5 DP, 14 DP, 5 pal, 12 pal, 1 pam, 6 plot., 6 daplot. Poza odznakami srebrnymi i metalowymi wykonano dwie odznaki złote. Delegacja pułku wręczyła je prezydentowi RP Ignacemu Mościckiemu oraz marszałkowi Józefowi Piłsudskiemu.
Artylerzyści – Obrońcy Lwowa.
Żołnierze pułku - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1189941" url="https://pl.wikipedia.org/wiki?curid=1189941" title="Depresja gangstera">
Depresja gangstera

Depresja gangstera (ang. "Analyze This") – film fabularny produkcji amerykańskiej z 1999 roku, w reżyserii Harolda Ramisa. Film przedstawia perypetie Paula Vitti, gangstera cierpiącego na stany lękowe, oraz psychoterapeutę Bena Sobela, którego poznaje w wyniku wypadku samochodowego. 
Nagrody i nominacje.
Złote Globy 1999

</doc>
<doc id="1189942" url="https://pl.wikipedia.org/wiki?curid=1189942" title="Kai Bracht">
Kai Bracht

Kai Bracht (ur. 27 kwietnia 1978) – niemiecki skoczek narciarski. W Pucharze Świata startował w latach 2002–2006. Jego największym osiągnięciem w PŚ było zajęcie dwudziestego piątego miejsca w zawodach w Tauplitz w 2003. Najwyższe miejsce Brachta w klasyfikacji generalnej to 73. lokata w 2003. Od sezonu 2007/2008 jest asystentem trenera niemieckiej kadry kombinacji norweskiej.
Do jego największych osiągnięć sportowych zaliczyć należy tytuł drużynowego mistrza świata juniorów (w drużynie oprócz niego wystąpili: Alexander Herr, Michael Uhrmann oraz Frank Reichel) zdobyty w 1996 roku. Bracht to trzykrotny mistrz Niemiec, pięć razy stawał na najwyższym stopniu podium w konkursach Pucharu Kontynentalnego.
W 2002 zajął drugie miejsce w klasyfikacji generalnej Letniego Pucharu Kontynentalnego przegrywając ze swoim rodakiem Stefanem Pieperem o 16 punktów. Bracht wygrał 2 konkursy i czterokrotnie był w pierwszej dziesiątce.
W latach 1994–1997 uczęszczał do gimnazjum sportowego w Oberhofie. Z wykształcenia jest bankowcem.
Po mistrzostwach Niemiec w 2006 zdecydował się zakończyć karierę sportową. Od 2007 pracuje jako trener z drużyną kombinatorów norweskich.
Najdłuższy skok na odległość 206 metrów oddał 15 marca 2006 na skoczni w Planicy.
Letnie Grand Prix.
Miejsca w poszczególnych konkursach LGP.
W 1994 i 1995 roku sumowano punkty za wszystkie skoki (tak jak np. w TCS)

</doc>
<doc id="1189943" url="https://pl.wikipedia.org/wiki?curid=1189943" title="Wilcze (Jelenin)">
Wilcze (Jelenin)

Wilcze – kolonia wsi Jelenin w Polsce, położona w województwie zachodniopomorskim, w powiecie gryfińskim, w gminie Chojna.
W latach 1975–1998 kolonia należała administracyjnie do województwa szczecińskiego.

</doc>
<doc id="1189945" url="https://pl.wikipedia.org/wiki?curid=1189945" title="Dirk Else">
Dirk Else

Dirk Else (ur. 27 sierpnia 1977 w Erlabrunn) – niemiecki skoczek narciarski. W Pucharze Świata startował w latach 2000–2002. Jego największym osiągnięciem w PŚ było zajęcie dwunastego miejsca w zawodach w Zakopanem w sezonie 2001/2002. W tym samym sezonie zajął najwyższe, 50. miejsce w klasyfikacji generalnej Pucharu Świata. Ponadto ma on na koncie zwycięstwo w klasyfikacji generalnej Pucharu Kontynentalnego w sezonie 1999/2000.

</doc>
<doc id="1189946" url="https://pl.wikipedia.org/wiki?curid=1189946" title="Nawrót depresji gangstera">
Nawrót depresji gangstera

Nawrót depresji gangstera (tytuł oryg. "Analyze That") – film fabularny koprodukcji amerykańsko-australijskiej z 2002 roku w reżyserii Harolda Ramisa. Sequel filmu "Depresja gangstera" (1999).
Fabuła.
Od dwóch i pół roku Paul Vitti odbywa karę pozbawienia wolności. W więzieniu mają miejsce próby pozbawienia go życia, w wyniku których doznaje załamania nerwowego. Do pomocy mu zostaje sprowadzony znajomy dr Ben Sobel, pod którego kuratelę władze oddają zwalnianego z zakładu karnego Vittiego. Po uwolnieniu okazuje się, że Vitti jedynie symulował chorobę. Zakład karny udało się również opuścić Jelly'emu, bliskiemu współpracownikowi Vittiego. Vitti zamieszkuje w domu dr Sobela i zmuszony zostaje do podjęcia uczciwej pracy. Nie udaje mu się jednak utrzymać normalnego zatrudnienia, ponieważ od 12 roku życia był gangsterem. Szczęśliwie producent serialu telewizyjnego o mafii pt. "Mały Cezar" zwraca się do Vittiego o pomoc w kwestii konsultacji dialogów. Vitti zgadza się na pracę przy filmie, by przeczekać dopóki nie wymyśli czegoś lepszego. Jednocześnie planuje napad na transport złota.

</doc>
<doc id="1189949" url="https://pl.wikipedia.org/wiki?curid=1189949" title="Frank Löffler">
Frank Löffler

Frank Löffler (ur. 9 sierpnia 1980 w Immenstadt) – niemiecki skoczek narciarski, mistrz świata juniorów, mistrz Niemiec. W Pucharze Świata startował w latach 1999–2001. Jego największym osiągnięciem w PŚ było zajęcie siódmego miejsca w zawodach w Iron Mountain w 2000. Najwyższe miejsce Löfflera w klasyfikacji generalnej to 23. w sezonie 2000/2001. Uczestniczył on również w mistrzostwach świata w 2001. Zajął tam 28. miejsce na skoczni normalnej i 40. na dużej.
Przed rozpoczęciem sezonu 2003/2004 Löffler wraz ze swoim kolegą z reprezentacji Niemiec, Michaelem Möllingerem publicznie skrytykowali metody szkoleniowe stosowane przez ówczesnego trenera reprezentacji, Wolfganga Steierta. Było to jednym z powodów zawieszenia obu zawodników. Möllinger postanowił opuścić Niemcy i zaczął startować w barwach Szwajcarii. Löffler natomiast po pewnym czasie doszedł do porozumienia z federacją, która jego powrót do reprezentacji uzależniła od dobrego występu w mistrzostwach Niemiec. Warunek ten nie został spełniony i kilka dni po zakończeniu mistrzostw skoczek na swojej oficjalnej stronie ogłosił zakończenie kariery.

</doc>
<doc id="1189950" url="https://pl.wikipedia.org/wiki?curid=1189950" title="Isdera Commendatore 112i">
Isdera Commendatore 112i

Isdera Commendatore 112i – niemiecki supersamochód zaprezentowany w 1993 roku przez firmę Isdera. Eberhard Schulz szef firmy Isdera był odpowiedzialny za projekt Mercedesa C111 w późnych latach 60 i inne prototypy z silnikiem umieszczonym centralnie. Projektował on samochody koncepcyjne dla Mercedesa. Model Mercedes C111 był wyposażany w różne wersje silnika rotacyjnego.
Geneza modelu.
Elegancki wygląd czerpał inspirację ze słynnych samochodów wyścigowych Grupy C. Założyciel firmy Eberhard Schultz zaangażował inżynierów i techników Mercedes-Benz posiadających zgodę i aprobatę firmy do rozwoju tego modelu.
Po tym, jak Imperator 108i zakończył produkcję w 1993 roku, Isdera pracował nad rozwojem nowego modelu. W 1989 roku pierwsze gliniane modele nabrały kształtu, a prace rozwojowe trwały do 1993 roku. Nowy samochód nazwany Commendatore 112i, wymyślna nazwa Commendatore powstała dla uczczenia Enzo Ferrari (Ferrari otrzymało tytuł Commendatore II). Commendatore oznacza Knight Commander w języku włoskim.
Okazało się, że z czasem Mercedes stracił zainteresowanie pomysłami Schulza. Schulz pod nową marką Isdera kontynuował pracę nad rozwojem C111 a później nad następcą – modelem C112. Tak powstała Isdera Commendatore. 112i jest jednym z najniższych aut, jakie kiedykolwiek produkowano. Przednie lampy nawiązują do Porsche 968 zaś tylne reflektory, zapożyczono od producenta firmy Hella - pochodzą ze sławnego sportowego modelu Mercedesa C111. Pierwszy model dostępny był z identycznym silnikiem z modelu Mercedesa S klasy W140, a mianowicie V12 6.0l o mocy 408 KM. Napęd na tylne koła, 6-biegowa skrzynia wykonana przez Getrag. Commendatore 112i jest niski, jego wygląd przypomina kształtem kulę. Zarówno drzwi jak i maska silnika otwiera się do góry co jest dosyć rzadkie nawet w sportowych samochodach. W wyposażeniu pojazdu znajdziemy lampy przednie z modelu Porsche 968, tylne pochodzą z Mercedesa, a także wycieraczkę stosowaną do pociągów niemieckich potrafiących mknąć z prędkościami rzędu 350 km/h. W czasie bardzo szybkiej jazdy specjalne sensory obniżały auto o 76 mm w celu ułatwienia kontroli nad pojazdem. Specjalnym przyciskiem można również podnieść nadwozie w celu pokonania różnych drogowych przeszkód. W połowie lat 90 w następnej odsłonie dołączyła wersja o powiększonej pojemności 6.9l najpierw w wersji 548 KM a pod koniec lat 90, jednostka na życzenie mogła osiągać moc około 620 KM zbliżając się do mocy nie produkowanego już wtedy McLarena F1 jednak osiągała większy moment obrotowy a także w porównaniu do poprzednich wersji odznaczała się niższą masą. Od roku 2000 można było nabyć dwie dostępne wersje - 420 KM i 620 KM. Na prośbę firmy Electronic Arts Isdera Commendatore 112i została również zaprezentowana w grze wideo Need for Speed II, wtedy wprawdzie jeszcze jako nie ukończony prototyp, mimo iż dane w tej grze błędnie informowały, że można go nabyć.
Problemy finansowe.
W połowie lat 90 firma przeżywała poważne tarapaty. Okazało się, że właściciel po opracowaniu modelu 112i popadł w kłopoty i dalsza egzystencja firmy Isdera stanęła pod znakiem zapytania. Projekt modelu 112i kosztował blisko €4,000,000 euro, a niestety nie było kupców dla tego egzotycznego auta. Po latach problemów finansowych firmy Isdera okazało się, że sprzedano tylko jeden egzemplarz. Ostatni potwierdzony pojazd, który został skonstruowany przez tę firmę, wyprodukowany został w 1998 roku. Zbudowane nadwozie oparte było na prototypie pierwszego modelu Isdery Commendatore 112i z 1993, jednak auto nie nazywało się Isdera - tylko nazwę zmieniono na Mercedes Silver Arrow w hołdzie dla wyścigowych modeli tej marki z ubiegłych lat. Samochód był napędzany podstawowym silnikiem V12 o pojemności 6.0l, lecz o mocy 420 KM. Prędkość maksymalna, jaką zarejestrowano w tym pojeździe wynosiła 330 km/h (206 mph). Auto było wystawione na jednej ze szwajcarskich aukcji za sumę 3 mln dolarów. Jednak nie znalazł nabywcy. Isdera jako jedyny producent samochód tamtych lat mógł się porównywać z prędkością maksymalną do angielskiego McLarena F1. Isdera planowała ograniczoną serię produkcyjną 112i do 30 sztuk, podobnie jak jego poprzednika, i twierdziła, że wykonanie każdego samochodu zajmie do sześciu miesięcy. Samochód nie był jezdny, gdy został wprowadzony. To w połączeniu z trwającą recesją gospodarczą doprowadziło firmę do bankructwa wkrótce po wprowadzeniu samochodu. Firma została następnie kupiona przez szwajcarskich inwestorów, pod którymi Schultz skompletował samochód, aby umożliwić jazdę po drogach.
Mercedes Silver Arrow.
Ostatni potwierdzony pojazd, który został skonstruowany przez tę firmę, wyprodukowany został w 1998 roku. Zbudowane nadwozie oparte było na prototypie pierwszego modelu Isdery Commendatore 112i z 1993, jednak auto nie nazywało się Isdera - tylko nazwę zmieniono na Mercedes Silver Arrow w hołdzie dla wyścigowych modeli tej marki z ubiegłych lat. Samochód był napędzany podstawowym silnikiem V12 o pojemności 6.0l, lecz o mocy 420 KM. Prędkość maksymalna, jaką zarejestrowano w tym pojeździe wynosiła 330 km/h (206 mph). Auto było wystawione na jednej ze szwajcarskich aukcji za sumę 3 mln dolarów. Jednak nie znalazł nabywcy. Isdera jako jedyny producent samochód tamtych lat mógł się porównywać z prędkością maksymalną do angielskiego McLarena F1. Po latach oficjalnie przyznano, że sprzedano tylko jeden egzemplarz tego modelu, i wyprodukowano go dopiero w 1998 roku. Kupił go szwajcarski bogaty biznesmen Albert Klöti za cenę €1,500,000 euro. Biznesmen wprowadził w nim szereg zmian, wprowadzono standardowe lusterka zewnętrzne, a nie jak w oryginale jedno peryskopowe na dachu, inne felgi marki Azev, prędkościomierz skalowany do 400 km/h zamiast 360 km/h. Co ciekawe, na samochodzie nie było plakietki Isdera, a zamiast tego miał plakietkę Mercedes-Benz. Silver Arrow został zaprezentowany na targach motoryzacyjnych IAA we Frankfurcie w 1999 r. Albert Klöti użytkował ten samochód przez 5 lat i później wystawiono go na sprzedaż w serwisie eBay za 3 000 000 USD w 2005 r. Samochód nie został sprzedany, po czym został ponownie sprzedany w 2010 r. firmie Isdera za nieujawnioną opinii publicznej cenę. Następnie Isdera przywróciła samochód do jego pierwotnej formy i od teraz pojawia się na pokazach motoryzacyjnych. 
Technika.
112i wyposażone było w specjalną 5-biegową manualną skrzynię biegów zbudowaną przez firmę Getrag - przenoszącą moc na tylne koła - która pochodziła od tunera Porsche i była użyta w modelu RUF Porsche 911 Turbo, na potrzeby Isdery dodano jeszcze jeden bieg. Hamulce ABS (o wymiarach 330 mm przód oraz 305 mm z tyłu) i system zawieszenia były wspólne z Porsche 928, tylny wał pochodził z modelu 911 Turbo, podczas gdy przednie światła były dzielone razem z modelem Porsche 968. Samochód ma ręcznie budowane nadwozie na podwoziu z rur aluminiowych space-frame i ma 18-calowe złote skręcane felgi aluminiowe BBS obute oponami mierzącymi 255/35 ZR18 z przodu i 295/35 ZR19 z tyłu. Duże boczne wloty pomagają chłodzić silnik. Silnik był 6-litrową jednostką Mercedes-Benz M120.080 V12 (po raz pierwszy zastosowaną w Mercedes-Benz C112, a później zastosowaną w Mercedes-Benz R129 SL 600, Mercedesie W/V140 600SEL i Pagani Zonda S). Silnik został specjalnie zmodyfikowany, aby radzić sobie z manualną skrzynią biegów, której Mercedes-Benz nigdy nie oferował. Modyfikacje obejmowały opracowane na nowo koło zamachowe i ECU firmy Bosch. Silnik generował maksymalną moc (300 kW / 408 KM) przy 5200 obr/min i 580 N⋅m momentu obrotowego przy 3800 obr / min.
W 1993 roku 112i posiadał wówczas zaawansowane technologie, w tym drzwi, które otwierały się na wzór mewich skrzydeł, ponadto pokrywę silnika wykonanego z plexiglasu jak w modelu "Ferrari F40" ze skrzydłami dla łatwiejszego dostępu do silnika, podwozie czułe na prędkość, które obniżało samochód o 76 mm (3 cale) przy dużych prędkościach, system aktywnego zawieszenia jak i elektronicznie sterowany hamulec aerodynamiczny. Do czasu wprowadzenia McLarena F1 był to jedyny pojazd w którym zastosowano technologię hamulca aerodynamicznego.
112i zachowało peryskopowe lusterko wsteczne z Imperatora 108i zamiast konwencjonalnych zewnętrznych lusterek bocznych. Ma zupełnie płaskie podwozie i wycieraczkę przedniej szyby z pociągu kolejowego zdolnego poruszać się z prędkościami do 350 km/h, aby poprawić aerodynamikę. Długi ogon samochodu również poprawił przepływ powietrza nad nim. Hamulec aerodynamiczny podniesiony do pozycji pionowej podczas hamowania, działający jak owiewka, pomagająca spowolnić samochód (podobnie jak spadochron) jak i zachować lepszą stabilność. Samochód miał współczynnik oporu powietrza Cd = 0,306 podczas testów w tunelu aerodynamicznym Mercedes-Benz.
Wnętrze samochodu było w większości wykonane na zamówienie i zawierało dwukolorową niebiesko-czarną skórzaną tapicerkę oraz wyścigowe sportowe fotele RECARO. Samochód miał szerokie progi, w których mieściły się dwa zbiorniki paliwa po 60 litrów każdy. Wskaźniki opracowane przez firmę VDO użyte również w Mercedesach i inne oprzyrządowanie (poza kierownicą pochodzącą z OMP) regulacja nawiewów i panel klimatyzacji pochodził z Porsche a prędkościomierz wskazywał do 400 km/h (249 mph).

</doc>
<doc id="1189951" url="https://pl.wikipedia.org/wiki?curid=1189951" title="Pteridium">
Pteridium



</doc>
<doc id="1189955" url="https://pl.wikipedia.org/wiki?curid=1189955" title="7 Pułk Artylerii Ciężkiej (II RP)">
7 Pułk Artylerii Ciężkiej (II RP)

7 pułk artylerii ciężkiej (7 pac) – oddział artylerii ciężkiej Wojska Polskiego w II Rzeczypospolitej.
Pułk sformowany został 2 listopada 1921, w garnizonie Poznań, w koszarach na Sołaczu z połączenia 14 i 17 dywizjonów artylerii ciężkiej. Od 1929 jednostka podlegała bezpośrednio dowódcy 7 Grupy Artylerii. Pułk stacjonował w Poznaniu. W 1939 zmobilizował między innymi 14 dywizjon artylerii ciężkiej, 25 dywizjon artylerii ciężkiej, dowództwo 7 pac, I/7 pac i II/7 pac. W kampanii wrześniowej wspierał ogniem oddziały Armii „Poznań”.
Geneza i walki pododdziałów pułku w latach 1919 – 1921.
W styczniu 1919 w Poznaniu na Sołaczu powstał I batalion artylerii ciężkiej wielkopolskiej. Na jego bazie utworzono dwa dywizjony po cztery baterie. Od maja dywizjony te stanowiły 1 pułk artylerii ciężkiej wielkopolskiej. W wyniku kolejnych zmian wydzielono z pułku 14 i 17 dywizjon artylerii ciężkiej. W tej formie oba dywizjony przebyły wojnę, a od listopada 1921 weszły w skład „pokojowego” 7 pac.
Od stycznia 1919 pojedyncze baterie kierowane były do walk z Niemcami na terenie Wielkopolski. We wrześniu 14 dac skierowano na front północny, gdzie wziął udział w działaniach na Połock. 19 października dywizjon wszedł w skład 14 DP i wspierał piechotę w obronie Berezyny i przedmościa w Bobrujsku. Walczył tam do lipca 1920. Od 9 lipca wspierał działania opóźniające 14 DP. Ciężki bój stoczył 16 lipca. Dzięki celnemu ogniowi udało się zażegnać krytyczną sytuację. Dywizjon wycofywał się przez Baranowicze, Kobryń aż pod Dęblin. 10 sierpnia 1920 zajął SO pod Kołbielą, skąd 16 sierpnia wspierał natarcie 14 DP w ramach bitwy warszawskiej. W pościgu towarzyszył piechocie do Ostrowi Mazowieckiej. Tam zakończył działania wojenne. Za męstwo w walce dywizjon został odznaczony Krzyżem Srebrnym Orderu Wojskowego Virtuti Militari na trąbkę.
17 dac pozostawał w Wielkopolsce. Dopiero 31 lipca 1920 dywizjon skierowano w rejon Ostrołęki, gdzie wspierał działania 205 ochotniczego pułku piechoty. Wycofywał się przez Rażanę – Maków – Przewadów pod Nasielsk. Tam osłaniał koncentrację 5 Armii. Po przejściu do natarcia wspierał forsowanie Wkry i działania na Ciechanów. Stąd skierowano go do Grodna. Wspierał tam działania Dywizji Ochotniczej. Działania wojenne zakończyły się 4 października pod Oranami.
Bilans walk.
Srebrnym Krzyżem Srebrnym Orderu Wojennego Virtuti Militari zostało odznaczonych 26 żołnierzy. 26 stycznia 1923 Naczelny Wódz odznaczył trąbkę I/7 pac (dawny 14 dac) Orderem Virtuti Militari V klasy. Krzyżem Walecznych zostało odznaczonych 47 oficerów i 20 szeregowych, w tym czterokrotnie – 2, trzykrotnie – 2, dwukrotnie – 9. Na polu bitwy poległo pięciu kanonierów.
Pułk w okresie pokoju.
Formowanie i zmiany organizacyjne.
7 pułk artylerii ciężkiej powołany został rozkazem MSWojsk. z 2 listopada 1921. W jego skład wszedł jako I dywizjon dotychczas samodzielny 14 dywizjon artylerii ciężkiej. W tym samym miesiącu do pułku włączono „wojenny” 17 dywizjon artylerii ciężkiej. W kwietniu 1922 przemianowano go na III/2 pułku artylerii ciężkiej i z Poznania przeniesiono do Chełma Lubelskiego. Wkrótce do „pokojowego” 7 pułku artylerii ciężkiej przydzielono dawny II dywizjon 3 pac wielkopolskiego, działający podczas walk o niepodległość prawdopodobnie jako II/14 pac. Dywizjon ten przez pierwszych kilka miesięcy funkcjonował jako oddział detaszowany i stacjonował w Gnieźnie.
W 1923 w skład pułku wchodziło: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej. W 1925 w strukturze pułku znalazła się 7 samodzielna bateria przeciwlotnicza oraz kadra kompanii pomiarów artylerii nr 7. W następnym roku bateria przeciwlotnicza została rozwinięta do dywizjonu przeciwlotniczego. Dywizjon przeciwlotniczy pozostawał w strukturach pułku do roku 1931, czyli do czasu usamodzielnienia się. Od tego czasu pułk składał się z dowództwa, kwatermistrzostwa, drużyny łączności i trzech dywizjonów − razem 7 baterii.&lt;br&gt;W 1927 wszedł w życie „Plan mobilizacyjny S”. Zgodnie z nim pułk miał się rozwinąć do etatów wojennych w ciągu 10 dni od chwili ogłoszenia mobilizacji powszechnej. W tym samym czasie miał sformować dwubateryjną 71 kompanię artylerii pieszej wyposażoną w cztery ciężkie działa oraz 7 kompanię pomiarów artylerii. Ponadto w 4 dniu mobilizacji powszechnej planowano utworzyć dowództwo 10 Brygady Artylerii, w 15 dniu baterię zapasową, a w 30 dniu baterię marszową. W alarmie powinno dojść do rozwinięcia się 7 samodzielnego dywizjonu artylerii przeciwlotniczej. W 1929 zlikwidowano 3 baterię, ale utrzymano strukturę trzydywizjonową. Baterie 1, 2, 4, 5. wyposażone zostały w haubice, a baterie nr 7 i 8 posiadały armaty.
W myśl rozkazu Departamentu Dowodzenia Ogólnego L. 5541/org.tj. z 2 grudnia 1938, z dniem 1 marca 1939 miał zostać utworzony samodzielny 17 dywizjon artylerii ciężkiej. W związku z tym do 20 marca wydzielono ze składu pułku 5. baterię haubic, która miała być zalążkiem dla nowego dywizjonu. Zmiany te spowodowały, że z dniem 1 kwietnia pułk przyjął strukturę dwudywizjonową z bateriami armat kal. 105 mm o nr 1 i 4 i bateriami haubic kal. 155 mm o nr 2, 3 i 5. Zlikwidowano też stanowisko II zastępcy dowódcy pułku.
Zakwaterowanie.
Pułk stacjonował w poniemieckich koszarach w garnizonie Poznań na Sołaczu. Kompleks utrzymany był w dość dobrym stanie, koszary były całkowicie zelektryfikowane, a warunki bytowe od początku należały do najlepszych w Wojsku Polskim. W połowie lat 20. XX w. pojawiły się kłopoty z piecami; część podłóg była w złym stanie, występowały awarie wodno-kanalizacyjne. Pułk starał się sobie radzić we własnym zakresie, a poważniejsze usterki usuwano w miarę otrzymywania środków finansowych. W 1925 w bloku drużyny dowództwa pułku uruchomiono pralnię. Z chwilą jej uruchomienia, w soboty w godzinach: 17.00-18.00, wszystkie pododdziały zdawały do prania bieliznę osobistą − koszule, kalesony i ręczniki. W związku z cięciami budżetowymi i brakiem ryczałtów na jej utrzymanie, po półtorarocznym funkcjonowaniu pralnia została zlikwidowana, a bieliznę prano w pralni garnizonowej. Pralnia pułkowa ponownie została uruchomiona w 1930.
Kontrole koszar na Sołaczu wystawiały służbie zakwaterowania oceny dobre. Dobrze oceniano też strzelnice i place ćwiczeń. W tym wielkim kompleksie koszarowym zakwaterowane były też pododdziały 7 dywizjonu artylerii konnej, a od 1923. także 7 dywizjonu artylerii przeciwlotniczej. Rejony zakwaterowania poszczególnych oddziałów oddzielone były od siebie drucianymi siatkami. W oddzielnych budynkach znajdowały się mieszkania dla oficerów i podoficerów. Kadra żonata zazwyczaj mieszkała poza terenem koszar, w domach znajdujących się w pobliżu. Odpowiednie place ćwiczeń i strzelnice umożliwiały skuteczne szkolenie, a rozległy teren usytuowany poza koszarami wykorzystywano do szkolenia jazd zaprzęgami.
Święta w pułku.
Bardzo ważnym elementem wychowania patriotycznego były obchody świąt państwowych, kościelnych i święta pułkowego. Dziennikiem Rozkazów MSWojsk. nr 16 z 19 maja 1927, poz.174 wyznaczono dzień święta pułkowego na 12 stycznia. Data ta miała upamiętniać wyruszenie 1 baterii 1 pułku artylerii ciężkiej wielkopolskiej na front w rejon Kcyni. Dzień był jednak o tyle niefortunny, że bateria ta weszła w skład „pokojowego” 2 pułku artylerii ciężkiej tworząc jego wojenną tradycję. Dlatego też Dziennikiem Rozkazów MSWojsk. nr 4 z 12 kwietnia 1937, poz. 40 zmieniono datę święta pułkowego na 20 lipca – na pamiątkę wydzielenia z 1 pułku artylerii ciężkiej wielkopolskiej dwóch dywizjonów, na bazie których utworzono 3 pac wielkopolskiej i z jego oddziałów utworzono pokojowy 7 pac.
Po raz pierwszy święto pułkowe obchodzono w 1925. Z uwagi an szkolenie programowe, przeniesiono je na niedzielę 17 stycznia. Święto w 1933 rozpoczęło się 11 stycznia o 9.30 w kościele garnizonowym mszą żałobną za zmarłych i poległych. O 19.00 na dziedzińcu koszarowym, przed działownią, odbył się uroczysty capstrzyk. Po odczytaniu każdego z 15 nazwisk poległych oraz zmarłych w trakcie służby żołnierzy, gaszono jedną z zapalonych wcześniej pochodni. Następnego dnia o 9.30 odbywało się nabożeństwo w kościele garnizonowym, po którym odbyła się defilada i powrót do koszar. Na placu koszarowym odczytano listę awansów oraz wręczono odznaki pamiątkowe. O 13.00 rozpoczął się obiad w kasynie podoficerskim z udziałem całej kadry oraz po 5 szeregowych z każdej baterii. Pozostali szeregowi jedli obiad w świetlicach dywizjonowych, w obecności części kadry. O 14.30 cały stan osobowy pułku wysłuchał specjalnego odczytu o historii jednostki, a następnie zorganizowano gry i zabawy dla szeregowych.
Kultura i rozrywka.
Życie kulturalne w pułku było dość bogate i urozmaicone. Na terenie koszar działał „Chór Męski 7 pac” i „Kółko Teatralne 7 pac”. Pułk posiadał też własną orkiestrę. Dobrze były wyposażone świetlice bateryjne i dywizjonowe, które w wolnych od zajęć chwilach zapewniały dostęp do prasy codziennej, gier planszowych i muzyki z gramofonu lub radia. Biblioteka pułkowa zapewniała duży wybór lektur fachowych, przygodowych, sensacyjnych, podróżniczych itd. Powiększała swoje zbiory dzięki dotacjom oficerów rezerwy oraz darom osób i instytucji cywilnych. Ważnym elementem kulturalno-oświatowym były coroczne wizyty szeregowych młodszego rocznika w poznańskim ogrodzie zoologicznym i Muzeum Wojska Polskiego. Zwiedzano także obiekty Międzynarodowych Targów Poznańskich.
Dzięki odpowiednim umowom z teatrami i kinami szeregowcy mogli nabywać bilety po specjalnych zniżkach. Pułkowe koło sportowe z wieloma sekcjami pozwalało na rozwijanie sportowych zainteresowań tak kadrze, jak i szeregowcom.
22 października 1922 na terenie koszar, z rozkazu dowódcy OK VII, odbyła się uroczystość sadzenia drzewek owocowych. W trakcie sadzenia drzewek koncertowała orkiestra pułkowa. Uroczystość skierowana była przede wszystkim do żołnierzy pułku pochodzących z Kresów. Jej celem było krzewienie sadownictwa. Uroczystość poprzedzona została mszą oraz odczytem por. Rożnowskiego. Pierwsze drzewko zasadził dowódca pułku, ppłk Józef Rojek.
Inspekcje w pułku.
Inspekcje prowadzone w jednostkach wojskowych miały przede wszystkim za cel określenie stopnia przygotowania do działań wojennych. W czasie ich trwania sprawdzano między innymi poziom wyszkolenia i fachowego przygotowania żołnierzy. W 1929 podczas letniej koncentracji 25 Dywizji Piechoty zostały przeprowadzone wspólne manewry z udziałem 7 pac. Obserwatorem był wówczas gen. dyw. Jan Romer, który w swoim sprawozdaniu napisał, iż "ćwiczenie cechowała teatralność dla oka". Podkreślił on całkowitą bezczynność zwiadów, brak rozpoznania topograficznego i współdziałania z lotnictwem. Ogólnie, pułk pod względem wyszkolenia technicznego ocenił jako dobry, ale pod względem taktycznym słaby.
&lt;br&gt;W 1934 pułk inspekcjonował gen. dyw. Mieczysław Norwid-Neugebauer. W celu oceny poziomu wyszkolenia kadry, przeprowadził on ćwiczenia doskonalące na temat "Działanie artylerii dywizyjnej wzmocnionej dyonem artylerii ciężkiej w obronie ruchowej". Inspektor stwierdził, że oficerowie wydawali zbyt wiele niepotrzebnych rozkazów szczegółowych, a jednocześnie występowały trudności w podejmowaniu decyzji. W opinii Inspektora, dowódcy wszystkich szczebli wysyłali na pierwszą linię zbyt małą liczbę obserwatorów. Inspektor podkreślił jednak, iż w porównaniu z rokiem 1933, nastąpiła wyraźna poprawa w rozumieniu założeń taktycznych, choć współpraca z piechotą wymagała nadal doskonalenia. W czasie kontroli dobrze ocenieni zostali podoficerowie zawodowi, szczególnie w zakresie terenoznawstwa i topografii. Słabo oceniono poziom wyszkolenia jeździeckiego. Kontrola szkoły podoficerskiej wypadła dość dobrze. Instruktorzy właściwie i przystępnie przekazywali materiał, a elewi dobrze opanowali naukę o broni, ale zaledwie dostatecznie terenoznawstwo i obronę przeciwgazową.
W 1935 gen. dyw. Norwid-Neugebauer zauważył dalszy postęp w pracy nad podniesieniem stopnia wyszkolenia taktycznego. W tym czasie pułk otrzymywał oceny dobre niemal we wszystkich kategoriach. Inspektor zwracał jednak uwagę na był zbyt duży schematyzm w pracy szkoleniowej oraz nadal kiepskie wyniki kadry w wyszkoleniu jeździeckim. W 1937 i 1938 inspekcje w 7 pac przeprowadzał gen. dyw. Juliusz Rómmel. Według niego oficerowie pod względem wartości taktycznych reprezentowali dobry poziom, natomiast podoficerowie zawodowi dostateczny. Dobrze ocenił pułk we współdziałaniu z wyższymi związkami taktycznymi. Również wytrzymałość fizyczna była oceniona jako dobra. Wyszkolenie bojowe oraz techniczne pododdziałów, a także szkoła podoficerska otrzymały ocenę dobrą, zaś dyscyplina w pułku oceniona była na bardzo dobrze.
7 pac w kampanii wrześniowej.
Mobilizacja.
Pułk był jednostką mobilizującą. W dniach 24-27 sierpnia 1939, zgodnie z planem mobilizacyjnym „W”, w Poznaniu sformował w mobilizacji alarmowej, w grupie jednostek oznaczonych kolorem żółtym, w czasie od A+24 do A+72:
Pułk rozwinął się do stanu wojennego, według etatu L.3042/mob.org. w składzie dwóch dywizjonów typu I. Każdy dywizjon składał się z trzech baterii po cztery działa. Pierwszy dywizjon był uzbrojony w dwanaście 105 mm armat wz.1929, a drugi w dwanaście 155 mm haubic wz.1917 według etatu L.3042/mob.org..
W "Księdze pamiątkowej artylerii polskiej..." autor podaje: cyt.: "Wszystkie baterie trzydziałowe". Daje to ogólną liczbę 9 dział w dywizjonie. Natomiast mobilizowane dywizjony artylerii ciężkiej typu II były mobilizowane w składzie: baterii armat 105 mm wz. 1929 z trzema armatami i baterii haubic 155 mm wz. 1917 z trzema haubicami według etatu L.3042/mob.org.. 
7 pułk artylerii ciężkiej rozpoczął mobilizację w koszarach pułku, sukcesywnie przenosząc mobilizowane dywizjony i baterie do okolicznych wsi. I dywizjon kontynuował mobilizację w Suchym Lesie, 4 bateria w Strzeszynie, a II dywizjon w dworze Złotniki. Powolny napływ rezerwistów i mobilizowanych koni oraz wozów spowodował opóźnienia w formowaniu pułku. Jako pierwsze otrzymywały rezerwistów i konie z poboru dywizjony 14 i 25, ze względu na krótsze terminy mobilizacji. Konie były dobrej jakości, lecz w 50% wymagały podkucia. Większość wozów konnych było dobrej jakości, tylko 15% wymagało naprawy. Uprząż z poboru była w fatalnym stanie większość wymagała naprawy lub całkowitej wymiany. 27 sierpnia odbył się przegląd pułku. Od godz. 15.00 28 sierpnia rozpoczęto załadunek I dywizjonu, potem dowództwa pułku i taborów, na dworcu towarowym w Poznaniu. 29 sierpnia większość I dywizjonu, dowództwa pułku i taborów wyładowano w godzinach porannych na stacji kolejowej w Słupcy, a 2 baterię na stacji kolejowej w Kole. Po czym 2 bateria przemaszerowała do Paprotni koło Krzymowa. Skąd 30 sierpnia marszem pieszym dołączyła do I dywizjonu w Wilcznej. 29 sierpnia w godzinach popołudniowych rozpoczęto załadunek do transportów kolejowych II dywizjonu. W godzinach nocnych 29/30 sierpnia nastąpił wyładunek transportów II dywizjonu na stacji kolejowej w Golinie. Skąd przemieszczono się do Wilcznej i okolicznych wsi. 30 sierpnia w I dywizjonie podjęto szkolenie z obsługami na nowych armatach wz. 29, gdyż rezerwiści byli przeszkoleni na starszym typie armat wz. 1913. Nocą 30 na 31 sierpnia 7 pac podjął marsz w kierunku Koła. Osiągnięto o 5.00 31 sierpnia miejscowość Brzezie, gdzie w lesie i sadzie, pułk odpoczywał. Kolejny nocny marsz wykonano w nocy 31 sierpnia na 1 września docierając w godz. 3.00-4.00 do miejsc postoju. Dowództwo pułku w gajówce Dąbrowa, I dywizjon we wsi Trzęśniew, II dywizjon do wsi Trzęśniew-Gąsiorów. Tym samym pułk zajął stanowiska na przedmościu „Koło”, gdzie miał działać jako artyleria wsparcia.
Działania bojowe.
Na przedmościu „Koło” i przegrupowanie.
Od 2 września żołnierze 7 pac przygotowywali plany ogni, prowadzili wycinki drzew, budowali stanowiska ogniowe dla dział i punkty obserwacyjne. Od 4 września budowano sieć łączności. 1 bateria pomiarów artylerii wykonała prace topograficzno-ogniowe na korzyść 7 pac. Zgodnie z rozkazem operacyjnym gen. dyw. Tadeusza Kutrzeby, pułk razem z kompanią balonów obserwacyjnych nr 4 (dowódca – kpt. Kazimierz Mensch) i baterią pomiarów artylerii nr 1, od świtu 4 września został podporządkowany dowódcy Grupy Operacyjnej „Koło” gen. bryg. Edmundowi Knoll-Kownackiemu. 5 września od rana pułk zajął stanowiska ogniowe, wieczorem zaczął obsadzać punkty obserwacyjne. Na przedmościu pułk pozostawał do 6 września bez styczności z nieprzyjacielem. W nocy z 6 na 7 września rozpoczął marsz wraz z 17 Dywizją Piechoty, na most na rzece Warta w Kole. Do świtu 6 września przez most zdołało się przeprawić dowództwo 7 pułku artylerii ciężkiej i I dywizjon. Stąd skierowały się do wsi Bylice koło Grzegorzewa. Nocą 6/7 września na wschodni brzeg Warty przez most w Kole przeprawił się II dywizjon i zatrzymał się na postój we wsi Lipie Góry. W nocy 6/7 września grupy dywersantów przecięły wielokrotnie kable telefoniczne pomiędzy stanowiskiem dowodzenia I dywizjonu, a bateriami. Dodatkowo zostały ostrzelane stanowiska 1 i 2 baterii przez dywersantów. Wieczorem 7 pac podjął marsz w kierunku miasta Dąbie nad Nerem. Marsz prowadzono poprzez Borysławice Kościelne, Krzykosy, Pomorzany Fabryczne, Józefów, Rycerzew do Rdutowa na południowy wschód od Kłodawy. Cel marszu pułk osiągnął o godz. 6.00 8 września. Wieczorem 8 września wraz z 1 bpa podjęto dalszy marsz przez Kotków, Wygorzele, do dworu Sławęcin na północny zachód od Łęczycy.
Udział w bitwie nad Bzurą.
9 września ok. godz. 7.00 7 pac osiągnął Sławęcin. Został podporządkowany dowódcy 25 Dywizji Piechoty gen. bryg. Franciszkowi Alterowi, na czas natarcia na Łęczycę. W nocy z 9 na 10 września przesunięto pułk przez dwór Koryta, dwór Siedlec, kolonię Gołocice do miejscowości Upale na północ od Łęczycy. Przed południem zgodnie z rozkazem I dywizjon podjął marsz w rejon natarcia 17 DP. Podczas marszu przez Łęczycę I dywizjon został zatrzymany przez dowódcę Artylerii Dywizyjnej 25 DP, który nakazał zajęcie stanowisk ogniowych w Łęczycy i ostrzelanie silnym ogniem folwarku i wsi Sierpów. Wsparcie natarcia 29 pułku Strzelców Kaniowskich na folwark i wieś Sierpów pozwoliło mu zdobyć oba przedmioty natarcia. Niemiecki ogień kontrbateryjny nakrył rejon 3 baterii, w wyniku czego utraciła poległego kanoniera i dwa konie. W trakcie przegrupowania 4 baterii po szosie Topola Królewska-Łęczyca, została ona ostrzelana przez artylerię niemiecką. W jego wyniku doszło do chwilowego rozproszenia baterii. Po uporządkowaniu 4 bateria haubic została przydzielona do I dywizjonu w zamian za 2 baterię armat, którą dowódca pułku przydzielił do II dywizjonu. Po południu 7 pac bez I dywizjonu podjął przegrupowanie przez dwór Gawrony do dworu Prądzew. Następnie nocą 10/11 września podjęto dalszy marsz poprzez Rybitwy, Zagaj, Orszewice, Gaj, Piątek, Sułkowice. W nocy 10/11 września o godz. 3.00 I dywizjon otrzymał rozkaz zwinięcia dotychczasowych stanowisk i odmarszu do rejonu Góry Świętej Małgorzaty do dyspozycji 17 DP. Po dotarciu o godz. 9.00 11 września na miejsce, I dywizjon wszedł w skład grupy artylerii ogólnego działania 17 DP, wraz z 17 dywizjonem artylerii ciężkiej pod dowództwem ppłk. Wacława Albrechta. Wspierać miał natarcie 17 DP na rejon Modlna, Celestynów. O godz. 12.45 grupa ppłk. Albrechta prowadziła artyleryjskie przygotowanie ataku. Ok godz. 13.00 wyruszyło natarcie piechoty, które początkowo miało powodzenie. Po pewnym czasie doszło do pomyłkowego ostrzelania oddziałów własnego 56 pułku piechoty z 25 DP we wsi Czerechów, który ją zajął. W szeregach piechoty w Czerechowie znajdowali się wysunięci obserwatorzy artylerii ciężkiej. Do tragedii doszło ze względu na przerwanie łączności telefonicznej. O godz. 15.00 baterie 1, 3 i 4 z I dywizjonu wykonały 15 minutową nawałę ogniową na rejon Dybówka, Sokolniki, Małachowice wspomagając natarcie 17 DP. Następnie I dywizjon przeszedł do dyspozycji 14 Dywizji Piechoty. Po przydzieleniu w skład 14 DP o godz. 18.30 I/7 pac silnie ostrzelał pozycje niemieckie we wsi i lesie Pludwiny i okolicy, co umożliwiło 58 pułkowi piechoty natarcie na las. Natarcie jednak nie powiodło się z uwagi na kontratak niemieckich samochodów pancernych. Przed tymi działaniami wyłączono z I dywizjonu 1 baterie armat. 1 Bateria armat otrzymała od ppłk. Wacława Albrechta zadanie ostrzelania skrzyżowania dróg w Zgierzu. Z tego względu 1 bateria zajęła stanowiska ogniowe niemal na pierwszej linii frontu gdzie stanowiska zajmowała piechota koło wsi Wypychów. Strzelanie prowadzono z mapy na odległość 15 km. 1/7 pac wystrzeliła 40 pocisków kalibru 105 mm. Do wieczora 11 września kolumna amunicyjna i tabory I/7 pac stacjonowały jeszcze we wsi Siedlec koło Łęczycy. Dowództwo pułku z II dywizjonem marszem rokadowym dopiero wieczorem 11 września ok. godz. 22.00 osiągnęło wyznaczony rejon w m. Mąkolice Wschodnie. 2 bateria w składzie II/7 pac zajęła stanowiska na wjeździe do wsi zdolna do prowadzenia ognia pośredniego i na wprost. O godz. 20.00 niemiecka artyleria rozpoczęła ogień nękający na Mąkolice, od 23.00 niemiecka artyleria wykonała potężne nawały ogniowe na Mąkolice, gdzie zgrupowane było dowództwo pułku i II/7 pac oraz 14 dywizjon artylerii ciężkiej. 5 i 6 baterie wycofały się ze stratami. 2 bateria porzuciła armaty i rozpierzchła się. Jednostka poniosła duże straty. Między innymi poległ dowódca 7 pac, płk Tadeusz Bodnar. Dowodzenie przejął dowódca II dywizjonu mjr Jerzy Bolechowski. W ciągu dnia 12 września udało się zebrać dowództwo i II/7 pac w rejonie Piaski i Łęki Kościelne. 6 bateria utraciła kilkunastu kanonierów, kuchnię polową, 3 wozy amunicyjne i 2 taborowe. 5 bateria utraciła kilku kanonierów, 3 wozy amunicyjne i kilka taborowych. Ok. godz. 17.00 zebrano dowództwo pułku, dowództwo II dywizjonu i 5 i 6 baterie haubic. 2 bateria utraciła w Mąkolicach 3 poległych z obsługi lkm. Ubyło wiele koni. Od godz.15.00 do wieczora ściągano ze stanowisk armaty 2 baterii i jaszcze. Sytuacja ta opóźniła początek natarcia 14 DP na Stryków. O godz. 18.00 na rozkaz z dowództwa Armii „Poznań” 7 pac bez I dywizjonu rozpoczął odwrót poprzez Orenicę, folwark Oreniczki, następnie przez Piątek, most w Młogoszynie na Bzurze i do dworu Krzyżanówek, gdzie dotarł 13 września rano. 12 września I dywizjon wspierał uderzenie 17 DP na wzg. 132,3, wzg. 125 oraz probostwo Modlna i Modlną, które to przedmioty terenowe zajęła piechota 17 DP. Wieczorem I/7 pac wykonał marsz odwrotowy przez groble i mosty pod dw. Czarne Pole i Goślub oraz Ktery, Siemienice do rejonu Strzegocina. Do tego rejonu udała się kolumna amunicyjna dywizjonu i tabory. 
13 września pomimo tego, że dowództwo pułku i II dywizjon był czasowo niezdolne do wykonania zadań bojowych, otrzymał rozkaz osłony ogniowej wycofania się 14 DP na północ przez Bzurę. Miał zająć stanowiska ogniowe we wsi Pawłowice. II dywizjon nakazanego mu zadania nie wykonał. Major Bolechowski został zawieszony w czynnościach służbowych. Pełnienie obowiązków dowódcy pułku zostało powierzone majorowi Wojciechowi Wilkońskiemu. Podczas odprawy dowództwa pułku i II dywizjonu Wymieniony oficer zawiesił w czynnościach służbowych dowódców baterii 6 i 2 oraz wydał rozkaz spalenia akt pułkowych i niepotrzebnej części taborów. Dokonał szeregu przesunięć personalnych oficerów dowództwa pułku, faktycznie dowództwo pułku zostało rozwiązane. W nocy 13/14 września II dywizjon podjął marsz poprzez Szewce, folwark Bedlno, Pniewo, Brzeziny, Śleszyn Wielki do Wiskienicy, gdzie rano 14 września zatrzymał się na postój. W tym samym czasie I dywizjon wykonał marsz do Jackowic koło Zdun. W nocy z 14 na 15 września II dywizjon podjął przemieszczanie się poprzez Łaźniki, Jackowice, Zduny, Szymanowice, Mariankę Dużą do rejonu Sierżniki, mając w zasięgu ostrzału rejon Łowicza i zajął stanowiska ogniowe do godz. 7.00. Przez cały dzień 15 września II dywizjon wspierał Grupę Operacyjną gen. bryg. Mikołaja Bołtucia. Ostrzeliwano cele według własnej obserwacji i z mapy, w tym skrzyżowanie drogi z torami kolejowymi koło stacji kolejowej Bednary i folwark. Były to cele w odległości ok. 10 km. Ostrzał był prowadzony intensywnie np. 5 bateria haubic wystrzeliła ok. 80 pocisków. Pozycje 5/7 pac zostały niecelnie zbombardowane. Artyleria niemiecka prowadziła ostrzał wykrytych punktów obserwacyjnych baterii II dywizjonu, rozpoznanych z niemieckiego samolotu obserwacyjnego. Po północy już 16 września II dywizjon podjął marsz przez Błędów do wsi Różyce. 15 września ze stanowisk ogniowych w Chąśnie Drugim I dywizjon wspierał walki o Łowicz oddziałów piechoty GO gen. bryg. Mikołaja Bołtucia. W nocy I/7 pac odmaszerował do Różyc.
Rano 16 września I dywizjon został przydzielony do wsparcia 26 Dywizji Piechoty i 14 DP. Po zajęciu stanowisk od godz. 7.00 do godz. 18.00 dowódca I/7 pac nie otrzymał rozkazów do wsparcia piechoty. Po czym wykonał marsz nocny 16/17 września w kierunku Kiernozi. W nocy z 15 na 16 września II/7 pac przemaszerował do rejonu Rybna, do dyspozycji dowódcy GO gen. Knoll-Kownackiego. Rano 16 września II dyon stanął na postoju w Różycach. O godz. 12.00 podjęto marsz przez Kocierzew celem zajęcia stanowisk ogniowych w Lipnicach, tabory pozostawiono w Różycach.
Działania baterii II dywizjonu.
16 września o godz. 13.00 kolumna II dywizjonu dotarła czołem do płonącej od ostrzału niemieckiej artylerii Lipnic. Zauważono niemiecką broń pancerna jadącą na przedpolu w kierunku Różyc.
Bateria 5 zajęła stanowiska na skraju wsi w ogrodach, po zamaskowaniu gałęziami drzew, prowadziła ostrzał niemieckich czołgów na odległości 8 km walczących z piechotą na przedpolu Lipnic. Po ich zbliżeniu się na odległość wzrokową, zniszczono jeden z czołgów niemieckich. Wystrzelono do czołgów łącznie 35-40 pocisków. Z uwagi na zagrożenie stanowisk ogniowych bateria wycofała się pod niemieckim ostrzałem czołgów i artylerii samodzielnie w kierunku Różyc. Skąd nocnym marszem, bez dowódcy i zwiadu dotarła 17 września do Nowej Wsi na północ od Rybna. Dokonano reorganizacji wewnątrz baterii likwidując część taboru. Bateria poniosła straty osobowe i w koniach. O godz. 7.00 17 września do baterii dołączył kpt. Henryk Szczygielski ze zwiadem i część dowództwa II dywizjonu. Będący przy baterii mjr Wacław Wilkoński udał się na poszukiwanie 6 baterii i reszty dywizjonu. Do baterii dołączyła sekcja radio z 16 pułku artylerii lekkiej lub 26 pułku artylerii lekkiej. Po otrzymaniu radiowego rozkazu marszu w kierunku wsi Budy Stare, 5/7 pac podjęła marsz poprzez Antonin, Giżyce i Henryków, docierając do zagajnika koło lasu Budy Stare. Haubice zajęły stanowiska ogniowe. W trakcie postoju 18 września uzupełniono konie do zaprzęgów i poszukiwano dowódcy II dywizjonu i zarazem 7 pac. Dowódca dywizjonu mjr Wacław Wilkoński zbierając po drodze rozbitków z pułku dotarł do Bzury i 19 września rano osiągnął Modlin. Na rozkaz dowódcy 4 Dywizji Piechoty 5/7 pac ostrzelała stanowiska piechoty i artylerii niemieckiej, które ostrzeliwały miejsce dyslokacji 4 DP. Po wystrzeleniu ostatnich pocisków, na kolumnę samochodów niemieckich w odległości 2 km, na rozkaz płk. Józefa Werobeja, haubice schowano w lesie. Obsługi i reszta baterii sformowały 3 plutony po 30 żołnierzy. Na prowadzącą natarcie niemiecką kompanię uderzyła spieszona 5 bateria, odrzucając jej natarcie. W nocy 18/19 września spieszona bateria pomaszerowała na przeprawę przez Bzurę, do której dotarło ok. 40 żołnierzy. Po przeprawie pod ostrzałem niemieckim w ciemnościach nocy resztka baterii rozproszyła się. Dowódca baterii wraz mała grupką artylerzystów dostał się do niemieckiej niewoli przed świtem 19 września. Pozostawione haubice w nocy 18/19 września zostały zniszczone, przez pozostałość baterii, a reszta jezdnych udała się ku Bzurze, gdzie została rozproszona.
16 września maszerująca na końcu kolumny II dywizjonu 2 bateria armat, straciła kontakt z dywizjonem przed Lipnicami. 2/7 pac wobec pojawienia się czołgów niemieckich zajęła stanowiska ogniowe 3 km od wsi i ostrzałem czołgów niemieckich do godz. 15.00 obroniła swoje stanowiska. Do godz. 17.00 2 bateria ostrzeliwała cele według mapy, na przekazane jej koordynaty przez dowódcę II/7 pac. Następnie z uwagi na brak dalszych rozkazów, kpt. Stefan Banaszak podjął marsz z baterią poprzez Brzezie, Giżyce, Antosin, osiągając cel marszu o zmroku. 2/7 pac przeszła na postój do wsi Henryków. 17 września o godz. 4.00 bateria 2/7 pac podjęła marsz w kierunku Witkowic, z uwagi na zatłoczenie dróg dotarła jedynie do lasku w połowie drogi pomiędzy Giżycami, a Ruszkami, tam bateria stanęła na postoju. Ok. godz. 10.00 lotnictwo niemieckie wykryło miejsce postoju baterii, które zostało zbombardowane. Ponieważ bateria zdołała się okopać, straty jakie poniosła były niewielkie. Poległo 2 artylerzystów, 3 zostało rannych, utracono kilka wozów i koni. Podjęto dalszy marsz w kierunku Iłowa, z uwagi na zatory i ciężki teren, brak pełnych zaprzęgów przy armatach, marsz był powolny. 2 bateria armat dotarła do wsi Budy Stare, gdzie istniał olbrzymi zator. Na stojące kolumny nastąpił silny nalot niemieckiego lotnictwa. 2/7 pac nie poniosła strat. Konie baterii były całkowicie wyczerpane i nie były w stanie kontynuować marszu. Decyzją kpt. Stefana Banaszaka wymontowano zamki armat i je pozostawiono. 2 bateria jako pododdział konno-pieszy podjęła marsz w kierunku Iłowa. Ze względu na ataki lotnictwa niemieckiego i ostrzał niemieckiej artylerii i straty marszowe w przemieszczającej się baterii pozostało kilkunastu żołnierzy. Podjęto marsz wzdłuż Wisły do Puszczy Kampinoskiej, gdzie we wsi Januszew grupa 2 baterii, 19 września dostała się do niewoli niemieckiej.
6 bateria haubic 16 września podczas marszu do wsi Lipnice otrzymała rozkaz zajęcia stanowisk ogniowych we wsi Lisewo, skąd prowadziła na rozkaz dowódcy dywizjonu ostrzał celów według mapy. Z doraźnie wybranego punktu obserwacyjnego kpt. Franciszek Rutkowski kierował ostrzałem baterii na obserwowane cele. Bateria była ostrzelana przez niemiecki pododdział piechoty lecz ostrzału nie przerwała. Pojawienie się niemieckich czołgów z tyłu stanowisk ogniowych baterii, zmusiło ją do pospiesznego wycofania się do rejonu Różyc. Tam nie zastano taborów i części kolumny amunicyjnej dywizjonu, które uciekły w panice przed niemieckimi czołgami. Jedynie dołączył dowódca kolumny amunicyjnej z kilkoma wozami. Po postoju w Różycach, bateria 6/7 pac pomaszerowała nocą 16/17 września przez Białocin do rejonu Brzozów, Giżyce. Po drodze dołączył dowódca 5 baterii ze zwiadem. Od świtu 17 września lotnictwo niemieckie rozpoczęło silne naloty trwające prawie cały dzień, na maszerujące kolumny. 6 bateria haubic rozczłonkowana podjęła marsz w kierunku wsi Budy Stare. Ataki lotnicze spowodowały zniszczenie wozów amunicyjnych, wybicie koni w zaprzęgach. 6/7 pac zmuszona była porzucić jedną z haubic wobec całkowitego braku koni. Nocą 17/18 września 6 bateria zebrała się w rejonie Bud Starych, bateria poniosła duże straty żołnierzy oraz w koniach i wozach. Pozostały tylko dwie haubice, w tym jedna bez przyrządów celowniczych. Z rejonu postoju w nocy do godz. 5.00 jedna z haubic prowadziła ostrzał w kierunku stanowisk niemieckich. Z chwilą schodzenia ze stanowisk 6 baterii 18 września o świcie niemiecka artyleria ostrzelała celnie stanowiska ogniowe. W wyniku ostrzału poległ kanonier, kilku zostało rannych, utracono kolejnych kilka koni. Po skompletowaniu zaprzęgu do jednego działonu haubicy i kilku wozów amunicyjnych pozostałość 6 baterii pomaszerowała ku Bzurze, część żołnierzy pod ogniem niemieckiej artylerii rozproszyła się. 23 września grupa żołnierzy II dywizjonu prowadzona przez ppor. Kazimierza Dorywalskiego dostała się do niewoli niemieckiej 2 Dywizji Lekkiej w Puszczy Kampinoskiej.
Działania I dywizjonu.
Nad ranem 17 września I dywizjon dotarł w rejon Kiernozi. Podczas nocnego marszu od 3 baterii oderwał się jeden działon. I dywizjon przemieszczał się wielkiej kolumnie wojska. O godz. 11.00 rozpoczął się dwu godzinny nalot samolotów niemieckich. W jego wyniku 1/7 pac utraciła ok. 80% koni, jednego ciężko rannego kanoniera, armatę i kilka wozów. Dwie armaty po skompletowaniu zaprzęgów skierowały się do pobliskiego lasu, skąd zabrał je nieznany major. Nie skompletowano trzeciego zaprzęgu do armaty, którą po uszkodzeniu utopiono w pobliskim stawie. Dowódca 1 baterii por. Stefan Komosiński ze zwiadem, łącznością i częścią obsług wyruszył w kierunku Warszawy, dotarł z grupką swoich żołnierzy do Lasek, gdzie 26 września dostał się do niewoli niemieckiej. 3 bateria armat uniknęła większych strat dotarła do lasu koło wsi Aleksandrów, gdzie dołączył do niej dowódca I dywizjonu. Ukryta w lesie bateria miała zamiar maszerować w stronę Sochaczewa. W lesie oddziały polskie zostały otoczone i 3/7 pac dostała się do niewoli niemieckiej z trzema armatami i amunicją. Maszerujące w ślad za I dywizjonem kolumna amunicyjna i tabory rejonie Osiek, Ostrowice zostały zaatakowane przez lotnictwo niemieckie. Poległ jeden kanonier, utracono konie i wozy. Artyleria niemiecka ostrzelała kolumnę I/7 pac w wyniku czego utracono poległego kanoniera i konie oraz 5 wozów. W rejonie Brzozowa tabory dostały się w wielki korek, powrócono do w rejon wsi Ostrowce, gdzie 18 września wraz jednostkami WP tabory i kolumna amunicyjna I dywizjonu dostały się do niemieckiej niewoli. W trakcie przebijania się do Warszawy, 18 września poległ oficer ogniowy 3/7 pac ppor. rez. Zbigniew Sikorski.
Oddział Zbierania Nadwyżek 7 pac.
Po ogłoszeniu mobilizacji tymczasowo dowódcą OZN 7 pac został ppłk Adam Riedl, który 31 sierpnia odszedł na dowódcę mobilizowanego 55 pułku artylerii lekkiej. Po zmobilizowaniu podczas mobilizacji alarmowej, wszystkich przewidzianych planem oddziałów, zebrane nadwyżki po mobilizacji: rezerwistów, koni i wyposażenia zostały załadowane do transportu kolejowego i odjechały 29 sierpnia do Krakowa. W transporcie znaleźli się oficerowie 7 pac: kpt. Bolesław Łotarewicz, kpt. Tadeusz Komar, por. Zygmunt Wiśniewski, chor. Józef Kosicki i chor. Sikorski. Stosunkowo duży odsetek szeregowych stanowili żołnierze mniejszości niemieckiej. Kraków był miejsca formowania Ośrodka Zapasowego Artylerii Ciężkiej nr 3. W nocy 30/31 sierpnia OZN 7 pac przybył do Krakowa, gdzie wyładowano sprzęt kwatermistrzowski i przewieziono do koszar 5 pułku artylerii ciężkiej, gdzie mobilizowano OZAC nr 3. Przystąpiono do formowania baterii z posiadanych nadwyżek i napływających do koszar dalszych rezerwistów powołanych w ramach mobilizacji powszechnej. Ze względu na zagrożenie Krakowa nocą 3/4 września załadowano majątek i sprzęt 5 i 7 pac na kolumnę taborową i wyruszono z Krakowa. W chwili wymarszu z Krakowa OZAC nr 3 pod dowództwem płk mgr Karola Myrka liczył ponad 700 żołnierzy i 14 dział ciężkich kalibru 105 mm i 155 mm. Dalsze losy opisano w artykule Ośrodek Zapasowy Artylerii Ciężkiej nr 3.
Obsada personalna we wrześniu 1939 r..
Dowództwo
Symbole pułkowe.
Sztandar.
11 kwietnia 1938 Prezydent RP zatwierdził wzór sztandaru dla pułku.
W środę 29 czerwca 1938 w Poznaniu, na placu ćwiczeń artylerii, na Golęcinie-Sołaczu gen. dyw. Juliusz Rómmel, w imieniu Prezydenta RP, wręczył dowódcy pułku sztandar ufundowany przez społeczeństwo Poznania. Sztandar poświęcony został przez biskupa polowego Józefa Gawlinę. Tego samego dnia sztandary otrzymały także: 14 pal, 17 pal, 25 pal, 7 daplot i 7 dak. Ceremonia zakończona została defiladą, którą prowadził dowódca 7 Grupy Artylerii płk art. Michał Jancewicz.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938. Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 7 w mniejszych wieńcach z wawrzynu.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach amarantowego krzyża kawalerskiego umieszczono napisy i daty związane z historią pułku:
Głowica sztandaru znajduje się (1990) w kolekcji prywatnej Michała Palacza ze Swarzędza.
Odznaka pamiątkowa.
Zatwierdzona Dz. Rozk. MSWojsk. nr 3, poz. 25 z 20 stycznia 1930. Odznakę stanowi mosiężna czworoboczna rama z nacięciami imitującymi pierścień wiodący lufy. Na tarczę nałożona czteropromienna gwiazda pokryta białą emalią w sześciu warstwach kątowych, symbolizujących różnej wielkości kąty obserwacji. Pośrodku gwiazdy umieszczona jest ośmioboczna tarcza ze srebrnym orłem wz. 1927 okolonym emaliowanymi barwami artylerii – ciemnozieloną i szkarłatną. Poniżej orła wpisano numer 7. Trzyczęściowa – oficerska, wykonana w tombaku, emaliowana. Wymiary: 52x52 mm. Wykonanie: Stefan Zygmaniak – Poznań.
Żołnierze pułku.
Żołnierze 7 pułku artylerii ciężkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1189958" url="https://pl.wikipedia.org/wiki?curid=1189958" title="Zespół łamliwego X">
Zespół łamliwego X



</doc>
<doc id="1189959" url="https://pl.wikipedia.org/wiki?curid=1189959" title="Panika bankowa">
Panika bankowa

Panika bankowa, szturm na bank, run na bank (ang. "bank run" "bieg bankowy") – występuje w systemie rezerwy cząstkowej, gdy w tym samym czasie duża liczba klientów pragnie wycofać swoje depozyty z danej instytucji finansowej, uznając, że dana instytucja finansowa ma (lub jest bardzo prawdopodobne, że będzie mieć) problemy z wypłacalnością. Jeśli wystąpią trudności z wycofywaniem depozytów i informacja o tym fakcie rozprzestrzeni się (np. na zasadzie plotki), to proces ten może szybko nabrać tempa, doprowadzając do realizacji swego rodzaju samospełniającej się przepowiedni. Między stopniem zaufania klientów do banku a jego kondycją finansową występuje bowiem dodatnie sprzężenie zwrotne – kiedy więcej ludzi chce wycofać swoje depozyty, prawdopodobieństwo niewypłacalności banku rośnie, przyczyniając się do dalszego wzrostu liczby ludzi decydujących się na wycofanie depozytów itd. Utrata płynności finansowej przez bank w rezultacie wspomnianego procesu może w szybkim czasie doprowadzić do faktycznej niewypłacalności i bankructwa.
Im mniejszy jest poziom rezerw gotówkowych, tym większe prawdopodobieństwo runu na bank. Panika bankowa nie wystąpi w sytuacji stuprocentowej rezerwy. Panika bankowa w całym kraju (lub regionie) występuje, gdy wiele banków nie jest w stanie zapewnić wypłaty depozytów na bieżąco. Sytuacja taka może przerodzić się w kryzys finansowy, którego skutki mogą negatywnie oddziaływać na realną sferę gospodarki w całym kraju (regionie).
Sposoby przeciwdziałania.
Współcześnie paniki bankowe są zjawiskiem rzadkim. W celu przeciwdziałania temu zjawisku banki centralne są skłonne udostępniać środki finansowe dla strukturalnie wypłacalnych banków, u których wystąpiły przejściowe problemy z płynnością. Banki centralne działają wówczas jako pożyczkodawcy ostatniej instancji. Innymi działaniami mającymi na celu zapobieżenie lub złagodzenie skutków paniki bankowej są wykup przez rząd zagrożonych banków, nadzór i regulacja banków komercyjnych, rozwój systemów gwarantowania depozytów oraz uporządkowana likwidacja niewypłacalnych banków.
Historyczne przykłady.
W Stanach Zjednoczonych paniki bankowe wystąpiły w latach 1893, 1895, 1907 oraz w latach trzydziestych XX w. (w czasie wielkiego kryzysu), kiedy to doprowadziły do upadku 9000 banków. Ostatnim przykładem w Polsce był Getin Bank w listopadzie 2018.

</doc>
<doc id="1189963" url="https://pl.wikipedia.org/wiki?curid=1189963" title="Maciej Stańczykowski">
Maciej Stańczykowski

Maciej Stańczykowski (ur. 15 października 1940) – polski bokser.
Zawodnik Gwardii Łódź, srebrny medalista Spartakiady Gwardyjskiej z 1962 w kategorii lekkośredniej i brązowy z 1965 w wadze średniej.
Indywidualny mistrz Polski w kategorii średniej (1968), trzykrotny brązowy medalista – w wadze lekkośredniej z 1961 oraz średniej z 1965 i 1969.

</doc>
<doc id="1189964" url="https://pl.wikipedia.org/wiki?curid=1189964" title="10 Pułk Artylerii Ciężkiej (II RP)">
10 Pułk Artylerii Ciężkiej (II RP)

10 pułk artylerii ciężkiej (10 pac) – oddział artylerii ciężkiej Wojska Polskiego w II Rzeczypospolitej.
10 pułk artylerii ciężkiej został sformowany 5 października 1921 z połączenia 2 dywizjonu artylerii ciężkiej Legionów i 11 Kresowego dywizjonu artylerii ciężkiej. Z chwilą wcielenia w skład pułku dotychczasowy 2 dac został przemianowany na I dywizjon, a 11 dac na II dywizjon. Do 1939 pułk stacjonował w Pikulicach (garnizon Przemyśl). W 1939 pułk zmobilizował między innymi: 60 dywizjon artylerii ciężkiej, 2 dywizjon artylerii ciężkiej, 22 dywizjon artylerii ciężkiej, 24 dywizjon artylerii ciężkiej, I dywizjon 5 pac. Po zakończeniu mobilizacji pułk został rozformowany.
Geneza i walki przyszłych pododdziałów 10 pac.
Formowanie i działania I/2 pułku artylerii ciężkiej (I/10 pac).
W listopadzie 1918 kpt. Tadeusz Bogdanowicz rozpoczął formowanie na Cytadeli w Warszawie „dywizjonu artylerii ciężkiej na Cytadeli”. Jeszce w grudniu dywizjon przemianowany został na I/2 pułku artylerii ciężkiej Legionów. W sierpniu dwubateryjny dywizjon przemieścił się do Mińska. Będąc w ciągłej walce, jego baterie miały swój udział w zdobyciu Borysowa i osiągnęły linię Berezyny. 15 listopada w skład dywizjonu weszła bateria pozycyjna „Andrzej” uzbrojona w zdobyczne dwa działa 3-calowe i dwa działa 6-calowe.
20 grudnia dywizjon przewieziony został do Radomia celem reorganizacji i tam pozostawał do końca marca 1920.
Na początku czerwca I/2 pac (bez 3 baterii) przybył nad Berezynę z zadaniem wsparcia piechoty w czasie powstrzymywania ofensywy sowieckiej. 4 lipca ruszyła kolejna ofensywa wojsk Frontu Zachodniego Michaiła Tuchaczewskiego. Sytuacja na froncie była katastrofalna i dywizjon rozpoczął działania opóźniające.&lt;br&gt;Ostatecznie 5 sierpnia dywizjon znalazł się w rejonie Małkini. Tu, wbrew pierwotnym rozkazom, nie zdecydował się na porzucenie ciężkiego sprzętu, a kpt. Bogdanowicz przekonał dowództwo 2 Dywizji Piechoty Legionów i poprowadził oddział okrężną drogą przez Nur na drugi brzeg Bugu.
W tym samym czasie 3 bateria nadal znajdowała się w Radomiu. Z braku rozkazów, dowódca baterii ppor. Czapski podjął samodzielną decyzję udania się do Warszawy i tym sposobem bateria uczestniczyła w ostatniej fazie walk o Stolicę.
Pozostałe baterie w okresie bitwy warszawskiej pozostawały w odwodzie Naczelnego Wodza. Dopiero 20 sierpnia baterie 1. i 2 wspierały swoim ogniem działania piechoty w rejonie Wojsławice–Hrubieszów. 29 sierpnia, w rejonie Uchani 2 bateria walczyła z kozakami Budionnego. Za swoją postawę w tym boju dowódca 2 baterii został odznaczony Orderem Virtuti Militari V klasy, a obsługi - Krzyżami Walecznych.
Po przewiezieniu koleją na północ, działający już w pełnym składzie dywizjon uczestniczył w pościgu za nieprzyjacielem. Ostatecznie, 12 października odzyskano Mołodeczno, a zwiady bateryjne działały głównie jako pododdziały kawalerii. Baterie ogniowe natomiast kilkakrotnie ostrzeliwały straże tylne bolszewików. 18 października zawieszenie broni zastało dywizjon w Wilejce i Kuczeńcach, gdzie zakończył się jego szlak bojowy.
Po wojnie, 11 grudnia 1920, rozkazem dowódcy 2 Dywizji Piechoty Legionów nr 313/org., dywizjon zostaje przemianowany na I dywizjon 10 pułku artylerii ciężkiej.
Formowanie i walki I/11 pułku artylerii ciężkiej (II/10 pac).
Początki I dywizjonu 11 pułku artylerii ciężkiej sięgają marca 1919, kiedy to gen. Józef Haller nakazał utworzenie w Senie, na bazie francuskiego 229 pułku artylerii, polskiego pułku artylerii. Pułk składał się z dwóch baterii 75 mm armat, jednej 155 mm haubic i baterii mieszanej o dwóch armatach kal. 105 mm i 2 armatach kal. 120 mm. Jeszcze we Francji pułk został przemianowany na pułk artylerii Dywizji Instrukcyjnej Armii gen. Hallera.
W końcu maja 1919 pułk przez Niemcy przybył do Włocławka. Tam też został formalnie rozformowany. Jednocześnie z dniem 1 września dowództwo I dywizjonu przeorganizowano na dowództwo I/11 pułku artylerii ciężkiej. Na początku stycznia 1920 dowództwo dywizjonu przeszło do Grudziądza. Tam do I dyonu włączono utworzoną we Francji w Wogezach byłą 10 baterię 1 pułku artylerii ciężkiej por. Zajdla.
W styczniu 1920 bateria przegrupowała się do Grudziądza i I/11 pac już całością sił przeszedł do Chełmna. Tu nastąpiła reorganizacja oddziału − zlikwidowano dowództwo II/11 pac oraz dowództwo pułku. Ostatecznie jednobateryjny I/11 pac mjr. Aleksandra Batorego 7 maja 1920 odjechał na front wschodni, wchodząc w skład Grupy Poleskiej. Bateria wyróżniła się skutecznie zwalczając ogniem bolszewickie pociągi pancerne. Pod Ozierszczyzną zlikwidowała próbę forsowania Dniepru niszcząc szereg łodzi i innych środków przeprawowych. Na początku czerwca została przewieziona koleją w rejon Nachowa, gdzie przez kilka dni wspierała ogniem własną piechotę. 26 czerwca, prowadząc działania opóźniające, przeszła na linię rzeki Ippa w rejonie Ptyczy. Tu, 30 czerwca zwalczała sowieckie statki na Prypeci. Zniszczyła dwa z nich i uszkodziła monitor. Następnie przetransportowana została koleją do Pińska, gdzie dołączyła do dowództwa macierzystego dywizjonu i dalej już w jego składzie odeszła do Brześcia. Przez 5 dni dywizjon skutecznie wspierał ogniem własną piechotę. Jednak wobec obejścia polskich pozycji obronnych, oddział musiał się wycofać do Kocka, a następnie za Wieprz.&lt;br&gt;16 sierpnia rozpoczęła się kontrofensywa znad Wieprza. 1 bateria maszerowała w odwodzie Dywizji Górskiej przez Łuków, Siedlce, Sokołów, Suraż do Białegostoku. 15 września dowództwo I/11 pac wraz z 1 baterią odeszły z Białegostoku do Brześcia i dołączyły do macierzystej 11 Dywizji Piechoty.
3 sierpnia 1920 w baterii zapasowej pułku w Stanisławowie ukończono formowania 2 baterii por. Romana Palmiego i 3 baterii por. Ferdynanda Mülnera. Z dniem 8 sierpnia obie baterie weszły w skład 11 Brygady Artylerii, a trzy dni później przybyły do Warszawy, wchodząc w skład macierzystej 11 Dywizji Piechoty. Obsadziły odcinek od toru kolejowego po szosę Warszawa–Radzymin i stąd wspierały ogniem 47 pułk piechoty. 15 sierpnia baterie strzelały nocą niszcząc szereg stanowisk broni maszynowej, ostrzeliwując odwody i stanowiska artylerii wroga.
16 sierpnia 2. i 3 bateria odeszła do odwodu. Dopiero 26 sierpnia baterie wróciły na front, tym razem w rejon Brześcia. 6 września 3 bateria wzięła udział w wypadzie na Pożeżyn. 9 września 2. i 3 bateria uczestniczyły w natarciu na Kobryń. 15 września 2. i 3 bateria powróciły do Brześcia, gdzie doszło do ich połączenia się z dowództwem I/11 pac oraz 1 baterią.
23 września 11 Dywizja Piechoty nacierała na Berezę Kartuską. Dywizjon (bez 1 baterii) wspierał działania XXII Brygady Piechoty na Horsk, a 1 bateria pozostawała w odwodzie. Po odzyskaniu Berezy Kartuskiej prowadzono działania na Zarzecze. 30 września I/11 pac dotarł do Baranowicz, skąd ruszono na Ostrów i Krzywoszyn. Nad Szczarą dywizjon przez kilka dni wspierał własną piechotę, a następnie ruszył szosą na Słuck, docierając 4 października do Sieniawki. 11 i 12 października 3 bateria wspierała z powodzeniem piechotę w natarciu na miasto. W dalszym pościgu dywizjon udziału już nie brał, kończąc w Słucku swój szlak bojowy.
W grudniu 1920 I dywizjon 11 pułku artylerii ciężkiej został przeformowany na samodzielny 11 dywizjon artylerii ciężkiej. Na początku 1921 zapadła decyzja o włączeniu go w skład nowo powstającego 10 pułku artylerii ciężkiej. 24 kwietnia dywizjon przegrupował się do Przemyśla i tam został przemianowany na II dywizjon 10 pułku artylerii ciężkiej.
Bilans walk.
W czasie walk na froncie poległo sześciu żołnierzy, z tego z I/2 pac dwóch, a z 11 dac czterech. Orderem Virtuti Militari odznaczonych zostało jedenastu żołnierzy, a Krzyżem Walecznych 71 żołnierzy.
Ponadto Krzyżem Walecznych zostało odznaczonych 29 oficerów, 1 chorąży i 41 szeregowych I/2 pac oraz 14 oficerów i podchorążych oraz 38 szeregowych 11 dac.
Pułk w garnizonie Przemyśl.
Formowanie i zmiany organizacyjne.
10 pułk artylerii ciężkiej został sformowany 5 października 1921 z połączenia 2 dywizjonu artylerii ciężkiej Legionów i 11 Kresowego dywizjonu artylerii ciężkiej. Z chwilą wcielenia w skład pułku dotychczasowy 2 dac został przemianowany na I dywizjon, a 11 dac na II dywizjon. W 1923 w skład pułku wchodziło: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej.
W 1925 wprowadzono pokojowe Ordre de bataille artylerii polskiej. W 10 pac rozpoczęto formowanie III dywizjonu. W składzie pułku znalazło się siedem baterii mieszanych 2- i 3-działowych, wyposażonych we francuskie 105 mm armaty wz. 13 i 155 mm haubice wz. 17. W 1929 wprowadzono kolejne zmiany organizacyjne. Zlikwidowano 3. baterię, a pozostałe przekształcono w 4-działowe. Od tej pory każdy z trzech dyonów dysponował dwiema bateriami, przy czym baterie 1., 2., 4. i 5. posiadały na stanie haubice, a 7. i 8. bateria – armaty. Z niewielkimi zmianami stan ten przetrwał do ogłoszenia mobilizacji w 1939.&lt;br&gt;W 1925 wszedł w życie Plan mobilizacyjny „S”. Zgodnie z nim 10 pac miał rozwinąć się do etatów wojennych i osiągnąć gotowość marszową w 10 dniu mobilizacji powszechnej. Ponadto pułk miał zmobilizować: pluton maskowania nr 101 oraz dowództwo Brygady Artylerii nr 16; samodzielną baterię artylerii plot. nr 101 oraz dowództwo artylerii nr 52, kompanię pomiarów artylerii nr 10 oraz szefostwo artylerii i służby uzbrojenia OK X; baterię zapasową 10 pac, baterię marszową oraz Oficerską Szkołę Artylerii przeniesioną z Torunia. Plan ten obowiązywał aż do maja 1938, kiedy to wprowadzono w życie nowy plan mobilizacyjny oznaczony kryptonimem „W”.
Zakwaterowanie.
Pułk kwaterował w poaustriackim kompleksie koszarowym w Pikulicach. Koszary były w dość dobrym stanie, a niewielkie zniszczenia wojenne pułk naprawił własnymi siłami. Poważniejszym mankamentem był brak pomieszczeń do mycia i umywalni. Brak pryszniców powodował konieczność wysyłania szeregowych do odległego o 4 km kąpieliska garnizonowego. Inną niedogodnością była niewystarczająca liczba mieszkań dla kadry na terenie koszar. Większość musiała mieszkać w Przemyślu. Ponadto w koszarach nie było oświetlenia elektrycznego. Było to szczególnie dotkliwe zimą. Natomiast istniejące magazyny, działownie i stajnie posiadały wystarczająca powierzchnię i były w dobrym stanie.
W drugiej połowie lat 30. sytuacja kwaterunkowa wyraźnie się poprawiła. Zamontowano prysznice i zakupiono nowe umywalki. Do koszar doprowadzono energię elektryczną, wymieniono część starych rur kanalizacyjnych. Ogólnie, warunki zakwaterowania w 10 pac oceniano jako "wystarczające". Ulokowanie koszar w pewnym oddaleniu od Przemyśla stwarzało znaczne trudności komunikacyjne. W latach 20. XX w. uruchomiono 2 breki, kursujące pomiędzy koszarami a rynkiem przemyskim. W dni powszednie breki kursowały 6 razy, przy czym przejazdy służbowe kosztowały 2 zł miesięcznie, bilety miesięczne dla dzieci - 1 zł, zaś pojedynczy przejazd dla osoby uprawnionej - 15 groszy za kurs.
Święta w pułku.
Bardzo ważnym elementem wychowania patriotycznego były obchody świąt państwowych, kościelnych i święta pułkowego. Dziennikiem Rozkazów MSWojsk. nr 16 z 19 maja 1927, poz. 174 ustanowiono święto pułkowe na 24 kwietnia, na pamiątkę formalnego włączenia w jego skład 11 dywizjonu artylerii ciężkiej. Po raz pierwszy obchodzono je dość skromnie w 1926. W kolejnych latach święto rozpoczynało się balem w salach Kasyna Garnizonowego. Następnego dnia odbywały się pułkowe zawody lekkoatletyczne z atrakcyjnymi nagrodami dla szeregowych, a w salach Towarzystwa „Sokół” o 21:00 rozpoczynał się bal podoficerski. Kolejny dzień to przemarsz pułku ulicami Przemyśla, a o 17:00 uroczysta akademia dla szeregowych i o 19:30 - capstrzyk na przemyskim rynku. W ostatnim dniu o 7:00 pluton trębaczy przejeżdżał głównymi ulicami miasta trąbiąc pobudkę, o 9:30 na placu ćwiczeń „Nahrybka” odprawiono mszę świętą, a o 10:15 odbywała się defilada pułku. Po defiladzie rozpoczynały się oficerskie i podoficerskie zawody konne, potem obiad żołnierski. Obchody święta kończyła zabawa ludowa na placu koszarowym.
Kultura i rozrywka.
Celem wszystkich dowódców pułku było organizowanie po szkoleniu programowym różnych form rozrywki. Należały do nich kino i teatr. Dowództwo wynegocjowało z dyrekcją Teatru Świetlnego „MARS” korzystne zniżki na bilety dla żołnierzy. W wolnym czasie, po okazaniu książeczki wojskowej, szeregowi mogli chodzić na seanse filmowe płacąc 1/4 ceny biletu. Uzdolnieni szeregowcy uczestniczyli w zajęciach chóru żołnierskiego. Ważnym miejscem odpoczynku stała się także świetlica pułkowa. Wytworzył się zwyczaj, iż podoficerowie zawodowi, po otrzymaniu awansu, przekazywali na rzecz świetlicy pewne kwoty pieniężne, za które kupowano książki, gry, uzupełniano wyposażenie itp..&lt;br&gt;W pułku rozwijało się czytelnictwo. Nieraz czyniono to „na rozkaz”. Celem "podwyższenia poziomu intelektualnego szeregowych", rozkaz specjalny dowódcy pułku nakazywał aby "szeregowi pełniący wartę lub podczas wypoczynku, intensywnie czytali". Podobny zresztą rozkaz został wydany dla kadry. Nakazywano w nim czytanie w prasie wojskowej fachowych artykułów na tematy artyleryjskie, a w „Przeglądzie Kawaleryjskim” – artykułów dotyczących pielęgnacji koni.
Inspekcje w pułku.
Inspekcje prowadzone w jednostkach wojskowych miały przede wszystkim za cel określenie stopnia ich przygotowania do działań wojennych. W czasie ich trwania sprawdzano między innymi poziom wyszkolenia i fachowego przygotowania żołnierzy. W grudniu 1926 inspekcji dokonał gen. bryg. Juliusz Rómmel. Stwierdził, iż stan osobowy oddziału wynosił 42 oficerów, 104 podoficerów, 672 szeregowych oraz 331 koni. Umundurowanie i obuwie szeregowych zostało ocenione dość dobrze, konie miały należytą opiekę i były w dobrej kondycji. Będące na stanie jednostki działa były w dobrym stanie i należycie konserwowane, podobnie jak będące na wyposażeniu karabinki francuskie. Natomiast posiadane poaustriackie kuchnie polowe nie nadawały się do użytku. Z powodu braków sprzętowych nie było możliwości wystawienia kompanii pomiarów artylerii. Kadra oficerska reprezentowała dobry poziom wiedzy fachowej, natomiast słabo przedstawiała się znajomość Regulaminu Służby Polowej oraz jazda konna. Dowódca pułku pod względem administracyjno-gospodarczym oraz jako wychowawca został oceniony jako dobry, natomiast jako instruktor - słaby. Dobry poziom reprezentowali dowódcy dywizjonów.&lt;br&gt;W 1931 pułk ponownie inspekcjonowany był przez gen. Rómmla. Ocenił on wyszkolenie kadry oficerskiej zarówno pod względem fachowym jak i taktycznym na zadawalająco. Podkreślił doskonałe przygotowanie fachowe ówczesnego dowódcy płk. Jana Bokszczanina. Program nauczania rekrutów oraz system ich szkolenia oceniono jako racjonalny. Podczas zajęć szeroko stosowano tablice i modele oraz inne pomoce dydaktyczne, co ułatwiało przyswajanie wiedzy. Utrzymanie koni w pułku oceniono jako dobre, jednak do etatu brakowało 67 koni wierzchowych, zaś koni artyleryjskich było o 27 sztuk za dużo. We wniosku ogólnym gen. Rómmel napisał: "10 pac pod względem wyszkolenia, wartości i zespolenia kadry zawodowej oraz dyscypliny - przedstawia dobrą jednostkę artyleryjską".
&lt;br&gt;W drugiej połowie lat 30. jednostkę inspekcjonował gen. dyw. Kazimierz Fabrycy. Niestety, nie zachowały się informacje o wynikach inspekcji.
Mobilizacja.
Pułk był jednostką mobilizującą. Zgodnie z planem mobilizacyjnym „W” sformował:&lt;br&gt;
w dniach 27–29 sierpnia 1939, w Przemyślu w mobilizacji alarmowej, w grupie jednostek oznaczonych kolorem zielonym w czasie od Z+24 do Z+36:
w tych samych dniach i tym samym garnizonie w grupie jednostek oznaczonych kolorem żółtym w czasie od A+42 do A+48:
w czasie od A+54 do A+66
w dniach 31 sierpnia – 6 września, w I rzucie mobilizacji powszechnej:
od 4 września, w II rzucie mobilizacji powszechnej:
Po zakończeniu mobilizacji i przekazaniu nadwyżek do OZAC nr 4, pułk został rozformowany.
Oddział Zbierania Nadwyżek 10 pac.
Po zmobilizowaniu wszystkich zmobilizowanych oddziałów i pododdziałów zgodnie z planem, pozostałości 10 pac stały się trzonem organizowanego przez pułk Ośrodka Zapasowego Artylerii Ciężkiej nr 4. Pokojowy dowódca 10 pac płk Jan Bokszczanin został dowódcą Ośrodka, a jego zastępcą, pokojowy zastępca dowódcy 10 pac mjr Józef Jarecki. Losy OZN 10 pac są ściśle związane z OZAC nr 4 i zostaną omówione w opisie jego działań . 
Symbole pułkowe.
Sztandar.
Nadanie sztandaru i zatwierdzenie jego wzoru ujęte zostało w Dodatku Tajnym nr 3 do Dziennika Rozkazów MSWojsk. z 17 lutego 1938, nr 6 poz. 64. Sztandar ufundowany przez społeczeństwo Przemyśla i Ziemi Przemyskiej wręczył gen. Juliusz Rómmel 29 maja 1938 w Krakowie w czasie ceremonii wręczania sztandarów oddziałom artylerii OK V i X.
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się numer pułku „10” w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża znajdują się napisy przypominające miejsca walk pułku:
Uchwałą Prezydium Krajowej Rady Narodowej z 31 października 1946 za przechowanie w okresie okupacji niemieckiej sztandaru 10 pułku artylerii ciężkiej zostali odznaczeni Srebrnym Krzyżem Zasługi chor. Władysław Pikoń, Władysława Paprocka, Michał Paprocki.
Odznaka pamiątkowa.
30 maja 1930 minister spraw wojskowych rozkazem G.M. 7062 I zatwierdził wzór i regulamin odznaki pamiątkowej 10 pułku artylerii ciężkiej. Odznaka o wymiarach 40x40 mm ma kształt srebrnego krzyża maltańskiego, którego ramiona pokryte są białą emalią ze złoconymi krawędziami. W środku krzyża, na okrągłej tarczy, numer i inicjały pułku „10 PAC”. Ramiona krzyża połączone są złoconą blaszką. Odznaka jednoczęściowa - oficerska wykonana w srebrze, emaliowana. Na rewersie próby srebra, imiennik AN i nazwisko grawera.
Żołnierze pułku.
Żołnierze 10 pac - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1189965" url="https://pl.wikipedia.org/wiki?curid=1189965" title="2 Pułk Artylerii Ciężkiej (II RP)">
2 Pułk Artylerii Ciężkiej (II RP)

2 Pułk Artylerii Ciężkiej Ziemi Chełmskiej im. Hetmana Jana Zamoyskiego (2 pac) – oddział artylerii ciężkiej Wojska Polskiego w II Rzeczypospolitej.
Pułk został sformowany w 1921 na bazie 3., 13. i 17 dywizjonu artylerii ciężkiej. Dywizjony te brały udział w walkach polsko-ukraińskich i w wojnie polsko-bolszewickiej. W okresie międzywojennym stacjonował w garnizonie Chełm Lubelski. Podporządkowany był dowódcy 2 Grupy Artylerii. Do działań wojennych w 1939 pułk zmobilizował między innymi 13., 27. i 3 dywizjon artylerii ciężkiej. 
W kampanii wrześniowej dywizjony „wojennego” 2 pac działały na różnych obszarach operacyjnych.
Geneza i walki przyszłych pododdziałów 2 pac.
Formowanie i działania 3 dywizjonu artylerii ciężkiej (I/2 pac).
W listopadzie 1918 rozpoczęto formowanie w Krakowie 1 pułku artylerii płk. Ignacego Ledóchowskiego. 20 grudnia koleją do Lwowa przewieziona została 3 bateria por. Łopatkiewicza. Jako oddział artyleryjski „Bereta” bronił miasta przed atakami Ukraińców. 2 bateria por. Ferbera walczyła w rejonie Chyrowa, Żurawicy, Przemyśla, Sądowej Wiszni i o Gródek Jagielloński. Dowództwo dywizjonu wraz z 1 baterią walczyło na Śląsku Cieszyńskim. W maju baterie połączyły się w jedną całość w Chyrowie. Stąd wyruszyły do walki Ukraińcami. 17 lipca dywizjon dotarł do Husiatyna, a w końcu sierpnia dywizjon został przerzucony w rejon Wilna, a następnie pod Dyneburg i uczestniczył w operacji wyzwalania miasta. 
Od 14 maja dywizjon walczył nad Berezyną i wspierał pułki 3 Dywizji Piechoty Legionów. W połowie czerwca I/3 pac został przerzucony na Ukrainę i walczył z kawalerią Siemiona Budionnego. Podczas walk odwrotowych poniósł tak duże straty, że 1 baterię przekształcono w kolumnę amunicyjną, a 3 bateria z powodu całkowitego braku amunicji została wycofana z frontu. Jednocześnie I/3 pac został przemianowany na 3 dywizjon artylerii ciężkiej.
13 dywizjon artylerii ciężkiej (II/2 pac).
Pod koniec 1918 rozpoczęto we Francji formowanie trzech baterii 1 pułku artylerii ciężkiej. Po przetransportowaniu do Polski przeszedł chrzest bojowy w rejonie Rafajówki. W czerwcu 1919 baterie przerzucono do Częstochowy. Tam stanowiły odwód Naczelnego Dowództwa na froncie przeciwniemieckim. W sierpniu na front wschodni wyjechała 1 bateria i do końca wojny walczyła jako oddział detaszowany pułku.
&lt;br&gt;Na początku 1920 dywizjon, bez 1 baterii, przewieziony został z Częstochowy do Dubna. Następnie skierowany został pod Kijów i tam zabezpieczał przeprawy na Dnieprze. W maju baterie zostały przewiezione na front północny i walczyły w składzie 1 Dywizji Litewsko-Białoruskiej.
Od 4 lipca prowadziły działania opóźniające walcząc między pod Krajskiem, Wołożynem i Wiszniewem. Cofając się nadal, walczono nad Nurcem, w rejonie Brańska, pod Ciechanowcem, by od 12 sierpnia walczyć na przedmościu Warszawy. 16 sierpnia zostały wycofane na odpoczynek. W końcu września przegrupowały się do Równego, a potem do Dubna. Tam przemianowany został na 13 dywizjon artylerii ciężkiej.
17 dywizjon artylerii ciężkiej (III/2 pac).
W pierwszej połowie roku 1919 sformowane zostały baterie 1 pułku artylerii ciężkiej wielkopolskiej.
Pierwsza bateria walczyła początkowo na froncie przeciwniemieckim o Szubin i w rejonie Nakła. Walczyła też w rejonie Kołaczkowa, Gołańczy, Rybowa, Połajewa, Gerabic, Przybychowa, Bukowca i Ryczywołu. 24 czerwca została przewieziona do Małopolski Wschodniej na front przeciwukraiński. Tu wzięła udział w ofensywie polskiej walcząc pod Biłką, Janczynem i Husiatynem. W sierpniu wróciła do Poznania.
W tym samym czasie 7 bateria działała w rejonie Inowrocławia i Międzychodu. W styczniu 1920 trzy baterie utworzyły I/17 pac. W końcu kwietnia dywizjon dołączył do walczącej na froncie przeciwbolszewickim 17 Dywizji Piechoty. W czasie działań opóźniających utracił wszystkie działa. Niedobitki I/17 pac przewieziono koleją do Leszna. Po reorganizacji pododdział przemianowany został na 17 dywizjon artylerii ciężkiej.
Bilans walk.
W czasie walk zginęło 5 oficerów i 78 szeregowych. Ponadto rannych zostało 5 oficerów i 42 szeregowych. Utracono około 200 koni. 11 żołnierzy odznaczonych zostało Krzyżem Srebrnym Orderu Wojennego Virtuti Militari, 9 oficerów czterokrotnie Krzyżem Walecznych, zaś jedno, dwu, lub trzykrotnie 28 oficerów i 104 szeregowych
Pułk w okresie pokoju.
Pułk został sformowany w 1921, w garnizonie Chełm. W 1923 w skład pułku wchodziły: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej.
Formowanie i zmiany organizacyjne.
Z końcem 1921 do Chełma Lubelskiego zaczęły napływać pododdziały przewidziane do sformowania „pokojowego” 2 pułku artylerii ciężkiej. 18 października z okolic Dukszt przybył samodzielny 3 dywizjon artylerii ciężkiej. Został on wkrótce przemianowany na I/2 pac. Zgodnie z rozkazem DOGen. Lublin L.dz. 1713/Org. bateria zapasowa 3 dac dała zaczątek dowództwu pułku, kadrze baterii zapasowej i pododdziałowi łączności. 28 października w skład nowo formowanego pułku wszedł formalnie 13 dywizjon artylerii ciężkiej. Stał się on II/2 pac. Do macierzystej jednostki dołączył jednak dopiero w 1922. W lipcu 1922 do garnizonu w Chełmie przybył dotychczasowy II/7 pac i stał się III dywizjonem 2 pac. W ten sposób formowanie „pokojowego” 2 pułku artylerii ciężkiej zostało ostatecznie zakończone.
Zgodnie z planem mobilizacyjnym „S” pułk miał sformować następujące oddziały: 2 pac o etatach wojennych, składający się z 3 dyonów po 3 baterie, z których 7. i 14. miały zostać wyposażone w dwie armaty każda, a 2., 3., 5. i 6. baterie w trzy haubice każda. Łącznie 6 armat kal. 105 mm i 12 haubic kal. 155 mm. Ponadto należało sformować 21 samodzielną baterię artylerii plot, liczącą 3 działa 3-calowe wz. 02; dowództwo 5 Brygady Artylerii, 21 pluton maskowania; 21 kompanię pomiarów artylerii, baterię marszową I/2 pac, baterię zapasową pułku, szefostwo artylerii i służby uzbrojenia nr 5. W kolejnych latach modyfikowano plany mobilizacyjne. Z pułku zdjęto cześć zadań. W latach 30. nie mobilizował już kompanii pomiarów artylerii nr 21, samodzielnej bateria artylerii nr 21, plutonu maskowania nr 21 oraz dowództwa Brygady Artylerii nr 5. W myśl rozkazu Departamentu Dowodzenia Ogólnego MSWojsk. z 2 grudnia 1938, zarządzono wydzielenie ze składu pułku baterii armat kal. 105 mm. Bateria ta została przesunięta do Brześcia, wchodząc w skład samodzielnego 30 dac. W jej miejsce odtworzono nową baterię tego kalibru.
Zakwaterowanie.
Warunki zakwaterowania w Chełmie Lubelskim były dalece niewystarczające. Oficerowie mieszkali w starych, częściowo spróchniałych i zagrzybionych budynkach, a kasyno oficerskie wymagało natychmiastowego remontu. Kadra podoficerska zajmowała cztery budynki, ale tylko dwa spełniały wymagania. Około 25% podoficerów mieszkało w mieście, a część, wraz z rodzinami, w budynkach bateryjnych. Budynki przeznaczone dla kanonierów I i II dywizjonu były drewniane o cementowych podłogach. Każda z baterii miała oddzielny budynek, a ich powierzchnia użytkowa spełniała wymagane normy. III dywizjon zajmował połowę budynku murowanego w rejonie koszar 7 pułku piechoty Legionów. Nie posiadał świetlic i sal wykładowych. Pułk nie posiadał także właściwego zaplecza logistycznego. Przerobione z izb żołnierskich kuchnie były zbyt małe, ustępy zaś nieodpowiednie pod względem sanitarnym, oddalone o 50 kroków od budynków mieszkalnych. Również część studni znajdujących się na terenie koszar nie nadawała się do użytku. Prymitywne i ciasne stajnie mieściły się w przerobionych na ten cel drewnianych starych budynkach mieszkalnych. Brakowało również magazynów uprzęży i furażu, krytej ujeżdżalni oraz wozowni. 
Dodatkowym utrudnieniem była lokalizacja koszar. Otaczały je prywatne parcele, a wyjazd w teren często wywoływał konflikty z właścicielami posesji. Na początku lat trzydziestych wykupiono część przyległych gruntów i zorganizowano na nich plac do ujeżdżania koni. Dobrej jakości były nowe, wybudowane w połowie łat dwudziestych, działownie. Pułk mógł się też pochwalić doskonałą łaźnią. Wiosną 1938 dowódca pułku zarządził gruntowne porządkowanie i upiększanie rejonu koszar. Przystąpiono do sadzenia drzew, krzewów i żywopłotów, a także założono trawniki. Decyzja ta była spowodowana nie tylko chęcią poprawienia otoczenia. Przyświecały jej także cele czysto wojskowe. Chodziło bowiem o utrudnienie obserwacji terenu koszar tak z ziemi jak i z powietrza.
Kultura i rozrywka.
Życie kulturalne żołnierzy realizowane było przede wszystkim w świetlicach. Poza zajęciami świetlicowymi organizowano zbiorowe wyjścia do kina. Zazwyczaj organizowano je w czwartki na seans o 19.00 w kinoteatrze „Strzelec”. Z jego dyrekcją pułk podpisał umowę, na podstawie której szeregowi mogli nabywać bilety w cenie 10 groszy. W latach trzydziestych natomiast szeregowi uczęszczali wyłącznie do kina „Corso”. W 1932 działalność rozpoczął Teatr Żołnierski 2 pac. Na inaugurację wystawiono rewię pt. „Pije Kuba do Jakuba”. Ceny biletów ustalono na 50 groszy dla oficerów i osób cywilnych, 30 groszy dla podoficerów zawodowych i nadterminowych, zaś dla szeregowych wstęp był bezpłatny. W garnizonie kilka razy do roku swoje sztuki wystawiał teatr lubelski i Teatr Objazdowy z Warszawy. Rozrywki kadry ograniczały się w dużej części do wzajemnych wizyt w domach, spotkań w kawiarniach, klubie garnizonowym i pomieszczeniach organizacji społeczno-politycznych. Organizowano też zabawy lub odczyty. Ponadto kadra pułku chętnie uczestniczyła w imprezach organizowanych przez 7 pułk piechoty Legionów.
Święta państwowe i pułkowe.
W życiu pułku ważnymi wydarzeniami były święta państwowe i kościelne. Z nieznanych przyczyn, stosunkowo małą wagę przywiązywano do 15 maja – święta pułkowego ustalonego na pamiątkę walk pod Chyrowem, a oficjalnie zatwierdzonego Dziennikiem Rozkazów MS Wojsk, nr 16 z 19 maja 1927, poz. 174. Jedynie kilka razy miało ono bardziej uroczystą oprawę. Był to wtedy dzień wolny od zajęć, połączony z mszą świętą, obiadem żołnierskim i zawodami sportowymi.
Duże znaczenie dla pułku miało nadanie mu pełnej nazwy. Zabiegały o to władze miasta oraz Maurycy Zamoyski. Ostatecznie 10 czerwca 1938 minister spraw wojskowych generał dywizji Tadeusz Kasprzycki nadał 2 pułkowi artylerii ciężkiej nazwę „2 Pułk Artylerii Ciężkiej Ziemi Chełmskiej im. Hetmana Jana Zamoyskiego”. Zastrzegł jednak, że "„żołnierze pułków inicjałów na naramiennikach nie noszą”". 11 listopada 1938, podczas uroczystości w kinie „Corso”, wręczono 2 pułkowi artylerii ciężkiej dyplom honorowego obywatelstwa Chełma. Specjalny dyplom odebrał z rąk prezydenta miasta zastępca dowódcy pułku ppłk Władysław Bednarski.
Inspekcje w pułku.
Inspekcje prowadzone w jednostkach wojskowych miały przede wszystkim za cel określenie stopnia przygotowania do działań wojennych. W czasie ich trwania sprawdzano między innymi poziom wyszkolenia i fachowego przygotowania żołnierzy. W drugiej połowie lat dwudziestych inspekcji dokonywał gen. dyw. Kazimierz Dzierżanowski. Stwierdził bardzo niskie stany ćwiczebne wojsk. Na 762 szeregowych było tylko 392 ćwiczących. Znajomość dział, działoczynów i wyszkolenie strzeleckie zostały ocenione na bardzo dobrze, wyszkolenie piesze jako dostateczne, jazda konna, obrona przeciwgazowa i wychowanie fizyczne jako dobre. Wysoką ocenę otrzymała również kadra pułku. W protokole podkreślono, iż wielu podoficerów uczęszczało na różnego rodzaju zajęcia dokształcające. W stosunku do etatu brakowało jednak około 100 podoficerów. W czasie kontroli skład żołnierzy zasadniczej służby kształtował się następująco: w pułku było około 64% Polaków, 25% Rusinów i Ukraińców, 5% Żydów, 4% Niemców. 32,7% to analfabeci i 37,8% półanalfabeci. Na wyposażeniu pułku w tym czasie znajdowały się 3 armaty kal. 105 mm, 13 haubic kal. 155 mm, 100 kb francuskich, 21 kbk i 24 ckm. Do etatu brakowało jednej armaty, którą naprawiano w Zbrojowni nr 2 w Warszawie oraz 5 haubic. Ponadto siedem innych haubic wymagało napraw. Stan dział i ckm był dobry, natomiast karabinów i amunicji do nich – zły. Do etatu brakowało 96 koni.
Na wysokim poziomie utrzymywał się też poziom wyszkolenia w latach trzydziestych. Potwierdzają to inspekcje prowadzone przez gen. Stanisława Burchardta-Bukackiego. Inspektor pod względem taktycznym oceniał całą kadrę jako dobrą. Także przygotowanie do walki w natarciu, rozpoznanie, opóźnianie, ubezpieczanie było na dobrym poziomie, natomiast współdziałanie z innymi broniami i wytrzymałość fizyczna bardzo dobra. Wysoko też oceniano szkołę podoficerską pułku. Kurs, który odbył się w okresie między 21 września 1936 a 13 lutego 1937 ukończyło z wynikiem bardzo dobrym 7 szeregowych, z wynikiem dobrym – 27, z dostatecznym – 7, przy jednym, który osiągnął wynik niedostateczny.
2 pac w kampanii wrześniowej.
Mobilizacja.
Pułk był jednostką mobilizującą. Zgodnie z planem mobilizacyjnym „W” sformował:&lt;br&gt;W dniach 14–16 sierpnia 1939, w mobilizacji alarmowej:
Od dnia 31 sierpnia 1939, w I rzucie mobilizacji powszechnej:
Od dnia 4 września 1939, w II rzucie mobilizacji powszechnej, zmobilizowano lub rozpoczęto mobilizować:
Jako pierwszy zmobilizowano w terminie od Z+36 do Z+44 13 dywizjon artylerii ciężkiej dla 13 DP. Dywizjon został zmobilizowany terminowo, bez specjalnych trudności. 15 sierpnia wieczorem został załadowany do transportów kolejowych i odjechał w ślad za dywizją w skład Korpusu Interwencyjnego na Pomorze. Jako drugi w terminie od A+44 do A+60 zmobilizowano 27 dywizjon artylerii ciężkiej dla 27 DP. Również został terminowo zmobilizowany, jednak z bardzo słabymi końmi i wozami do dywizjonowej kolumny amunicyjnej. 16/17 sierpnia załadowany do transportów kolejowych i odwieziony na Pomorze w ślad za dywizją do Korpusu Interwencyjnego. I dywizjon 2 pułku artylerii ciężkiej zmobilizowano w czasie do A+66, terminowo i bez zakłóceń. Poważnym problemem dywizjonu była mała ilość koni odpowiednich dla artylerii ciężkiej typu AC (było tylko po jednej parze dyszlowej do armaty i jaszcza). Pozostałe pochodziły z poboru i nie wszystkie posiadały wymagane walory. Do ośmiokonnych zaprzęgów należało je wyćwiczyć w marszu i zgrać. 18 sierpnia dywizjon rozpoczął załadowanie do transportów kolejowych, do dnia 21 sierpnia został przewieziony trasą Kowel, Brześć n/B., Siedlce, Warszawę Łowicz, Kutn, Toruń do Gniewkowa koło Bydgoszczy, na Pomorzu. Wszedł w skład Korpusu Interwencyjnego. Dywizjon kwaterował w Gniewkowie i dwóch sąsiednich wsiach. 22 sierpnia z dywizjonu zdezerterowało dwóch żołnierzy pochodzenia niemieckiego. II dywizjon i dowództwo pułku mobilizowane były w mobilizacji powszechnej w terminie do 5 września; przeznaczone były do składu Armii Odwodowej „Prusy”. 
Działania bojowe.
Dywizjony „wojennego” 2 pac w okresie kampanii wrześniowej działały na różnych obszarach operacyjnych. I dywizjon posiadał dwanaście 105 mm armat wz.29 Schneider, natomiast II dywizjon dwanaście 155 mm haubic wz. 1917.
I dywizjon 2 pac.
I dywizjon po zmobilizowaniu znalazł się w składzie Korpusu Interwencyjnego. W nocy z 31 sierpnia na 1 września, gdy znajdował się w marszu z Gniewkowa do m. Toruń–Rudak, został oddany do dyspozycji dowódcy Armii „Pomorze”. 3 września o godz. 3.00 po dwóch nocnych przemarszach dotarł do miejscowości Rudak. Od 4 września podlegał gen. bryg. Stanisławowi Grzmot-Skotnickiemu, który organizował obronę linii Wisły od Solca Kujawskiego do rzeki Drwęcy. 5 września przed wieczorem I/2 pac zajął stanowiska ogniowe na terenie poligonu toruńskiego. Na tych stanowiskach osłaniał marsz do Torunia jednostek Grupy Operacyjnej „Wschód” gen. bryg Mikołaja Bołtucia. 6 września został przydzielony do 4 Dywizji Piechoty. W jej składzie przegrupował się nocą 6/7 września w rejon lasu Brzezie. Po kolejnym nocnym marszu 7/8 września osiągnął rejon Brześcia Kujawskiego i Kruszyna. Dalej, po dziennym wypoczynku, nocą 8/9 września poprzez Kowal dotarł do Szewskich Bud. Kolejnej nocy maszerowano przez Łanięta, Strzelce; z uwagi na zmęczenie koni i ludzi po ponad 40 km marszu, ok. południa dywizjon doszedł do okolic Kotliska, gdzie stanął na postój. 
W bitwie nad Bzurą
W nocy 10/11 września I/2 pac osiągnął rejon na zachód od Orłów, tam ok. godz. 9.00 zajął stanowiska ogniowe. 1 i 2 bateria wspierały ogniem armat natarcie piechoty na Bielawy. Przed wieczorem dywizjon pomaszerował zająć stanowiska nad rzeką Bzurą, w pobliżu miejscowości Sobota. Podczas domarszu bateria 3/2 pac została ostrzelana przez niemiecki samolot; poległ kanonier i utracono dwa konie. Nocą dywizjon przeprawił się przez Bzurę i zajął do świtu 12 września, w rejonie folwarku Mroga w pobliżu Bielawy, stanowiska ogniowe. Ok. godz. 11.00 I/2 pac otworzył obserwowany z punktów obserwacyjnych ogień do artylerii niemieckiej, a następnie do kontratakującej piechoty niemieckiej. Dywizjon wchodził w skład artylerii dywizyjnej 4 DP jako grupa ogólnego działania. I/2 pac wspierał natarcie 4 DP w kierunku Głowna. O godz. 19.00 dywizjon zajął stanowiska w rejonie Rulic, skąd wspierał natarcie 4 DP poprzez Władysławów, Wolę Zbrożkową na Głowno. Po godz. 22.00 dywizjon otrzymał rozkaz wycofania się do rejonu Orłów. 13 września dywizjon przeszedł do rejonu Dębowej Góry, gdzie wypoczywał. W nocy dywizjon przegrupował się do Szymanowic koło Zdun, gdzie od godz. 9.00 14 września zajął stanowiska ogniowe. Wraz z 4 dywizjonem artylerii ciężkiej i dywizjonem I/4 pal tworzył grupę artylerii ogólnego działania. Przez cały dzień wspierał walkę 67 pułku piechoty rejonie Lisiewice, Dąbkowice Górne i Dolne. Ostrzeliwał niemieckie baterie, które z kolei ostrzeliwały piechotę 4 DP. 15 września I/2 pac wspierał obronę północnego brzegu Bzury na odcinku Urzecze-Małszyce przez 4 DP; natarcie na tym kierunku prowadziła niemiecka 24 DP. O godz. 18.00 otrzymał rozkaz zwinięcia stanowisk i odmarszu do rejonu Różyce koło Łowicza.
Rano 16 września dywizjon dołączył do swoich taborów we wsi Różyce, wychodząc z podporządkowania 4 DP. Około godz. 15.00 tabory dywizjonu sformowały kolumnę marszową. W tym momencie zostały ostrzelane przez artylerię niemiecką i kilka czołgów; oficer żywnościowy ppor. Stefan Kozicki opanował panikę wśród taborytów. Podjęto marsz dywizjonu w kierunku Karsznic Dużych. W trakcie wychodzenia dywizjonu z Różyc, w sąsiedniej wsi niemiecka artyleria i czołgi ostrzelały tabory innej jednostki, które ogarnięte paniką wjechały na ruszający I dywizjon. W jej wyniku doszło do podzielenia dywizjonu na trzy grupy; w jednej znalazło się - dowództwo dywizjonu, 1 i 2 bateria, w drugiej - 3 bateria, w trzeciej - tabory. Podczas przechodzenia otwartych przestrzeni dywizjon był ostrzelany przez niemiecką artylerię i niemieckie patrole pancerne. Od tego momentu nie są znane jako pewne losy pierwszej grupy dywizjonu. Prawdopodobnie dowództwo I/2 pac z 1/2 pac i 2/2 pac dotarło do Lwówka, gdzie 17 września zostały zbombardowane przez lotnictwo niemieckie i poniosły duże straty. W następstwie tego porzucono sprzęt artyleryjski. Niewielkim grupom udało się przedrzeć do Modlina, lub uległy rozbiciu przedzierając się w następnych dniach przez Puszczę Kampinoską do Warszawy. Pozostali dostali się do niemieckiej niewoli. Tabory dywizjonu dostały się do niemieckiej niewoli 17 lub 18 września na północ od Łowicza.
3/2 pac wycofała się na północ bez strat, dotarła 16 września do Luszyna. W Luszynie bateria zajęła obronę ppanc., jeden z działonów ostrzelał skraj lasu w Woli Stępkowskiej, z którego wycofały się kompanie niemieckiego 1 pułku czołgów. Marsz baterii drogami polnymi spowodował nadmierne zmęczenie koni i grzęźnięcie armat w piaszczystych drogach. Wieczorem do baterii dotarł łącznik od mjr. Alojzego Dylli nakazujący marsz przez Lwówek, Sanniki w kierunku Wyszogrodu. Podjęto nocny marsz 16/17 września. Po ugrzęźnięciu jednego z dział w piasku pozostał przy nim por. Lorentz, a reszta pod dowództwem ppor. Moyseowicza pomaszerowała dalej i dotarła o godz. 6.00 do Lwówka. Por. Lorentz nie dołączył już do 3/2 pac. O godz. 8.00 bateria została silnie zbombardowana, poniosła znaczne straty osobowe i bardzo duże w koniach. Z uwagi na to, że nie było czym ciągnąć armat, pozostawiono je topiąc zamki w bagnie. Ocalała część baterii ruszyła w kierunku Iłowa, docierając o godz. 21.00 na miejsce. Po odpoczynku wyruszono w kierunku Warszawy. 18 września przed południem żołnierze 3 baterii dostali się do niemieckiej niewoli.
II dywizjon 2 pac.
1 września w południe Chełm Lubelski został zbombardowany przez lotnictwo niemieckie. Spowodowało to utrudnienia w mobilizacji i jej spowolnienie. 2 września ok. godz. 14 miał miejsce drugi nalot, który spowodował pożar gorzelni; do gaszenia pożaru skierowano żołnierzy 2 pac. 5 września jako pierwsza wyjechała transportem kolejowym z Chełma bateria 5/2 pac, trasą przez Brześć n/B., Czeremchę, Siedlce do Warszawy, gdzie stała na Dworcu Wschodnim do 8 września, z uwagi na niemożliwość dalszej jazdy do składu Armii „Prusy”. Tego dnia została włączona do obrony Warszawy, walczyła w grupie artylerii bezpośredniego wsparcia na Pododcinku „Północ”, Odcinka „Warszawa-Zachód”. Walczyła w stolicy do jej kapitulacji. Do Warszawy dojechała też bateria 4/2 pac. Po krótkim postoju por. Romuald Olszewski otrzymał rozkaz pozostawienia na miejscu całej posiadanej amunicji i udania się marszem pieszym do Mińska Mazowieckiego i Siedlec. Po dojściu w okolice Latowicz, lotnictwo niemieckie zaatakowało kolumnę marszową baterii. Ataki lotnicze rozproszyły baterię i doszło do porzucenia haubic.
Jadąca od 6 września jako następna w kierunku Warszawy bateria 6/2 pac dotarła 7 września do zatoru w rejonie Mordy. Wyładowała się i po kilku dniach postoju w okolicznych lasach 14 września pomaszerowała na południe. 15 września znalazła się w Pieszowoli na południowy wschód od Parczewa. Została włączona w skład Armii gen. bryg. Emila Krukowicza-Przedrzymirskiego i otrzymała rozkaz marszu nocą 15/16 września do wsi Szczęśniki, a po wypoczynku do wsi Sawin, do dyspozycji dowódcy 41 Dywizji Piechoty rez. 18 września bateria 6/2 pac zajęła stanowiska ogniowe w rejonie Sawina, nocą 18/19 września prowadziła ostrzał niemieckich jednostek podchodzących od strony Włodawy, a także prowadziła pojedynki ogniowe z niemiecką artylerią. 19 września od godz. 8.00 6/2 pac wraz z artylerią lekką odpierała natarcie na Sawin niemieckiego batalionu piechoty zmotoryzowanej z kompanią czołgów i baterią zmotoryzowanej artylerii, ze składu niemieckiej 3 Dywizji Pancernej. Wspólnie z innymi bateriami ostrzelała niemieckie pododdziały na stanowiskach wyjściowych, unieszkodliwiając kilkanaście czołgów i ciężarówek. Następnie wsparła kontratak oddziałów 41 DP rez., który odrzucił niemieckie zgrupowanie w kierunku Łowczy. O zmroku 19 września 6/2 pac pomaszerowała w kolumnie 41 DP rez. do rejonu Wólki Leszczańskiej. 20 września bateria dotarła do Drogojówki. 21 września pomaszerowała przez Werbkowice, Terebeń, Malice na południowy zachód od Hrubieszowa. 
W bitwie pod Tomaszowem Lubelskim 
Nocą 22/23 września dotarła do kolonii Michałów, 23 września wsparła 41 DP rez. w walce z elementami niemieckiej 2 DPanc. na linii Łaszczów-Wożuczyn. Nocą 23/24 września bateria por. Bernarda Zielińskiego dotarła do Krynic, a 24 września osiągnęła rejon miejscowości Adamów. 25 września, w ramach grupy artylerii mjr. Smyczyńskiego, wspierała walki 41 DP rez. o wieś Kaczórki, a następnie maszerowała po trasie Kaczór, Namule, Malewszczyzna, stacja kolejowa Krasnobród, Majdan Kasztelański. Ponownie weszła do walki o Majdan Kasztelański, Górecko Stare i Brzeziny. 26 września 6/2 pac wspierała walki 41 DP rez. z niemiecką 8 DP w Górecku Kościelnym i lasach na północ od Aleksandrowa. 27 września w rejonie Majdanu Kasztelańskiego, w związku z kapitulacją dywizji, trafiła do niemieckiej niewoli. Dowództwo II/2 pac, po dojechaniu do rejonu Stok Lacki koło Siedlec, nie mogło kontynuować jazdy w kierunku Warszawy z uwagi na zablokowanie torów kolejowych. Mjr Adam Jankowski zameldował o tym fakcie do Naczelnego Dowództwa WP w Brześciu nad Bugiem. Otrzymał rozkaz powrotu do garnizonu. Ostatecznie dowodził, z dowództwem II/2 pac, bateriami 4/9 pac, 5/9 pac i 6/9 pac, w ramach Dywizji Kombinowanej gen. bryg. Jerzego Wołkowickiego, dzieląc dalsze jej losy.
Dowództwo 2 pac.
Dowództwo 2 pac i II dywizjon haubic 155 mm pierwotnie przeznaczone były do Armii „Prusy”. Z powodu dramatycznego rozwoju wypadków na obszarze armii gen. Dąb-Biernackiego, 2 pac (bez I dac) skierowano do innych zadań. Dowództwo 2 pac wyjechało z garnizonu w ślad za bateriami dywizjonu II/2 pac 6 września. Już 7 września dowództwo utknęło w zatorze w miejscowości Mordy. Z tego względu 9 września wyładowano się z transportu kolejowego. Następnie przez Międzyrzec Podlaski, Włodawę powrócono do Chełma Lubelskiego, który osiągnięto 13 września. W garnizonie ppłk dypl. Bolesław Pyszora zorganizował z artylerzystów pieszy dywizjon i objął jego dowództwo. Został on włączony do składu III Brygady Piechoty pod dowództwem płk. Stanisława Tatara, która z kolei weszła w skład 1 Dywizji Piechoty Legionów w Armii gen. bryg. Emila Krukowicza-Przedrzymirskiego. W jej składzie prowadził walki do samego końca działania dywizji; jego skład nie jest znany.
Oddział Zbierania Nadwyżek 2 pac.
Po zmobilizowaniu jednostek bojowych w ramach mobilizacji alarmowej i I rzutu powszechnej przystąpiono do mobilizacji pododdziałów i oddziału formowanych w II rzucie mobilizacji, plutonu marszowego 2 pac i dwóch szpitali weterynaryjnych. Pluton marszowy został sformowany do 6 września i w dniu następnym wymaszerował w ślad za pułkiem. Dalszy jego los pozostał nieznany. OZN 2 pac pod dowództwem mjr. Szymańskiego z bateriami pod dowództwem ppor. rez. Witolda Pomirskiego i por. Pittela, weszły w skład formowanego w koszarach 2 pac Ośrodka Zapasowego Artylerii Ciężkiej nr 1 w Chełmie Lubelskim. Dowództwo Ośrodka objął ppłk Michalik. 
Symbole pułkowe.
17 lipca 1938 w Zamościu, Generalny Inspektor Sił Zbrojnych, marszałek Edward Śmigły-Rydz wręczył płk. Lucjanowi Jasińskiemu sztandar ufundowany przez społeczeństwo Chełma. Nadanie sztandaru i zatwierdzenie jego wzoru zostało ogłoszone w Dodatku Tajnym nr 6 do Dziennika Rozkazów MSWojsk. z 5 maja 1938, poz. 61.
&lt;br&gt;Sztandar został wykonany zgodnie z wzorem określonym w Dekrecie Prezydenta Rzeczypospolitej Polskiej z 24 listopada 1937 "o znakach wojska i marynarki wojennej" opublikowanym w Dzienniku Ustaw Rzeczypospolitej Polskiej nr 5 z 28 stycznia 1938. Na prawej stronie płata znajdował się amarantowy krzyż, w środku którego wyhaftowano orła w wieńcu z wawrzynu. Na białych polach, pomiędzy ramionami krzyża, znajdowały się cyfry 2 w mniejszych wieńcach z wawrzynu.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych oddziałów które utworzyły pułk:
14 grudnia 1937 minister spraw wojskowych generał dywizji Tadeusz Kasprzycki zatwierdził wzór i regulamin odznaki pamiątkowej 2 pułku artylerii ciężkiej. Odznaka o wymiarach 42x32 mm stanowi wieniec laurowy, srebrno oksydowany, na którym umieszczono herby Poznania, Krakowa oraz miniaturę odznaki Armii Polskiej we Francji. W środku wieńca emaliowany herb Chełma, wsparty na złocistym płomieniu gorejącej bomby. Jednoczęściowa - oficerska wykonana w srebrze, emaliowana. Na rewersie próba srebra i imiennik grawera. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 2 pułku artylerii ciężkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1189967" url="https://pl.wikipedia.org/wiki?curid=1189967" title="Fregaty typu Horizon">
Fregaty typu Horizon



</doc>
<doc id="1189970" url="https://pl.wikipedia.org/wiki?curid=1189970" title="Runda Tokijska">
Runda Tokijska

Runda Tokijska – runda negocjacji GATT odbywająca się w latach 1973-1979, wzięło w niej udział 102 kraje. Odbywała się w latach bezpośrednio po kryzysie naftowym. Stawki celne zostały obniżone już w czasie Rundy Kennedy’ego, głównym zadaniem Rundy Tokijskiej było złagodzenie przepisów taryfowych i pozataryfowych w stosunku do Japonii i sfer wpływów azjatyckich i USA.
Podstawowe ustalenia Rundy Tokijskiej:

</doc>
<doc id="1189971" url="https://pl.wikipedia.org/wiki?curid=1189971" title="2005 WP3">
2005 WP3

2005 WP3 – planetoida należąca do grupy Amora i obiektów NEO.
Odkrycie.
Asteroida została odkryta 25 listopada 2005 roku w programie FMO Spacewatch przez Pawła Czumę. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
2005 WP3 okrąża Słońce w ciągu 3 lat i 172 dni w średniej odległości 2,29 j.a. Nachylenie jej orbity względem ekliptyki to 4,77°, a mimośród jej orbity wynosi 0,55. Jest to 4 w kolejności planetoida odkryta z udziałem Polaków w programie FMO.
Udział internautów w kampanii polega na przeglądaniu zdjęć udostępnianych w programie "Fast Moving Objects" oraz wyszukiwaniu obiektów, które mogą być planetoidami poprzez analizę zdjęć.

</doc>
<doc id="1189973" url="https://pl.wikipedia.org/wiki?curid=1189973" title="Zasłona niewiedzy">
Zasłona niewiedzy

Zasłona niewiedzy (ang. "veil of ignorance") - pojęcie to związane jest z teorią o bezstronnej sprawiedliwości, której autorem jest John Rawls. Zasłona niewiedzy oznacza sytuację, gdy każda osoba ignoruje to, w jaki sposób różne opcje wyboru mogą wpłynąć na nią samą, nie wie, jaką rolę przyjdzie jej pełnić w społeczeństwie i decyduje tylko na podstawie ogólnych charakterystyk. 
„Ktoś, kto nie wiedziałby, czy sam jest pracodawcą czy pracobiorcą, człowiekiem zamożnym czy ubogim, z wysokimi czy z niskimi kwalifikacjami zawodowymi, energicznym i utalentowanym czy pozbawionym tych zalet, i tak dalej, we własnym interesie nie podejmowałby stronniczych decyzji, na przykład, w sprawie zasad dystrybucji i redystrybucji dochodów; gdyby przy tym posiadał wiedzę ogólną, pozwalającą mu przewidzieć społeczne konsekwencje rozmaitych alternatywnych decyzji, podejmowałby je (również we własnym interesie) nie tylko bezstronnie, ale i kompetentnie.”
Zasłona niewiedzy dotyczy w szczególności braku informacji na następujące tematy:
Zasłona niewiedzy wyklucza tworzenie koalicji przez osoby zawierające umowę społeczną, gwarantuje całkowitą bezstronność.

</doc>
<doc id="1189974" url="https://pl.wikipedia.org/wiki?curid=1189974" title="Polityka „zubożania sąsiada”">
Polityka „zubożania sąsiada”

Polityka „zubożania sąsiada” – wywołana jest przez ekspansywny eksport. Ogólnie nazywamy tak sytuację, gdy import danego kraju (eksport reszty świata) zmniejsza się. Eksport jednego kraju jest importem jego partnera. Poprzez eksport napędzana jest koniunktura w jednym kraju, ale w wyniku tego u sąsiada następuje spadek sprzedaży jego towarów na jego wewnętrznym rynku, co prowadzi do recesji i bezrobocia. Taka polityka związana jest z wprowadzeniem przez inne państwa posunięć odwetowych np.:
Przy prowadzeniu polityki „zubożania sąsiada” następuje sytuacja, gdy transmisja efektów polityki jednego kraju do drugiego ma w większym stopniu charakter negatywny niż pozytywny. Oznacza to, że występuje negatywny makroekonomiczny efekt zewnętrzny.
Przykłady „zubożania sąsiada”:

</doc>
<doc id="1189976" url="https://pl.wikipedia.org/wiki?curid=1189976" title="Awans (film)">
Awans (film)

Awans – polska komedia z 1974 r. w reżyserii Janusza Zaorskiego nakręcona na podstawie powieści Edwarda Redlińskiego.
Fabuła.
Bohater filmu, Marian Grzyb, ukończył studia i wraca do rodzinnego Wydmuchowa. We wsi rządzi ciemnota i zabobon. Marian postanawia wprowadzić nowoczesność.

</doc>
<doc id="1189978" url="https://pl.wikipedia.org/wiki?curid=1189978" title="Jakub Prawin">
Jakub Prawin

Jakub Prawin (ur. 18 kwietnia 1901 w Tarnowie, zm. 7 lipca 1957 w Świdrach Małych) – generał brygady Wojska Polskiego, wysoki urzędnik państwowy, doktor praw, działacz komunistyczny.
Życiorys.
Pochodził z rodziny żydowskiej, był synem Adolfa, zawiadowcy stacji kolejowej, i Bronisławy z Erlichów. W czerwcu 1919 ukończył gimnazjum w Tarnowie. Pod wpływem nauczyciela historii Włodzimierza Jarosza stał się socjalistą. W 1920 uniknął poboru do wojska i przedostał się do Wiednia, gdzie ukończył studia prawnicze (uzyskał tytuł doktora nauk prawnych), a także studia w Wyższej Szkole Handlu Zagranicznego w Wiedniu. Studiował równolegle biologię i antropologię. W Wiedniu związał się z ruchem komunistycznym – w 1920 wstąpił do Związku Młodzieży Komunistycznej ("Kommunistischer Jugend-Verband"). Interesował się muzyką. Grał na skrzypcach i fortepianie.
Po powrocie do Polski w 1928 (skorzystał z amnestii), pracował w firmach ubezpieczeniowych, we włoskiej firmie handlowej jako przedstawiciel na Polskę. Bronił praw związków zawodowych. W 1931 wstąpił do Komunistycznej Partii Polski (KPP), gdzie był m.in. sekretarzem Komitetu Dzielnicowego (KD) Śródmieście i Wola oraz sekretarzem Wydziału Propagandy Komitetu Warszawskiego (KW) i członkiem KW KPP. Od maja 1935 do stycznia 1936 i od stycznia do maja 1937 był osadzony w Berezie Kartuskiej za działalność wywrotową.
Po agresji III Rzeszy i ZSRR na Polskę we wrześniu 1939 uciekając przed Niemcami trafił na teren okupacji sowieckiej, do Lwowa, gdzie działał na rzecz komunistów. Przyjęty do WKP(b) z zaliczeniem stażu w KPP od 1931.
Po ataku Niemiec na ZSRR ewakuowany, wcielony do Armii Czerwonej. Jako żołnierz Armii Czerwonej walczył w bitwie pod Stalingradem. Za bitwę mianowany do stopnia majora i odznaczony Medalem za Obronę Stalingradu. W 1943 w stopniu majora odkomenderowany do 1 DP. Służył jako politruk współpracujący z NKWD w kwatermistrzostwie, w wydziale oświatowym 1 Dywizji, następnie zastępca dowódcy 1 Dywizji Piechoty im. Tadeusza Kościuszki ds. polityczno-wychowawczych. Ranny w bitwie pod Lenino. W 1944 awansowany do stopnia pułkownika.
Po wypadku samochodowym, w którym został ranny we wrześniu 1944, odkomenderowany do służby państwowej. W latach 1944–1945 był dyrektorem departamentu w Ministerstwie Skarbu i dyrektorem departamentu ds. kolejnictwa w Ministerstwie Komunikacji.
Jako Pełnomocnik Rządu Polskiego (mianowany 26 lutego 1945) przy 3 Froncie Białoruskim, a następnie Pełnomocnik Rządu na Okręg Mazurski w dniu 23 marca 1945 o godz. 12.00 przejął administrację Warmii i Mazur. Pełnił funkcję do listopada 1945 .
W listopadzie 1945 skierowany do Berlina na stanowisko szefa Polskiej Misji Wojskowej w Niemczech. Na tym stanowisku w 1946 mianowany generałem brygady. W Berlinie inicjował działania rewindykacji zrabowanych Polsce dóbr materialnych i kulturalnych, polskich archiwów wywiezionych do Niemiec i niemieckich Archiwów Ziem Odzyskanych. W tym celu ściągnął do Berlina dyrektora Archiwum Głównego Akt Dawnych. Sprowadził do Polski 19 wagonów akt z Warszawy, Gdańska, Torunia, Szczecina, Bydgoszczy, Elbląga, Pelplina oraz Malborka.
Od lipca 1950 był wiceprezesem Narodowego Banku Polskiego.
Utonął w Wiśle w Świdrach Małych 7 lipca 1957. Pochowany w Alei Zasłużonych na Cmentarzu Wojskowym na Powązkach w Warszawie (kwatera A25-tuje-15). Jego imieniem nazwane były park Zamkowy wokół zamku w Olsztynie oraz jedna z ulic na olsztyńskim osiedlu Jaroty.
Odznaczony Krzyżem Komandorskim Orderu Odrodzenia Polski, Orderem Czerwonej Gwiazdy, Złotym Krzyżem Zasługi, Orderem Wojny Ojczyźnianej II stopnia, Medalem za Obronę Stalingradu, Krzyżem Walecznych, Medalem za Warszawę 1939–1945, Medalem 10-lecia Polski Ludowej i pośmiertnie Orderem Sztandaru Pracy I klasy.
Życie prywatne.
Był mężem Anny Prawin z domu Passenstein (1908-1986), która była siostrą Bernarda Passensteina, ojca Daniela Passenta, późniejszego dziennikarza i dyplomaty. Prawinowie mieli córkę Editę Teresę. Po II wojnie światowej zostali wychowawcami Daniela Passenta, którego rodzice zginęli w czasie okupacji.

</doc>
<doc id="1189979" url="https://pl.wikipedia.org/wiki?curid=1189979" title="Bilans kwartalny">
Bilans kwartalny

Bilans kwartalny – polski dramat psychologiczny z 1974 roku w reżyserii Krzysztofa Zanussiego.
Fabuła.
Marta prowadzi monotonne życie w pracy i u boku męża. Ale przełamuje to działalnością w radzie zakładowej swojej firmy, opiekuńczymi ingerencjami w cudze sprawy. Podczas bilansu kwartalnego w księgowości – dziale, w którym pracuje Marta – zostają wykryte poważne nadużycia. Rozpoczyna się wewnętrzne śledztwo. Wkrótce potem przypadkowe spotkanie Marty z dawno niewidzianym kolegą ze studiów – Jackiem – przywołuje wspomnienia i skłania Martę do dokonania podobnego bilansu swego małżeństwa.
Nagrody.
1975:
1976:

</doc>
<doc id="1189980" url="https://pl.wikipedia.org/wiki?curid=1189980" title="Armen Alchian">
Armen Alchian

Armen Albert Alchian (ur. 12 kwietnia 1914 we Fresno, Kalifornia, zm. 19 lutego 2013 w Los Angeles) – amerykański ekonomista. Profesor honorowy na University of California w Los Angeles. Zanim zaczął wykładać na UCLA pracował jako ekonomista dla RAND Corporation. Współautor (razem z Williamem R. Allenem) klasycznego już podręcznika "University Economics".

</doc>
<doc id="1189981" url="https://pl.wikipedia.org/wiki?curid=1189981" title="Fabryka Trzciny">
Fabryka Trzciny

Fabryka Trzciny (pełna nazwa: Centrum Artystyczne Fabryka Trzciny) – nieistniejące centrum kulturalne i artystyczne w Warszawie założone 2003 przez Wojciecha Trzcińskiego. 
Opis.
Centrum działało w latach 2003–2016 w kompleksie zabudowań fabrycznych z 1916 przy ul. Otwockiej 14 na Pradze-Północ.
Odbywały się tam koncerty, projekcje filmowe, przedstawienia, pokazy mody, oraz spotkania z pisarzami. Działały tam również bar i restauracja. Za barem ustawiono ścianę z butelek denaturatu.
Centrum posiadało również filię działająca pod nazwą "Skwer. Filia Centrum Artystycznego Fabryka Trzciny" zlokalizowaną w pawilonie na skwerze Hoovera, przy ul. Krakowskie Przedmieście 60a. Wyprowadziło się z pawilonu w 2015 roku zostawiając dług w wysokości ponad 1 mln zł (zaległości czynszowe i koszty eksploatacyjne).
Wojciech Trzciński za utworzenie centrum kultury z dawnej fabryki otrzymał w 2004 Paszport „Polityki” w kategorii „Kreator kultury”.

</doc>
<doc id="1189982" url="https://pl.wikipedia.org/wiki?curid=1189982" title="Zaklęte rewiry (film)">
Zaklęte rewiry (film)

Zaklęte rewiry (czes. "Dvojí svět hotelu Pacifik") – film psychologiczny z 1975 roku w reżyserii Janusza Majewskiego, powstały w koprodukcji polsko-czechosłowackiej na podstawie powieści o tym samym tytule autorstwa Tadeusza Kurtyki vel Henryka Worcella. Głównym bohaterem filmu jest Roman Boryczko (Marek Kondrat), kilkunastoletni chłopak przyjęty do pracy w restauracji hotelu „Pacyfik”, gdzie za cenę nieustannych poniżeń pnie się po szczeblach kariery hotelarskiej.
Fabuła.
Akcja filmu rozgrywa się na początku lat 30. XX wieku. Kilkunastoletni Roman Boryczko otrzymuje pracę pomywacza w restauracji wielkiego hotelu „Pacyfik”. Zamieszkuje w klitce z chłopakiem z bufetu, Frycem. Ten, dowiedziawszy się o możliwości rychłego awansu, załatwia Romkowi miejsce w bufecie, na co zgodę wyraża właściciel hotelu Pancer. Romek i Fryc czynią przygotowania do egzaminu kelnerskiego. Romek jest zauroczony jedną z pracujących w restauracji dziewcząt, Zośką, lecz Pancer ją zwalnia pod pretekstem kradzieży na miejscu pracy. Sam Romek natomiast doświadcza prześladowań ze strony złośliwego kelnera Fornalskiego. Również kierownik restauracji Albin, bratanek Pancera, często poniża Romka. Pewnego dnia daje mu szansę awansu na pikolaka (chłopca usługującego w restauracji), ale kosztem Fryca, któremu Romek zawdzięcza miejsce w bufecie. Romek, skuszony ofertą, przyjmuje propozycję.
Jako pikolak Romek podlega Fornalskiemu, narażając się na przykrości z jego strony. Chłopak próbuje zemścić się na przełożonym – wykorzystując sposób wskazany przez jednego z kolegów, Henka, wybija w kasie „ślepy” kwit na 50 złotych, w wyniku czego Fornalski musi uiścić zwrot straty. Za sprawcę Fornalski uznaje Henka, lecz Romek w porę przyznaje się do popełnionego czynu, a kara spotyka obu chłopaków. Pewnego dnia Romek ma okazję wykazać się, obsługując wypielęgnowanego barona Humaniewskiego. Tego samego dnia jednak kelner Synajski, poślizgnąwszy się na upuszczonej przez Fornalskiego cytrynie, łamie kręgosłup i umiera. Romek dowiaduje się, że Fornalski zabronił Frycowi podnieść cytryny. Wypomniawszy to Fornalskiemu, Romek zostaje przezeń ciężko pobity. Fornalski, ochłonąwszy po swym wybuchu gniewu proponuje Romkowi odszkodowanie, gdyż boi się wniesienia skargi do Związku Kelnerów. Romek nie przyjmuje pieniędzy, lecz proponuje Fornalskiemu ugodę.
Podczas balu sylwestrowego w restauracji Romek przypadkiem rozlewa wino na garnitur wysoko postawionego gościa. Później tej samej nocy zapomina o realizacji zamówienia dla Pancera, za co ten każe go wyrzucić z pracy. Jednakże za wstawiennictwem Albina dyrektor daje Romkowi ostatnią szansę, zachowując go na próbny miesiąc. W międzyczasie Romek nawiązuje romans z bufetową Helą. Gdy nadchodzi dzień egzaminu kelnerskiego, Romek zdaje go bezproblemowo, tymczasem Fryc go oblewa. Targnąwszy się na własne życie w hotelowej toalecie, Fryc zostaje uratowany przez kolegów, lecz czeka go zwolnienie z pracy.
Roman zostaje kelnerem i sam kieruje pikolakami. Któregoś dnia ponownie w sali zjawia się baron Humaniewski. Obsługując innych gości, Romek w obliczu zniecierpliwienia barona przywołuje niezdarnego pikolaka Rudka, który miał obsłużyć gościa kawą, po czym policzkuje podwładnego. Tymczasem Pancer, dowiedziawszy się o romansie Romana z Helą, zwalnia ją z pracy. Hela wraca do domu, a odprowadzający ją Romek spotyka na stacji Fryca, który topi smutki w alkoholu. Roman staje przed perspektywą awansu: Fornalski ma zastąpić Albina na stanowisku kierownika restauracji, toteż zwalnia się potencjalnie miejsce dla Boryczki. Ten zaprzepaszcza jednak szansę; poniżony przez zapijaczonego klienta, który próbuje włożyć mu cukierek do ust, obraża go. Tymczasem Pancer dowiaduje się, że któryś z jego pracowników inkasował pieniądze poza ewidencją kasową. Roman domyśla się, że w proceder był zaangażowany Fornalski, nie mówi jednak o tym Pancerowi. Wówczas Henek wyjaśnia Romkowi, że to Fornalski złożył właścicielowi donos o jego romansie z Helą. Roman decyduje się rzucić pracę. Wychodząc, spotyka Fornalskiego, który obawiał się zadenuncjowania. Boryczko jednak go uspokaja, że niczego nie powiedział Pancerowi o procederze Fornalskiego.
Obsada.
"Źródło: Filmpolski.pl"
Produkcja.
"Zaklęte rewiry" powstały w wyniku koprodukcji polsko-czechosłowackiej między Zespołem Filmowym „Tor” a Dramaturgicką Skupiną dr. V. Kaliny. Celem reżysera, Janusza Majewskiego, było odtworzenie klimatu lat 30. XX wieku, toteż znaczną część scen nakręcono w restauracji Miejskiego Domu Reprezentacyjnego w Pradze, gdyż prototypowy Grand Hotel w Krakowie nie spełniał w stanie peerelowskim wymagań koniecznych do bycia częścią scenografii. Tę ostatnią w wystawnym stylu zaprojektowali Tadeusz Wybult i Milan Nejedly. Muzykę do "Zaklętych rewirów" skomponował Jerzy Matuszkiewicz, a za zdjęcia odpowiadał czeski operator Miroslav Ondříček. Film zmontowała Elżbieta Kurkowska.
Po latach Majewski wspominał: „Lubię ten film, bo ma rozmaite odcienie. Jest w nim sporo humoru, a jednocześnie problem wyboru drogi i opowieść o odrzuceniu rzeczywistości, w której panują korupcja i obłuda”.
Odbiór.
Jerry Oster w „Film Comment” napisał, iż "Zaklęte rewiry" to film „przepysznie wykonany i dobrze zagrany, lecz jak wszystkie filmy traktujące o symbolicznych mikrokosmosach, potrzebuje nieco przewietrzenia”. David Shipman wyraził opinię, iż „nie zna lepszego filmu o życiu hotelowym niż ten”. Jan Lewandowski twierdził, iż „mimo epizodycznej fabuły film przekonuje zwartością, co jest także zasługą czeskiego scenarzysty Pavla Hajnego”. Zdaniem Joanny Wojnickiej "Zaklęte rewiry" są „być może najlepszym jego [Majewskiego] filmem”, łączącym w sobie „czytelniczą wrażliwość i reżyserski kunszt”.
Krzysztof Tomasik zauważył, że drugoplanowa postać Humaniewskiego była pierwszym w polskim kinie homoseksualistą, którego rola wykraczała poza epizod. „Dzięki Wołłejce postać barona [Humaniewskiego] zyskała wymiar niemal tragiczny w swej próbie pozyskania przychylności Romana Boryczki”.

</doc>
<doc id="1189983" url="https://pl.wikipedia.org/wiki?curid=1189983" title="Raport Delorsa">
Raport Delorsa

Raport Delorsa - autorem tego raportu jest Jacques Delors (ówczesny przewodniczący Komisji Wspólnot Europejskich). Raport został opublikowany w 1989 roku, pokazywał perspektywy zjednoczenia Europy, zawierał propozycje dotyczące integracji gospodarczej i walutowej. Raport stanowił podstawę do negocjacji warunków Traktatu o Unii Europejskiej w części dotyczącej Unii Gospodarczej i Walutowej (UGW).
Charakterystyka raportu.
Raport Delorsa przewiduje trzy etapy tworzenia unii walutowej:
W etapie trzecim wzięły udział jedynie kraje spełniające kryteria konwergencji ustanowione na Konferencji Międzynarodowej w Maastricht (1991). Raport kończy się nieuchronną klauzulą, że przedstawione propozycje będą musiały zostać dołączone w formie poprawek do postanowień Traktatu Rzymskiego. Z tej racji Raport zlecał zwołanie Konferencji Międzyrządowych na mocy artykułu 236 EWG (zastąpionego później przez artykuł N TUE). 26/27 czerwca 1989 Rada Europejska na szczycie w Madrycie zaakceptowała Raport Delorsa jako strategię dla UGW i zdecydowała o rozpoczęciu I etapu tworzenia unii walutowej.

</doc>
<doc id="1189984" url="https://pl.wikipedia.org/wiki?curid=1189984" title="Opadły liście z drzew">
Opadły liście z drzew

Opadły liście z drzew – polski film wojenny z 1975 roku w reżyserii Stanisława Różewicza, na podstawie cyklu opowiadań jego brata Tadeusza. Zrealizowany w Zespole Filmowym „Tor” utwór czyni przedmiotem swobodnej adaptacji sześć opowiadań Tadeusza Różewicza – "Truciznę", "Pragnienie", "Opadły liście z drzew", "Synów", "Morze", "Nową szkołę filozoficzną" – scalone w jedną całość. Film "Opadły liście z drzew" został nagrodzony na Festiwalu Polskich Filmów Fabularnych w dwóch kategoriach: za reżyserię (Srebrne Lwy dla Stanisława Różewicza) oraz za zdjęcia (nagroda dla operatora Jerzego Wójcika).
Fabuła.
Akcja filmu rozpoczyna się w 1947 roku. Dwudziestoletni Henryk jedzie pociągiem nad morze. W trakcie podróży przypomina sobie traumatycznie przeżyty ostatni rok II wojny światowej. W jego wspomnieniach, ukazanych za pomocą licznych retrospekcji, ożywają dom, matka, siostra Zosia, a także warsztat mechaniczny, w którym terminował do momentu, gdy jego majster został aresztowany przez Gestapo. Henryk przypomina sobie, jak zdobył truciznę dla kolegi przygotowującego się na potencjalnie śmiertelną misję, a także jak został upokorzony przez niemieckich żandarmów, co skłoniło go do udziału w partyzantce.
Henryk przeżywa na nowo również sam okres uczestnictwa w akcjach leśnego oddziału partyzanckiego. W retrospekcji pojawia się moment, gdy w deszczowy wieczór towarzysze broni spekulują na temat przyszłości powojennej. Stary sierżant „Piorun” opowiada o morzu, którego nie widział żaden z partyzantów. Wkrótce potem jednak, podczas udziału w zasadzce na niemiecką ciężarówkę, „Piorun” zginął w walce. Henryk podczas tej akcji zdobył broń i przeszedł chrzest bojowy. Uczestniczył niebawem w wykonaniu wyroku na kolaborancie, który trafiony w brzuch, umierał w agonii. Henryk przypomina sobie również łączniczkę „Czajkę”, jego pierwszą miłość, oraz moment dostarczenia mu wiadomości o aresztowaniu jego siostry, która miała przewieźć ulotki kompromitujące okupantów.
We wspomnieniach Henryka wraca również próba ucieczki przed niemieckim oddziałem, który okrążył partyzantów. Podczas morderczego marszu oddział został ostrzelany przez Niemców, a w walce zginął dowódca i najbliższy kolega Henryka, „Maks”. Później, gdy Henryk dotarł do domu „Maksa”, wręczył jego małemu synkowi pamiątkę po poległym – zegarek. Ostatecznie Henryk ocalał po ofensywie radzieckiej, która odparła Niemców. Wstąpił na uniwersytet i został przyjęty na seminarium.
Pociąg, którym jedzie Henryk, dociera nad morze. Młodzieniec pomny słów „Pioruna” zmierza w kierunku plaży, dotyka piasku i udaje się na spacer wzdłuż linii brzegowej.
Produkcja.
Film "Opadły liście z drzew" został wyprodukowany przez Zespół Filmowy „Tor”. Reżyserem filmu był Stanisław Różewicz, który napisał również scenariusz na podstawie opowiadań swojego brata Tadeusza. Zdjęcia do filmu zrealizował doświadczony operator Jerzy Wójcik, natomiast scenografię opracował Tadeusz Wybult. Kostiumy zaprojektowała Jadwiga Rutkiewicz, a film zmontowała Urszula Śliwińska. Film kręcono w Radomiu oraz w okolicach Warszawy, a ostatnia scena filmu została zrealizowana nad Morzem Bałtyckim. Premiera filmu odbyła się 17 listopada 1975 roku.
Odbiór.
Anonimowa recenzentka w „Przekroju” oceniała film następująco; „Kameralny, skromny film Różewicza posiada szlachetny ton; to jeden z tych szczerych, wzruszających obrazów o wojnie, w które się wierzy, w których odnaleźć można odbicie własnych niepokojów i dramatów”. Czesław Dondziłło, pisząc o filmie Różewicza na łamach „Filmu”, doceniał reżysera za akt odwagi, „aby mówiąc o wojnie i walce za najważniejszą uznać analizę psychologicznych momentów ludzkiego działania [...], a nie np. konflikt racji politycznych, czy dialektykę procesu historycznego”. Pierwszym reżyserem, jaki narzucił się Dondzille przy porównaniu z filmem Różewicza, był Tadeusz Konwicki. Jerzy Niecikowski, pisząc na łamach tego samego czasopisma, był znacznie bardziej sceptyczny wobec filmu, określając styl reżysera jako „monologowanie wobec głuchej publiczności”. Jednakże Niecikowski przyznał, że obraz pt. "Opadły liście z drzew" był pierwszym filmem Różewicza, który go przekonał do twórczości tego reżysera. Konrad Eberhardt pisał, że podczas seansu „jesteśmy świadkami przedzierania się […] chłopca przez gąszcz rzeczywistości nieprzyjaznej, zimnej, niezachęcającej do wewnętrznego otwarcia się na świat”.
Po latach Piotr Śmiałowski pisał o filmie Różewicza jako o „subtelnej opowieści o okupacyjnych losach młodego mężczyzny, który dojrzewa w partyzantce, przeżywa tam swoją pierwszą miłość. Wojna zabrała mu wielu bliskich, z którymi snuł plany na przyszłość. Został praktycznie sam. Obrazy tragedii tkwią w nim głęboko, ale są jedynie elementem zamkniętej dla niego przeszłości, która nie zdominuje jego psychiki, lecz jedynie ją ukształtuje”.
Monika Maszewska-Łupiniak w analizie "Opadłych liści z drzew" podkreślała subiektywizm filmowego świata przedstawionego, który sprawia, że filmowa wojna nie sprowadza się wyłącznie do batalistycznej martyrologii, ani do cierpień niewinnych ludzi. Zdaniem Maszewskiej-Łupiniak filmowa rzeczywistość jest szara w swej codzienności, co nadaje dziełu Różewicza znamion autentyzmu:
W filmie przeszłość wojenna powraca poprzez obrazy wspomnień jednego człowieka. I jak widzimy, ukazana wojna to sprawa nie tylko śmierci i umierania, a rytuał wspominania nie ma ani wymiaru groteskowego, ani tragicznego, nie ma tu też heroizacji, uwznioślania, krystalizowania się wspomnień w formę wojennego mitu. To przede wszystkim ciąg wydarzeń-drobin, w których wojna to szara codzienność, monotonia, nędza, upodlenie; zwykła okupacyjna rzeczywistość to praca, pierwsze kontakty z kobietami, potajemna nauka, konspiracja, handel, czytanie listów; leśna partyzantka to akcje, smutne dni w szarugach deszczu, nędzne jedzenie, pierwsza miłość, żarty z kolegami. Ale w przeciwieństwie do opowiadań Tadeusza Różewicza, w filmie "Opadły liście z drzew" nie ma żadnej destrukcji, moralnego upadku, podkreślania somatycznej strony ludzkiej egzystencji, blizn po wojnie, porażenia śmiercią i złem. Obserwacja, chłodny dystans ustępuje miejsca wrażliwości na szczegół.

</doc>
<doc id="1189985" url="https://pl.wikipedia.org/wiki?curid=1189985" title="Asztawakragita">
Asztawakragita

Asztawakragita (ang. "Ashtavakra Gita", dewanagari अष्टावक्रगीता, "Pieśń Asztawakry") – napisany w sanskrycie poemat filozoficzny adwaitawedanty nieznanego autora.
Podzielona jest na dwadzieścia jeden pieśni. Zawiera nauki Rysziego Asztawakry udzielone w rozmowie z królem Dźanaką. Dotyczą one prawdziwego poznania rzeczywistości, stanu bez pragnień i jako ich owocu, wyzwolenia.
Ta gita zajmuje znaczące miejsce w nauczaniu: Ramakryszny; Wiwekanandy; Raviego Shankary.

</doc>
<doc id="1189986" url="https://pl.wikipedia.org/wiki?curid=1189986" title="Radio PM">
Radio PM

Radio PM (Power Music FM) – lokalna rozgłośnia radiowa o niewielkim zasięgu z siedzibą w Kwidzynie, nadająca od czerwca 1995 r. do maja 2002 r. na częstotliwości 94,8 MHz i od października 2003 r. do grudnia 2004 r. na częstotliwości 88,6 MHz.
Redaktorem naczelnym stacji był Leszek Teofilak. Oficjalnym nadawcą było Przedsiębiorstwo Usługowo-Handlowe „INTER PM” Sp. z o.o..
W radiu można było słuchać informacji z regionu Dolnego Powiśla. Program docierał m.in. do Kwidzyna, Grudziądza, Starogardu Gdańskiego, Malborka, Tczewa, Gniewu, Łasina, Prabut, Susza, Sztumu i Nowego.
Po trwającej blisko półtora roku przerwie w emisji programu, dnia 26 kwietnia 2006 roku KRRiT ostatecznie cofnęła stacji koncesję na nadawanie programu.

</doc>
<doc id="1189987" url="https://pl.wikipedia.org/wiki?curid=1189987" title="Edmund Piłsudski">
Edmund Piłsudski

Edmund Piłsudski, pan na Mosarzu, rotmistrz huzarów.
Syn Kalista Ignacego Piłsudskiego (1818-1878) i Eweliny z Oskierków h. Murdelio. Ze strony matki był wnukiem Kazimierz Oskierki h. Murdelio i Pauliny z Brzostowskich h. Strzemię. Wieś Mosarz odziedziczył po prababce Barbarze Brzostowskiej z Doktorowiczów-Hrebinickich h. Ostoja. Kuzyn Józefa Piłsudskiego i Mieczysława Jałowieckiego. Ożenił się z Anielą Dyboską, z którą miał syna Kalista Józefa (1883-1942).

</doc>
<doc id="1189988" url="https://pl.wikipedia.org/wiki?curid=1189988" title="Mary Ingham">
Mary Ingham

Mary Ingham (ur. 13 lutego 1947) – angielska pisarka.
Urodziła się w Chesham, studiowała socjologię na uniwersytecie w Liverpoolu

</doc>
<doc id="1189989" url="https://pl.wikipedia.org/wiki?curid=1189989" title="Dargah">
Dargah

Darga (pers. درگاه dargâh lub درگه dargah) – świątynia grobu, miejsce pochówku nauczyciela religijnego lub przewodnika duchowego wraz z nadbudowaną świątynią. Odpowiednik świątyni "samadhi" (mahasamadhi) w hinduizmie i ohelu w tradycji chasydzkiej.

</doc>
<doc id="1189991" url="https://pl.wikipedia.org/wiki?curid=1189991" title="Bateria B-47-2">
Bateria B-47-2

Bateria B-47-2 – bateria sprzężona fortu 47 (bateria 2).
Bateria obrony dalekiej, 6-działowa, prostokątna, z fosą klasyczną, wałem ziemnym, pięcioma poprzecznicami, w tym trzema w formie schronów prostopadłościennych, jednokondygnacyjnych, kamienno-stalowo-betonowych. Zbudowana w latach 1902–1903, na zapolu fortu 47a, przy al. 29 Listopada w Krakowie.

</doc>
<doc id="1189992" url="https://pl.wikipedia.org/wiki?curid=1189992" title="Bateria B-47-1">
Bateria B-47-1

Bateria B-47-1 – bateria sprzężona fortu 47 (bateria 1) powstała w 1903 roku. 
Bateria obrony dalekiej, 6-działowa, prostokątna, z fosą klasyczną, wałem ziemnym, pięcioma poprzecznicami, w tym trzema w formie schronów prostopadłościennych, jednokondygnacyjnych, kamienno-stalobetonowych. 1902-03. Pomiędzy fortami 47a i 47, bliżej 47; przy łuku dawnego przebiegu traktu warszawskiego.

</doc>
<doc id="1189997" url="https://pl.wikipedia.org/wiki?curid=1189997" title="Boulogne">
Boulogne



</doc>
<doc id="1190001" url="https://pl.wikipedia.org/wiki?curid=1190001" title="Statu quo">
Statu quo



</doc>
<doc id="1190004" url="https://pl.wikipedia.org/wiki?curid=1190004" title="Bitwa o Iwo Jimę">
Bitwa o Iwo Jimę

Bitwa o Iwo Jimę – starcie zbrojne pomiędzy siłami Stanów Zjednoczonych i Japonii, które trwało od 19 lutego do 26 marca 1945 roku podczas wojny na Pacyfiku w czasie II wojny światowej.
Bitwa.
Podczas II wojny światowej wyspa Iwo Jima została silnie ufortyfikowana. Zbudowano m.in. dwa lotniska polowe dla wzmocnienia wewnętrznego pasa obronnego Wysp Japońskich, artyleria na zboczach góry Suribachi miała zapewnić bezpieczeństwo lotniska. Zbudowano również 18 km tuneli do szybkiego dyslokowania żołnierzy i wyposażenia bez narażania ich na ostrzał z samolotów oraz okrętów. Stacjonował tu około 21-tysięczny garnizon pod dowództwem generała Tadamichi Kuribayashiego.
19 lutego 1945 po czterodniowym ostrzale artyleryjskim i bombardowaniu lotniczym, Amerykanie rozpoczęli desant. Desant poprowadziła Piechota Morska po przeciwnych stronach wyspy, z północno-zachodniej i południowo-wschodniej plaży. Pierwszym zadaniem miało być zajęcie lotniska, a następnie zajęcie góry Suribachi skąd Japończycy prowadzili zaciekły ostrzał artyleryjski plaż i wód przybrzeżnych. Po zaciętych walkach 20 lutego zdobyto lotnisko. Po pięciu dniach walki zdobyta została góra Suribachi, choć walki trwały jeszcze 34 dni. 21 lutego w efekcie ataku około 20 kamikaze Amerykanie utracili lotniskowiec eskortowy USS Bismarck Sea. Bez wsparcia artylerii Japończycy 27 lutego stracili połowę wyspy. Formalnie walki trwały do 26 marca, do niewoli dostało się tylko 1 083 Japończyków (wliczając jeńców schwytanych w kwietniu i maju, podczas operacji wymiatających), a straty amerykańskie wyniosły ponad 6 800 zabitych.
Następstwa.
Bardzo zacięte walki o wyspę wynikały z jej pośredniego położenia pomiędzy Marianami a Wyspami Japońskimi. Po zdobyciu Iwo Jimy startujące z Marianów bombowce B-29 miały osłonę samolotów myśliwskich – szczególnie P-51 oraz P-47. Lotnisko na Iwo Jimie, pomimo zbyt krótkiego pasa startowego dla ciężkich samolotów bombowych, uratowało życie wielu lotnikom, którzy szczęśliwie lądowali na postrzelonych maszynach podczas powrotu znad Wysp Japońskich. Tę ważną funkcję pełniło to lotnisko do końca działań wojennych na Pacyfiku. Pierwszy samolot wylądował tam jeszcze podczas trwania walk o wyspę.
W oparciu o zdjęcie Joego Rosenthala, przedstawiające zatknięcie amerykańskiego sztandaru na szczycie Suribachi przez grupę marines, w tym: Indianina Irę Hayesa oraz pięciu jego kolegów Franklina Sousleya, Johna Bradleya, Harlona Blocka, Michaela Stranka i Rene Gagnona, w 1954 rzeźbiarz Felix de Weldon stworzył pomnik "Marine Corps War Memorial" w Arlington w Wirginii.
Amerykańska okupacja Iwo Jimy trwała do 1968. Obecnie jest to baza Japońskich Morskich Sił Samoobrony, w zasadzie niedostępna dla cywilów.
Kultura masowa.
Walkom zostały poświęcone: 

</doc>
<doc id="1190005" url="https://pl.wikipedia.org/wiki?curid=1190005" title="Schuppan 962CR">
Schuppan 962CR

Schuppan 962CR – supersamochód zbudowany w 1994 przez australijskiego kierowcę wyścigowego Verna Schuppana. Został stworzony jako wyraz uznania dla Schuppana za zwycięstwo w 24 Godzinnym Wyścigu Le Mans w 1983 oraz w 1989 All Japan Sports Prototype Championship. Schuppan 962CR opiera się na modelu 962, który dominował w tamtych czasach w seriach wyścigów Le Mans, 962 jeździł Vern Schuppan.

</doc>
<doc id="1190006" url="https://pl.wikipedia.org/wiki?curid=1190006" title="Lambda Scorpii">
Lambda Scorpii



</doc>
<doc id="1190007" url="https://pl.wikipedia.org/wiki?curid=1190007" title="Theta Scorpii">
Theta Scorpii



</doc>
<doc id="1190008" url="https://pl.wikipedia.org/wiki?curid=1190008" title="Delta Scorpii">
Delta Scorpii



</doc>
<doc id="1190011" url="https://pl.wikipedia.org/wiki?curid=1190011" title="Beta1 Scorpii">
Beta1 Scorpii



</doc>
<doc id="1190012" url="https://pl.wikipedia.org/wiki?curid=1190012" title="Tylon">
Tylon

Tylon (Tilo) (ur. ?, zm. po 22 maja 1295) – bliski współpracownik, notariusz, następnie protonotariusz ostatniego wielkopolskiego Piasta Przemysła II, prepozyt santocki.
Tylon pochodził z rodziny mieszczańskiej. Jego rodzonymi braćmi byli inni pisarze Przemysła: Jaśko, Mikołaj (późniejszy kanonik poznański), Jakub (kanonik oraz notariusz biskupa poznańskiego). Mieli oni jeszcze piątego brata Stefana, który był również kanonikiem poznańskim.
Na urzędzie notariusza książęcego Tylon występuje dowodnie w latach 1273-1286, by w 1286 r.zostać kapelanem księcia i protonotariuszem. Z nieznanych przyczyn wkrótce potem Tylon odszedł z kancelarii Przemysła II i został (zapewne dzięki poparciu księcia) prepozytem santockim. Odejście na nowy urząd nie przeszkodziło jednak Tylonowi w dalszym ciągu przebywać blisko dworu, gdyż także po odejściu na urząd prepozyta występuje on często w dokumentach Przemysła, jako świadek czynności prawnych.
Przez cały okres panowania Przemysła II z jego kancelarii wyszło ponad 200 dyplomów, z czego co najmniej jedna trzecia została sporządzona przez Tylona. W znanych dokumentach władcy pojawia się on zresztą aż 80 razy.
W 1285 r. na polecenie Przemysła II Tylon wyruszył do Szwecji z oficjalną misją sprowadzenia dla władcy małżonki - Ryksy. Niestety nie wiemy, czy poselstwo dotarło na dwór królów szwedzkich morzem z Gdańska, Szczecina, czy też może poprzez cieśniny duńskie. W każdym razie poselstwo 17 sierpnia 1285 r. musiało być już w drodze, skoro dokument wydany w tym dniu został sporządzony przez kanonika poznańskiego Jakuba. 11 października odbył się w szwedzkim Nyköping ślub per procura, podczas którego Tylon zastępował księcia.
Za sprowadzenie małżonki i trudy podróży Przemysł nadał Tylonowi 9 września 1286 r. Giecz, uwalniając obdarowanego od wszelkich ciężarów i powinności, pozwalając jednocześnie lokować miejscowość na prawie niemieckim.
Po 22 maja 1295 r. Tylon znika ze źródeł, być może wkrótce po tej dacie zmarł.

</doc>
<doc id="1190014" url="https://pl.wikipedia.org/wiki?curid=1190014" title="Lista gwiazd w gwiazdozbiorze Pucharu">
Lista gwiazd w gwiazdozbiorze Pucharu

Zestawienie to zawiera gwiazdy w gwiazdozbiorze Pucharu do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1190015" url="https://pl.wikipedia.org/wiki?curid=1190015" title="Lista gwiazd w gwiazdozbiorze Sekstantu">
Lista gwiazd w gwiazdozbiorze Sekstantu

Zestawienie to zawiera gwiazdy w gwiazdozbiorze Sekstantu do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1190016" url="https://pl.wikipedia.org/wiki?curid=1190016" title="Flaga Konga Belgijskiego">
Flaga Konga Belgijskiego



</doc>
<doc id="1190017" url="https://pl.wikipedia.org/wiki?curid=1190017" title="Środkowe Kongo">
Środkowe Kongo



</doc>
<doc id="1190018" url="https://pl.wikipedia.org/wiki?curid=1190018" title="Lindsay Cooper">
Lindsay Cooper

Lindsay Cooper (ur. 3 marca 1951 w Londynie, zm. 18 września 2013 tamże) – angielska kompozytorka, fagocistka, oboistka, saksofonistka i działaczka polityczna związana z awangardowymi i jazzowymi grupami brytyjskimi, głównie z kręgu sceny Canterbury.
Biografia artystyczna.
Początek kariery.
Lindsay Cooper urodziła się w Hornsey (płn. Londyn) w Anglii.
W wieku 11 lat rozpoczęła naukę gry na pianinie, jednak po kilku latach zafascynowała się fagotem. Rozpoczęła więc naukę gry na tym instrumencie, jak i muzyki poważnej.
W latach 1965–1968 studiowała w Dartington College of Arts i Królewskiej Akademii Muzycznej w Londynie.
W latach 1966–1968 była członkiem National Youth Orchestra of Great Britain.
Po zakończeniu studiów przeniosła się do Nowego Jorku, gdzie przez ponad rok studiowała. W tym samym czasie rozpoczęła brać udział w różnych projektach nagraniowych związanych z muzyką poważną i filmową.
W wieku 20 lat zdecydowała się opuścić kręgi muzyki poważnej i wstąpiła do progresywnej grupy Comus, w której przebywała ponad rok – do sierpnia 1972 r. Opanowała wtedy także grę na oboju i flecie.
Henry Cow.
W 1973 r. brała udział w projekcie Ritual Theatre i dzięki temu spotkała muzyków awangardowej grupy Henry Cow. Gdy muzyk Geoff Leigh odszedł z zespołu – zastąpiła go w grudniu 1972 r.
Wzięła udział w nagraniu albumu grupy "Unrest" ale w sierpniu 1973 r. odeszła od Henry Cow, jednak jako gość wzięła udział w nagraniu jego następnej płyty długogrającej "Desperate Straights".
W tym czasie grała na albumach wydanych przez Steve'a Hillage'a "Fish Rising", Comus "To Keep from Crying", Egg "Civil Surface" i Hatfield and the North "The Rotter's Club". Była także członkiem orkiestry teatralnej i równocześnie kierownikiem muzycznym w przedstawieniu "The City" (był to musical rockowy). Rozpoczęła także grać jazz z takimi muzykami jak Lol Coxhill, Derek Bailey i Evan Parker.
Około kwietnia 1975 r. powróciła do Henry Cow i nagrała z nimi album "In Praise of Learning".
Pod koniec 1977 r., będąc członkiem Henry Cow, sformowała Feminist Improvising Group – zespół złożony całkowicie z kobiet: Maggie Nichols, Georgie Born (która zostanie potem basistką i wiolonczelistką Henry Cow), Irene Schweitzer i Sally Potter. Rozpoczęła wówczas grać także na saksofonie sopranowym.
Ostatni album Henry Cow "Western Culture" zawierał całą stronę jej kompozycji. Gdy grupa podczas nagrywania tego albumu podzieliła się na frakcje, razem z Timem Hodgkinsonem tworzyła frakcję instrumentalistów, podczas gdy Fred Frith, Chris Cutler i Dagmar Krause pragnęli albumu wokalno-instrumentalnego. Ten rozłam, chociaż nie skłócił muzyków, spowodował zakończenie działalności Henry Cow we wrześniu 1978 r.
We wrześniu 1978 r. Cooper została członkiem grupy National Health, prowadzonej przez jej długoletniego przyjaciela klawiszowca Dave'a Stewarta a następnie grała krótko w zespole Billa Bruforda.
Lata 80..
W pierwszej połowie lat 80. Cooper prowadziła kilka projektów równocześnie. Kontynuowała działalność w Feminist Improvising Group (do 1982 r.), była członkiem Mike Westbrook Band (1979-1983), Maarten Altena Octet (1981–1984) i grupy Davida Thomasa (z Pere Ubu) The Pedestrians (1982–1985).
Od 1982 r. prowadziła własny zespół Lindsay Cooper Film Music Orchestra. Napisała wówczas wiele opraw muzycznych do filmów i dla TV, m.in. do filmu "The Gold Diggers" (1983) w reż. Sally Potter i z Julie Christie w roli głównej.
Zajęła się także komponowaniem dla baletu i teatru (m.in. program baletowy "Face on" Maedee Dupres).
W 1983 r. zaangażowała się w działalność kwartetu News from Babel składającego się z takich muzyków jak Dagmar Krause, Zeena Parkins i Chris Cutler, w pewnym sensie kontynuatora tradycji Henry Cow, z którym nagrała dwa albumy "Work Resumed on the Tower" (1984) i "Letters Home" (1986).
Ok. 1987 r. rozpoczęła na koncertach wykonywać cykl pieśni "Oh Moscow", do których słowa napisała Sally Potter. Pierwszym perkusistą tej koncertowej grupy była Marilyn Mazur, drugim Charles Hayward, a trzecim Chris Cutler. Jeden z koncertów podczas festiwalu w Kanadzie w 1989 r. został nagrany i wydany w 1991 r.
Lata 90..
W 1990 r. przebywała w Australii, gdzie występowała grając na fagocie, saksofonie i instrumentach elektronicznych. Współpracowała także z wokalistą i reżyserem teatralnym Robynem Archerem. Napisała muzykę do jego sztuki "Cafe Flederman's" i potem "Sahara Dust".
W 1992 r. odbyła się premiera skomponowanego przez nią "Koncertu na saksofon i smyczki" w Konserwatorium Brytyjskim w Londynie, a w Bolonii Opera House Orchestra zaprezentowała jej "Pieśni na fagot i orkiestrę".
W 1991 r. zdiagnozowano u niej stwardnienie rozsiane. Nie wyjawiając choroby kontynuowała działalność do 1998 r., kiedy postępy choroby zmusiły ją do rezygnacji z życia artystycznego.
Dyskografia.
z Dagmar Krause, Chrisem Cutlerem, Kate Westbrook, Maggie Nicols, Alfredem Harthem, etc...
oraz

</doc>
<doc id="1190021" url="https://pl.wikipedia.org/wiki?curid=1190021" title="The Girl from Ipanema">
The Girl from Ipanema

The Girl from Ipanema (w wersji port. "Garota de Ipanema") – piosenka w stylu bossa nova, która stała się światowym przebojem w połowie lat 60. XX wieku. W 1965 roku utwór zdobył Nagrodę Grammy w kategorii Nagranie Roku ("Record of the Year").
Tytułowa dziewczyna to późniejsza modelka i przedsiębiorczyni Helô Pinheiro, a Ipanema to dzielnica w Rio de Janeiro.
Historia.
Utwór powstał w 1962 roku, muzykę napisał Antonio Carlos Jobim, a
tekst piosenki w języku portugalskim Vinicius de Moraes. W pierwotnej wersji była to „Menina que passa”(tłum. przechodząca dziewczyna). Później powstała wersja z angielskim tekstem napisanym przez Normana Gimbela.
Pierwsza wersja została nagrana w 1962 roku przez Pery Ribeiro. Jednak międzynarodową popularność zyskała wersja wykonywana przez Astrud Gilberto w duecie z jej ówczesnym mężem João Gilberto i jazzmanem Stanem Getzem. Utwór znalazł się na albumie "Getz/Gilberto" (1963).
Covery.
Od 1963 roku wykonano i opublikowano wiele wersji piosenki „The Girl from Ipanema”; śpiewali ją m.in.: Dionne Warwick, Ella Fitzgerald, Frank Sinatra, Diana Krall. W 2011 roku singiel z wersją nagrana przez brytyjską piosenkarkę Amy Winehouse znalazł się na 13. pozycji listy Portugal Singles Top 50.

</doc>
<doc id="1190022" url="https://pl.wikipedia.org/wiki?curid=1190022" title="Lista gwiazd w gwiazdozbiorze Wagi">
Lista gwiazd w gwiazdozbiorze Wagi

Zestawienie to zawiera gwiazdy w gwiazdozbiorze Wagi o wielkości gwiazdowej do 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1190026" url="https://pl.wikipedia.org/wiki?curid=1190026" title="Getz/Gilberto">
Getz/Gilberto

Getz/Gilberto – album muzyczny z 1964 roku nagrany przez amerykańskiego saksofonistę Stana Getza oraz brazylijskich muzyków João Gilberto i Antônio Carlosa Jobima. Wydany został przez amerykańską wytwórnię płytową Verve Records.
W 2003 album został sklasyfikowany na 454. miejscu listy 500 albumów wszech czasów magazynu Rolling Stone.
Wydanie tego albumu zapoczątkowało szeroką popularność bossa novy w Stanach Zjednoczonych, a potem na całym świecie. W nagraniu uczestniczyli Getz, który już wcześniej grał bossa novę na swojej płycie "Jazz Samba", João Gilberto, który był jednym ze współtwórców tego stylu muzycznego i Jobim, znany brazylijski muzyk i kompozytor, który był autorem większości utworów nagranych na tym albumie.
Album "Getz/Gilberto" stał się jednym z najlepiej sprzedających się jazzowych albumów wszech czasów i przyczynił się do międzynarodowej popularności piosenkarki Astrud Gilberto (wtedy żony João Gilberto), która wykonywała na płycie piosenki „The Girl from Ipanema” i „Corcovado”.
W 1964 roku płyta zdobyła Nagrodę Grammy w kategoriach: "Best Album of the Year", "Best Jazz Instrumental Album - Individual or Group" i "Best Engineered Album, Non-Classical". Także piosenka "The Girl from Ipanema" zdobyła nagrodę w kategorii "Best Record of the Year" (Piosenka Roku).
Lista utworów.
Utwory #9 i #10, wydane na singlach, nie pojawiły się na oryginalnym LP. W 1997 roku znalazły się na reedycji CD jako nagrania bonusowe.

</doc>
<doc id="1190029" url="https://pl.wikipedia.org/wiki?curid=1190029" title="Tulasi">
Tulasi



</doc>
<doc id="1190030" url="https://pl.wikipedia.org/wiki?curid=1190030" title="Powiat witebski (gubernia witebska)">
Powiat witebski (gubernia witebska)

Powiat lub potem ujezd witebski dawny powiat główny województwa witebskiego Rzeczypospolitej, później guberni witebskiej Rosji. Z jego części utworzono potem Rejon witebski.

</doc>
<doc id="1190031" url="https://pl.wikipedia.org/wiki?curid=1190031" title="Impatiens parviflora">
Impatiens parviflora



</doc>
<doc id="1190033" url="https://pl.wikipedia.org/wiki?curid=1190033" title="Powiat wileński (II Rzeczpospolita)">
Powiat wileński (II Rzeczpospolita)

Powiat wileński – powiat województwa wileńskiego Rzeczypospolitej Obojga Narodów, później guberni wileńskiej Imperium Rosyjskiego, następnie Litwy Środkowej, a od 13 kwietnia 1922 roku na obszarze Ziemi Wileńskiej II Rzeczypospolitej z siedzibą w Wilnie. W 1921 roku z powiatu wyłączono miasto Wilno, tworząc osobny powiat miejski.
W 1921 r. bez formalnego aktu prawnego został połączony z powiatem trockim w powiat wileńsko-trocki. Pomimo tego jeszcze w ustawie o objęciu władzy państwowej nad Ziemią Wileńską został wymieniony jako samodzielny powiat obok trockiego
Odpowiada mu częściowo dzisiejszy rejon wileński.
Demografia.
W grudniu 1919 roku powiat wileński okręgu wileńskiego ZCZW zamieszkiwały 313 172 osoby. Na jego terytorium znajdowały się 3799 miejscowości, z których 3 miały ponad 1–5 tys. mieszkańców i jedna powyżej 5 tys. mieszkańców. Było nią Wilno z 128 954 mieszkańcami.
Oświata.
W powiecie wileńskim okręgu wileńskiego ZCZW w roku szkolnym 1919/1920 działało 188 szkół powszechnych, 1 szkoła średnia, 2 szkoły zawodowe i 32 kursy. Ogółem uczyło się w nich 12 950 dzieci i pracowało 236 nauczycieli.

</doc>
<doc id="1190036" url="https://pl.wikipedia.org/wiki?curid=1190036" title="Jewgienija Estes">
Jewgienija Estes

Jewgienija Wiktorowna Estes (ros. Евгения Викторовна Эстес; z domu Artamonowa (Артамонова); ur. 17 lipca 1975 w Swierdłowsku) – rosyjska siatkarka, reprezentantka kraju, przyjmująca. W kadrze narodowej zadebiutowała w 1991 roku. W 1998 roku została uznana przez CEV najlepszą siatkarką w Europie. Zdobyła trzy srebrne medale olimpijskie w: 1992, 2000 i 2004. Obecnie występuje w Superlidze, w drużynie Urałoczki Jekaterynburg.
W lutym 2012 roku zdecydowała się na powrót do reprezentacji Rosji, z którą walczyć będzie o prawo gry na Igrzyskach Olimpijskich w Londynie.
Estes została odznaczona tytułem Zasłużonego Mistrza Sportu (2000), a także Orderem Zasług dla Ojczyzny II klasy 19 kwietnia 2001 r.
W sezonie 2008/09 została laureatką nagrody im. Ludmiły Bułdakowej.
Kariera.
W kadrze narodowej zadebiutowała w 1991 roku. Jewgienija Artamonowa rozpoczęła swoją karierę w Jekaterinburgu, w szeregach Urałoczki. Jako siedemnastolatka, zdobyła swój pierwszy medal olimpijski w Barcelonie w 1992 r. W 1993 roku zdobyła swój pierwszy medal mistrzostw Europy i została wybrana najlepiej atakującą zawodniczką turnieju. Rok później zajęła trzecie miejsce na Pucharze Świata.
Po dominacji w lidze rosyjskiej i dwukrotnym zwycięstwie w Lidze Mistrzyń, postanowiła przenieść się do Japonii, aby zagrać w Okisu Toyobo. W 1997 i 1999 roku reprezentacja Rosji zdobyła złoty medal mistrzostw Europy, a Estes została wybrana najlepiej atakującą i MVP tego turnieju.
W sezonie 1999/2000 powróciła do Europy i podpisała kontrakt z zespołem Eczacibasi Stambuł, z którym zdobyła Mistrzostwo i Puchar Turcji. Zespół ten prowadził wówczas Andrzej Niemczyk. W następnym sezonie wyjechała do Włoch – podpisała kontrakt z Regio Calabria, z którym wygrała Mistrzostwo i Puchar Włoch, zapisując się w historii ligi jako najskuteczniejsza zawodniczka tych rozgrywek. Latem 2001 roku z drużyną narodową wygrała kolejne mistrzostwa Europy, podpisała kontrakt z Urałoczką Jekaterinburg i ponownie wygrała ligę rosyjską. Pod koniec sezonu zdobyła kolejny brązowy medal na Mistrzostwach Świata 2002 r. w Niemczech.
W sezonie 2002/2003 ponownie wyjechała do Japonii, tym razem bronić barw Takefuji Bamboo. Pozostała związana z japońskim zespołem przez dwa sezony, po których pojechała na Igrzyska w Atenach w 2004 roku, gdzie zdobyła trzeci srebrny medal olimpijski. Po igrzyskach postanowiła grać w Szwajcarii, w klubie Volero Zürich. Pod koniec drugiego sezonu musiała zrobić sobie przerwę od siatkówki z powodu kontuzji.
Od sezonu 2007/2008 jest ponownie zawodniczką Urałoczki, której jest również kapitanem. W tym okresie została powołana na Igrzyskach Olimpijskie w Pekinie w 2008 roku. Pod koniec turnieju ogłosiła koniec kariery reprezentacyjnej. W 2012 r. Siergiej Owczynnikow po raz kolejny powołał siatkarkę na zgrupowanie reprezentacji.
Pseudonim.
„Lodowa lalka” – tak nazwali ją kibice w Rosji, ponieważ rzadko pokazywała swoje emocje.

</doc>
<doc id="1190041" url="https://pl.wikipedia.org/wiki?curid=1190041" title="Desykacja">
Desykacja

Desykacja – stosowanie środków chemicznych (desykantów) w celu wysuszenia roślin przed zbiorem. Zabieg ten ma zastosowanie na plantacjach roślin o dużej i wolno wysychającej masie liści, jak koniczyna, lucerna, rzepak, słonecznik, nasienniki buraka, ziemniak na sadzeniaki, na 1–3 tygodnie przed zbiorem.

</doc>
<doc id="1190042" url="https://pl.wikipedia.org/wiki?curid=1190042" title="2005 TD49">
2005 TD49

2005 TD49 – planetoida należąca do grupy Apollo i obiektów NEO.
Odkrycie.
Asteroida została odkryta w październiku 2005 roku w programie FMO Spacewatch przez Elżbietę Bogucką. Nazwa planetoidy jest oznaczeniem tymczasowym, nie posiada też jeszcze oficjalnej numeracji.
Orbita.
2005 TD49 okrąża Słońce w ciągu 4 lat i 146 dni w średniej odległości 2,68 j.a. Nachylenie jej orbity względem ekliptyki to 0,09°, a mimośród jej orbity wynosi 0,62. Jest to 3 w kolejności planetoida odkryta z udziałem Polaków w programie FMO.
Udział internautów w kampanii polega na przeglądaniu zdjęć udostępnianych w programie "Fast Moving Objects" oraz wyszukiwaniu obiektów, które mogą być planetoidami poprzez analizę zdjęć.

</doc>
<doc id="1190044" url="https://pl.wikipedia.org/wiki?curid=1190044" title="South Kenton (stacja)">
South Kenton (stacja)

South Kenton – naziemna stacja kolejowa zarządzana przez Metro londyńskie i leżąca na linii Bakerloo Line. Używa jej także London Overground, którego pociągi stają tu na trasie z dworca Euston do Watford.

</doc>
<doc id="1190045" url="https://pl.wikipedia.org/wiki?curid=1190045" title="Tahyna Tozzi">
Tahyna Tozzi

Tahyna Valentina Tozzi (ur. 24 kwietnia 1986 w Cronulla k. Sydney) – australijska modelka, piosenkarka i aktorka, znana z serialu telewizyjnego "Na wysokiej fali".
Dorastała w Sydney z włoskim ojcem, duńską matką i młodszą siostrą Cheyenne. Zdobyła czarny pas i jest narodową mistrzynią Australii kobiet w karate, w stylu shōtōkan.
Rys biograficzny.
Tahyna Tozzi urodziła się 24 kwietnia 1986 w plażowym przedmieściu Sydney o nazwie Cronulla. Uczęszczała do miejscowego liceum, Woolooware High School. Ma młodszą siostrę Cheyenne Tozzi, która jest modelką. Starsza Tozzi gra na gitarze, pianinie, saksofonie i na perkusji. Uprawia balet, hip-hop i funk, dzięki szkoleniu w Brent Street Studios.
W 2003 ukończyła liceum w tym klasy dramatu i muzyki.
Obecnie jest profesjonalną modelką, aktorką i piosenkarką. Uważa, że jej najlepszą rolą dotychczas jest Perri Lawe w serialu telewizyjnym "Na wysokiej fali". Pojawiła się w Australian Girl Magazine.
Obecnie mieszka w Los Angeles (2007).

</doc>
<doc id="1190046" url="https://pl.wikipedia.org/wiki?curid=1190046" title="56. Turniej Czterech Skoczni">
56. Turniej Czterech Skoczni

56. Turniej Czterech Skoczni (niem. "56. Vierschanzentournee") – edycja Turnieju Czterech Skoczni, przeprowadzona w sezonie 2007/2008 na skoczniach w Niemczech i Austrii, w ramach Pucharu Świata w skokach narciarskich.
Początek turnieju nastąpił 29 grudnia 2007, podczas serii kwalifikacyjnej do konkursu na skoczni w Oberstdorfie, który odbył się dzień później. Następnie, 1 stycznia 2008 rozegrano konkurs w Garmisch-Partenkirchen. Konkurs zaplanowany na 4 stycznia 2008 w Innsbrucku został odwołany z powodu niekorzystnych warunków atmosferycznych, w związku z czym dwa konkursy zostały rozegrane w Bischofshofen 5 i 6 stycznia.
Pierwszy konkurs wygrał ówczesny lider klasyfikacji Pucharu Świata, Thomas Morgenstern, w drugich zawodach zwyciężył Gregor Schlierenzauer, a oba austriackie konkursy wygrał późniejszy triumfator całego turnieju Fin Janne Ahonen. Na drugim stopniu podium w generalnej klasyfikacji turnieju stanął Thomas Morgenstern, a na trzecim Michael Neumayer.
Janne Ahonen, jako pierwszy skoczek w historii po raz piąty w swojej karierze został zwycięzcą Turnieju Czterech Skoczni. Wcześniej wygrywał turniej w sezonach 1998/1999, 2002/2003, 2004/2005 i 2005/2006.
Ze względu na problemy z przeprowadzeniem kwalifikacji do poszczególnych konkursów, tylko inauguracyjny konkurs w Oberstdorfie został rozegrany systemem KO.
Klasyfikacja Pucharu Świata przed rozpoczęciem turnieju.
Poniższa tabela przedstawia 10 skoczków najwyżej sklasyfikowanych w Pucharze Świata przed rozpoczęciem 56. Turnieju Czterech Skoczni. Rozegranych zostało 7 konkursów, z których sześć pierwszych z rzędu wygrał Thomas Morgenstern. Austriak był również stawiany jako główny faworyt do zwycięstwa w turnieju.
Skocznie.
W sezonie 2007/2008 po raz pierwszy w historii Turnieju Czterech Skoczni nie został rozegrany konkurs w Innsbrucku. Powodem tego były niekorzystne warunki atmosferyczne. Zamiast niego rozegrano dodatkowe zawody w Bischofshofen. 1 stycznia 2008 odbyły się pierwsze zawody Pucharu Świata w skokach na przebudowanej skoczni w Garmisch-Partenkirchen.
Jury.
Głównym dyrektorem konkursów w ramach 56. Turnieju Czterech Skoczni był Walter Hofer, a jego asystentem – Miran Tepeš. Za kontrolę sprzętu odpowiedzialny był Austriak Sepp Gratzer.
Zestawienie pozostałych członków jury i sędziów oceniających styl w poszczególnych konkursach przedstawiają poniższe tabele:
Oberstdorf.
Zwycięzcą pierwszego konkursu został ówczesny lider Pucharu Świata Thomas Morgenstern. Wyprzedził on bezpośrednio swojego rodaka Gregora Schlierenzauera i późniejszego zwycięzcę turnieju Fina Janne Ahonena. Podczas zawodów miały miejsce dwa upadki, Bjørna Einara Romørena i Andreasa Koflera. Romøren nie odniósł żadnych obrażeń, natomiast Kofler po wypadku został przewieziony do szpitala. Zwycięzca Turnieju Czterech Skoczni z sezonu 1996/1997 Primož Peterka został zdyskwalifikowany po skoku na odległość 126 metrów.
Wyniki konkursu.
Legenda:
Garmisch-Partenkirchen.
Kwalifikacje zaplanowane na 31 grudnia 2007 zostały przeniesione na 1 stycznia 2008, w związku z czym zrezygnowano z rozgrywania pierwszej serii systemem KO.
W pierwszej serii noworocznego konkursu Janne Ahonen ustanowił rekord skoczni wynoszący 139 metrów i prowadził po pierwszej serii. W drugiej uzyskał o cztery metry krótszą odległość i zajął drugie miejsce za Gregorem Schlierenzauerem, stając po raz setny w karierze na podium Pucharu Świata. Trzecie miejsce zajął Niemiec Michael Neumayer, dla którego było to pierwsze podium w karierze.
Klasyfikacja turnieju po dwóch konkursach.
Po zwycięstwie w konkursie w Garmisch-Partenkirchen Schlierenzauer awansował na pierwsze miejsce 56. Turnieju Czterech Skoczni po dwóch konkursach. Zwycięzca z Oberstdorfu, Thomas Morgenstern, spadł na drugie miejsce, a Janne Ahonen utrzymał trzecią lokatę.
Innsbruck.
Zaplanowane na 3 stycznia kwalifikacje zostały przeniesione na dzień następny, lecz wówczas z powodu złych warunków również nie udało się ich rozegrać, podobnie, jak całego konkursu – w związku z tym podjęto decyzję o rozegraniu dwóch konkursów w Bischofshofen.
Bischofshofen, 5 stycznia.
W kwalifikacjach do pierwszego konkursu w Bischofshofen wynik o 2 metry dłuższy od rekordu skoczni (145 m) uzyskał lider turnieju po dwóch konkursach, Gregor Schlierenzauer. Nie został on uznany za oficjalny rekord, ponieważ skok nie był oceniany przez sędziów. Zwycięzcą konkursu został Fin Janne Ahonen, który odniósł pierwsze od dwóch lat zwycięstwo i został liderem 56. Turnieju Czterech Skoczni przed finałowym konkursem.
Bischofshofen, 6 stycznia.
Ostatni konkurs 56. Turnieju Czterech Skoczni zakończył się zwycięstwem Janne Ahonena. Drugie miejsce zajął, prowadzący po pierwszej serii, Anders Bardal, a na najniższym stopniu podium stanął lider Pucharu Świata, Thomas Morgenstern. Z powodu niekorzystnych warunków atmosferycznych do serii finałowej nie awansowało kilku skoczków z czołowej dziesiątki Pucharu Świata i Turnieju Czterech Skoczni takich jak Gregor Schlierenzauer, Tom Hilde, Simon Ammann i Wolfgang Loitzl, przez co znacząco spadli w klasyfikacji. Dzięki temu na najniższym stopniu podium turnieju stanął Niemiec Michael Neumayer (6. po trzech konkursach), czwarty był Polak Adam Małysz (9. po trzech konkursach), a piąty – Rosjanin Dmitrij Wasiljew, który przed ostatnim konkursem był sklasyfikowany na 10. miejscu w TCS.
Klasyfikacja generalna.
Janne Ahonen jako pierwszy skoczek narciarski w historii odniósł piąte zwycięstwo w klasyfikacji generalnej Turnieju Czterech Skoczni. Thomas Morgenstern, który zajął drugie miejsce, po raz drugi stanął na podium turnieju (w sezonie 2004/05 był trzeci za Ahonenem i Höllwarthem). Sklasyfikowanych zostało 70 zawodników, a wśród nich pięciu zwycięzców TCS z lat wcześniejszych (Janne Ahonen, Adam Małysz, Anders Jacobsen, Jakub Janda i Sigurd Pettersen). W turnieju brał również udział zwycięzca 45. Turnieju Czterech Skoczni Primož Peterka, który w pierwszym z czterech konkursów został zdyskwalifikowany, a w kolejnych trzech odpadał w kwalifikacjach.

</doc>
<doc id="1190050" url="https://pl.wikipedia.org/wiki?curid=1190050" title="Heliotropium">
Heliotropium



</doc>
<doc id="1190051" url="https://pl.wikipedia.org/wiki?curid=1190051" title="Tanisha">
Tanisha

Tanisha Mukherjee (bengali: তানিশা মুখার্জি) (ur. 1 stycznia 1978 w Bombaju) – aktorka współczesnego Bollywood.
Tanisha pochodzi ze znanej i cenionej rodziny w świecie indyjskiej kinematografii. Jest córką Tanuji i Shomu Mukherjee, młodszą siostrą Kajol, bratanicą Nutan i Joya Mukherjee, bratową Ajaya Devgan i kuzynką Sharbani Mukherjee, Mohnish Behla i Rani Mukherjee.

</doc>
<doc id="1190053" url="https://pl.wikipedia.org/wiki?curid=1190053" title="North Wembley (stacja)">
North Wembley (stacja)

North Wembley – naziemna stacja kolejowa zarządzana przez Metro londyńskie i leżąca na linii Bakerloo Line. Używa jej także London Overground, którego pociągi stają tu na trasie z dworca Euston do Watford.

</doc>
<doc id="1190058" url="https://pl.wikipedia.org/wiki?curid=1190058" title="Zespoły nakładania">
Zespoły nakładania



</doc>
<doc id="1190059" url="https://pl.wikipedia.org/wiki?curid=1190059" title="Jura Czukur">
Jura Czukur

Jura Czukur (ur. 1899 w Kowalówce koło Kołomyi, zm. 6 kwietnia 1945 w Stanisławowie) – ukraiński działacz polityczny, rolnik, członek Centralnego Komitetu UNDO w latach 1928–1938, poseł na Sejm III kadencji.
Poseł III kadencji 1930-35, wybrany z listy nr 11, okręg wyborczy nr 53 (Stanisławów). Członek Komitetu Ukraińskiego. W latach 1928–1930 zastępca posła z listy nr 22 w okręgu wyborczym nr 53 (Stanisławów) do Sejmu. Od 1933 działacz Frontu Jedności Narodowej.
15 marca 1945 aresztowany przez NKWD. Rozstrzelany w więzieniu NKWD w Stanisławowie.

</doc>
<doc id="1190060" url="https://pl.wikipedia.org/wiki?curid=1190060" title="Akt Końcowy KBWE">
Akt Końcowy KBWE



</doc>
<doc id="1190061" url="https://pl.wikipedia.org/wiki?curid=1190061" title="Détente">
Détente

Détente () – określenie z zakresu stosunków międzynarodowych używane w odniesieniu do złagodzenia napięcia między stronami zimnej wojny w latach 70. W związku z rozpoczęciem procesu KBWE, podpisaniem Aktu końcowego Konferencji Bezpieczeństwa i Współpracy w Europie nastąpiła faza pokojowej koegzystencji i dialogu pomiędzy mocarstwami. Główną ideą détente była gotowość do współpracy i negocjacji. Zakończeniem okresu "détente" była radziecka interwencja w Afganistanie.
Charakterystyka.
Symptomami zmian w relacjach między Wschodem i Zachodem było kilka wydarzeń politycznych. Już w 1967 rozpoczęły się Rozmowy o Ograniczeniu Zbrojeń Strategicznych, zakończone podpisaniem porozumień SALT I i SALT II. Socjaldemokratyczny rząd Willy`ego Brandta (1969-1974) realizował Ostpolitik, co doprowadziło do zawarcia porozumień z ZSRR i PRL. Kolejnym krokiem były układy w sprawie statusu Berlina Zachodniego z 1971 i 1972, ratyfikacja przez Bundestag porozumień z ZSRR i PRL oraz przyjęcie do ONZ obu państw niemieckich w 1973. Jednocześnie już w 1972 z wizytą (poprzedzoną dyplomacją pingpongową) do Chin udał się Richard Nixon. Wreszcie w 1975 został podpisany Akt końcowy Konferencji Bezpieczeństwa i Współpracy w Europie, co wpłynęło na złagodzenie zimnowojennego napięcia.
Jednak narastające problemy gospodarcze, zarówno w USA, jak i ZSRR, zwiększenie aktywności ruchów dysydenckich w państwach bloku wschodniego i fala eurokomunizmu w Europie południowej komplikowały wzajemne relacje. Pomimo rozmów i popisania układu SALT II ZSRR kontynuował politykę zbrojeń, a następnie najechał Afganistan. Wybór Ronalda Reagana na prezydenta USA oznaczał koniec epoki odprężenia. Politycy krajów Europy Zachodniej próbowali kontynuować politykę "détente" (m.in. spotkanie Breżniew-d’Estaing w Warszawie w 1980).
Przyjmuje się, że drugi okres "détente" miał początek po przejęciu władzy przez Michaiła Gorbaczowa.

</doc>
<doc id="1190062" url="https://pl.wikipedia.org/wiki?curid=1190062" title="Wielka Karta Pokoju">
Wielka Karta Pokoju



</doc>
<doc id="1190063" url="https://pl.wikipedia.org/wiki?curid=1190063" title="Detente">
Detente



</doc>
<doc id="1190064" url="https://pl.wikipedia.org/wiki?curid=1190064" title="Wołodymyr Decykewycz">
Wołodymyr Decykewycz

Wołodymyr Decykewycz, ukr. Володимир Децикевич, Włodzimierz Decykiewicz (ur. 29 grudnia 1865 we Lwowie; zm. 14 kwietnia 1949 w Gdańsku) – ukraiński działacz polityczny i społeczny, doktor nauk prawnych, urzędnik samorządowy, senator RP II, IV i V kadencji (1928–1930, 1935–1939).
Ukończył studia na Wydziale Prawa Uniwersytetu Lwowskiego. W latach 1906–1916 był szefem departamentu Galicji w Ministerstwie Spraw Wewnętrznych w Wiedniu. W latach 1916–1918 wiceprzewodniczący Namiestnictwa we Lwowie, 1 listopada 1918 ostatni austriacki namiestnik Galicji (władzę przekazał mu gen. Karl Georg Huyn).
W II Rzeczypospolitej był członkiem Tymczasowego Wydziału Samorządowego we Lwowie (1920–1928) i członkiem Rady Przybocznej Komisa­rza Rządu na miasto Lwów, od 1927 radny Lwowa (z nominacji) i ławnik miejski, od 1928 członek lwowskiego Wydziału Wojewódzkiego.
W latach 1921–1925 był przewodniczącym ukraińskiego tajnego kuratorium szkolnictwa wyższego we Lwowie, wykładał również prawo na Tajnym Uniwersytecie Ukraińskim. Do 25 maja 1932 przewodniczący Ukraińskiego Związku Katolickiego. Przewod­niczący Towarzystwa Przyjaciół Oświaty (1927–1932), Kuratorium Ukraińskiego Muzeum Narodowego we Lwowie (od 1930). Członek zarządu Towarzystwa Naukowego im. Szewczenki, członek zarządu „Proswity”, członek egzekutywy Ukraińskiego Komitetu Pomocy Bezrobotnym i Ubogim jako delegat ordynariusza biskupstwa greckokatolickiego w Stanisławowie (w 1932 prezes), członek władz „Ridnej Szkoły”.
W 1938 był członkiem komisji mediacyjnej w Ukraińskim Zjednoczeniu Narodowo-Demokratycznym, konsolidującej dwie zwalczające się frakcje.
Po agresji ZSRR na Polskę był w końcu września 1939 wiceprzewodniczącym Tymczasowego Ukraińskiego Komitetu Pomocy (reprezentacji ludności ukraińskiej wobec władz sowieckich), którego sowieckie władze okupacyjne nie uznały.
Przez okres okupacji sowieckiej cały czas mieszkał we Lwowie, ale uniknął represji NKWD. W 1943 wyjechał z żoną ze Lwowa, zamieszkali u krewnych w Nowym Targu. W ramach akcji PUR osiedlił się w Sopocie, pisał wspomnienia.
Zmarł w Gdańsku. Pochowany na cmentarzu parafii NMP Gwiazdy Morza w Sopocie, ul. Malczewskiego (kwatera F1-3-29).

</doc>
<doc id="1190065" url="https://pl.wikipedia.org/wiki?curid=1190065" title="Billancourt">
Billancourt



</doc>
<doc id="1190066" url="https://pl.wikipedia.org/wiki?curid=1190066" title="Beta Librae">
Beta Librae



</doc>
<doc id="1190069" url="https://pl.wikipedia.org/wiki?curid=1190069" title="Morderstwo w Orient Expressie (ujednoznacznienie)">
Morderstwo w Orient Expressie (ujednoznacznienie)

Morderstwo w Orient Expressie może odnosić się do:

</doc>
<doc id="1190072" url="https://pl.wikipedia.org/wiki?curid=1190072" title="Test Lasseque'a">
Test Lasseque'a



</doc>
<doc id="1190074" url="https://pl.wikipedia.org/wiki?curid=1190074" title="Grzbietopręg jadowity">
Grzbietopręg jadowity

Grzbietopręg jadowity, grzbietopręg indyjski ("Hydrophis schistosus") – gatunek węża z rodziny zdradnicowatych i podrodziny Hydrophiinae. Jeden z najbardziej niebezpiecznych dla człowieka gatunków węży morskich.
Zasięg występowania.
Grzbietopręg jadowity żyje w Oceanie Indyjskim. Wąż ten jest często spotykany w ujściowych partiach rzek.
Charakterystyka.
Grzbietopręg jadowity jest dużym wężem osiągającym przeciętnie 110 cm, rzadko przekraczającym 140 cm długości. Ubarwiony na szaro z metalicznym, niebieskawym połyskiem. Gatunek agresywny. Żywi się rybami.
Jadowitość.
Jad grzbietopręga jadowitego jest bardzo silny, dla człowieka bardzo niebezpieczny. Około 90% śmiertelnych ugryzień przez węże morskie spowodowanych jest atakiem "Enhydrina schistosa".

</doc>
<doc id="1190078" url="https://pl.wikipedia.org/wiki?curid=1190078" title="Urizen stwarzający świat">
Urizen stwarzający świat

Urizen stwarzający świat lub "Stworzenie świata" () – akwaforta kolorowana akwarelą, wykonana przez Williama Blake’a w 1824 roku, o wymiarach 23,3 × 16,8 cm. Obecnie w zbiorach Muzeum Brytyjskiego w Londynie. 
Artysta oddał nastrój chwili stworzenia poprzez rozwiane włosy Stwórcy. Jasność boskiego kręgu słonecznego rozświetla i przenika ciemności. W świadomości Blake’a stworzenie świata, rozdzielające początkową jedność świata, było niepełne i opierało się jedynie na rozumie. Sam stwórca, Urizen, będący demonem rozumu, został opisany przez poetę w "Księdze Urizena", która stanowi trawestację "Księgi Rodzaju".

</doc>
<doc id="1190081" url="https://pl.wikipedia.org/wiki?curid=1190081" title="Lithospermum purpurocaeruleum">
Lithospermum purpurocaeruleum



</doc>
<doc id="1190082" url="https://pl.wikipedia.org/wiki?curid=1190082" title="Bernatowicz-Gieysztoff (herb szlachecki)">
Bernatowicz-Gieysztoff (herb szlachecki)

Bernatowicz-Gieysztoff ("Bernatowicz-Geisztoff") – polski herb szlachecki, według Alfred Znamierowskiego odmiana herbu Jastrzębiec.
Opis herbu.
W polu błękitnym podkowa srebrna barkiem w górę, przez nią przechodzi strzała ostrzem w dół, rozdarta przy opierzeniu.
Klejnot: Trzy pióra strusie.
Najwcześniejsze wzmianki.
Nieznane pochodzenie herbu.
Herbowni.
Bernatowicz-Gieysztoff.

</doc>
<doc id="1190085" url="https://pl.wikipedia.org/wiki?curid=1190085" title="Matrylineat">
Matrylineat



</doc>
<doc id="1190087" url="https://pl.wikipedia.org/wiki?curid=1190087" title="Ovis nivicola">
Ovis nivicola



</doc>
<doc id="1190088" url="https://pl.wikipedia.org/wiki?curid=1190088" title="Kymco">
Kymco

Kwang Yang Motor Company, w skrócie Kymco – tajwański największy producent skuterów, motocykli, i quadów, powstały w 1963 roku w wyniku kooperacji z Honda Corporation.
Historia.
Przez pierwsze 30 lat istnienia Kymco zajmowało się produkcją motocykli i skuterów na licencji Hondy oraz dostarczaniem części motocyklowych, silnikowych oraz samochodowych dla japońskich fabryk Hondy. Od 1993 wszystkie motocykle są produkowane samodzielnie pod marką Kymco, ale technologie ściśle bazują na tych, tworzonych przez Hondę. W 1998 roku akumulowana produkcja wytwórni osiągnęła poziom 6 milionów sztuk.
W 2000 roku KYMCO było największym producentem skuterów na Tajwanie i 5 największym na świecie. W 2008 KYMCO zaczęło produkować silniki dla BMW G450X Enduro bike. W 2013 wspólnie z Kawasaki zaczęli robić skuter J300, bazując na 300i od KYMCO.

</doc>
<doc id="1190089" url="https://pl.wikipedia.org/wiki?curid=1190089" title="IFG">
IFG



</doc>
<doc id="1190090" url="https://pl.wikipedia.org/wiki?curid=1190090" title="Network Audio System">
Network Audio System

Network Audio System (NAS) – działający na zasadzie klient-serwer system audio, wydanym jako oprogramowanie open-source. Można go określić jako X Window System dla systemów audio. NAS działa na systemach Unix oraz Microsoft Windows. Projekt miał swój początek we wczesnych latach dziewięćdziesiątych. Obecnie głównym programistą jest Jon Trulson. W grudniu 2007 najnowszą stabilną wersją była 1.9.1, wydana 10 października 2007 roku.

</doc>
<doc id="1190091" url="https://pl.wikipedia.org/wiki?curid=1190091" title="Berneaux de Picardi">
Berneaux de Picardi

Berneaux de Picardi – polski herb szlachecki z nobilitacji.
Opis herbu.
W polu błękitnym mała tarcza owalna czerwona, na niej trzy krokwie srebrne, jedna nad drugą, a nad nimi na wstędze srebrnej literami złotymi dewiza: "PATRIA" (łac. "OJCZYZNA"). Nad tarczą owalną głowa Merkurego srebrna, z lewej strony tarczy owalnej głowa barania srebrna, pod tarczą ręce złote, splecione w uścisku, z lewej strony trzymając dwie makówki złote, z drugiej laskę Merkurego ze srebrnymi skrzydłami i wężami złotymi.
Labry z prawej czerwone, z lewej zielone, podbite srebrem.
Herb najczęściej przedstawiany tak, że nad tarczą herbową korona szlachecka, bez hełmu.
Najwcześniejsze wzmianki.
Nadany w 1790 Klemensowi Berneaux de Picardi, bankierowi warszawskiemu. Potwierdzenie złożenia przysięgi z 1792.
Herbowni.
Berneaux de Picardi.

</doc>
<doc id="1190092" url="https://pl.wikipedia.org/wiki?curid=1190092" title="Międzynarodowe Stowarzyszenie Rad Ekonomiczno-Społecznych i Podobnych Instytucji">
Międzynarodowe Stowarzyszenie Rad Ekonomiczno-Społecznych i Podobnych Instytucji

Międzynarodowe Stowarzyszenie Rad Ekonomiczno-Społecznych i Podobnych Instytucji (ang. "International Association of Economic and Social Councils and Similar Institutions"; AICESIS) – międzynarodowe stowarzyszenie, którego celem jest promowanie dialogu między partnerami ekonomicznymi i społecznymi na całym świecie, w szczególności zaś pomiędzy członkami stowarzyszenia, z pełnym uwzględnieniem niezależności każdego państwa członkowskiego.
Stowarzyszenie wspiera powstawanie rad ekonomiczno-społecznych w państwach w których one jeszcze nie istnieją. Poprzez wymianę doświadczeń i organizację spotkań przyczynia się także do rozwoju gospodarczego oraz tworzenia społeczeństwa obywatelskiego. W działaniach swych stowarzyszenie kładzie nacisk na stabilizowanie pokoju na świecie, wzajemny szacunek dla partnerów oraz na przestrzeganie podstawowych zasad Organizacji Narodów Zjednoczonych i Deklaracji Praw Człowieka.
Zgodnie z decyzją 2001/318 stowarzyszenie może brać udział bez prawa głosu w pracach Rady Gospodarczo-Społecznej działającej przy Organizacji Narodów Zjednoczonych.

</doc>
<doc id="1190093" url="https://pl.wikipedia.org/wiki?curid=1190093" title="Strzelectwo sportowe">
Strzelectwo sportowe



</doc>
<doc id="1190096" url="https://pl.wikipedia.org/wiki?curid=1190096" title="Newton (obraz Williama Blake’a)">
Newton (obraz Williama Blake’a)

Newton – monotypia wykończona akwarelą i tusz z 1795 roku autorstwa angielskiego poety, malarza i grafika Williama Blake’a.
Naga postać o nadmiernej muskulaturze ciała ukazana jest na dnie morza, w chwili gdy kreśli za pomocą cyrkla figury geometryczne. Jest to odniesienie do Urizena i ograniczonego tworzenia. Uosabia niszczącą siłę męskiego pierwiastka rozumu i jest inspirowana freskami Michała Anioła w Kaplicy Sykstyńskiej.

</doc>
<doc id="1190103" url="https://pl.wikipedia.org/wiki?curid=1190103" title="MZKZG">
MZKZG



</doc>
<doc id="1190105" url="https://pl.wikipedia.org/wiki?curid=1190105" title="Myosotis arvensis">
Myosotis arvensis



</doc>
<doc id="1190106" url="https://pl.wikipedia.org/wiki?curid=1190106" title="Nightwing (album)">
Nightwing (album)

Nightwing - piąty album studyjny szwedzkiej grupy blackmetalowej Marduk. 
Materiał nagrano w studiu The Abyss, pomiędzy październikiem, a listopadem roku 1997. Rok później w kwietniu album ukazał się na rynku nakładem Osmose Productions. Głównym tematem piosenek jest tutaj krew, a także podobnie, jak na albumie "Panzer Division Marduk", wojna oraz tak jak na "La Grande Danse Macabre" - śmierć. Wraz z tymi albumami "Nightwing" tworzy trylogię "Blood, War and Death", czyli wizję black metalu muzyków z Marduk.
Lista utworów.
Opracowano na podstawie materiału źródłowego.
"Rozdział I - Dictionnaire Infernal"
"Rozdział II - The Warlord of Wallachia"
Twórcy.
Opracowano na podstawie materiału źródłowego.

</doc>
<doc id="1190110" url="https://pl.wikipedia.org/wiki?curid=1190110" title="Autostrada międzystanowa nr 44">
Autostrada międzystanowa nr 44

Interstate 44 – autostrada w Stanach Zjednoczonych. Trasa zaczyna się Wichita Falls w stanie Teksas a kończy się w Saint Louis w stanie Missouri. Całkowita długość autostrady to 1021 km, a trasa przebiega przez trzy stany. 

</doc>
<doc id="1190111" url="https://pl.wikipedia.org/wiki?curid=1190111" title="Bernowicz">
Bernowicz

Bernowicz – polski herb szlachecki z indygenatu.
Opis herbu.
Opis zgodnie z klasycznymi regułami blazonowania:
W polu błękitnym trzy róże srebrne z zielonymi łodyżkami, nad każdą po gwieździe złotej.
Klejnot: Samo godło.
Labry błękitne, podbite srebrem.
Historia herbu.
Zatwierdzony idygenatem w 1676 r.
Herbowni.
Bernowicz.

</doc>
<doc id="1190115" url="https://pl.wikipedia.org/wiki?curid=1190115" title="Águas de Março">
Águas de Março

Águas de Março (ang. Waters of March) – piosenka (bossa nova) napisana w 1972 roku przez brazylijskiego muzyka Antonio Carlosa Jobima, który jest autorem zarówno portugalskiej, jak i angielskiej wersji.
W roku 2001 "Águas de Março" została wybrana najlepszą brazylijską piosenką wszech czasów. W ankiecie przeprowadzonej przez znany brazylijski dziennik "Folha de São Paulo" wzięło udział 200 brazylijskich dziennikarzy, muzyków i artystów.
Tekst piosenki nie przedstawia jakiejś historii, lecz jest raczej strumieniem obrazów, które tworzą kolaż – prawie każdy wers zaczyna się od „É...” („To (jest)...”).
W portugalskiej wersji utworu można znaleźć liczne specyficzne odniesienia do szeroko pojętej kultury brazylijskiej, które zostały celowo usunięte z wersji angielskiej. Piosenka ma w swej wymowie przedstawiać przebieg losów człowieka, ich przepływ, ulotność i afirmację życia.
W Rio de Janeiro marzec jest najbardziej deszczowym miesiącem, kiedy często dochodzi do podtopień w różnych częściach miasta, stąd – jak się przypuszcza – mógł powstać tytuł piosenki.

</doc>
<doc id="1190119" url="https://pl.wikipedia.org/wiki?curid=1190119" title="Enhydrina schistosa">
Enhydrina schistosa



</doc>
<doc id="1190120" url="https://pl.wikipedia.org/wiki?curid=1190120" title="Polityka wolnego handlu">
Polityka wolnego handlu

Polityka wolnego handlu – jeden z dwóch rodzajów polityki handlowej (obok protekcjonizmu). Jest to brak bezpośredniego oddziaływania rządu na wymianę handlową oraz zapewnienie swobodnego dostępu krajowym podmiotom gospodarczym do rynku zagranicznych towarów, a towarom zagranicznym dostępu do rynku krajowego. Podmioty gospodarcze mogą bez żadnych ograniczeń ustalać wielkość własnego importu oraz eksportu. Rząd działa w ten sposób licząc na to, że wolny handel doprowadzi do wzrostu konkurencyjności oraz spadku cen. Wolny handel wspiera innowacyjność oraz wydajność produkcji.
Polityka wolnego handlu ma swoje korzenie w liberalizmie gospodarczym. Według tej koncepcji rola państwa w gospodarce powinna być minimalna, co także powinno dotyczyć wymiany handlowej. Wolny rynek zapewnia największe korzyści wszystkim uczestnikom wymiany. Założenie to opiera się na klasycznej teorii przewagi komparatywnej Davida Ricardo.
Teoria wolnego handlu zakłada równość państw uczestniczących w wymianie handlowej oraz równość korzyści. W praktyce jednak doktrynę tę propagowały kraje wysoko rozwinięte, o największej sile konkurencyjnej.
Do rozwoju wolnego handlu po II wojnie światowej przyczyniły się GATT i Światowa Organizacja Handlu. 
Efekty ekonomiczne.
Korzyści z wolnego handlu wyjaśnia teoria przewagi komparatywnej, zgodnie z którą państwa specjalizują się w wytwarzaniu tych dóbr, w których produkcji są bardziej efektywne. Wolny handel jest obustronnie korzystny, nawet jeśli jedna ze stron jest zdolna do produkcji wszystkich dóbr taniej od drugiej. Polityka wolnego handlu zapewnia zatem ogółowi obu społeczeństw korzyść netto w postaci obniżonych (choćby w niewielkim stopniu) cen towarów, jednocześnie mogąc znacząco krzywdzić małą grupę dotychczasowych lokalnych producentów, która przestaje być konkurencyjna. Wolny handel jest więc w ogólnym bilansie z zasady korzystny, jednak pełna efektywność w sensie Kaldora-Hicksa może wymagać, aby część tego zysku została wykorzystana jako kompensacja strat poszkodowanej grupy.. O ile do lat 90. XX wieku uważano, że jest to problem raczej teoretyczny, o niewielkim znaczeniu praktycznym, późniejsze analizy skutków nieskompensowanych, gwałtownych zmian gospodarczych spowodowanych przez liberalizację handlu, np. USA z Chinami, pokazały, że w związku z niską mobilnością ludności i wysoką sztywnością płac faktycznie zaistniały dotkliwe, długotrwałe negatywne efekty społeczne wśród robotników amerykańskich.
Z drugiej strony, według analizy z 2016 r., obejmującej 40 państw, korzyści z liberalizacji handlu międzynarodowego czerpią przede wszystkim biedniejsi konsumenci, dla których obniżenie cen towarów jest bardziej znaczące ekonomicznie.
Ekonomista Robert Driskill sugeruje, że praktyczne wnioski wyciągane z wyników teorii przewagi komparatywnej były zbyt dogmatyczne, i bez dostatecznej uwagi względem zniuansowanych wyników empirycznych. Postuluje on, aby ekonomiści przedstawiali wiedzę o korzyściach płynących z wolnego handlu w sposób bardziej złożony, i uwzględniający również krótkoterminowe zagrożenia, jakie mogą się z nim wiązać.

</doc>
<doc id="1190121" url="https://pl.wikipedia.org/wiki?curid=1190121" title="Dejnokrates">
Dejnokrates

Dejnokrates, Dinokrates – architekt i urbanista grecki, działający w drugiej połowie IV wieku p.n.e., pochodzący prawdopodobnie z Rodos i pozostający w służbie Aleksandra Macedońskiego. Był artystą specjalizującym się w przedsięwzięciach monumentalnych i nietuzinkowych.
Źródła i wątpliwości.
O Dejnokratesie pisali Witruwiusz, Diodor Sycylijski, Plutarch, Strabon i inni pisarze starożytni. Różni autorzy podają nieco odmienne brzmienie jego imienia. Także Rodos jako miejsce jego pochodzenia podawane jest w wątpliwość, bierze się także pod uwagę Macedonię.
Projekty zrealizowane.
Z rozkazu swego mecenasa projektował urbanistyczny plan Aleksandrii oparty na prostokątnej siatce ulic (332 / 331 p.n.e.). Później wzniósł w Babilonie niezwykły, znany z opisu monument apoteozujący Hefajstiona – gigantyczny stos pogrzebowy o wysokości około 58 m, zajmujący powierzchnię 380 m², kształtem przypominający ziggurat, dekorowany z orientalnym przepychem m.in. rzeźbami i reliefami (np. z przedstawieniami Gigantomachii, lwów, byków ze złota), po stosownych uroczystościach strawiony przez ogień. Do projektów zrealizowanych zaliczają się również świątynie w Delfach, Delos i innych miastach greckich, a także był współtwórcą tzw. Drugiej Świątyni Artemidy w Efezie, budowana od 334 p.n.e.
Projekty niezrealizowane.
O wielkim rozmachu twórczym Dejnokratesa może świadczyć przedstawiony Aleksandrowi Wielkiemu projekt przekucia góry Atos na posąg będący popiersiem Aleksandra, trzymającym miasto w lewej dłoni i ogromną czarę w prawej, z której zebrane wody strumieni spadałyby kaskadą do morza. Projekt ten jednak nigdy nie doczekał się realizacji. Innym niezrealizowanym projektem był grobowiec Filipa Macedońskiego, ojca Aleksandra, w formie piramidy, nie zrealizowany na skutek dużych kosztów, jakie pochłonęłaby jego budowa, i przedwczesnej śmierci Aleksandra.

</doc>
<doc id="1190122" url="https://pl.wikipedia.org/wiki?curid=1190122" title="Zgromadzenie Narodowe (Bułgaria)">
Zgromadzenie Narodowe (Bułgaria)

Zgromadzenie Narodowe (bułg. "Народно събрание", czyli "Narodno sybranie") – najwyższy organ władzy ustawodawczej w Bułgarii.
W Republice Bułgarii Zgromadzenie Narodowe stanowi jedyną izbę bułgarskiego parlamentu (unikameralizm). Składa się ono z 240 deputowanych, wybieranych w wyborach powszechnych, równych, bezpośrednich i proporcjonalnych, w głosowaniu tajnym (wybory pięcioprzymiotnikowe). Kandydatem na deputowanego może każdy, kto przekroczył 21. rok życia, posiada obywatelstwo wyłącznie bułgarskie oraz nie był karany.
Kadencja Zgromadzenia, zgodnie z Konstytucją, trwa cztery lata; rozpoczyna się w dniu pierwszego posiedzenia nowo wybranego Zgromadzenia (które zwołuje prezydent) i trwa do dnia poprzedzającego dzień zebrania się Zgromadzenia następnej kadencji.
Zgromadzenie obraduje ciągle, jego obrady są jawne (transmitowane przez radio i telewizję).
Funkcje i uprawnienia Zgromadzenia.
"Zgromadzeniu Narodowemu poświęcone są artykuły 62.-91. Konstytucji; funkcje i uprawnienia Zgromadzenia regulują artykuły 84.-91."
Wielkie Zgromadzenie Narodowe (Konstytuanta).
Wielkie Zgromadzenie Narodowe (bułg. "Велико народно събрание") może być zwołane w przypadku rozwiązania spraw systemowych, takich jak wprowadzenie nowej konstytucji, czy zmiana granicy kraju. Może również, w przypadku niezwołania w tym czasie Zgromadzenia Narodowego, tymczasowo przejąć wszystkie jego kompetencje.
Wielkie Zgromadzenie Narodowe pojawiło się po raz pierwszy w Konstytucji Tyrnowskiej w 1879 roku. Do czasu likwidacji w 1947 roku (Konstytucja Dymitrowa) było zwoływane siedmiokrotnie. W 1990 roku, po upadku systemu komunistycznego, ponownie pojawiło się w ustawodawstwie bułgarskim.
W skład Wielkiego Zgromadzenia Narodowego wchodzi 400 deputowanych, wybieranych w wyborach powszechnych. Ustawy przedstawiane przed Konstytuantą wchodzą w życie, jeśli za ich wprowadzeniem zagłosuje 2/3 deputowanych w trzech głosowaniach odbywających się w różnych dniach.
Ostatnia sesja Wielkiego Zgromadzenia Narodowego trwała od 10 lipca 1990 do 12 lipca 1991 roku. Jej owocem jest obecna Konstytucja.
Budynek.
Obecny budynek, w którym obraduje Zgromadzenie Narodowe, mieści się przy ulicy Zgromadzenia Narodowego 2 w Sofii. Został zbudowany w latach 1884-1886. Jego projektantem był znany architekt Konstantin Jovanović, absolwent uczelni technicznych w Austrii i Szwajcarii, także twórca budynku serbskiego parlamentu. Wygląd zewnętrzny oraz wyposażenie są utrzymane w stylu neorenesansowym.

</doc>
<doc id="1190123" url="https://pl.wikipedia.org/wiki?curid=1190123" title="Baron Forster">
Baron Forster



</doc>
<doc id="1190125" url="https://pl.wikipedia.org/wiki?curid=1190125" title="Bersin">
Bersin

Bersin – polski herb szlachecki, nadany w Królestwie Polskim.
Opis herbu.
Na tarczy dwudzielnej w pas w polu górnym, czerwonym, chusta (nałęczka) biała związana, okrąg tworząca (jak w herbie Nałęcz), po bokach jej po gwieździe sześcioramiennej złotej. W polu dolnym, złotym, koń biały z czarnym popręgiem (jak w herbie Starykoń).
W klejnocie nad hełmem w koronie trzy pióra strusie, a na nich skrzyżowane kotwica i siekiera złote.
Najwcześniejsze wzmianki.
Nadany 21 kwietnia 1847 Franciszkowi Berskiemu, generałowi inżynierów komunikacji lądowej i wodnej.
Herbowni.
Berski.

</doc>
<doc id="1190126" url="https://pl.wikipedia.org/wiki?curid=1190126" title="Berszten (herb szlachecki)">
Berszten (herb szlachecki)



</doc>
<doc id="1190127" url="https://pl.wikipedia.org/wiki?curid=1190127" title="Okręg wyborczy Sevenoaks">
Okręg wyborczy Sevenoaks

Okręg wyborczy Sevenoaks powstał w 1885 r. i wysyła do brytyjskiej Izby Gmin jednego deputowanego. Okręg obejmuje miasta Sevenoaks i Swanley w hrabstwie Kent oraz ich okolice.

</doc>
<doc id="1190129" url="https://pl.wikipedia.org/wiki?curid=1190129" title="Berszten II">
Berszten II

Berszten II – polski herb szlachecki, odmiana herbu Berszten, z nobilitacji.
Opis herbu.
W polu czerwonym nad palisadą złotą dwa koła złote.
W klejnocie nad hełmem w koronie dwa skrzydła orle srebrne.
Historia herbu.
Nadany w 1563 roku Janowi Wierzchlejskiemu.
Herbowni.
Klem, Klema, Wierzchlejski – Wierzchleyski.

</doc>
<doc id="1190130" url="https://pl.wikipedia.org/wiki?curid=1190130" title="Trouble (album Whitesnake)">
Trouble (album Whitesnake)

Trouble – pierwszy album muzyczny grupy rockowej Whitesnake wydany w 1978 roku.

</doc>
<doc id="1190131" url="https://pl.wikipedia.org/wiki?curid=1190131" title="Okręg wyborczy Bromley">
Okręg wyborczy Bromley

Okręg wyborczy Bromley powstał w 1918 r. i wysyłał do brytyjskiej Izby Gmin jednego deputowanego. Okręg obejmował rejon miejski Bromley oraz miejskie dystrykty Beckenham i Penge. Okręg został zniesiony w 1974 r.

</doc>
<doc id="1190132" url="https://pl.wikipedia.org/wiki?curid=1190132" title="Cynoglossum">
Cynoglossum



</doc>
<doc id="1190137" url="https://pl.wikipedia.org/wiki?curid=1190137" title="Bertrand de Dombales">
Bertrand de Dombales

Bertrand de Dombales ("Bertrand de Domballes") – polski herb szlachecki, z indygenatu.
Opis herbu.
Opis zgodnie z klasycznymi regułami blazonowania:
W polu błękitnym dwie rzeki srebrne, prawo skośne, a między nimi trzy gwiazdy złote. 
Nad tarczą korona baronowska (7-pałkowa), nad nią hełm w koronie, z której wyrasta klejnot - ręka zbrojna z mieczem. 
Labry błękitne, podbite srebrem.
Historia herbu.
Nadany w 1764 roku Janowi i Eliaszowi Bertrandom de Domballes. Potwierdzenie złożenia przysięgi przez Eliasza w 1768 roku. Tytuł baronowski w Królestwie Polskim w 1824 roku.
Herbowni.
Bertrand de Domballes.

</doc>
<doc id="1190140" url="https://pl.wikipedia.org/wiki?curid=1190140" title="Lovehunter">
Lovehunter

Lovehunter – drugi album muzyczny grupy rockowej Whitesnake wydany październiku w 1979 roku.

</doc>
<doc id="1190142" url="https://pl.wikipedia.org/wiki?curid=1190142" title="Cynoglossum officinale">
Cynoglossum officinale



</doc>
<doc id="1190144" url="https://pl.wikipedia.org/wiki?curid=1190144" title="Chór Uniwersytetu Medycznego w Białymstoku">
Chór Uniwersytetu Medycznego w Białymstoku

Chór Uniwersytetu Medycznego w Białymstoku – chór działający od 1951 roku przy Uniwersytecie Medycznym w Białymstoku. Śpiewają w nim studenci i absolwenci UMB. Od czerwca 2017 roku jego kierownikiem artystycznym i dyrygentem jest Anna Moniuszko z Uniwersytetu Muzycznego Fryderyka Chopina.
Historia.
Chór UMB jest jednym z najstarszych chórów akademickich w Polsce. Został utworzony w roku 1951 z inicjatywy studentów, entuzjastów śpiewu. Siedzibą Zespołu od samego początku jest barokowy Pałac Branickich, często nazywany „Wersalem Północy”. Tradycyjnym miejscem prób i spotkań chóralnych jest Aula Magna, sala wyjątkowa, o wspaniałych walorach akustycznych.
Zespół należy do kategorii chórów mieszanych, którego repertuar obejmuje utwory sakralne i świeckie od epoki renesansu po prawykonania dzieł kompozytorów współczesnych. Chór wykonuje również dzieła oratoryjne i operowe, koncertując z zespołami symfonicznymi i kameralnymi zarówno z Polski jak i zagranicy. Od lat 70. regularnie współpracuje z Orkiestrą Opery i Filharmonii Podlaskiej. Występował również z towarzyszeniem orkiestr Filharmonii Szczecińskiej, Kieleckiej, Lubelskiej, Uniwersytetu Muzycznego F. Chopina w Warszawie, Uniwersytetu w Louvain w Belgii, a także z Orchestre de Chambre de Geneve, Orkiestrą Symfoniczną Vita et Musica, Aarhus Symphony Orchestra (DK).
W swojej wieloletniej historii białostoccy medycy uczestniczyli w licznych, prestiżowych konkursach oraz festiwalach, zdobywając szereg nagród i wyróżnień. Koncertowali w wielu krajach europejskich: Austrii, Belgii, Bułgarii, Czechach, Danii, Francji, Grecji, Hiszpanii, Holandii, Irlandii, Litwie, Niemczech, Portugalii, Słowacji, Szwajcarii, Węgrzech, Wielkiej Brytanii, Włoszech oraz Watykanie, gdzie dostąpili zaszczytu oprawy muzycznej mszy świętej w bazylice św. Piotra. Jako jedyny chór z Polski brali też udział w obchodach 50. rocznicy powstania Państwa Izrael.
Zespół dokonał nagrań archiwalnych dla II Programu Polskiego Radia, jak również Radia Belgijskiego (RTBF), Duńskiego, Francuskiego, Irlandzkiego oraz Telewizji Polskiej i Telewizji Belgijskiej. W ramach działalności fundacji Ars Medica pro Humanitate (1990) została wydana na płycie Msza Es-dur „Wielka” F. Schuberta z towarzyszeniem Belgian Medical Orchestra. W 2006 chór uczestniczył w transgranicznym projekcie Łączy nas Puszcza i Pieśń w Białowieży i Kamieńcu na Białorusi, podczas którego została nagrany album z pieśniami Feliksa Nowowiejskiego oraz Romualda Twardowskiego inspirowanymi Puszczą Białowieską. W roku 2011, w ramach obchodów Jubileuszu 60-lecia działalności Uniwersytetu Medycznego w Białymstoku, została wydana płyta CD "Musica pro anima" zawierająca "Magnificat" A. Vivaldiego z udziałem Zespołu Instrumentów Dawnych.
Od współpracy z Chórem UMB zaczynali swoje kariery uznani dzisiaj soliści: Agnieszka Zwierko, Małgorzata Walewska, Adam Zdunikowski i Robert Gierlach.

</doc>
<doc id="1190146" url="https://pl.wikipedia.org/wiki?curid=1190146" title="Gino Pivatelli">
Gino Pivatelli

Gino Pivatelli (ur. 27 marca 1933 w Sanguinetto) – były włoski piłkarz grający na pozycji napastnika.
W reprezentacji Włoch w latach 1953-1957 rozegrał 7 meczów i strzelił 2 gole. Był rezerwowym na mistrzostwach świata 1954.

</doc>
<doc id="1190151" url="https://pl.wikipedia.org/wiki?curid=1190151" title="Rene Minkwitz">
Rene Minkwitz

Rene Minkwitz, pseudonim Wojownik (ur. 7 lutego 1970) – duński strongman.
Jeden z najlepszych duńskich siłaczy. Siedmiokrotny zdobywca tytułu , w latach 2001, 2002, 2003, 2004, 2005, 2006 i 2007.
Życiorys.
Rene Minkwitz wziął udział pięciokrotnie w indywidualnych Mistrzostwach Świata Strongman, w latach 1999, 2000, 2002, 2003 i 2004. W Mistrzostwach Świata Strongman 2000, Mistrzostwach Świata Strongman 2002, Mistrzostwach Świata Strongman 2003 i Mistrzostwach Świata Strongman 2004 nie zakwalifikował się do finałów.
W Mistrzostwach Europy Strongman 2007 również nie zakwalifikował się do finału.
Dzieci: Christina i Martin.
Wymiary:
Rekordy życiowe:

</doc>
<doc id="1190153" url="https://pl.wikipedia.org/wiki?curid=1190153" title="Live at Hammersmith (album Whitesnake)">
Live at Hammersmith (album Whitesnake)

Live at Hammersmith – pierwszy album koncertowy grupy rockowej Whitesnake wydany w 1978 roku.

</doc>
<doc id="1190154" url="https://pl.wikipedia.org/wiki?curid=1190154" title="Berżewicz">
Berżewicz

Berżewicz ("Berżewiczy") – polski herb szlachecki z nobilitacji.
Opis herbu.
Na tarczy czterodzielnej w krzyż, w polach I i IV błękitnych, kozioł czarny w biegu, w II i III orzeł biały polski.
W klejnocie nad hełmem w koronie taki sam orzeł.
Historia herbu.
Nadany 17 stycznia 1583 lub w 1576 roku Marcinowi Berżewiczowi wraz z tytułem barona inflanckiego, przez Stefana Batorego.
Herbowni.
Berżewicz.

</doc>
<doc id="1190155" url="https://pl.wikipedia.org/wiki?curid=1190155" title="Symphytum">
Symphytum



</doc>
<doc id="1190156" url="https://pl.wikipedia.org/wiki?curid=1190156" title="Wydział Ekonomiczny Uniwersytetu Gdańskiego">
Wydział Ekonomiczny Uniwersytetu Gdańskiego

Wydział Ekonomiczny Uniwersytetu Gdańskiego – jeden z dwóch wydziałów tej uczelni w Sopocie (obok Wydziału Zarządzania).
Historia.
II wojna światowa.
Początki Wydziału sięgają czasów II wojny światowej. W 1940 powstał konspiracyjny Uniwersytet Ziem Zachodnich, a dwa lata później w jego strukturach Instytut Morski z siedzibą w Warszawie.
Wyższa Szkoła Handlu Morskiego w Gdyni.
Inicjatorami powołania wyższej uczelni ekonomicznej specjalizującej w gospodarce morskiej byli profesorowie UZZ Władysław Kowalenko, Walenty Szweda, Bolesław Piotr Kasprowicz, Tadeusz Ocioszyński oraz studenci: Jerzy Wesołowski, Stefan Zumbach i Jerzy Raminger. Przybyli do Trójmiasta już w marcu i kwietniu 1945 i dzięki usilnym staraniom 8 września tegoż roku Ministerstwo Oświaty powierzyło doc. dr Władysławowi Kowalence zorganizowanie wyższej uczelni ekonomicznej. Nauka w Wyższej Szkole Handlu Morskiego w Gdyni rozpoczęła się 21 listopada 1945. Wbrew nazwie, znajdowała się w Sopocie. Złożono sześćset podań byłych studentów Instytutu Morskiego UZZ. Przychylnie rozpatrzono 312 i rozmieszczono według ukończonego roku. Lecz formalnie uczelnia rozpoczęła działalność 17 sierpnia 1946. Do października tegoż roku była niepaństwowa. Rok później przyjęto 310 słuchaczy spoza grona UZZ.
Wyższa Szkoła Ekonomiczna w Sopocie.
Zgodnie z Uchwałą Rady Ministrów nr 348 z dnia 3 maja 1952 nazwa została zmieniona na Wyższa Szkoła Ekonomiczna w Sopocie. Pracownicy i studenci przyjęli to chłodno, gdyż wcześniejsza była swoistą "reklamą" i w świadomości potencjalnych kandydatów mogła się nie wyróżniać na tle innych uczelni mających w nazwie "ekonomiczna," a przecież nadal najważniejsza była tematyka gospodarki morskiej.
Uniwersytet Gdański.
20 marca 1970 powstał Uniwersytet z połączenia WSE w Sopocie i Wyższej Szkoły Pedagogicznej w Gdańsku. Nowa uczelnia miała wówczas sześć wydziałów, a pośród nich:
27 maja 1993 Senat UG postanowił o zmianie nazw: Wydział Ekonomiki Transportu na Wydział Ekonomiczny, a Wydział Ekonomiki Produkcji na Wydział Zarządzania. Uchwała weszła w życie 1 października 1993. Katedry i instytuty także zostały przemianowane.
Instytuty i katedry.
Instytut Handlu Zagranicznego
Instytut Transportu i Handlu Morskiego
Katedry Transportu i Logistyki
Katedry i Ośrodki

</doc>
<doc id="1190159" url="https://pl.wikipedia.org/wiki?curid=1190159" title="Hryń Hankewycz">
Hryń Hankewycz

Hryń Hankewycz (Grzegorz Hankiewicz, Hryć Hankewycz, ur. 1891 - zm. po wrześniu 1941 w łagrze w ZSRR) - ukraiński działacz polityczny i społeczny, adwokat, działacz Ukraińskiego Zjednoczenia Narodowo-Demokratycznego (UNDO), poseł na Sejm RP V kadencji (1938-1939).
Syn Izydora. Ukończył studia prawnicze w Wiedniu i Pradze zakończone doktoratem. Prowadził kancelarię adwokacką w Śniatyniu. Był tam członkiem Rady Miejskiej i zarządu miasta. Pracował w ukraińskich organizacjach społeczno-oświatowych i działał w UNDO. W wyborach 1938 roku wybrany do Sejmu RP z okręgu wyborczego nr 67 - Kołomyja. Był posłem Ukraińskiej Reprezentacji Parlamentarnej, pracował w komisji skarbowej Sejmu. Po agresji ZSRR na Polskę we wrześniu 1939 roku aresztowany przez NKWD. Nie został zwolniony w wyniku układu Sikorski-Majski. Prawdopodobnie we wrześniu 1941 został przewieziony do Siewżeldorłagu w Kniażpogost w Komi ASRR (budowa linii kolejowej Kotłas - Workuta). Dalsze losy i okoliczności śmierci pozostają nieznane. 

</doc>
<doc id="1190165" url="https://pl.wikipedia.org/wiki?curid=1190165" title="Mychajło Hanuszewski">
Mychajło Hanuszewski

Mychajło Hanuszewski, Michał Hanuszewski, (ur. 5 grudnia 1880 we wsi Suchowola w powiecie gródeckim, zm. 9 lutego 1962 w Uhornikach koło Stanisławowa) – ksiądz greckokatolicki, ukraiński działacz społeczny, polityczny i spółdzielczy, członek UNDO, poseł na Sejm RP II kadencji 1928–1930.
Życiorys.
Ukończył teologię w Akademii Lwowskiej, następnie studia prawnicze i filozoficzne we Lwowie i Wiedniu. W latach 1913–1927 był członkiem konsystorza biskupiego w Stanisławowie, następnie kapelanem arcybiskupstwa lwowskiego, dziekanem w Nadwórnej i proboszczem w Uhornikach.
Członek Teologicznego Towarzystwa Naukowego we Lwowie, działacz "Proswity" i "Ridnej Szkoły" we Lwowie i Uhornikach. Członek Rady Gminnej w Uhornikach i Mykietyńcach. Działacz wielu ukraińskich organizacji spółdzielczych (prezes rady nadzorczej Związku Mleczarskiego "Masłosojuz", prezes spółdzielni "Kredyt" i dyrektor spółdzielni "Harazd"). Działacz Ukraińskiego Zjednoczenia Narodowo-Demokratycznego.
W wyborach do Sejmu i Senatu 1928 został wybrany na posła na Sejm z listy Bloku Mniejszości Narodowych (lista nr 18), z okręgu wyborczego nr 53 (Stanisławów). W Sejmie członek Klubu Ukraińskiego, działał w komisji opieki społecznej i inwalidzkiej. Dwukrotnie aresztowany przez władze polskie z przyczyn politycznych.
Po agresji III Rzeszy i ZSRR na Polskę we wrześniu 1939 został aresztowany przez Gestapo i kilka miesięcy więziony. Po uwolnieniu pracował na Łemkowszczyźnie, po ataku III Rzeszy na ZSRR od jesieni 1941 ponownie był proboszczem w Uhornikach. Gdy po sierpniu 1945 Uhorniki znalazły się w granicach ZSRR, po pseudosoborze lwowskim i oficjalnej likwidacji Kościoła greckokatolickiego przez władze ZSRR (1946) został aresztowany przez NKWD i zesłany na Syberię. Powrócił do Uhornik w 1957, tam też zmarł.

</doc>
<doc id="1190172" url="https://pl.wikipedia.org/wiki?curid=1190172" title="Hanomag">
Hanomag

Hannoversche Maschinenbau AG (Hanomag) – przedsiębiorstwo przemysłu maszynowego założone w roku 1835 w Linden, obecnie dzielnicy Hanoweru. Produkowało swego czasu maszyny parowe, parowozy, samochody ciężarowe i osobowe, oraz ciągniki rolnicze i maszyny budowlane.
Historia.
Firma "Eisen-Giesserey und Maschinenfabrik Georg Egestorff", następnie przekształcona 1871 w spółkę akcyjną "Hannoversche Maschinenbau-Actien-Gesellschaft vormals Georg Egestorff", przyjęła jako adres telegraficzny skrót Hanomag. W 1934 większość akcji została przejęta przez "Bochumer Verein für Gußstahlfabrikation und Bergbau AG". 
W 1958 Hanomag został przejęty przez Rheinstahl. W 1969 połączono działy pojazdów użytkowych Hanomaga i zakładów Henschel tworząc spółkę "Hanomag-Henschel Fahrzeugwerke GmbH" (HHF). W latach siedemdziesiątych XX wieku wówczas powszechnie znany niemiecki przedsiębiorca Horst-Dieter Esch przejął zakłady Hanomaga i wcielił je obok wielu innych zakładów budowy maszyn budowlanych do swego międzynarodowego holdingu IBH, który wkrótce zbankrutował, a prezes Esch w roku 1984 został skazany na 6 lat i sześć miesięcy więzienia i grzywnę 90 000 DM za oszustwo związane z upadłością firmy.
Od 1989 drugi co do wielkości na świecie producent maszyn budowlanych Komatsu przejmował udziały w spółce "Hanomag AG", która od 2002 jako spółka Komatsu Hanomag GmbH wchodzi w skład tego międzynarodowego przedsiębiorstwa. 
Parowozy.
Zakłady "Hanomag" przez wiele lat aż do roku 1920 należały do najbardziej znaczących producentów parowozów w Niemczech. Już w 1846 Georg Egestorff dostarczył swój pierwszy parowóz do pociągu otwierającego nowo wybudowaną linię kolejową z Lehrte do Hildesheim. W roku 1868 przedsiębiorca i finansista Bethel Strousberg odkupił zakład w Linden, aby uniezależnić się od dostawców parowozów dla swych linii kolejowych. Strousberg przez racjonalizację procesu wytwarzania zdołał znacznie powiększyć zdolności produkcyjne fabryki. Z biegiem lat produkcja się rozwijała, dostarczano parowozy przede wszystkim dla kolei w Prusach, oraz w innych landach Niemiec, jak również do 40% produkcji było eksportowane. Ogółem do roku 1931 wyprodukowano 10 578 parowozów. Jednak ze względów formalnych ostatni parowóz był oznaczony numerem 10765.
Również Hanomag dostarczył w 1923 roku dla polskich kolei 5 parowozów, które otrzymały oznaczenie PKP Ok22 o numerach do Ok22-5.

</doc>
<doc id="1190173" url="https://pl.wikipedia.org/wiki?curid=1190173" title="POP">
POP



</doc>
<doc id="1190174" url="https://pl.wikipedia.org/wiki?curid=1190174" title="Ołeksa Jaworśkyj">
Ołeksa Jaworśkyj

Ołeksa Jaworśkyj, Aleksy Jaworski (ur. 25 marca 1896 w Kotuzowie w gminie Wiśniowczyk powiatu podhajeckiego, zm. 11 kwietnia 1987 w Toronto) – ukraiński działacz polityczny, adwokat, członek Ukraińskiego Zjednoczenia Narodowo-Demokratycznego (UNDO), poseł na Sejm RP III kadencji w II Rzeczypospolitej.
Prowadził kancelarię adwokacką w Podhajcach. Uzyskał mandat poselski do Sejmu II kadencji z listy Bloku Mniejszości Narodowych w konsekwencji postanowienia Sądu Najwyższego z 31 marca 1930, które unieważniało w okręgu nr 54 (Tarnopol) jeden mandat listy BBWR na korzyść Bloku Mniejszości Narodowych. Nie zdążył złożyć ślubowania poselskiego z powodu rozwiązania Sejmu i Senatu przez prezydenta Ignacego Mościckiego. W czasie kampanii wyborczej przed wyborami do Sejmu i Senatu w listopadzie 1930 (tzw. "wyborami brzeskimi") aresztowany 23 września 1930 pod zarzutem „współpracy z ukraińskimi ugrupowaniami terrorystycznymi”. Zwolniono go po uzyskaniu mandatu do Sejmu III kadencji w okręgu nr 54 (Tarnopol) i uzyskaniu immunitetu.
Po II wojnie światowej osiadł w Toronto, gdzie zmarł.

</doc>
<doc id="1190179" url="https://pl.wikipedia.org/wiki?curid=1190179" title="Smyki">
Smyki

Smyki () – serial edukacyjny brytyjskiej produkcji, przeznaczony dla dzieci w wieku przedszkolnym.
W 2003 roku nagrano kontynuację serialu o nazwie "Be safe with the Tweenies".
Wersja polska.
Seria I i II.
Wersja polska: na zlecenie BBC Worldwide – Master Film
Reżyseria:
Dialogi:
Dźwięk:
Montaż: Gabriela Turant-Wiśniewska
Kierownictwo produkcji: Romuald Cieślak 
Teksty piosenek:
Opracowanie muzyczne:
Wystąpili:
i inni
Seria III i IV.
Wersja polska: Studio Sonica – na zlecenie BBC Worldwide / Studio Sonica 
Reżyseria:
Dialogi:
Dźwięk:
Teksty piosenek: Marek Krejzler i Andrzej Brzeski
Kierownictwo produkcji: Dorota Furtak
Opracowanie muzyczne: Marek Krejzler i Eugeniusz Majchrzak
Wystąpili:
Bohaterowie.
Bella.
Dziewczynka, która jest największa. Ubrana jest w żółtą bluzkę, gdzie na środku ma czerwony kwiatuszek, oraz nosi czerwone buty. Kolor jej twarzy jest niebieski. Pod swoją bluzką ma czerwoną koszulę, w żółte kwiatki. Jest ona przemądrzała i ciągle wytyka innym błędy. Lubi się kłócić. Obraża najczęściej Jake’a i Milo. Ma krótkie blond włosy, które co jakiś czas „wkłada za uszy” (choć i tak są za uszami).
Milo.
Chłopiec. Nosi niebieską bluzę ze znakiem na sercu i spodenki, oraz białe buty. Kolor jego twarzy jest fioletowy. Ma włosy „na jeża”.
Lubi wszystko związane z: UFO, kosmosem, motoryzacją jest dość energicznym chłopcem.
Fizz.
Dziewczynka. Nosi różowe buty, różową koszulę w jasnoróżowe kwiatki, oraz taką samą spódniczkę. Na włosach ma koraliki. Kolor jej twarzy jest żółty.
Jake.
Chłopiec, który jest najmniejszy. Nosi niebieskie buty, niebieską bluzkę w żółte kropki, oraz niebieskie spodenki. Kolor jego twarzy jest pomarańczowy. Ma żółte włosy, „na koguta”.
Max.
Jest opiekunem reszty Smyków. Kolor jego twarzy jest różowy. Jest dość stary, można wywnioskować to patrząc na jego ubiór, fryzurę (a raczej częściowy jej zanik) oraz kolor jego włosów.
Judy.
Jest opiekunką reszty Smyków. Kolor jej twarzy jest zielony. Nosi zieloną bluzę z kieszenią na środku, oraz różowe buty, ale jaśniejsze od Fizz.
Doodles.
Jest psem Smyków płci męskiej. Jest czerwony w żółte łaty.
Izlles.
Jest psem Smyków płci żeńskiej. Jest fioletowa w kremowe łaty.

</doc>
<doc id="1190180" url="https://pl.wikipedia.org/wiki?curid=1190180" title="Wielkie Zgromadzenie Narodowe">
Wielkie Zgromadzenie Narodowe



</doc>
<doc id="1190181" url="https://pl.wikipedia.org/wiki?curid=1190181" title="Henryk Bobula">
Henryk Bobula

Henryk Adam Bobula (ur. 4 marca 1920 w Omsku, Rosja, zm. 4 maja 1998 w Krakowie), polski piłkarz, napastnik. Długoletni piłkarz Cracovii.
Kariera.
W latach 1940–1952 był piłkarzem Cracovii. W 1948 wywalczył tytuł mistrza Polski. W barwach Cracovii rozegrał 98 spotkań w nieligowych Mistrzostwach Polski i ekstraklasie. W pierwszej lidze strzelił 20 bramek. W reprezentacji Polski debiutował 4 kwietnia 1948 w meczu z Bułgarią, ostatni raz zagrał w tym samym roku. Łącznie w biało-czerwonych barwach rozegrał 5 spotkań. Pracował jako trener, prowadził zespoły w niższych klasach rozgrywkowych.

</doc>
<doc id="1190183" url="https://pl.wikipedia.org/wiki?curid=1190183" title="Strasz z Białaczowa">
Strasz z Białaczowa

Strasz z Białaczowa Kościelnik, Stanisławic herbu Odrowąż zwany również "Stras", "Strascho" lub "Straschco" (zm. 1408) – starosta łęczycki, kasztelan małogoski, rycerz pasowany.
Rodzina.
Pochodził ze starego możnowładczego rodu Odrowążów z gałęzi, której przedstawiciele pisali się "z Białaczowa" i imienia Strasz (Stras) używali jako przydomka. Imieniem tym posługiwało się wówczas w Polsce i poza jej granicami (Węgry) wiele osób, stąd identyfikacja występujących w źródłach "Straszów" jest utrudniona. Matką Strasza była nieznana z imienia przedstawicielka rodu Rawiczów, córka podstolego sandomierskiego Sięgniewa Grotowica. Strasz miał brata o imieniu Błyszcz lub Bliźniec, zapewne tożsamego z Janem z Żelazowic.

</doc>
<doc id="1190184" url="https://pl.wikipedia.org/wiki?curid=1190184" title="Ready an’ Willing">
Ready an’ Willing

Ready an’ Willing – trzeci album muzyczny grupy rockowej Whitesnake wydany w maju 1980 roku.
W październiku 1981 za sprzedaż w Wielkiej Brytanii ponad 100 tys. egzemplarzy nagrania uzyskały certyfikat złotej płyty.

</doc>
<doc id="1190185" url="https://pl.wikipedia.org/wiki?curid=1190185" title="Pełne zatrudnienie">
Pełne zatrudnienie

Pełne zatrudnienie – poziom zatrudnienia, w którym wielkość podaży pracy i popytu na tę pracę są sobie równe przy określonej stawce płacy.
Pełne zatrudnienie występuje wówczas, gdy każdy człowiek zdolny do pracy może znaleźć pracę w stosunkowo krótkim okresie. Część ekonomistów uważa, że istotna jest nie tylko możliwość otrzymania pracy, lecz także wybór zawodu i miejsca pracy.
Obecnie za cel polityki pełnego zatrudnienia uważa się dążenie do osiągnięcia stopy bezrobocia równej 4,5–5% poszukujących pracy w stosunku do ogółu zatrudnionych. Na początku lat sześćdziesiątych za taką granicę przyjmowano stopę bezrobocia równą 4%.
Polityka pełnego zatrudnienia zastosowana w krajach realnego socjalizmu doprowadziła do powstania przerostów zatrudnienia. Jest to forma bezrobocia ukrytego (bezrobocie w miejscu pracy). Zjawisko to występuje nie tylko przy obfitości rąk do pracy, ale także przy ogólnym ich deficycie.
Konstytucja Rzeczypospolitej Polskiej nakłada na władze publiczne obowiązek prowadzenia polityki zmierzającej do pełnego, produktywnego zatrudnienia (art. 65 ust. 5).

</doc>
<doc id="1190187" url="https://pl.wikipedia.org/wiki?curid=1190187" title="Herb powiatu żagańskiego">
Herb powiatu żagańskiego

Herbem powiatu żagańskiego jest w złotym polu tarczy o kształcie późnogotyckim orzeł czarny ze srebrną półksiężycową przepaską sierpową poprzez pierś i skrzydła, na której ostrych końcach wykształcone srebrne formy trójlistnej koniczynki. Język i pazury orła w barwie czerwonej.
Na piersi orła tarcza późnogotycka, w której srebrnym polu serce czerwone przebite złotą strzałą od lewej pobocznicy u podstawy tarczy ku czołowej prawej krawędzi czoła tarczy. W środku serca złoty krzyż łaciński, a po jego bokach i u jego podstawy trzy gwiazdy sześciopromienne złote. W górze serca złoty promień ku krawędzi czoła tarczy.
Ponad krawędzią czoła tarczy czerwona ze złotym obłożeniem infuła biskupia i pastorał po jej prawej stronie.
Herb został ustanowiony "Uchwałą nr IX/ 3/2003 Rady Powiatu Żagańskiego z dnia 30 czerwca 2003 r."

</doc>
<doc id="1190188" url="https://pl.wikipedia.org/wiki?curid=1190188" title="Przemysław Berg">
Przemysław Berg

Przemysław Berg (ur. 23 stycznia 1955) – polski dziennikarz i felietonista.
Współpracował z takimi tytułami jak: „Focus”, „Wprost”, „The Warsaw Voice” i „Przekrój”. W latach 1997–2003 był redaktorem naczelnym ilustrowanego magazynu dla mężczyzn „Playboy”.
Od 2010 roku pracuje w redakcji serwisu internetowego „Polityki”.

</doc>
<doc id="1190192" url="https://pl.wikipedia.org/wiki?curid=1190192" title="Lord strażnik Tajnej Pieczęci Szkocji">
Lord strażnik Tajnej Pieczęci Szkocji

Lord strażnik Tajnej Pieczęci (en. "Lord Keeper of the Privy Seal"), urzędnik Królestwa Szkocji, jeden z wielkich urzędników państwowych, opiekun Tajnej Pieczęci. Po raz pierwszy pojawia się za czasów króla Dawida II. Od 1922 r. urząd pozostaje nieobsadzony.

</doc>
<doc id="1190194" url="https://pl.wikipedia.org/wiki?curid=1190194" title="Mondial Australian Women’s Hardcourts 2008">
Mondial Australian Women’s Hardcourts 2008

Tenisowy turniej WTA Australian Women’s Hardcourts 2008 odbył się w dniach 28 grudnia 2007 - 5 stycznia 2008 w australijskim Gold Coast na kortach twardych. Pula nagród wyniosła 175 tysięcy dolarów amerykańskich.

</doc>
<doc id="1190195" url="https://pl.wikipedia.org/wiki?curid=1190195" title="Polska Rada Resuscytacji">
Polska Rada Resuscytacji

Polska Rada Resuscytacji – polska organizacja zajmująca się promocją i poprawą standardów w zakresie resuscytacji krążeniowo-oddechowo-mózgowej. Powstała w 2001 roku. Siedzibą organizacji jest Kraków. Prezesem jest prof. dr hab. med. Janusz Andres (stan na 2023 rok).

</doc>
<doc id="1190202" url="https://pl.wikipedia.org/wiki?curid=1190202" title="Kopi Luwak">
Kopi Luwak



</doc>
<doc id="1190204" url="https://pl.wikipedia.org/wiki?curid=1190204" title="Otto Striegel">
Otto Striegel

Otto Striegel (ur. 1916, zm. 20 czerwca 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Hauptscharführer.
Członek Waffen-SS od 1 stycznia 1938 (nr identyfikacyjny 342160). Należał do załogi Mauthausen od września 1938 do maja 1945. Początkowo pełnił służbę jako strażnik w obozie głównym, a następnie od 21 kwietnia 1944 był członkiem personelu kuchni w podobozie "Melk". Liczne są przypadki, gdy maltretował więźniów. Brał też udział w egzekucjach w obozowych kamieniołomach.
Otto Striegel został skazany w pierwszym procesie załogi Mauthausen przez amerykański Trybunał Wojskowy w Dachau na karę śmierci. Wyrok wykonano przez powieszenie w więzieniu Landsberg 20 czerwca 1947.

</doc>
<doc id="1190205" url="https://pl.wikipedia.org/wiki?curid=1190205" title="18 and Life">
18 and Life

18 and Life – hair metalowy singel amerykańskiego zespołu Skid Row. Utwór opowiada historię chłopca – Ricky'ego, który właśnie skończył 18 lat i przechodzi poważne problemy okresu dojrzewania. Kłóci się z ojcem, popada w alkoholizm, a ostatecznie zabija swojego kolegę, za co trafia do więzienia. Wiele osób twierdzi, że jest to nawiązanie do historii Vince'a Neila – wokalisty Mötley Crüe.

</doc>
<doc id="1190206" url="https://pl.wikipedia.org/wiki?curid=1190206" title="Plac Jana Nowaka-Jeziorańskiego w Krakowie">
Plac Jana Nowaka-Jeziorańskiego w Krakowie

Plac Jana Nowaka-Jeziorańskiego (w latach 1870-1892 plac Kolei Żelaznej, następnie w latach 1892-2006 plac Kolejowy) – plac w Krakowie w pobliżu Starego Miasta, pomiędzy starym budynkiem stacji kolejowej Kraków Główny, Galerią Krakowską, pałacykiem Wołodkowiczów, hotelem andel’s i ul. Lubicz.
Jego długość (północ-południe) wynosi 145 m, a jego szerokość (wschód-zachód) 115 m. Jego powierzchnia (wliczając w to budynek poczty i hotelu andel’s) wynosi ok. 16 675 m².
Plac został gruntownie wyremontowany w 2007 r. podczas budowy Krakowskiego Centrum Komunikacyjnego. Od tego czasu, zimą w jednej z części placu umieszcza się sztuczne lodowisko.
W roku 2012 na Placu Jana Nowaka Jeziorańskiego odbywa się Galicyjski Kiermasz Adwentowy. 4 czerwca 2018 na placu odsłonięto pomnik Ryszarda Kuklińskiego.

</doc>
<doc id="1190207" url="https://pl.wikipedia.org/wiki?curid=1190207" title="Bitwa pod Magierowem">
Bitwa pod Magierowem

Bitwa pod Magierowem miała miejsce 11 lipca 1657 roku podczas drugiej wojny północnej.
Wstęp.
W końcu stycznia 1657 roku od południa wpadła w granice Polski potężna armia siedmiogrodzka dowodzona osobiście przez księcia Siedmiogrodu Jerzego Rakoczego. W drugiej połowie lutego armia Rakoczego, która liczyła 25 000 żołnierzy, połączyła się z armią kozacką Antona Żdanowycza liczącą 10 000 żołnierzy. W marcu Rakoczy wzmocnił dowodzoną przez generała Pawła Wirtza szwedzką załogę Krakowa siłą 2500 żołnierzy, a w kwietniu spotkał się z królem Szwecji Karolem Gustawem, by w maju zdobyć Brześć Litewski. Z trudnej sytuacji wybawiła Rzeczpospolitą Dania, która wykorzystując zaangażowanie Karola Gustawa w Polsce zaatakowała w czerwcu Szwecję. Wspólnie ze Stenbockiem Rakoczy przez cztery dni okupował w czerwcu Warszawę, jednak dni powodzenia dobiegały końca. Stenbock 22 czerwca zostawił sprzymierzeńców i na rozkaz swego króla ruszył do Danii. Osamotnieni Siedmiogrodzianie i Kozacy, nie widząc szans na zwycięstwo, postanowili wycofać się do granicy węgierskiej.
Jan Kazimierz chcąc nie dopuścić, by armia Rakoczego bezpiecznie opuściła polskie granice, wezwał idącego za Stenbockiem Stefana Czarnieckiego do Częstochowy. Tam Czarniecki połączył się z jazdą litewską Aleksandra Hilarego Połubińskiego oraz z grupą Tatarów, zwiększając swe siły do 10 000 żołnierzy. Na naradzie w Łańcucie 7-8 lipca postanowiono, że Czarniecki ruszy bezpośrednio za Rakoczym, a Lubomirski z Potockim zagrodzą Siedmiogrodzianom i Kozakom drogę do granicy siedmiogrodzkiej.
Bitwa.
Czarniecki ruszył za Rakoczym natychmiast po łańcuckiej naradzie i rozpoczął typową dla siebie wojnę szarpaną. Atakował wroga od tyłu, z boków i z frontu, niszczył jego tabory i rozbijał podjazdy. W końcu 11 lipca dopadł wojska Rakoczego pod Magierowem leżącym na północ od Lwowa. Na początku przednia straż Czarnieckiego rozproszyła grupę maruderów, jednak gdy żołnierze zajęli się rabunkiem taboru, nadciągnął na czele tylnej straży Rakoczy i przepędził polskich żołnierzy. Wkrótce jednak nadszedł Czarniecki z głównymi siłami i z marszu uderzył na wroga. Jego błyskawiczny atak zepchnął wojska Rakoczego w kierunku Żółkwi, doprowadzając w końcu do całkowitego rozbicia tylnej straży nieprzyjaciela. Wojska Czarnieckiego zdobyły wiele dział i blisko 2000 wozów z łupami zagarniętymi na terenie Polski.
Po bitwie.
Następnego dnia wojska Czarnieckiego dopadły nieprzyjaciela podczas przeprawy przez bagniste rozlewiska Pełtwi, wpędzając znaczną część sił Rakoczego na bagna. Na skutek tej akcji potopiło się wielu Węgrów. Wkrótce Czarniecki wraz z hetmanami zmusili Rakoczego do kapitulacji pod Czarnym Ostrowem.

</doc>
<doc id="1190208" url="https://pl.wikipedia.org/wiki?curid=1190208" title="Plac Jana Nowaka Jeziorańskiego">
Plac Jana Nowaka Jeziorańskiego



</doc>
<doc id="1190209" url="https://pl.wikipedia.org/wiki?curid=1190209" title="Plac Dworcowy w Krakowie">
Plac Dworcowy w Krakowie



</doc>
<doc id="1190216" url="https://pl.wikipedia.org/wiki?curid=1190216" title="Łaskun palmowy">
Łaskun palmowy

Łaskun palmowy, łaskun mentawajski, łaskun muzang ("Paradoxurus hermaphroditus") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae).
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1777 roku niemiecki przyrodnik Peter Simon Pallas nadając mu nazwę "Viverra hermaphrodita". Holotyp pochodził z Indii (choć nie jest to pewne). Podgatunek "minor" po raz pierwszy zgodnie z zasadami nazewnictwa binominalnego opisał w 1903 roku brytyjski przyrodnik John Lewis James Bonhote nadając mu nazwę "Paradoxurus minor". Holotyp pochodził z Kampong Jalor, w Lower Siam. 
Niedawna analiza molekularna wykazała, że tradycyjnie rozpoznawany "P. heimaphroditus" reprezentuje trzy odrębne gatunki: "P. hermaphroditus", "P. musanga" i "P. philippinensis". Dane genetyczne wskazują również, że populacje na Sri Lance zostały introdukowane przez ludzi z obszaru południowych Indii. W południowej Azji może istnieć trzeci podgatunek. Autorzy "Illustrated Checklist of the Mammals of the World" rozpoznają dwa podgatunki.
Zasięg występowania.
Łaskun palmowy występuje w południowej i południowo-wschodniej Azji zamieszkując w zależności od podgatunku:
Morfologia.
Długość ciała (bez ogona) 42–71 cm, długość ogona 33–66 cm, długość ucha 4,1–4,9 cm, długość tylnej stopy 7–9 cm; masa ciała 2–5 kg. Ubarwienie szare z ciemnymi plamami. Stopy ciemne do czarnych. Wzór zębowy: I formula_1 C formula_2 P formula_3 M formula_4 = 40.
Tryb życia.
Zasiedla tropikalne lasy. Często spotykany w pobliżu siedzib ludzkich. Gatunek nadrzewny, aktywny nocą. Prowadzi samotniczy tryb życia. Wykazuje zachowania terytorialne. Jest gatunkiem wszystkożernym. Żywi się głównie owocami, gryzoniami (głównie myszy i szczury) i innymi drobnymi kręgowcami, owadami, a także zielonymi częściami roślin. 
Zagrożony wydziela cuchnącą substancję gruczołów przyodbytowych. Gruczoły te są dobrze rozwinięte u przedstawicieli obu płci.
Może rozmnażać się przez cały rok, jednak młode rodzą się zazwyczaj od października do grudnia. W miocie jest ich od 2 do 5.
Znaczenie dla człowieka.
Łaskun muzang często niszczy plantacje owocowe. Ziarna ze zjadanych przez niego owoców kawowca są po wydaleniu wykorzystywane do produkcji kawy kopi luwak, jednej z najdroższych kaw świata.

</doc>
<doc id="1190217" url="https://pl.wikipedia.org/wiki?curid=1190217" title="Paradoxurus hermaphroditus">
Paradoxurus hermaphroditus



</doc>
<doc id="1190218" url="https://pl.wikipedia.org/wiki?curid=1190218" title="Heinrich Fitschok">
Heinrich Fitschok

Heinrich Fitschok (ur. 30 stycznia 1925, zm. 27 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Sturmmann.
Obywatel jugosłowiański narodowości niemieckiej. Członek Waffen-SS od sierpnia 1942. Pełnił służbę w kompleksie Mauthausen od listopada 1942 do kwietnia 1945 jako strażnik w obozie głównym oraz w podobozach "Gusen", "Wiener-Neudorf" i "Ebensee".
Fitschok został skazany w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy w Dachau na karę śmierci. Wyrok wykonano przez powieszenie w więzieniu Landsberg 27 maja 1947.

</doc>
<doc id="1190219" url="https://pl.wikipedia.org/wiki?curid=1190219" title="Eastern Highlands">
Eastern Highlands

Eastern Highlands – prowincja Papui-Nowej Gwinei. Ośrodkiem administracyjnym prowincji jest Goroka.

</doc>
<doc id="1190221" url="https://pl.wikipedia.org/wiki?curid=1190221" title="Herb powiatu jaworskiego">
Herb powiatu jaworskiego

Herb powiatu jaworskiego przedstawia na tarczy późnogotyckiej orła dzielonego w słup z tarczą sercową na piersi. W tarczy sercowej znajduje się pole szachowane sześciorzędowe w pięć cegieł srebrnych i czerwonych. Od prawej bocznicy tarczy w polu srebrnym połuorzeł czerwony z sierpową połuksiężycową srebrną przepaską poprzez pierś i skrzydło. Od lewej bocznicy tarczy w polu złotym połuorzeł czarny z sierpową przepaską połuksiężycową srebrną poprzez pierś i skrzydło. Pierścień w ogonie srebrny.
Herb został ustanowiony uchwałą Rady Powiatu z dnia 27 marca 2002 roku.

</doc>
<doc id="1190223" url="https://pl.wikipedia.org/wiki?curid=1190223" title="Janów (Łódź)">
Janów (Łódź)

Janów – osiedle w Łodzi położone na terenie dzielnicy Widzew, o powierzchni około 10 hektarów. Rozpościera się w rejonie ulicy Kosodrzewiny.
Administracyjnie przynależy do osiedla Olechów-Janów.
Położenie i granice.
Osiedle Janów znajduje się w dzielnicy Widzew na wschodzie Łodzi. Od wschodu granicą osiedla jest wieś Nery położona za ulicą Hetmańską, od zachodu ulica Augustów, od północy tory kolejowe za ulicą Rokicińską a od południa rury elektrociepłowni EC-4.
Historia.
Dawniej samodzielna miejscowość. Od 1867 w gminie Nowosolna. W okresie międzywojennym należał do powiatu łódzkiego w woj. łódzkim. W 1921 roku liczył 333 mieszkańców. 1 września 1933 utworzono gromadę (sołectwo) "Janów" w granicach gminy Nowosolna, składającą się z północnej połowy wsi Janów (od szosy); południowa połowa weszła w skład gromady Augustów. Podczas II wojny światowej włączony do III Rzeszy. 
Po wojnie Janów powrócił na krótko do powiatu łódzkiego woj. łódzkim, lecz już 13 lutego 1946 włączono go do Łodzi.
Współczesne osiedle powstało w połowie lat 90. XX wieku. 31 października 2015 uruchomiono torowisko tramwajowe przy okazji remontu trasy WZ.
Ważne miejsca.
Ważne miejsca na Osiedlu Janów to:

</doc>
<doc id="1190224" url="https://pl.wikipedia.org/wiki?curid=1190224" title="Punktowce Piekary">
Punktowce Piekary

Punktowce Piekary – trzy 15-kondygnacyjne wysokościowce wybudowane w 1966 na ul. Piekary, w centrum Poznania. 
Charakterystyka.
Początkowo mieściły się w nich Biura Budownictwa Energetycznego, Wiejskiego i Komunalnego, a następnie m.in. siedziba Radia S Poznań.
Projektantami byli Zygmunt Lutomski i Henryk Nowak. Założenie było częścią składową niezrealizowanej drogowo-tramwajowej Trasy Piekary, która przeciąć miała centrum miasta na osi północ-południe. Boczne wieżowce mają rzut prostokąta, a środkowy litery „T”. Punktowce stworzyły mocny, perspektywiczny akcent, nadający monumentalny charakter zachodniej części ulicy Piekary. Wpisywały się w szeroko zakrojony program modernistycznej przebudowy centrum miasta, który został zrealizowany jedynie w niewielu punktach.

</doc>
<doc id="1190225" url="https://pl.wikipedia.org/wiki?curid=1190225" title="Hermann Pribyll">
Hermann Pribyll

Hermann Pribyll (ur. 25 września 1905, zm. 28 maja 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Oberscharführer (nr identyfikacyjny w SS: 322242).
Członek Waffen-SS od września 1939. Kierownik wydziału odpowiedzialnego za pracę więźniów ("Arbeitseinsatzführer") w podobozie KL Mauthausen – "Ebensee" od lutego 1942 do maja 1945.
Pribyll został skazany w procesie załogi Mauthausen-Gusen (US vs. Johann Altfuldisch i inni) przez amerykański Trybunał Wojskowy w Dachau na karę śmierci. Wyrok wykonano przez powieszenie w więzieniu Landsberg 28 maja 1947.

</doc>
<doc id="1190230" url="https://pl.wikipedia.org/wiki?curid=1190230" title="Herb powiatu karkonoskiego">
Herb powiatu karkonoskiego

Herbem powiatu karkonoskiego jest na tarczy gotyckiej orzeł dzielony w słup z tarczą sercową na piersi.
W srebrnym polu tarczy sercowej rogi czerwone. Od prawej bocznicy tarczy w polu srebrnym połuorzeł czerwony z sierpową połuksiężycową srebrną przepaską poprzez pierś i skrzydło. Od lewej bocznicy tarczy w polu srebrnym połuorzeł czarny z sierpową przepaską połuksiężycową srebrną poprzez pierś i skrzydło. Pierścień w ogonie srebrny.
Kolory orła wywodzą się od herbu Księstwa Jaworsko-Świdnickiego, na terenie którego znajdują się ziemie powiatu.

</doc>
<doc id="1190231" url="https://pl.wikipedia.org/wiki?curid=1190231" title="Wieżowce Piekary">
Wieżowce Piekary



</doc>
<doc id="1190238" url="https://pl.wikipedia.org/wiki?curid=1190238" title="Hugo Black">
Hugo Black

Hugo LaFayette Black (ur. 27 lutego 1886, zm. 25 września 1971) – amerykański polityk i sędzia. Jako członek Partii Demokratycznej, Black reprezentował stan Alabama w Senacie w latach 1926-1937, był także sędzią Sądu Najwyższego USA w latach 1937-1971. Uważa się, iż Black był jednym z najbardziej wpływowych sędziów Sądu Najwyższego ubiegłego stulecia. Black został nominowany na to stanowisko przez prezydenta USA Franklina D. Roosevelta i zatwierdzony przez Senat USA głosowaniem z wynikiem 63 do 13.
Jako jeden z czterech najdłużej zasiadających sędziów Sądu Najwyższego, znany był z promowania dosłownego interpretowania Konstytucji Stanów Zjednoczonych oraz jego zdaniem prawa zagwarantowane przez ustawę o podstawowych prawach są narzucane przez 14 poprawkę do Konstytucji USA.
Jego poglądy były w prawoznawstwie przedmiotem żarliwych dyskusji. W przeciwieństwie do innych był zdecydowanym zwolennikiem dosłownej analizy sporów (a nie analizy precedensowej) co uniemożliwia scharakteryzowanie go jako typowego liberała czy też konserwatystę. Jako przykład jego liberalizmu należy wskazać jego działania na rzecz poprawy praw jak i swobód obywatelskich. Konserwatyzm u Blacka przejawiał się w przekonaniu, iż prywatność nie jest wystarczająco chroniona przez Konstytucję USA.
Lata młodzieńcze.
Hugo Lafayette Black był najmłodszym z ośmiorga dzieci Williama Lafayette Black i Marty Toland Black. Hugo urodził się 26 lutego 1886 roku w małym domku na farmie w Harlan, stan Alabama, biednym oraz odizolowanym miasteczku u podnóża Appalachów.
Z początku młody Hugo pragnął pójść w ślady starszego brata Orlando, który został lekarzem. W wieku 17 lat Hugo opuścił szkołę w Ashland i od semestru 1902–1903 miał rozpocząć naukę w Birmingham Medical School. Jednakże Orlando przekonał młodszego brata aby ten rozpoczął studia na Uniwersytecie Alabama na wydziale prawa. W 1906 Hugo otrzymał dyplom ukończenia studiów i powrócił do Ashland, gdzie otworzył kancelarię prawniczą zaraz nad sklepikiem spożywczym. Kancelaria jednak nie prosperowała zbyt dobrze i po półtora roku od jej otwarcia budynek, w którym się mieściła, spłonął doszczętnie. Po tym wydarzeniu, Black przeprowadził się do Birmingham, gdzie kontynuował praktykę prawniczą specjalizując się w prawie pracy oraz w pomocy prawnej ofiarom nieszczęśliwych wypadków.
Podczas sprawy, w której Black był obrońcą Afroamerykanina zmuszonego do niewolnictwa, a później osadzonego, Black zaznajomił się z sędzią prowadzącym sprawę – A. O. Lane'em. Kiedy w 1911 Lane został wybrany do komisji miasta Birmingham, poprosił on Blacka aby został biegłym policyjnym – funkcja ta była jedynym sądowym doświadczeniem poprzedzającym otrzymanie mandatu do Sądu Najwyższego. W 1912 Black zrezygnował z bycia biegłym i powrócił do praktyki prawniczej. Jednak tylko na krótko rozstał się z pełnieniem oficjalnej funkcji publicznej. W 1914 rozpoczął czteroletnią kadencję jako prokurator hrabstwa Jefferson.
Trzy lata później, podczas I wojny światowej, Black zrezygnował z funkcji prokuratora aby wstąpić do Armii USA. Zaciągnął się w Ośrodku Szkoleniowym dla Oficerów w forcie Oglethrope w stanie Georgia gdzie dosłużył się stopnia kapitana. Black służył w 81 Batalionie Artylerii w Chattanooga, Tennessee jednak nigdy nie brał udziału w walkach. We wrześniu 1918 powrócił do swojej praktyki prawniczej w Birmingham.
23 lutego 1921 poślubił Josephine Foster (1899-1951) swoją pierwszą żonę, z którą miał trójkę dzieci: Hugo L. Black II (ur. 1922), Sterling Foster (ur. 1924) i Martha (ur. 1933). Wnuk Blacka, Hugo L. Black III zasiadał w Izbie Reprezentantów stanu Floryda a także był asystentem prokuratora generalnego. Hugo i Josephine pozostali parą aż do śmierci Josephine, po długiej i ciężkiej chorobie, 6 grudnia 1951 roku. Sześć lat później, w 1957, Hugo ożenił się ponownie z Elizabeth Seay DeMeritte.
Związki z Ku Klux Klanem.
W latach 20 XX w. Ku Klux Klan po półwiecznym okresie osłabionej działalności, został wskrzeszony głównie dzięki wydaniu „The Birth of a Nation”. Ku Klux Klan dość szybko stał się dominującą siłą polityczną nie tylko w Alabamie, ale i większości stanów Południa, a także w kilku stanach Północy. W tych latach Ku Klux Klan liczył sobie ok. 85000 członków, czyniąc Klan głównym ugrupowaniem politycznym w Alabamie.
11 sierpnia 1921 poproszony został o obronę pastora Edwina R. Stephensona, członka Ku Klux Klanu, oskarżonego o zastrzelenie ks. Jamesa Coylea, przywódcę dużej społeczności katolickiej w parafii św. Pawła w Birmingham. Podczas procesu, w którym sędzia prowadzący oraz kilku członków ławy przysięgłych było członkami Klanu, Black zwrócił się do świadka oskarżenia słowami „Jest pan katolikiem, prawda?” w celu zdyskredytowania go przed zdominowaną przez Klan ławą przysięgłych. Stephenson został uniewinniony. Niektórzy z uczonych, na przykład Daniel L. Driesbach z American University, sądzą, że późniejsze poparcie Blacka dla odseparowania państwa od kościoła wynikało właśnie z takich antykatolickich uprzedzeń.
W 1923 został członkiem Roberta E. Lee Klanu nr 1, gałęzi Ku Klux Klanu w Birmingham. Black twierdził, że członkiem Ku Klux Klanu był tylko do roku 1925 i w tym okresie brał udział w zaledwie czterech spotkaniach, zanim zrezygnował z członkostwa. Jednakże w 1926 Black nie tylko wziął udział w Stanowej Konwencji Ku Klux Klanu ale także wygłosił przemowę do zgromadzonych delegatów. W opublikowanym „Sympozjum Hugo Blacka” możemy przeczytać: „Ci którzy znali Blacka chętnie tłumaczyli powody jego przystąpienia do Ku Klux Klanu. Herman Beck, wpływowy żydowski kupiec z Birmingham, namawiał swojego młodego przyjaciela Blacka, aby ten wstąpił do Klanu, pomagając w ten sposób w walce z „problematycznym elementem” w Alabamie.
Kariera w Senacie.
W 1926 starał się o mandat senatora reprezentującego stan Alabama – miał on objąć stanowisko po ustępującym Oskarze Underwood. W tamtym czasie Partia Demokratów była dominującą siłą polityczną w Alabamie, tak więc zwycięstwo nad konkurentem z partii Republikańskiej – E.H. Dryerem – przyszło Blackowi łatwo, wygrywając głosowanie z 80% poparciem. W 1932, Black ponownie został wybrany senatorem, tym razem pokonując Republikanina J. Theodora Johnsona zdobywając 86,3% głosów.
Senator Black zyskał reputację wytrwałego i utalentowanego śledczego. W 1934, dla przykładu, zasiadał na czele zgromadzenia mającego na celu wyjaśnienie okoliczności przyznania kontraktów dla przewoźników lotniczych Poczty USA, wtedy pod nadzorem Waltera Fogler Browna, co doprowadziło do ujawnienia wielu nieprawidłowości – później cała sprawa nazwana została Skandalem Poczty Lotniczej. W celu skorygowania powstałych nadużyć Black przygotował ustawę, nazwaną później ustawą Black – McKellar, która to następnie przekształcona została w ustawę o poczcie lotniczej z 1934. W roku następnym, Black był członkiem komisji senackiej zajmującej się śledztwem dotyczącym praktyk lobbystycznych. Black publicznie oczernił lobbystę nazywając go „wysoko postawionym, zwodniczym fałszerzem telegramów i listów oraz waszyngtońską marionetką”, popierając tym samym ustawę nakazującą lobbystom rejestrowanie się i upublicznianie swoich dochodów. W 1935 został przewodniczącym Senackiej Komisji ds. Edukacji i Pracy. W 1937 działał na rzecz uchwalenia ustawy, która gwarantowałaby płacę minimalną oraz 40-godzinny tydzień pracy. Mimo iż początkowo ustawa została odrzucona przez Izbę Reprezentantów, a jej odchudzona wersja została zatwierdzona w 1938 (po opuszczeniu Senatu przez Black) stając się ustawą o standardach pracy.
Był zdecydowanym stronnikiem prezydenta Franklina D. Roosevelta i Nowego Ładu (New Deal). W szczególności był orędownikiem ustawy reorganizacyjnej z 1937 roku (bardziej znanej jako „court-packing”), która w zamyśle miała powiększenie liczby sędziów Sądu Najwyższego o kilku bardziej „postępowych” dzięki czemu decyzje Sądu sprzyjałyby wizji podzielanej przez administrację.

</doc>
<doc id="1190239" url="https://pl.wikipedia.org/wiki?curid=1190239" title="Yichang">
Yichang

Yichang () – miasto o statusie prefektury miejskiej w prowincji Hubei, w środkowych Chinach. Port nad rzeką Jangcy. W 2010 roku liczba mieszkańców miasta wynosiła 483 391. Prefektura miejska w 1999 roku liczyła 3 993 071 mieszkańców. Ośrodek turystyki oraz przemysłu spożywczego, papierniczego, cementowego, chemicznego. W dzielnicy Yiling znajduje się Zapora Trzech Przełomów. Miasto posiada własny port lotniczy.
Stolica rzymskokatolickiej diecezji Yichang.
W mieście znajduje się stacja kolejowa Yichang.
Historia.
W 222 roku odbyła się tu bitwa między armiami cesarstw Wu i Shu, którą wygrały siły Wu.
Podział administracyjny.
Prefektura miejska Yichang jest podzielona na 13 jednostek administracyjnych:

</doc>
<doc id="1190240" url="https://pl.wikipedia.org/wiki?curid=1190240" title="Polityka demograficzna">
Polityka demograficzna

Polityka demograficzna (populacyjna, ludnościowa) – wszelkie działania państwa i jego instytucji, mające na celu ukształtowanie takich stosunków ludnościowych, aby osiągnięta została określona liczba oraz struktura ludności. Używając odpowiednich bodźców państwo wpływa zatem m.in. na strukturę ludności według płci lub wieku, na przyrost naturalny bądź na rozmieszczenie terytorialne. Jest to taka polityka, której zadaniem jest wpływanie na zachowania demograficzne ludności danego państwa.
Polityka społeczno-ekonomiczna.
Jest to część działań państwa związanych z polityką demograficzną, które mają na celu zabezpieczenie przed negatywnymi skutkami zmian np. struktury ludności, rozmieszczenia terytorialnego. Główną przyczyną takich działań są nierówności między poszczególnymi częściami danego państwa a celem owej polityki jest eliminowanie najbardziej uciążliwych skutków tych nieregularności. Narzędziami polityki społeczno-ekonomicznej są:
System edukacji.
Zmienność liczebności dzieci w wieku szkolnym zmusza państwa, do przystosowanie systemu edukacyjnego do potrzeb ludności. Państwo musi niwelować negatywne skutki niżów i wyżów demograficznych, ale musi być także przygotowane na nadejście wyżu. Wiąże się to nie tylko z ilością placówek edukacyjnych, ale również na przykład z liczbą uczniów przypadającą na jednego nauczyciela, gdyż zmienność liczebności dzieci powoduje stałe zmiany zapotrzebowania na siłę roboczą w szkolnictwie. Jeżeli weźmiemy natomiast pod uwagę szkolnictwo wyższe, należy rozważyć również kwestię „mody” oraz wymagań rynku pracy. Moda na posiadanie wykształcenia wyższego i rosnące wymagania pracodawców wydają się być największymi motorami rozwoju szkolnictwa wyższego.
Demografia a rynek pracy.
Na rynku pracy największym problemem, a także najważniejszym obszarem zainteresowania polityki demograficznej, jest zmienna liczba ludności w wieku produkcyjnym. Ważne jest również zagadnienie starzejącej się siły roboczej. Działania państwa w zakresie polityki gospodarczej i społecznej mają na celu zapewnienie zrównoważonego rozwoju rynku pracy, tworzenie nowych miejsc pracy oraz zwalczanie bezrobocia.
Kształtowanie procesów demograficznych.
Poprzez kształtowanie procesów demograficznych rozumie się taką politykę, która wpływa na poziom płodności, umieralności oraz migracji społeczeństwa. Są to przede wszystkim: programy planowania rodziny, promocja płodności, system ochrony zdrowia, a także promocja poszczególnych miast i wsi.
Wpływanie na poziom dzietności.
Istnieją dwa kierunki działań mających na celu zmianę poziomu dzietności, a mianowicie: polityka pronatalistyczna oraz polityka antynatalistyczna. Pierwsza ma podnieść, a druga obniżyć poziom dzietności społeczeństwa. Do podstawowych działań promujących rozwój rodziny zalicza się: kredyty niskoprocentowe, pomoc materialna od państwa, ulgi podatkowe, promocja macierzyństwa na rynku pracy i związana z nim długość urlopów macierzyńskich oraz wychowawczych.
Podnoszenie stanu jakościowego ludności.
Celem polityki ludnościowej jest również podnoszenie stanu zdrowia ludności, a także jej stanu bytowego i kulturalnego. Podnoszenie stanu zdrowia ludności związane jest z zorganizowanym systemem placówek leczniczych – przychodni i szpitali. Ważnym elementem jest jednak także podnoszenie świadomości społeczeństw na temat chorób, promocja zdrowego stylu życia, odpowiedniej diety oraz dbałości o środowisko. Stan bytowy społeczeństwa musi być natomiast równoważony przy pomocy państwa, które przez system zabezpieczenia społecznego stara się zapewnić swoim obywatelom chociaż minimalny dochód pozwalający na przeżycie. Podnoszenie stanu kulturowego polega przede wszystkim na promocji szeroko pojętej kultury.
Wpływanie na ruchy migracyjne.
Podstawowym zadaniem państwa w tej dziedzinie jest kontrolowanie strumienie odpływów i przypływów ludności w taki sposób, aby nie dopuścić do zniekształcenia struktury ludności na danym obszarze.

</doc>
<doc id="1190241" url="https://pl.wikipedia.org/wiki?curid=1190241" title="Xiaogan">
Xiaogan

Xiaogan () – miasto o statusie prefektury miejskiej w środkowych Chinach, w prowincji Hubei. W 2010 roku liczba mieszkańców miasta wynosiła 162 395. Prefektura miejska w 1999 roku liczyła 5 977 198 mieszkańców.
Podział administracyjny.
Prefektura miejska Xiaogan podzielona jest na 7 jednostek administracyjnych:

</doc>
<doc id="1190244" url="https://pl.wikipedia.org/wiki?curid=1190244" title="Xiantao">
Xiantao

Xiantao (chiń. 仙桃; pinyin: "Xiāntáo") – miasto o statusie podprefektury w środkowych Chinach, w prowincji Hubei. W 2006 roku liczba mieszkańców miasta wynosiła .

</doc>
<doc id="1190245" url="https://pl.wikipedia.org/wiki?curid=1190245" title="Herb Sztumu">
Herb Sztumu

Herb Sztumu – jeden z symboli miasta Sztum i gminy Sztum w postaci herbu.
Wygląd i symbolika.
Herb przedstawia wizerunek Najświętszej Marii Panny w koronie złotej, z aureolą złotą, w sukni błękitnej i obuwiu błękitnym, w płaszczu białym. Na lewym ramieniu Marii nagie Dzieciątko Jezus z aureolą złotą. Ciało i włosy Marii i Dzieciątka w kolorach naturalnych.

</doc>
<doc id="1190248" url="https://pl.wikipedia.org/wiki?curid=1190248" title="Ugo Spirito">
Ugo Spirito

Ugo Spirito (ur. 9 września 1896 w Arezzo, zm. w 1979 w Rzymie) - filozof i ekonomista włoski.
Życiorys.
W latach 1932-1935 był profesorem ekonomii korporacyjnej i polityki Uniwersytetu w Pizie, następnie filozofii w Messynie i Genui, a w latach 1937-1966 filozofii w Rzymie. Był uczniem Giovanniego Gentilego, odszedł jednak od jego idealizmu aktualnego do koncepcji tzw. problematyzmu, a następnie do systemu, którą sam określał jako omnicentryzm. Jako ekonomista był jednym z głównych teoretyków związanej z faszyzmem ekonomii korporacyjnej. Zmiana poglądów filozoficznych Uga Spirita wiązała się w pewnej mierze z porażką Włoch faszystowskich w II wojnie światowej, do końca życia uważał się on jednak za ucznia Gentilego, zaprzeczając przy tym, by w jakimkolwiek okresie życia Gentile rzeczywiście w pełni poparł faszyzm - uważał, że Gentile był raczej głównym twórcą faszyzmu. Dlatego też Spirito nigdy nie ukrywał faktu, że sam był faszystą. Wielokrotnie występował jednak przeciw głównym nurtom myśli faszystowskiej - np. w 1932 na zjeździe korporacjonistów w Ferrarze wystąpił przeciw prywatnym środkom produkcji otwarcie głosząc, że przyszły rozwój faszyzmu dokonywać się będzie w kierunku pewnej formy komunizmu. Prokomunistyczne wystąpienia Spirita doprowadziły nawet do ostrej krytyki jego poglądów wystosowanej przez Gentilego i o. Agostina Gemellego oraz do zamknięcia w 1935 czasopisma Spirita "Nuovi Studi di Diritto, Economia e Politica".

</doc>
<doc id="1190252" url="https://pl.wikipedia.org/wiki?curid=1190252" title="Xiangtan">
Xiangtan

Xiangtan (chiń.: 湘潭; pinyin: "Xiāngtán") – miasto o statusie prefektury miejskiej w środkowych Chinach, w prowincji Hunan, port nad rzeką Xiang Jiang. W 2010 roku liczba mieszkańców miasta wynosiła 668 990. Prefektura miejska w 1999 roku liczyła 2 804 520 mieszkańców. Ośrodek hutnictwa żelaza i stali oraz przemysłu maszynowego, metalowego, elektrotechnicznego, taboru kolejowego, chemicznego, włókienniczego i spożywczego. Stolica rzymskokatolickiej prefektury apostolskiej Xiangtan. Urodziła się tutaj liderka rankingu deblistek Peng Shuai.

</doc>
<doc id="1190255" url="https://pl.wikipedia.org/wiki?curid=1190255" title="Xiangyang">
Xiangyang

Xiangyang () – miasto o statusie prefektury miejskiej w środkowych Chinach, w prowincji Hubei. W 2010 roku liczba mieszkańców miasta wynosiła 2 199 689. Prefektura miejska w 1999 roku liczyła 5 770 528 mieszkańców. Ośrodek przemysłu spożywczego, włókienniczego i samochodowego.
Stolica rzymskokatolickiej diecezji Xiangyang.
Historia.
Xiangyang jest jednym z najstarszych miast w Chinach, w okresie panowania dynastii Han był miastem powiatowym, zaś od XII wieku był stolicą prefektury. W XIII wieku odgrywał rolę ważnej nadgranicznej twierdzy między państwem dynastii Song a Dżurdżenami i następnie Mongołami.
W 1950 roku Xiangyang został połączony z sąsiednim miastem Fancheng i zmieniono jego nazwę na Xiangfan (). 2 grudnia 2010 przywrócono historyczną nazwę Xiangyang.
Podział administracyjny.
Prefektura miejska Xiangyang podzielona jest na 9 jednostek administracyjnych:

</doc>
<doc id="1190256" url="https://pl.wikipedia.org/wiki?curid=1190256" title="Sylikat">
Sylikat

Sylikat ("łac. silex, dop. silicis - twardy kamień, krzemień, kwarc") – sztuczny kamień produkowany z piasku, wapna, rzadziej cementu. Stosowany do wyrobu tynków, cegieł, wzmacniania gruntów itp.

</doc>
<doc id="1190257" url="https://pl.wikipedia.org/wiki?curid=1190257" title="Superpozycja funkcji">
Superpozycja funkcji



</doc>
<doc id="1190260" url="https://pl.wikipedia.org/wiki?curid=1190260" title="Lancia Thema (1984)">
Lancia Thema (1984)

Lancia Thema – samochód osobowy klasy średniej-wyższej produkowany przez włoską markę Lancia w latach 1984–1994. 
Historia i opis modelu.
Pojazd po raz pierwszy został zaprezentowany podczas targów motoryzacyjnych w Turynie w 1984 roku. Samochód został zaprojektowany przez Giorgetto Giugiaro na wspólnej płycie podłogowej Fiata oraz szwedzkiej marki Saab określanej mianem Tipo 4 (Tipo Four). W ten sposób na jednej płycie podłogowej powstały cztery pojazdy: Alfa Romeo 164, Fiat Croma, Lancia Thema oraz Saab 9000. Oprócz Alfy Romeo samochody te miały współwymienne niektóre elementy karoserii (drzwi, przednia szyba) (Saab 9000 - Fiat Croma). Samochód wytwarzano w dwóch turyńskich fabrykach: Mirafiori oraz Borgo San Paol.
W 1986 roku wprowadzono do produkcji wersję z nadwoziem kombi. Tylną część nadwozia przygotowała firma Pininfarina. Rok później wprowadzono sportową odmianę Thema 8.32 wyposażoną w silnik Ferrari z modelu 308 GTB. W 1988 roku auto przeszło face lifting. Zmieniono m.in. przednie reflektory oraz zderzak, a także atrapę chłodnicy.
Thema 8.32.
Najbardziej prestiżowa i najmocniejsza wersja Themy produkowana od 1987 do 1992 roku wyposażona w jednostkę napędową produkcji Ferrari. Jednostka ta to widlasty, ośmiocylindrowy, 32-zaworowy silnik benzynowy rozwijający moc maksymalną 215 KM, którą w 1989 roku zmniejszono do 205 KM. Na pokrywie silnika pojawił się czerwony pasek z napisem "Lancia by Ferrari". Łącznie wyprodukowano 3527 egzemplarzy (w latach 1986 - 1988: 2370 sztuk; w latach 1988 - 1992: 1601 sztuk).
Pojazd od standardowej wersji wyróżniał się m.in. nową atrapą chłodnicy, bocznymi kierunkowskazami schowanymi pod reflektory, innym kształtem elektrycznie składanych lusterek zewnętrznych oraz alufelgami Ferrari, a także elektrycznie wysuwanym z tylnej klapy spojlerem. We wnętrzu pojawiło się najbardziej luksusowe wyposażenie dostępne w tym czasie w Lancii, w tym m.in. elektryczne sterowanie szyb, elektrycznie podnoszone oraz opuszczane zagłówki tylne, deska rozdzielcza wykończona drewnem, skórzana tapicerka oraz telefon satelitarny. 

</doc>
<doc id="1190262" url="https://pl.wikipedia.org/wiki?curid=1190262" title="Suizhou">
Suizhou

Suizhou () – miasto o statusie prefektury miejskiej w środkowych Chinach, w prowincji Hubei. W 2010 roku liczba mieszkańców miasta wynosiła 353 705. Prefektura miejska w 1999 roku liczyła 2 568 532 mieszkańców.
Podział administracyjny.
Prefektura miejska Suizhou podzielona jest na 3 jednostki administracyjne:

</doc>
<doc id="1190263" url="https://pl.wikipedia.org/wiki?curid=1190263" title="Selektywna polityka kredytowa">
Selektywna polityka kredytowa

Selektywna polityka kredytowa – polega na stosowaniu ułatwień kredytowych dla pewnej kategorii pożyczkobiorców i modyfikowaniu zachowań instytucji pożyczkowych za pomocą swoistych procedur (np. racjonowania kredytów) lub dzięki pośrednictwu sieci wyspecjalizowanych instytucji finansowych.

</doc>
<doc id="1190265" url="https://pl.wikipedia.org/wiki?curid=1190265" title="Songzi">
Songzi

Songzi () – miasto na prawach powiatu w zachodniej części prefektury miejskiej Jingzhou w prowincji Hubei w Chińskiej Republice Ludowej. Liczba mieszkańców miasta w 2010 roku wynosiła 765911.
Historia.
W Okresie Walczących Królestw tereny dzisiejszego Songzi należały do państwa Chu, a po ustanowieniu dynastii Qin zostały włączone do komanderii Nan. W 202 roku p.n.e. na obszarze Songzi ustanowiono powiat o nazwie Gaocheng. W 30 roku n.e. został on zniesiony, a ziemie wchodzące w jego skład zostały przyłączone do pobliskiego Chanling (obecnie powiat Gong’an położony na wschód od Songzi). W 337 roku na tereny te przybyli uchodźcy z komanderii Lujiang (obecnie powiat Huoqiu w prowincji Anhui) i utworzyli powiat o nazwie Songzi. Powiat funkcjonował aż do grudnia 1995 roku, kiedy został przekształcony w miasto na prawach powiatu.

</doc>
<doc id="1190266" url="https://pl.wikipedia.org/wiki?curid=1190266" title="Herb powiatu kamiennogórskiego">
Herb powiatu kamiennogórskiego

Herb powiatu kamiennogórskiego stanowi tarcza o kroju późnogotyckim. Godło powiatu stanowi orzeł dzielony w słup z tarczą sercową na piersi dzieloną w słup. Od prawej bocznicy tarczy sercowej, w złotym polu orzeł czarny ze srebrną połuksiężycową przepaską poprzez pierś i skrzydła. Od lewej bocznicy tarczy sercowej, w błękitnym polu tarczy sercowej ze srebrnymi liliami w sześciu pasach, tarcza (wewnętrzna) o czerwonej bordiurze, w której polu naprzemiennie błękitne i złote pasy od prawej bocznicy w skos w lewą stronę. Od prawej bocznicy tarczy w polu srebrnym połuorzeł czerwony z sierpową połuksiężycową srebrną przepaską poprzez skrzydło i pierś. Od lewej bocznicy tarczy w polu srebrnym połuorzeł czarny z sierpową połuksiężycową srebrną przepaską poprzez skrzydło i pierś. Herb w pobocznicy lewej to połówka herbu Cystersów -właścicieli Krzeszowa.
Herb został ustanowiony Uchwałą Rady Powiatu z dnia 20 czerwca 2002 r.

</doc>
<doc id="1190267" url="https://pl.wikipedia.org/wiki?curid=1190267" title="Qianjiang">
Qianjiang

Qianjiang (chiń. 潜江; pinyin: "Qiánjiāng") – miasto o statusie podprefektury w środkowych Chinach, w prowincji Hubei. W 2010 roku liczba mieszkańców miasta wynosiła 210 375.

</doc>
<doc id="1190269" url="https://pl.wikipedia.org/wiki?curid=1190269" title="Miluo">
Miluo

Miluo (chiń. 汨罗; pinyin: "Mìluó") – miasto na prawach powiatu w Chinach, w prowincji Hunan, w prefekturze miejskiej Yueyang. W 1999 roku liczba mieszkańców miasta wynosiła 700 665.

</doc>
<doc id="1190271" url="https://pl.wikipedia.org/wiki?curid=1190271" title="Michaił Czernow">
Michaił Czernow

Michaił Jurjewicz Czernow (ros. Михаил Юрьевич Чернов; ur. 11 listopada 1978 w Prokopjewsku) – rosyjski hokeista.
Kariera klubowa.
Wychowanek Szachtara Prokopiewsk. W sezonie 2012/2013 nie występował. Od połowy 2013 zawodnik Mietałłurga Nowokuźnieck. Zwolniony 20 grudnia 2013.

</doc>
<doc id="1190273" url="https://pl.wikipedia.org/wiki?curid=1190273" title="Macheng">
Macheng

Macheng () – miasto na prawach powiatu we wschodnich Chinach, w prowincji Hubei, w prefekturze miejskiej Huanggang. W 2000 roku liczyło ok. 1,1 mln mieszkańców.

</doc>
<doc id="1190274" url="https://pl.wikipedia.org/wiki?curid=1190274" title="Szmergiel (serial animowany)">
Szmergiel (serial animowany)

Szmergiel (ang. "Disney’s Bonkers", 1993-1995) – amerykański serial animowany Wytwórni Walta Disneya składający się z 65 odcinków. Opowiada on o Szmerglu, rysunkowym rysiu-aktorze, który zostaje zwolniony ze studia filmowego i próbując złapać rolę w filmie Kaczora Donalda, przypadkowo zostaje policjantem. Szef policji przydziela mu kompana, detektywa Szczęsnego.
W serialu miesza się rzeczywistość z kreskówką, choć całość jest rysowana. Bohaterowie "realni" nazywają "narysowanych" „kreskówki” albo „krechy”. 
Serial, który był emitowany na kanale TVP1 w sobotnim bloku "Walt Disney przedstawia", jest spin-offem filmu fabularno-animowanego Kto wrobił królika Rogera? z 1988 roku.
Wersja polska.
Wersja polska: Master Film
Reżyser: Ilona Kuśmierska
Dialogi:
Montaż: Paweł Siwiec
Dźwięk: Sławomir Pietrzykowski
Kierownik produkcji: Ewa Chmielewska
Wystąpili:
i inni
Teksty piosenek: Andrzej Brzeski
Opracowanie muzyczne: Eugeniusz Majchrzak
Piosenki śpiewali:
Lektor: Jacek Brzostyński

</doc>
<doc id="1190278" url="https://pl.wikipedia.org/wiki?curid=1190278" title="Laohekou">
Laohekou

Laohekou (chiń. 老河口; pinyin: "Lǎohékǒu") – miasto na prawach powiatu w środkowych Chinach, w prowincji Hubei, w prefekturze miejskiej Xiangyang, nad rzeką Han Shui. W 1999 roku liczba mieszkańców miasta wynosiła 517 746.
Stolica rzymskokatolickiej diecezji Laohekou.
Historia.
W XVIII i XIX wieku Laohekou rozwijało się jako ośrodek handlu, lecz z czasem zaczęło tracić swoją pozycję na rzecz pobliskiego Xiangyangu. Miejscowość otrzymała prawa miejskie we wrześniu 1948 roku i została wyodrębniona z powiatu Guanhua (光化县), jednakże dokładnie rok później utraciła status miasta. Laohekou funkcjonowało jako miasto również w latach 1951-52. Prawa miejskie przyznano ponownie dopiero w listopadzie 1979 roku a w 1983 roku do Laohekou przyłączono tereny powiatu Guanhua. W latach 90. nastąpił szybki rozwój gospodarczy miasta.

</doc>
<doc id="1190279" url="https://pl.wikipedia.org/wiki?curid=1190279" title="Nadwodnik">
Nadwodnik

Nadwodnik ("Elatine" L.) – rodzaj roślin z rodziny nadwodnikowatych ("Elatinaceae" Dumort.). Obejmuje co najmniej 30 gatunków spotykanych na wszystkich kontynentach. Występują w ekosystemach wodnych i związanych z wodami (brzegi, tereny podmokłe, wysychające zbiorniki). Niektóre gatunki uprawiane bywają jako rośliny akwariowe.
Rozmieszczenie geograficzne.
Gatunki z rodzaju rozprzestrzenione są na wszystkich kontynentach (z wyjątkiem Antarktydy), jednak na ogół mają rozproszone stanowiska. W Ameryce Północnej i Azji występuje po 14 gatunków, w Europie – 13, w Afryce 8, w Ameryce Południowej – 7, w Australii – 1. W Polsce jako gatunki rodzime rosną 4 gatunki:
Systematyka.
"Elatine" J. Hill = "Kickxia" Dumort.
"Alsinastrum" Quer y Martínez, "Hydropiper" (Endlicher) Fourreau, "Ilyphilos" Lunell, "Potamopitys" Adanson, "Rhizium" Dulac, "Willisellus" S. F. Gray
Rodzaj siostrzany dla "Bergia" w obrębie rodziny nadwodnikowatych ("Elatinaceae"), która wchodzi w skład obszernego rzędu malpigiowców ("Malpighiales"), należącego do kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Theanae" R. Dahlgren ex Reveal, rząd nadwodnikowce ("Elatinales" Nakai), rodzina nadwodnikowate ("Elatinaceae" Dumort.), podrodzina "Elatinoideae" Eaton, plemię "Elatineae" Bartl., rodzaj nadwodnik ("Elatine" L.).
Ochrona.
Wszystkie gatunki występujące w Polsce objęte są częściową ochroną gatunkową.

</doc>
<doc id="1190280" url="https://pl.wikipedia.org/wiki?curid=1190280" title="AK Bars Kazań">
AK Bars Kazań



</doc>
<doc id="1190282" url="https://pl.wikipedia.org/wiki?curid=1190282" title="Jiyuan (miasto)">
Jiyuan (miasto)

Jiyuan (chiń. 济源; pinyin: "Jǐyuán") – miasto o statusie podprefektury we wschodnich Chinach, w prowincji Henan. W 1999 roku liczba mieszkańców miasta wynosiła 644 676.

</doc>
<doc id="1190285" url="https://pl.wikipedia.org/wiki?curid=1190285" title="Jiangling">
Jiangling

Jiangling (chiń. 江陵县; pinyin: "Jiānglíng Xiàn") – powiat w środkowych Chinach, w prowincji Hubei, w prefekturze miejskiej Jingzhou. W 2000 roku liczył ok. 390 tys. mieszkańców.
Historia.
Powiat Jiangling obejmował tereny, na których leżało miasto Yang – stolica państwa Chu od ok. 689 roku p.n.e. aż do jej zajęcia i zniszczenia przez wojska Qin w 278 roku p.n.e. W okresie dynastii Tang, w latach 760–761 znajdowała się tu stolica południowa – Nandu. Jiangling było także centrum administracyjnym niewielkiego państwa Jingnan (zwanego też Nanping), istniejącego w latach 924–963.
Po proklamowaniu Chińskiej Republiki Ludowej powiat wszedł w skład prefektury Jingzhou. W 1994 roku prefekturę zlikwidowano, a powiat Jiangling połączono z pobliskim miastem Shashi tworząc miasto Jingsha, przemianowane w grudniu 1996 roku na Jingzhou. Po połączeniu Jiangling otrzymało status dzielnicy. W lipcu 1998 roku przywrócono status powiatu.

</doc>
<doc id="1190290" url="https://pl.wikipedia.org/wiki?curid=1190290" title="Huixian">
Huixian

Huixian (chiń. upr. 辉县, chiń. trad. 輝縣, pinyin: "Huīxiàn") – miasto na prawach powiatu w środkowo-wschodnich Chinach, w prowincji Henan, na obszarze prefektury miejskiej Xinxiang. W 1999 roku liczyło 769 231 mieszkańców.

</doc>
<doc id="1190293" url="https://pl.wikipedia.org/wiki?curid=1190293" title="Huanggang">
Huanggang

Huanggang (chiń. 黃冈; pinyin: "Huánggāng") – miasto o statusie prefektury miejskiej w środkowych Chinach, w prowincji Hubei, nad rzeką Jangcy. W 2010 roku liczba mieszkańców miasta wynosiła 124 058. Prefektura miejska w 1999 roku liczyła 7 300 593 mieszkańców.
Podział administracyjny.
Prefektura miejska Huanggang podzielona jest na 10 jednostek administracyjnych:

</doc>
<doc id="1190294" url="https://pl.wikipedia.org/wiki?curid=1190294" title="Honghu">
Honghu

Honghu () – miasto na prawach powiatu we wschodniej części prefektury miejskiej Jingzhou w prowincji Hubei w Chińskiej Republice Ludowej. Liczba mieszkańców miasta w 2010 roku wynosiła 819446.

</doc>
<doc id="1190296" url="https://pl.wikipedia.org/wiki?curid=1190296" title="Hengyang">
Hengyang

Hengyang (chiń. 衡阳; pinyin: "Héngyáng") – miasto o statusie prefektury miejskiej w południowych Chinach, w prowincji Hunan, port nad rzeką Xiang Jiang. W 2010 roku liczba mieszkańców miasta wynosiła 753 745. Prefektura miejska w 1999 roku liczyła 7 122 946 mieszkańców. Ośrodek hutnictwa metali nieżelaznych oraz przemysłu maszynowego i elektrotechnicznego; w pobliżu miasta wydobywa się węgiel kamienny oraz rudy cynku i ołowiu. Stolica rzymskokatolickiej diecezji Hengyang.
Z Hengyang pochodzi Chen Yanchong, chińska tenisistka.
Przed 1912 rokiem miasto nosiło nazwę Hengzhou (衡州).

</doc>
<doc id="1190299" url="https://pl.wikipedia.org/wiki?curid=1190299" title="Hebi (miasto)">
Hebi (miasto)

Hebi (chiń. 鹤壁; pinyin: "Hèbì") – miasto o statusie prefektury miejskiej we wschodnich Chinach, w prowincji Henan. W 2010 roku liczba mieszkańców miasta wynosiła 254 512. Prefektura miejska w 1999 roku liczyła 1 368 477 mieszkańców.

</doc>
<doc id="1190300" url="https://pl.wikipedia.org/wiki?curid=1190300" title="Hankou">
Hankou

Hankou (chin. upr.: 汉口; chin. trad.: 漢口; pinyin: "Hànkǒu") – część miasta Wuhan, stolicy chińskiej prowincji Hubei; do 1949 roku oddzielne miasto. Hankou leży na lewym brzegu rzeki Han Shui przy jej ujściu do Jangcy; ważny port rzeczny.
Miejscowość powstała w okresie dynastii Song (960–1279) i funkcjonowała początkowo pod nazwą Jiangxia (江夏).
Hankou otworzyło się w 1861 roku dla handlu zagranicznego. W grudniu 1926 roku do miasta wkroczyła armia Kuomintangu, a w 1927 roku lewicowy odłam Kuomintangu ogłosił przeniesienie rządu narodowego do Hankou. W latach 1938–45 miasto znajdowało się pod okupacją japońską. Po proklamowaniu Chińskiej Republiki Ludowej w 1949 roku połączono Hankou z dwoma sąsiadującymi przez rzekę mniejszymi miastami – Wuchang i Hanyang – tworząc nowe miasto Wuhan. Hankou było największym i najlepiej rozwiniętym ośrodkiem spośród tej trójki.

</doc>
<doc id="1190301" url="https://pl.wikipedia.org/wiki?curid=1190301" title="Heracleum">
Heracleum



</doc>
<doc id="1190302" url="https://pl.wikipedia.org/wiki?curid=1190302" title="Fenghua">
Fenghua

Fenghua (chiń.: 奉化; pinyin: "Fènghuà") – miasto na prawach powiatu we wschodnich Chinach, w prowincji Zhejiang, w aglomeracji Ningbo. W 1999 roku liczba mieszkańców miasta wynosiła 490 623. Ważny ośrodek handlu płodami rolnymi.
W 738 roku, za panowania dynastii Tang, utworzony został powiat Fenghua. W 1988 roku miejscowość otrzymała status miasta na prawach powiatu.
W 1887 roku na terenie ówczesnego powiatu Fenghua urodził się Czang Kaj-szek, wieloletni prezydent Republiki Chińskiej.

</doc>
<doc id="1190308" url="https://pl.wikipedia.org/wiki?curid=1190308" title="Reprezentacja Jordanii w piłce nożnej mężczyzn">
Reprezentacja Jordanii w piłce nożnej mężczyzn

Reprezentacja Jordanii w piłce nożnej – reprezentacja gra pod egidą Jordańskiego Związku Piłki Nożnej założonego w 1949. Członkiem FIFA została w 1949, AFC w 1974. Pierwszy raz zagrała w Pucharze Azji w 2004, gdy Jordańczycy dotarli do ćwierćfinału. W Mistrzostwach Świata nigdy nie uczestniczyła. Przez fanów nazywana jest "Naszama".
Obecnie selekcjonerem kadry Jordanii jest Dżamal Abu Abed.
Piąta Runda.
W tej rundzie wezmą udział zespoły, które zajęły 3 miejsca w swoich grupach w rundzie czwartej.
Zwycięska drużyna dwumeczu weźmie udział w barażu interkontynentalnym o udział w finałach MŚ 2014 z 5 zespołem strefy CONMEBOL.
Mecze.
Czas:CEST

</doc>
<doc id="1190309" url="https://pl.wikipedia.org/wiki?curid=1190309" title="Live...In the Heart of the City">
Live...In the Heart of the City

 Live... In the Heart of the City – drugi album koncertowy grupy rockowej Whitesnake wydany w listopadzie 1980 roku.
W kwietniu 1987, po sprzedaży ponad 300 tys. egzemplarzy w Wielkiej Brytanii, nagrania uzyskały certyfikat platynowej płyty.
Lista utworów.
Płyta pierwsza.
"Live in the Heart of the City" (23/24 czerwca 1980):
Płyta druga.
"Live at Hammersmith" (23 listopada 1978):

</doc>
<doc id="1190310" url="https://pl.wikipedia.org/wiki?curid=1190310" title="Herb powiatu kłodzkiego">
Herb powiatu kłodzkiego

Herb powiatu kłodzkiego przedstawia na tarczy gotyckiej w której polu naprzemiennie czerwone i złote pasy od lewej bocznicy w skos w prawą stronę.
Herb powiatu przyjęty został 28 marca 2000 roku i jest współczesną stylizacją herbu Hrabstwa Kłodzkiego nadanego w 1462 roku przez czeskiego króla Jerzego z Podiebradów.

</doc>
<doc id="1190316" url="https://pl.wikipedia.org/wiki?curid=1190316" title="PsyBNC">
PsyBNC

PsyBNC – rozbudowany tunel BNC pozwalającym na połączenie się do wybranej sieci IRC poprzez shell. Za jego pomocą możemy m.in. ukryć nasz host oraz pozostawić bota w czasie naszej nieobecności, dzięki czemu możemy odbierać wiadomości.

</doc>
<doc id="1190317" url="https://pl.wikipedia.org/wiki?curid=1190317" title="Flaga Sztumu">
Flaga Sztumu



</doc>
<doc id="1190325" url="https://pl.wikipedia.org/wiki?curid=1190325" title="Racjonowanie kredytów">
Racjonowanie kredytów

Racjonowanie kredytów- ograniczenie sposobami administracyjnymi wzrostu podstawowego źródła pieniądza, czyli wzrostu kredytów bankowych i innych instytucji finansowych.
Racjonowanie kredytów ma sens kiedy inflacja jest relatywnie wysoka a przedsiębiorstwa nie odmawiają płacenia wyższych odsetek od zaciągniętego kredytu. Dzieje się tak, ponieważ przedsiębiorstwa mogą przenosić wzrost swoich kosztów finansowych na ceny swoich produktów.
Zalety racjonowania kredytów.
Główną zaletą racjonowania kredytów jest umożliwienie skutecznego kontrolowania podstawowego źródła kreacji pieniądza.

</doc>
<doc id="1190326" url="https://pl.wikipedia.org/wiki?curid=1190326" title="Oscar Swahn">
Oscar Swahn

Oscar Gomer Swahn (ur. 20 października 1847 w przysiółku Skärbo w gminie Tanum, zm. 1 maja 1927 w Sztokholmie) – szwedzki strzelec, sześciokrotny medalista olimpijski. Specjalista w strzelaniu do tarczy o sylwetce jelenia. Ojciec Alfreda Swahna.
Życiorys.
Urodził się w 1847 w rodzinie kapitana J.G. Swahna i jego żony Christiny Elisabethy (z domu Gerle). W wieku 16 lat zapisał się do jednego z klubów strzeleckich. W przeciągu całej kariery wygrał kilkaset zawodów strzeleckich na terenie Szwecji.
Reprezentował klub Stockholms SkarpSF. Brał udział w trzech igrzyskach olimpijskich (IO 1908, IO 1912 i IO 1920). Na pierwszych wystąpił w trzech konkurencjach, w każdej zdobywając medale (dwa złote i jeden brązowy). Cztery lata później wystąpił w czterech konkurencjach, zdobywając medale w połowie z nich (złoto i brąz). 26 lipca 1920 roku w Antwerpii, został najstarszym medalistą olimpijskim w historii (miał tego dnia ukończone 72 lata i 280 dni); zdobył jeden srebrny medal (startował w trzech konkurencjach).
Ogółem, wystartował w 10 konkurencjach. Tylko raz spróbował swoich sił w dyscyplinie innej, niż strzelanie do tarczy o sylwetce jelenia – na igrzyskach w Sztokholmie w 1912 roku wziął udział w trapie. Zajął jednak bardzo odległe, bo 57. miejsce, wyprzedzając jedynie czterech zawodników. Poza tym, zawsze plasował się w pierwszej dziesiątce. Oscar Swahn miał także wystąpić na igrzyskach olimpijskich w 1924 roku (w wieku niespełna 77 lat), jednak z powodu choroby nie wystartował. Zmarł niecałe trzy lata później w Sztokholmie.
Nigdy nie zdobył medalu mistrzostw świata (choćby dlatego, że w jego czasach nie rozgrywano konkurencji, w których się specjalizował). Kiedy zdobywał medale olimpijskie, był jednym z najbardziej rozpoznawalnych Szwedów (miał m.in. charakterystyczną długą białą brodę).
W latach 1891–1917, Swahn pracował jako księgowy w szwedzkiej agencji prasowej. W Uddevalli (miejscu narodzin jego syna Alfreda), był przewodniczącym tamtejszego związku strzeleckiego, a w latach 1893–1917 zasiadał w komitecie wykonawczym tegoż klubu. W 1903 roku został odznaczony Królewskim Orderem Wazów.

</doc>
<doc id="1190330" url="https://pl.wikipedia.org/wiki?curid=1190330" title="Christian Thams">
Christian Thams

Christian Marius Thams (ur. 9 września 1867 w Trondheim, zm. 22 maja 1948 w Paryżu) – norweski architekt, przemysłowiec, biznesmen i dyplomata.
Zarys biografii.
Był menadżerem kopalni pirytu w Løkken Verk w okręgu Sør-Trøndelag. W 1904 założył Orkla Grube-Aktiebolag i zaczął wydobywać w Løkken Verk. Był to początek wielkoskalowej produkcji w kopalni i zarazem kamień milowy w historii norweskiej korporacji Orkla. Christian Thames jest również znany z otwarcia Thamshavnbanen, pierwszej zelektryfikowanej linii kolejowej w Norwegii.
Linki zewnętrzne.
Orkla Industrial Museum

</doc>
<doc id="1190332" url="https://pl.wikipedia.org/wiki?curid=1190332" title="Perycykl">
Perycykl



</doc>
<doc id="1190335" url="https://pl.wikipedia.org/wiki?curid=1190335" title="Międzynarodowy przepływ siły roboczej">
Międzynarodowy przepływ siły roboczej

Międzynarodowy przepływ siły roboczej ma zagwarantować pracownikowi polepszenie jego warunków życiowych i pracy oraz promowanie awansu społecznego.
W UE każdy obywatel państwa członkowskiego jest zatrudniany na terenie UE na takich samych zasadach jak obywatel tego państwa.
Historia.
Zakończenie zagospodarowywania kontynentów pozaeuropejskich, rewolucja przemysłowa i rozwój transportu otworzyły w pierwszej połowie XIX wieku okres masowej migracji. Siłę roboczą tworzyli przede wszystkim zrujnowani chłopi oraz rzemieślnicy, którzy utracili pracę w wyniku rozwoju produkcji maszynowej. Migracja zarobkowa w ówczesnej Europie polegała na migracji z biedniejszych i słabiej uprzemysłowionych regionów Europy Wschodniej i Środkowej do ośrodków przemysłowych. Migracja wzmagała się wraz z rozwojem gospodarczym. Migracje rosły na ogromną skale, dlatego w latach 70. XX w. popyt na siłę roboczą w Europie uległ znacznemu ograniczeniu, natomiast postępująca globalizacja w latach 90. przyspieszyła proces przepływu siły roboczej. Obecnie przepływ siły roboczej odbywa się najczęściej z krajów rozwijających się do krajów wysoko rozwiniętych, a przyspieszenie tego procesu wynika z obniżenia kosztów środków transportu, postępu technicznego oraz pogłębiania się różnic w poziomie płac między krajami biednymi i bogatymi.
Charakter międzynarodowego przepływu siły roboczej.
Międzynarodowy przepływ siły roboczej może mieć charakter:
Trudności związane z międzynarodowym przepływem siły roboczej.
Podejmując decyzję o emigracji osoba musi pokonać wiele trudności:
Skutki międzynarodowego przepływu siły roboczej.
Likwidowanie barier fizycznych, technicznych i fiskalnych zapewnia swobodę przemieszczania się osób i osiedlania się na terenie innych krajów. Swoboda ta eliminuje przejawy dyskryminacji ze względu na narodowość pomiędzy pracownikami w odniesieniu do zatrudnienia, plac i innych warunków pracy.

</doc>
<doc id="1190337" url="https://pl.wikipedia.org/wiki?curid=1190337" title="Jordan Sokołow">
Jordan Sokołow

Jordan Georgiew Sokołow, bułg. Йордан Георгиев Соколов (ur. 18 stycznia 1933 w Sofii, zm. 24 lutego 2016 tamże) – bułgarski prawnik i polityk, doradca prezydenta Żelu Żelewa, minister spraw wewnętrznych w rządzie Filipa Dimitrowa (1991–1992), poseł do Zgromadzenia Narodowego czterech kadencji i jego przewodniczący (1997–2001), jeden z liderów Związku Sił Demokratycznych.
Życiorys.
Ukończył studia prawnicze na Uniwersytecie Sofijskim im. św. Klemensa z Ochrydy. Pracował jako sekretarz w sądzie arbitrażowym (1956–1958), a następnie prowadził własną kancelarię adwokacką w stolicy. W okresie przemian politycznych zaangażował się w działalność polityczną, dołączając do jednej z demokratycznych organizacji politycznych, a także tworząc i przewodnicząc demokratycznemu klubowi adwokatów. Wstąpił też do Związku Sił Demokratycznych.
W 1990 powołany w skład centralnej komisji wyborczej. W latach 1990–1991 był doradcą do spraw prawnych prezydenta Żelu Żelewa. W 1991 po raz pierwszy uzyskał mandat posła do Zgromadzenia Narodowego, z powodzeniem ubiegał się o reelekcję w wyborach w 1995, 1997 i 2001, zasiadając w bułgarskim parlamencie do 2005. W listopadzie 1991 objął urząd ministra spraw wewnętrznych w rządzie Filipa Dimitrowa (jako pierwsza osoba z opozycyjną przeszłością w okresie powojennym). Funkcję tę pełnił do 1992.
W 1994 objął funkcję przewodniczącego parlamentarnej frakcji SDS. Od 1997 do 2001 zajmował stanowisko przewodniczącego bułgarskiego parlamentu. W 2004 odszedł ze swojego ugrupowania, współtworząc Demokratów na rzecz Silnej Bułgarii. Zrezygnował z członkostwa w tej partii w 2011. W 2005 nie kandydował w wyborach parlamentarnych, powracając do praktyki prawniczej.

</doc>
<doc id="1190338" url="https://pl.wikipedia.org/wiki?curid=1190338" title="Download.com">
Download.com

Download.com – amerykański serwis udostępniający programy, gry, muzykę oraz filmy za pomocą własnego serwera FTP lub licznych serwerów lustrzanych. Serwis powstał w 1996 roku i jest częścią sieci CNet.
Serwis udostępnia ponad 100 tys. programów na licencjach freeware i shareware. Pliki wideo można oglądać za pomocą strumieni danych. Każda aplikacja ma własną podstronę, na której użytkownicy mogą wystawiać oceny i komentarze. Ponadto znajdują się tam zrzuty ekranu oraz informacje od twórcy.

</doc>
<doc id="1190347" url="https://pl.wikipedia.org/wiki?curid=1190347" title="Herb powiatu legnickiego">
Herb powiatu legnickiego

Herb powiatu legnickiego na tarczy gotyckiej dzielonej w słup w polu prawym - złotym połuorzeł czarny z głową zwróconą w prawo, językiem w kolorze czerwonym, wystającym z rozchylonego dzioba i połową półksiężyca srebrnego umieszczonego na skrzydle i piersi, zwróconego rogiem ku górze; na dolnej części tułowia ptaka zaznaczone są pióra; w polu lewym czerwono-biała szachownica, złożona z 21 pól czerwonych i białych ułożonych w trzech kolumnach, zawierających odpowiednio osiem, siedem i sześć pól szachowych; przy czym w kolumnie pierwszej - przylegającej do półuorła pierwsze i ostatnie pole są koloru czerwonego.
Herb został ustanowiony "Uchwałą Nr XXVIII/147/2005 Rady Powiatu w Legnicy z dnia 28 kwietnia 2005 r."
Łączność heraldyczna z innymi znakami.
Herb powiatu legnickiego powstał w inspiracji herbem księstwa legnickiego.
Przez swe elementy składowe pozostaje w łączności z godłami dzisiejszych powiatów brzeskiego, oławskiego i wołowskiego

</doc>
<doc id="1190348" url="https://pl.wikipedia.org/wiki?curid=1190348" title="Reprezentacja Kambodży w piłce nożnej mężczyzn">
Reprezentacja Kambodży w piłce nożnej mężczyzn

Reprezentacja Kambodży w piłce nożnej gra pod egidą Kambodżańskiej Federacji Piłki Nożnej. Federacja została założona w 1933, członkiem FIFA została w 1953, AFC w 1957. Największym osiągnięciem reprezentacji jest zdobycie czwartego miejsca w Pucharze Azji w 1972. Nigdy nie uczestniczyła w Mistrzostwach Świata.
Obecnym selekcjonerem kadry Kambodży jest Keisuke Honda.

</doc>
<doc id="1190350" url="https://pl.wikipedia.org/wiki?curid=1190350" title="Károly Takács">
Károly Takács

Károly Takács (ur. 21 stycznia 1910 w Budapeszcie, zm. 5 stycznia 1976 tamże) – węgierski strzelec, dwukrotny mistrz olimpijski. Medalista mistrzostw świata i Europy, specjalista w strzelaniu z pistoletu.
Życiorys.
W młodości uprawiał m.in. narciarstwo oraz podnoszenie ciężarów. Ostatecznie wybrał jednak strzelectwo i strzelanie z pistoletu. W 1936 roku był już dobrym strzelcem, nie otrzymał jednak nominacji na Letnie Igrzyska Olimpijskie 1936, gdyż startować w nich mogli jedynie oficerowie.
W 1938 był członkiem reprezentacji Węgier w strzelectwie, posiadał wówczas wojskowy stopień sierżanta. W tymże roku podczas ćwiczeń wojskowych granat urwał mu prawą dłoń, w której zwykł trzymać pistolet. Spędził on miesiąc w szpitalu, a po opuszczeniu go zaczął ćwiczyć strzelanie lewą ręką, którą wcześniej nie strzelał. W 1939 roku zdobył mistrzostwo Węgier w strzelaniu z pistoletu i ponownie został członkiem kadry węgierskiej. W tym samym roku udało mu się zdobyć nawet tytuł mistrza świata. Po wielu latach zdobył indywidualnie dwa złote medale olimpijskie w konkurencji pistoletu szybkostrzelnego (1948, 1952).
Za faworyta zawodów w Londynie uznawany był Argentyńczyk Carlos Enrique Díaz, ówczesny mistrz świata i posiadacz rekordu świata. Strzelający lewą ręką Węgier zdobył złoto olimpijskie i pobił rekord świata o dziesięć punktów. Cztery lata później obronił tytuł mistrzowski, zaś w Melbourne w 1956 nie zdobył medalu (zajął ósme miejsce).
Był jednym z pierwszych niepełnosprawnych sportowców uczestniczących w igrzyskach olimpijskich. Nie był jednak pierwszym niepełnosprawnym Węgrem, gdyż już na igrzyskach w Amsterdamie w 1928 roku wystąpił Olivér Halassy, któremu w wieku ośmiu lat amputowano dolną część lewej nogi (przejechał go tramwaj).
Takács jest trzykrotnym medalistą mistrzostw świata. W dorobku ma jeden złoty i dwa brązowe medale. Zdobył także jeden brąz na mistrzostwach Europy.
Węgier był 35-krotnym mistrzem kraju. Takács zajmował się też trenowaniem młodzieży, jednym z jego najlepszych podopiecznych był Szilárd Kun, który uplasował się tuż za Takácsem podczas igrzysk w Helsinkach.
Ostatecznie Takács zakończył służbę wojskową w stopniu podpułkownika.
Osiągnięcia.
Medale na mistrzostwach świata.
"Opracowano na podstawie materiału źródłowego:"
Medale na mistrzostwach Europy.
"Opracowano na podstawie materiału źródłowego:"

</doc>
<doc id="1190351" url="https://pl.wikipedia.org/wiki?curid=1190351" title="Trąbka pocztowa">
Trąbka pocztowa

Trąbka pocztowa – jedna z wielu innowacji wprowadzonych przez włoską rodzinę reprezentowaną przez Franza von Taxisa, twórców systemu pocztowego w Europie. Zbliżający się do stacji pocztowej kurier dął w trąbkę, dzięki czemu jego zmiennik mógł zawczasu przygotować się do przesyłki i szybciej wyruszać w drogę. 
Dziś trąbka jest symbolem urzędów pocztowych w wielu krajach, także w Polsce. W Rzeczypospolitej Obojga Narodów trąbka pocztowa została wprowadzona pierwszymi reformami Stanisława Augusta Poniatowskiego w 1764 roku.

</doc>
<doc id="1190358" url="https://pl.wikipedia.org/wiki?curid=1190358" title="Herb powiatu lubańskiego">
Herb powiatu lubańskiego

Herb powiatu lubańskiego na tarczy gotyckiej dzielonej w słup od prawej bocznicy tarczy w polu złotym półorzeł czarny ze srebrną półksiężycową przepaską sierpową poprzez skrzydło i pierś, z wyprowadzonym z niej srebrnym półkrzyżem na piersi orła. Od lewej bocznicy tarczy dziesięć pasów czarnych i złotych poczynając od czarnego u czoła tarczy kończąc złotym u podstawy tarczy.
Herb został ustanowiony "Uchwałą nr XXII/161/2000 Rady Powiatu Lubańskiego z dnia 26 października 2000 roku."

</doc>
<doc id="1190359" url="https://pl.wikipedia.org/wiki?curid=1190359" title="Franz von Taxis">
Franz von Taxis

Franz von Taxis (ur. w 1459 w Camerata Cornello, Włochy, zm. 30 lub 20 listopada 1517 w Brukseli, Belgia) – włoski kurier, założyciel pierwszego systemu pocztowego w Europie. 
W 1490 Franz von Taxis na rozkaz cesarza Maksymiliana I zajął się przewożeniem listów pomiędzy rezydencjami monarchy w Innsbrucku i Brukseli. Ponieważ okazał się niezwykle skuteczny, w 1517 jego rodzina otrzymała przywilej przewozu korespondencji wszystkich obywateli. Wkrótce dzięki staraniom Taxisów powstał pierwszy system pocztowy o zasięgu międzynarodowym dostępny dla każdego. Przez lata rodziny Taxisów i skoligaconych z nimi Thurnów zajmowały się przewozem korespondencji. Od ich nazwiska, pochodzą słowa takie jak Taxi - taksówka, oraz taksa - opłata.

</doc>
<doc id="1190360" url="https://pl.wikipedia.org/wiki?curid=1190360" title="Betman">
Betman

Betman ("Bethman") – polski herb szlachecki pochodzenia niemieckiego.
Historia herbu.
Rodzina niemiecka używająca tego herbu osiadła w Polsce w XV wieku.
Herbowni.
Betman – Bethman, Sargielewicz.

</doc>
<doc id="1190363" url="https://pl.wikipedia.org/wiki?curid=1190363" title="Janusz Zabłocki (dyplomata)">
Janusz Zabłocki (dyplomata)

Janusz Jerzy Zabłocki (ur. 6 czerwca 1923 w Warszawie, zm. 2 maja 2003) – polski dyplomata.
Życiorys.
Syn Stefana Zabłockiego, inżyniera chemika, działacza politycznego związanego z Władysławem Sikorskim (w czasie wojny był wiceszefem jego gabinetu).
Janusz Zabłocki w czasie wojny służył w armii gen. Maczka, brał udział w walkach w 1944 (posiadacz szeregu odznaczeń bojowych). Po wojnie zaczął studiować w Szkocji medycynę. W 1947 powrócił z rodzicami do Polski i rozpoczął pracę w Ministerstwie Spraw Zagranicznych, jednocześnie studiując; uzyskał stopień magistra prawa międzynarodowego.
W 1953 zwolniony z pracy w MSZ jako "osobnik niepewny politycznie". Pracował w różnych instytucjach, do dyplomacji mógł powrócić dopiero w 1957.
Po powrocie do MSZ brał czynny udział w sfinalizowaniu sprowadzenia do Polski z Kanady skarbów wawelskich. Temu zagadnieniu poświęcił opracowanie „Sprawa polskich zbiorów wawelskich w Kanadzie” (1959). 
Pracował na placówkach w Indiach (zastępca ambasadora), Wietnamie (ambasador w Komisji Nadzoru i Kontroli, Sajgon), Wielkiej Brytanii (minister pełnomocny), Libanie (ambasador, 1977–1981) i Francji (stały przedstawiciel i minister pełnomocny przy UNESCO, 1986–1989). Brał udział w wielu konferencjach międzynarodowych, zwłaszcza ONZ-u (Paryż, Nowy Jork, Genewa, Bangkok),
Znawca historii politycznej i wojskowej II Rzeczypospolitej i okresu II wojny światowej.
Według materiałów zgromadzonych w archiwum Instytutu Pamięci Narodowej był w latach 1956–1973 tajnym współpracownikiem Służby Bezpieczeństwa PRL o pseudonimie „Saragat”.
Jego synem jest Krzysztof Zabłocki, tłumacz.
Pochowany na cmentarzu Powązkowskim w Warszawie (kwatera 157-2-18).

</doc>
<doc id="1190370" url="https://pl.wikipedia.org/wiki?curid=1190370" title="Egipska łódź trzcinowa">
Egipska łódź trzcinowa

Egipska łódź trzcinowa – łódź żaglowa zbudowana z trzciny papirusowej, wykorzystywana głównie do żeglugi po Nilu. Jeden z najstarszych typów łodzi na świecie. Początkowo kształtem przypominała tratwę. Dopiero ok. 3500 p.n.e. jej dziób i rufę zagięto do góry, nadając jej właściwy dla łodzi kształt.
Łodzie były budowane z powiązanych wiązek trzciny. Najgrubsze wiązki układane były na zewnątrz i tworzyły poszycie. Żagiel był kwadratowy, utkany z papirusu. Wisiał na 2 rejach połączonych ze sobą i przymocowanych do masztu składającego się z 2 belek.
Tratwy i łodzie tego typu są współcześnie używane w Afryce Wschodniej, Zatoce Perskiej i Ameryce Południowej.

</doc>
<doc id="1190371" url="https://pl.wikipedia.org/wiki?curid=1190371" title="Herb powiatu lubińskiego">
Herb powiatu lubińskiego

Herb powiatu lubińskiego stanowi w polu srebrnym symbol miedzi czerwony (okrąg czerwony z takimże krzyżem kawalerskim u dołu), pod nim znak osobisty księcia Henryka Brodatego czarny (półksiężyc czarny barkiem ku podstawie z takimże krzyżem kawalerskim zaćwieczonym pośrodku).
Herb został ustanowiony "Uchwałą Nr XXIV/150/2004 Rady Powiatu w Lubinie z dnia 27 maja 2004 r."

</doc>
<doc id="1190372" url="https://pl.wikipedia.org/wiki?curid=1190372" title="Mermaid Melody Pichi Pichi Pitch">
Mermaid Melody Pichi Pichi Pitch

 − manga autorstwa Pink Hanamori oraz Michiko Yokote. Została wydana 20 marca 2003 roku. Liczy 7 tomów, w tym 35 rozdziałów. Na podstawie mangi powstało 52-odcinkowe anime wraz z kontynuacją, noszącą nazwę "Mermaid Melody Pichi Pichi Pitch Pure", która zawiera 39 odcinków. 
Opis fabuły.
Lucia jest syreną – księżniczką północnego Oceanu Spokojnego. Wyrusza na stały ląd aby znaleźć chłopca, którego uratowała z tonącego statku siedem lat przed początkiem historii i któremu powierzyła swoją różową perłę. W końcu odnajduje chłopca: jest nim surfer o imieniu Kaito Dōmoto. Jednak w ludzkiej postaci Lucia jest bardzo mało podobna do swojej postaci jako syrena, więc Kaito nie rozpoznaje jej. Nie może powiedzieć Kaito, kim jest naprawdę; w przeciwnym razie, zgodnie z legendą, zamieni się w morską pianę. Stara się więc nakłonić Kaito, aby sam odkrył kim ona jest naprawdę.
W tym samym czasie, Lucia dowiedziała się, że grupa demonów wodnych zaatakowała morski świat i ona musi zgromadzić sześć innych księżniczek i ich perły, aby je pokonać. Aby to wypełnić łączy siły z Hanon i Riną, księżniczkami, które także mieszkają na lądzie, i korzystając z pereł, zamieniają się w idolki i za pomocą śpiewanych przez siebie piosenek walczą z istotami odpowiedzialnymi za zniszczenie ich królestw.
Manga.
Manga powstała dzięki współpracy Pink Hanamori i Michiko Yokote. Pierwszy rozdział tej mangi ukazał się we wrześniowym numerze magazynu "Nakayoshi" wydawnictwa Kōdansha w 2002 roku.

</doc>
<doc id="1190373" url="https://pl.wikipedia.org/wiki?curid=1190373" title="Halucinogenic plants">
Halucinogenic plants

" Złoty przewodnik po roślinach halucynogennych " (ang. Golden guide of halucinogenic plants) z serii książek Golden Guide, napisana w 1976 roku, autorstwa Richarda Evansa Schultesa. 
Książka opisuje szereg roślin wykorzystywanych w pierwotnych społeczeństwach w celach leczniczych jak też i rytualnych. W książce tej istnieje szereg nawiązań do fizjologicznych skutków przyjmowania enteogenów jak też i współczesnego ich wykorzystania w cywilizacji zachodu.

</doc>
<doc id="1190374" url="https://pl.wikipedia.org/wiki?curid=1190374" title="Opherafolia">
Opherafolia

Opherafolia – piąta płyta studyjna szczecińskiego zespołu Pogodno.
Płyta została utworzona na podstawie autorskiego spektaklu zespołu – "Opherafolia". Jego premiera odbyła się na Przeglądzie Piosenki Aktorskiej we Wrocławiu 11 marca 2006.
Twórcy.
Pogodno
Gościnnie

</doc>
<doc id="1190377" url="https://pl.wikipedia.org/wiki?curid=1190377" title="Marcin Kozdraś">
Marcin Kozdraś

Marcin Kozdraś (ur. 17 kwietnia 1987 w Gorzowie Wielkopolskim) – polski żużlowiec.
Kariera zawodnicza.
Kluby.
Reprezentował kluby: Stal Gorzów Wielkopolski, Orzeł Łódź, Start Gniezno, Newsport Waps, Kolejarz Rawicz, PK Pilzno, MK Elgane, Polonia Piła i Outrup Speedway Club. Startował w rozgrywkach ligi angielskiej w 2008 roku, w barwach klubu z Newport.
Mistrzostwa.
Dwukrotny finalista Młodzieżowych Drużynowych Mistrzostw Polski na Żużlu w:
Wystąpił również w finale rozgrywek o Srebrny Kask w 2007 roku - XVI miejsce.
W roku 2011 zakończył karierę żużlową.

</doc>
<doc id="1190379" url="https://pl.wikipedia.org/wiki?curid=1190379" title="Bajki nie tylko dla dzieci głuchych">
Bajki nie tylko dla dzieci głuchych

Cykl bajek (6 odcinków) zrealizowanych w 1994 r. dla redakcji „W świecie ciszy” TVP 2. Bajki powstały dla dzieci niesłyszących, w całości przedstawiane w języku migowym, tekst był podany w formie napisów. Aktorami bajek były dzieci i młodzież niesłysząca ze Szczecina.
W związku z dużą oglądalnością i zainteresowaniem dzieci słyszących cykl został przeniesiony do „Redakcji dziecięcej” TVP 2. W tej redakcji powstał cykl 32 bajek w wersji dla dzieci słyszących. Tekst bajki czyta Adam Opatowicz.
Pomysłodawcą, reżyserem, scenarzystą oraz choreografem była Marta Borun. Muzykę skomponował Dariusz Kabaciński.
W 1997 r. część bajek została wydana przez Ministerstwo Edukacji Narodowej i Sportu w ramach Powszechnej Wideoteki Edukacyjnej na kasetach VHS. Pakiety te – 2 kasety (2x90min) i poradnik (ISBN 83-86925-67-1) – znajdują się w każdej bibliotece pedagogicznej.
Do pakietu multimedialnego dołączony jest poradnik metodyczny „Wpływ wady słuchu na rozwój dziecka” (autorzy: M. Kupisiewicz, J. Wilczek, B. Puszczewicz).
Bajki wydane w pakiecie Powszechnej Wideoteki Edukacyjnej: 
Pełna lista odcinków zrealizowanych dla TVP:

</doc>
<doc id="1190380" url="https://pl.wikipedia.org/wiki?curid=1190380" title="CEV Cup">
CEV Cup



</doc>
<doc id="1190383" url="https://pl.wikipedia.org/wiki?curid=1190383" title="Ludwik I de Bourbon-Montpensier">
Ludwik I de Bourbon-Montpensier

Ludwik de Burbon-Montpensier (1405 – maj 1486) - hrabia Montpensier, Clermont-en-Auvergne i Sancerre, delfin Owernii. Najmłodszy syn Jana I, księcia Burbonii, i jego żony - Marii de Berry. Jego starszym bratem był Karol I, książę Burbonii. 
W 1428 Ludwik poślubił Joannę I, delfinę Owernii, córkę i następczynię Berauda III, delfina Owernii i hrabiego Clermont-en-Auvergne. Po śmierci żony w 1436 Ludwik odziedziczył wszystkie jej tytuły (jego babką ze strony ojca była Anna d'Auvergne, córka delfina Berauda II). 5 lutego 1442 Ludwik ożenił się ponownie, tym razem z Gabrielą de la Tour (zm. 1486), córką Bertranda V de la Tour, hrabiego Owernii i Boulogne. Ludwik i Gabriella założyli młodszą gałąź Burbonów - ród Bourbon-Montpensier, która w 1505 ostatecznie odziedziczyła Burbonię, po wygaśnięciu głównej linii Burbonów. Para miała 4 dzieci:
Po śmierci Ludwika jego tytuły odziedziczył jego syn - Gilbert.

</doc>
<doc id="1190387" url="https://pl.wikipedia.org/wiki?curid=1190387" title="How to Be Dead">
How to Be Dead

"How to Be Dead" to piosenka rockowej grupy Snow Patrol, pochodząca z jej trzeciego albumu, "Final Straw". Została wydana jako singel, który nieznacznie różnił się od wersji albumowej utworu.
Piosenka ma wolne tempo, a jej tekst jest opisem rozmowy kobiety i mężczyzny.
"How to Be Dead" została umieszczona na soundtrackach filmów "" oraz "Wicker Park".
Lista utworów.
Wydanie 1.
Wydanie na CD.
Wydanie 2.
Wydanie na 3" CD, dostępne w Niemczech.
Wydanie 3.
Wydanie na 7".
Wydanie 4.
Wydanie promo CD.

</doc>
<doc id="1190396" url="https://pl.wikipedia.org/wiki?curid=1190396" title="Aminofilina">
Aminofilina

Aminofilina (łac. "Aminophyllinum") – lek składający się z mieszaniny 2 składników – teofiliny, która jest substancją czynną, oraz etylenodwuaminy, która jest rozpuszczalnikiem, ok. 20-krotnie zwiększającym rozpuszczalność (objętościowo w stosunku 2:1, wagowo teofilina to około 85%). Za działanie terapeutyczne odpowiada teofilina, choć niektórzy autorzy twierdzą, iż etylenodiamina wzmacnia działanie teofiliny. Aminofilinę można podawać zarówno dożylnie, jak i domięśniowo. Stężenie terapeutyczne aminofiliny w surowicy krwi wynosi 10–20 μg/ml.
Mechanizm działania:
Wskazania:
Przeciwwskazania
Aminofilina w postaci iniekcji była produkowana przez Zakłady Farmaceutyczne PLIVA Kraków, jednak została zakończona z powodu konieczności weryfikacji technologii. Ministerstwo Zdrowia zaakceptowało tę sytuację, dodając, że ze względu na liczne działania niepożądane aminofilina przestała być lekiem niezbędnym we współczesnej medycynie.
Nadal jest dostępna w Polsce w postaci surowca farmaceutycznego "Aminophyllinum" (producenci m.in. Pharma Cosmetic, Amara, Galfarm), który służy do sporządzania proszków dzielonych, kapsułek, czopków i płynnych mieszanek w zakresie receptury aptecznej.
Przypisy.
Praca zbiorowa. Indeks leków medycyny praktycznej. Kraków 2004 r.

</doc>
<doc id="1190397" url="https://pl.wikipedia.org/wiki?curid=1190397" title="Elatine">
Elatine



</doc>
<doc id="1190398" url="https://pl.wikipedia.org/wiki?curid=1190398" title="Beyzym">
Beyzym

Beyzym ("Pogoń Odmienna", "Ochota") - polski herb szlachecki, odmiana herbu Pogoń Litewska.
Opis herbu.
Opis zgodnie z klasycznymi regułami blazonowania:
W polu czerwonym na koniu białym jeździec nagi z kołczanem u boku strzelający z łuku. Pod koniem, z prawej strony tarczy podkowa srebrna barkiem w górę, nad koniem z lewej strony tarczy półksiężyc złoty barkiem w dół.
W klejnocie nad hełmem w koronie trzy pióra strusie.
Historia herbu.
Nieznana geneza odmiany.
Herbowni.
Beyzym.
Znani herbowni.
Jan Beyzym

</doc>
<doc id="1190399" url="https://pl.wikipedia.org/wiki?curid=1190399" title="Richard Evan Schultes">
Richard Evan Schultes

Richard Evan Schultes, dr, F.L.S., (ur. 12 stycznia 1915, zm. 10 kwietnia 2001) – amerykański profesor nauk przyrodniczych i kierownik Muzeum Botanicznego na Uniwersytecie Harvarda. 
Na arenie międzynarodowej znany jako botanik specjalizujący się w roślinach narkotycznych, leczniczych i trujących. Dr Schultes spędził ok. 14 lat w Ameryce Południowej żyjąc pośród plemion indiańskich, by poznać bezpośrednio metody używania roślin. Dr Schultes jest zdobywcą licznych nagród, wśród nich znajduje się nagroda od rządu Kolumbii za jego prace w Amazonce. Jest członkiem kilku amerykańskich i zagranicznych akademii nauki, włączając Narodową Akademię Nauk Przyrodniczych. Jest redaktorem dziennika "Economic Botanic" i autorem wielu naukowych referatów. Razem z Albertem Hofmannem napisał książkę "The Botany and Chemistry of Hallucinogens". Autor złotego przewodnika po roślinach halucynogennych.

</doc>
<doc id="1190401" url="https://pl.wikipedia.org/wiki?curid=1190401" title="Gmina Poland (Ohio)">
Gmina Poland (Ohio)

Gmina Poland (ang. "Poland Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 14711 mieszkańców.

</doc>
<doc id="1190402" url="https://pl.wikipedia.org/wiki?curid=1190402" title="Bezpalij">
Bezpalij

Bezpalij - polski herb szlachecki z nobilitacji.
Opis herbu.
W polu barwy niewiadomej dwie gwiazdy w słup, z prawej buława, z lewej szabla. 
Brak informacji o klejnocie nad hełmem w koronie.
Historia herbu.
Nadany w 1659 roku.
Herbowni.
Bezpalij.

</doc>
<doc id="1190408" url="https://pl.wikipedia.org/wiki?curid=1190408" title="Nebettaui">
Nebettaui

Nebettaui, Nebettawy - egip."Pani Obu Krajów" – córka i żona Ramzesa II. Piąta córka, trzecia z kolei, po Bint-Anath i Meritamon, córka-żona Ramzesa.
Jej matką była Nefertari (niektóre źródła podają tę informacje w wątpliwość). Wielką Małżonką Królewską Ramzesa II prawdopodobnie została w czwartej lub piątej dekadzie jego władzy, po śmierci Meritamon. Nosiła tytuły:""Wielkiej Małżonki Króla" i "Pani Obu Krajów", "Córki Królewskiej", "Ukochanej Córki Króla" oraz "Władczyni Górnego i Dolnego Egiptu"". Czasami jej małżeństwo z Ramzesem jest kwestionowane, większość badaczy jednak (m.in. Th. Schneider) potwierdza istnienie tego związku. Jej rzeźbiony wizerunek znajduje się (wespół z Bint-Anath) przy drugim, południowym kolosie Ramzesa w wielkiej świątyni w Abu Simbel. Została pochowana w Dolinie Królowych (QV60). Grobowiec jej został całkowicie obrabowany jeszcze w czasach starożytnych. W czasach koptyjskich przekształcono go w kaplicę.

</doc>
<doc id="1190409" url="https://pl.wikipedia.org/wiki?curid=1190409" title="Kurawonga czarna">
Kurawonga czarna

Kurawonga czarna ("Strepera graculina") – gatunek średniej wielkości ptaka z podrodziny srokaczy (Cracticinae) w rodzinie ostrolotów (Artamidae), zamieszkujący wschodnią część Australii.
Systematyka.
Wyróżniono kilka podgatunków "S. graculina":
Morfologia.
Kurawonga czarna osiąga długość ciała dochodzącą do 40 cm. Ptak ten jest ubarwiony na czarno, z białymi plamami na skrzydłach, nasadzie i końcu ogona. Długi i mocny dziób nieznacznie zagięty. Tęczówki żółte.
Zachowanie.
Żywi się owadami, jaszczurkami oraz gryzoniami. Zimą gromadzi się w stada, wnika do miast w poszukiwaniu jagodajnych krzewów. Często plądruje gniazda innych ptaków.
Status.
Międzynarodowa Unia Ochrony Przyrody (IUCN) uznaje kurawongę czarną za gatunek najmniejszej troski (LC – "least concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako bardzo liczny. Trend liczebności populacji uznaje się za wzrostowy.

</doc>
<doc id="1190411" url="https://pl.wikipedia.org/wiki?curid=1190411" title="Herb powiatu oleśnickiego">
Herb powiatu oleśnickiego

Herb powiatu oleśnickiego na tarczy o kroju gotyckim dwudzielnej w słup od prawej bocznicy w polu złotym połuorzeł czarny ze srebrną sierpową przepaską zakończoną kształtem trójlistnej koniczynki, biegnącą poprzez pierś i skrzydło z zaćwiczonym połukrzyżem srebrnym w niej na środku piersi. Od lewej bocznicy tarczy w polu czerwonym połuorzeł srebrny z głową w nimbie złotym (orzeł św. Jana).
Herb został ustanowiony Uchwałą nr XIV/100/99 Rady Powiatu Oleśnickiego z dnia 10 listopada 1999 r. w sprawie herbu i flagi Powiatu Oleśnickiego.

</doc>
<doc id="1190412" url="https://pl.wikipedia.org/wiki?curid=1190412" title="Stadion Miejski w Lubaniu">
Stadion Miejski w Lubaniu

Stadion miejski – stadion piłkarski w Lubaniu. W skład obiektu wchodzi również bieżnia lekkoatletyczna z nawierzchnią szutrową o długości 400 m, boczne boisko treningowe oraz małe zaplecze sanitarne. Swoje spotkania na obiekcie rozgrywa klub Łużyce Lubań.

</doc>
<doc id="1190417" url="https://pl.wikipedia.org/wiki?curid=1190417" title="Necil Kazim Akses">
Necil Kazim Akses



</doc>
<doc id="1190419" url="https://pl.wikipedia.org/wiki?curid=1190419" title="Juras &amp; Wigor">
Juras &amp; Wigor



</doc>
<doc id="1190420" url="https://pl.wikipedia.org/wiki?curid=1190420" title="Craig Russell">
Craig Russell

Craig Russell (ur. 1956 w Fife) – szkocki autor powieści kryminalnych.
Zarys biografii.
Zanim zdecydował się na podjęcie kariery zawodowego powieściopisarza był funkcjonariuszem policji oraz zajmował się reklamą jako m.in. copywriter. Płynnie mówi po niemiecku i bardzo interesuje się powojenną historią Niemiec, dlatego akcję wielu powieści osadził w Hamburgu. Zadebiutował w 2005 książką "Krwawy orzeł" (ang. "Blood Eagle"), w której pojawił się główny bohater cyklu jego książek, hamburski detektyw Jan Fabel. Powieści z Fablem zdobyły w Europie dużą popularność i zostały przełożone na ponad 20 języków. Drugi tor w twórczości Russella tworzą kryminały, których akcja rozgrywa się w latach 50. XX wieku w Glasgow. Ich bohaterem jest szkocki prywatny detektyw Lennox. 
W lutym 2007 Russell został odznaczony przez policję hamburską Gwiazdą Policyjną ("Polizeistern"), będąc jedynym cudzoziemcem, który otrzymał to wyróżnienie. W czerwcu 2007 jego nazwisko pojawiło się na oficjalnej liście kandydatów do prestiżowej nagrody Złotego Sztyletu, największego wyróżnienia dla twórców literatury kryminalnej i sensacyjnej. W 2008 zdobył nagrodę Dagger in the Library przyznawaną – tak jak Złoty Sztylet – przez brytyjskie Stowarzyszenie Pisarzy Literatury Kryminalnej.
Jest żonaty i ma dwoje dzieci. Mieszka w szkockim Perthshire.

</doc>
<doc id="1190427" url="https://pl.wikipedia.org/wiki?curid=1190427" title="Herb powiatu oławskiego">
Herb powiatu oławskiego

Herb powiatu oławskiego na tarczy czwórdzielnej. W polu pierwszym złotym umieszczono herb Dolnego Śląska (czarny orzeł ze srebrną przepaską z krzyżem na skrzydłach, symbolizujący województwo, w którym położony jest powiat oławski. Pole drugie i trzecie tworzą srebrno-czerwone szachownice w porządku cegieł (24 małe pola), rozpoczynanym od pola srebrnego w prawym górnym rogu każdego pola (sześć rzędów pól ułożonych pionowo i cztery rzędy ułożone poziomo). W polu czwartym, czerwonym, umieszczono herb Oławy – w tak zwanym "ukłonie heraldycznym" – srebrnego koguta ze złotym grzebieniem i łapami w tym samym kolorze, zwróconego w prawo – symbolizujący stolicę powiatu – Oławę.
Herb został ustanowiony uchwałą "Nr XXV/148/2001 Rady powiatu".

</doc>
<doc id="1190428" url="https://pl.wikipedia.org/wiki?curid=1190428" title="Białachowski">
Białachowski

Białachowski ("Jastrzębiec odmiana Białachowski") - polski herb szlachecki, odmiana herbu Jastrzębiec
Opis herbu.
Opis zgodnie z klasycznymi regułami blazonowania:
W polu błękitnym w środku podkowy srebrnej barkiem w dół srebrny krzyż kawalerski.
W klejnocie nad hełmem w koronie trzy pióra strusie, białe między błękitnymi.
Najwcześniejsze wzmianki.
Nieznana geneza odmiany.
Herbowni.
Białachowski.

</doc>
<doc id="1190429" url="https://pl.wikipedia.org/wiki?curid=1190429" title="Lista najwyższych budynków we Wrocławiu">
Lista najwyższych budynków we Wrocławiu

Wieżowce we Wrocławiu
Wieżowce powyżej 50 metrów.
Za wysokościowce/wieżowce ujęte w tabelach uznajemy budynki o wysokości co najmniej 50 metrów.

</doc>
<doc id="1190431" url="https://pl.wikipedia.org/wiki?curid=1190431" title="Białęga">
Białęga

Białęga (Białąga, Krzywaśń w polu żółtym) - polski herb szlachecki. Herb taki wyróżniają Ostrowski, Orgelbrand, Boniecki i Gajl, natomiast Józef Szymański i Franciszek Piekosiński uważają, że jest to tylko wariant barwny herbu Drużyna.
Opis herbu.
Opis z wykorzystaniem zasad blazonowania, zaproponowanych przez Alfreda Znamierowskiego:
Według Ostrowskiego, Orgelbranda, a za Ostrowskim Gajla: w polu złotym rzeka srebrna. (klejnot - brak informacji).
Adam Boniecki zamieścił rysunek, na którym herb jest identyczny z Drużyną (łącznie z barwami i klejnotem), co jednak stoi w sprzeczności z jego cytatem "Crzywasz in campo flaveo", tj. "krzywaśń w polu żółtym".
Najwcześniejsze wzmianki.
Boniecki wymienia rodzinę Biechowskich z Biechowa w pow. wiślickim. Długosz, a za nim późniejsi heraldycy, mieli przypisać Biechowskim zamieszkującym województwa sandomierskie i krakowskie herb Ogończyk, tymczasem zapiska sądowa radomska z 1473 podaje, że dziedzice Biechowa z powiatu wiślickiego należeli do zawołania "Białągi". Stawić miał się bowiem Stefan z Biechowa i Jan z Żelechowa, obaj z powiatu wiślickiego i zeznali, że są zawołania "Byałąnga", herbu "Crzywasz in campo flaveo". 
Boniecki wspomina Wojciecha z Biechowa, podskarbiego królewskiego w 1339; najpewniej tenże Wojciech miał być też skarbnikiem królewskim w 1334.
Herbowni.
Znana jest tylko jedna rodzina herbownych:
Biechowski.

</doc>
<doc id="1190435" url="https://pl.wikipedia.org/wiki?curid=1190435" title="Andrzej Chrzanowski (aktor)">
Andrzej Chrzanowski (aktor)

Andrzej Maria Chrzanowski (ur. 18 grudnia 1945 w Sopocie) – polski twórca, reżyser, aktor, projektant.
Życiorys.
Był synem Andrzeja Chrzanowskiego, inżyniera. W 1970 ukończył Państwową Wyższą Szkołę Teatralną w Warszawie, a w roku 1976 Państwową Wyższą Szkołę Filmową, Telewizyjną i Teatralną w Łodzi.
W latach 1970–1972 był aktorem Teatru Narodowego w Warszawie. Od 1972 do 1979 pełnił funkcję reżysera w zespołach filmowych. W latach 1979–1981 był dyrektorem i kierownikiem artystycznym Teatru Współczesnego w Szczecinie. W szczecińskim teatrze wyreżyserował m.in. „Lot nad kukułczym gniazdem” Wassermanna, „Kopciucha” Głowackiego, „Warszawiankę” Wyspiańskiego, „Kamienne niebo” Krzysztonia, „Czyje to życie” Clarka. Od 1981 wykładał na Wydziale Radia i Telewizji Uniwersytetu Śląskiego. W latach 1982–86 był dyrektorem firmy fonograficznej „Polton”. Od 1986 rozpoczął działalność biznesową polegająca na wdrażaniu luksusowych automatycznych parkingów samochodowych AUTOPARK® według własnego patentu, we współpracy z pracownikami naukowymi Warszawskiej Politechniki i Centrum Badań Kosmicznych.
Był jednym z bohaterów zbioru reportaży Nasi współcześni, opublikowanych częściowo w 1980 przez Młodzieżową Agencję Wydawniczą.
Ma żonę Wiesławę, potomkowie: córka Ama (ur. 1986), syn Jakub (ur. 1977).

</doc>
<doc id="1190438" url="https://pl.wikipedia.org/wiki?curid=1190438" title="Ekonomia Polski">
Ekonomia Polski



</doc>
<doc id="1190440" url="https://pl.wikipedia.org/wiki?curid=1190440" title="Gilbert de Bourbon-Montpensier">
Gilbert de Bourbon-Montpensier

Gilbert de Bourbon-Montpensier (1443 – 15 października 1496, w Pozzuoli) - od 1486 hrabia Montpensier i delfin Owernii. Syn Ludwika I de Bourbon-Montpensier.
Dziedzictwo.
Gilbert był pierwszą osobą, po podzieleniu Owernii na części w średniowieczu, w której żyłach płynęła krew wszystkich trzech dynastii rządzącymi trzema głównymi częściami Owernii - hrabstwa, księstwa, i delfinatu. Jego matka - Gabriella de La Tour, mimo że nie była dziedziczką ze względu prawo salickie zabraniające kobietom dziedziczenia, pochodziła z rodziny hrabiów Owernii i Boulogne. Babka Gilberta ze strony ojca - Maria de Berry, księżna Burbonii, była dziedziczką księstwa Owernii. Ziemie rodzin de Berry i Burbonów powstały z terenów skonfiskowanych hrabstwu Owernii przez Filipa II Augusta, króla Francji. Prababka Gilberta ze strony ojca – Anna d'Auvergne – była córką delfina Owernii i po wygaśnięciu linii swojego brata została dziedziczką tych ziem.
Mimo że Gilbert był niezaprzeczalnym dziedzicem całej Owernii, jako głowa młodszej gałęzi rodziny Burbonów, otrzymał Montpensier i delfinat jedynie jako apanaże od swojej rodziny.
Życie.
Kiedy jeszcze żył jego ojciec, Gilbert nosił tytuł "comte-dauphin" ("hrabia-delfin"). Wprawił się w bojach po raz pierwszy w 1471 i 1475, podczas walk z Karolem Zuchwałym, księciem Burgundii. Potem podczas wojny między królową-regentką Anną Bretońską, a Franciszkiem II, księciem Bretanii, Gilbert pozostał wierny królowej.
W 1495, w czasie wojen włoskich król Karol VIII Walezjusz mianował go wicekrólem Neapolu po tym, jak zdobył to miasto. Jeszcze w tym samym roku, zjednoczeni Neapolitańczycy i Hiszpanie pod wodzą Gonzalo Fernándeza de Córdoby wypędzili Francuzów z Neapolu.
Małżeństwo.
24 lutego 1482 Gilbert poślubił Klarę Gonzaga (1 lipca 1464 – 2 czerwca 1503), córkę Fryderyka I Gonzagi z Mantui. Para miała dzieci:

</doc>
<doc id="1190446" url="https://pl.wikipedia.org/wiki?curid=1190446" title="Dyscyplina (narzędzie)">
Dyscyplina (narzędzie)

Dyscyplina – narzędzie cielesnego umartwiania i pokuty, a także do wymierzania kary cielesnej w szkołach, najczęściej w postaci rózgi brzozowej oraz dyscypliną wykonaną z pasków rzemiennych lub deseczki.
Dyscypliną jako biczem o paru rzemieniach lub plecionego sznurka konopnego posługiwano się w celach ascetycznych w zakonach, zwłaszcza podczas modlitwy psalmów (Ps 50 i 129), stosując praktykę biczowania, a także w skrajnych ruchach religijnych biczownicy czy umartwianiu osobistym.
Przykłady.
Dyscypliny używali m.in. Jan Maria Vianney (proboszcz z Ars), siostra Faustyna Kowalska a także papież Jan Paweł II.

</doc>
<doc id="1190450" url="https://pl.wikipedia.org/wiki?curid=1190450" title="Opole Wschodnie">
Opole Wschodnie

Opole Wschodnie – stacja kolejowa w Opolu, w województwie opolskim, w Polsce. Według klasyfikacji PKP ma kategorię dworca aglomeracyjnego. Zlokalizowana jest w Opolu, pod nasypem, przy skrzyżowaniu ul. Oleskiej, Batalionów Chłopskich i Bohaterów Monte Cassino, w bezpośrednim sąsiedztwie stadionu Odry Opole i kampusu Uniwersytetu Opolskiego.
W roku 2017 stacja obsługiwała 20–49 pasażerów na dobę.
Historia.
W okresie dwudziestolecia międzywojennego na dworcu znajdowała się restauracja, której ogródek piwny zlokalizowany był od strony współczesnej ulicy Rataja. W 1945 roku na stacji zatrzymywały się transporty Polaków ze Wschodu. W latach osiemdziesiątych dworzec został zamknięty. Obecnie dworzec popada w ruinę, a jego przejęcie przez miasto nie jest możliwe ze względu na usytuowanie pomieszczeń pod nasypem kolejowym.

</doc>
<doc id="1190451" url="https://pl.wikipedia.org/wiki?curid=1190451" title="Nadwodnik okółkowy">
Nadwodnik okółkowy

Nadwodnik okółkowy ("Elatine alsinastrum") – gatunek rośliny z rodziny nadwodnikowatych ("Elatinaceae" Dumort.).
Rozmieszczenie geograficzne.
Występuje na rozproszonych stanowiskach w środkowej, południowej i wschodniej Europie, w zachodniej Azji i północnej Afryce. W Polsce po 1980 r. potwierdzono 12 stanowisk, zlokalizowanych na Pojezierzu Myśliborskim, Równinie Gorzowskiej, Pojezierzu Gnieźnieńskim i w dolinach Sanu, Wisły i Nidy.
Biologia i ekologia.
Bylina. Kwitnie od lipca do września. Nasiona rozsiewane są przez ptaki. Liczba chromosomów 2n=40. Rośnie na mulistej glebie na brzegach stawów i kałuż.
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 2004–2014 gatunek znajdował się pod ochroną ścisłą. Zamieszczony na Czerwonej liście roślin i grzybów Polski (2006) jako gatunek wymierający (kategoria E). W wydaniu z 2016 roku otrzymał kategorię EN (zagrożony).
Umieszczony także w Polskiej Czerwonej Księdze Roślin (2001) jako gatunek narażony na wymarcie (kategoria VU). W wydaniu z 2014 roku otrzymał kategorię EN (zagrożony). Źródłem zagrożenia jest zanieczyszczenie wód oraz zanikanie siedlisk.

</doc>
<doc id="1190454" url="https://pl.wikipedia.org/wiki?curid=1190454" title="I'm From Barcelona">
I'm From Barcelona

I'm From Barcelona – szwedzka grupa z Jönköping, przedstawiciel nurtu indie pop.
Wszystko zaczęło się od napisania kilku bardzo radosnych piosenek przez Emanuela Lundgrena, postanowił on zebrać przyjaciół w swoim apartamencie aby uwiecznić je na taśmie. Kilka tygodni później domowe nagrania trafiły do internetu gdzie w zaledwie kilka miesięcy pobrało je ponad 20 000 osób.
Zespół tworzy 29 osób, których liderem jest Emanuel Lundgren. W nagraniach zespołu słychać, że wspólne muzykowanie sprawia im wiele przyjemności. Tematy poruszane przez I'm From Barcelona to zazwyczaj błahostki, śpiewają o kolekcji znaczków jak i o tym, że kolejny raz już zaspali.

</doc>
<doc id="1190457" url="https://pl.wikipedia.org/wiki?curid=1190457" title="Nadwodnik sześciopręcikowy">
Nadwodnik sześciopręcikowy

Nadwodnik sześciopręcikowy ("Elatine hexandra" (Lapierre) DC.) – gatunek rośliny z rodziny nadwodnikowatych ("Elatinaceae" Dumort.).
Rozmieszczenie geograficzne.
Występuje w zachodniej i środkowej Europie. W Polsce współcześnie rośnie w Borach Dolnośląskich, Kotlinie Oświęcimskiej i na Płaskowyżu Rybnickim.
Biologia i ekologia.
Roślina jednoroczna. Występuje głównie na dnach osuszonych stawów. Kwitnie od lipca do września. Liczba chromosomów 2n=72. Gatunek charakterystyczny zespołu "Eleocharetum ovatae".
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 2004–2014 znajdowała się pod ochroną ścisłą. Gatunek uznany został za narażony na wyginięcie i wpisany na Czerwoną listę roślin i grzybów Polski (2006) (kategoria zagrożenia V). W wydaniu z 2016 roku otrzymał kategorię EN (zagrożony). Umieszczony także w Polskiej Czerwonej Księgi Roślin (2001) (kategoria zagrożenia VU). W wydaniu z 2014 roku otrzymał kategorię EN (zagrożony). Przyczyną zagrożenia jest zanieczyszczenie wód oraz niszczenie i zanikanie siedlisk.

</doc>
<doc id="1190458" url="https://pl.wikipedia.org/wiki?curid=1190458" title="Opole Gosławice">
Opole Gosławice

Opole Gosławice – przystanek kolejowy w województwie opolskim, w Polsce. Znajduje się w dzielnicy Opola – Kolonii Gosławickiej, niedaleko skrzyżowania ul. Częstochowskiej i Drobiarskiej. Zatrzymują się tutaj szynobusy kursujące na trasie Nysa – Opole – Kluczbork.
W roku 2017 przystanek obsługiwał 20–49 pasażerów na dobę.

</doc>
<doc id="1190462" url="https://pl.wikipedia.org/wiki?curid=1190462" title="Guido Calogero">
Guido Calogero

Guido Calogero (ur. 4 grudnia 1904 w Rzymie, zm. w 1986 w Rzymie) – włoski filozof i historyk filozofii.
Życiorys.
W latach 1931-1934 Calogero był profesorem filozofii Uniwersytetu we Florencji, w latach 1934-1942 Uniwersytetu w Pizie. W 1942 został aresztowany za działalność antyfaszystowską. W latach 1948-1950 był profesorem uniwersytetu w Montrealu, 1950-1955 dyrektorem Włoskiego Instytutu Kultury w Londynie, 1951-1974 profesorem w Rzymie. W Rzymie założył w 1963 czasopismo "La Cultura", którego był redaktorem naczelnym.
Calogero jest czołowym przedstawicielem lewicy aktualistycznej, wpływowej grupy filozofów włoskich, którzy nawiązują wprawdzie do idealizmu aktualnego Giovanniego Gentilego, usiłują jednak odciąć się od powiązań tego kierunku filozoficznego z faszyzmem, skłaniając się przy tym do polityki lewicowej. Sam Calogero jest teoretykiem tzw. socjalizmu liberalnego, a jego przekonania filozoficzne składają się na "filozofię dialogu" ("dialogikę"). Socjalizm liberalny jest dla Calogera spójnym, stanowiącym połączenie liberalizmu i socjalizmu programem politycznym, który określa jako "liberalsocjalizm" ("Difesa del liberalsocialismo", Roma 1945). Pogram liberalsocjalizmu został przyjęty przez bardzo aktywną na włoskiej scenie politycznej po upadku faszyzmu partię polityczną Partito d'Azione, która postulowała harmonijne współistnienie gospodarki prywatnej i uspołecznionej. "Dialogika" Calogera ("Filosofia del dialogo", Milano 1962) wyraża podobne idee eklektyzmu i doprowadzenia do zgody sprzecznych tendencji jak jego projekt uzgodnienia liberalizmu i socjalizmu - ma stanowić przy ty stanowić pewnego rodzaju alternatywę dla marksistowskiej koncepcji rozwoju, dla dialektyki jako walki przeciwieństw. Szczególne znaczenie ma dla Calogera, filozofa laickiego życzliwego religii, uzgodnienie myślenia laickiego i religijnego, stanowiące jeden z głównych czynników kształtowania się jego poglądów.

</doc>
<doc id="1190463" url="https://pl.wikipedia.org/wiki?curid=1190463" title="Ligustrum vulgare">
Ligustrum vulgare



</doc>
<doc id="1190464" url="https://pl.wikipedia.org/wiki?curid=1190464" title="Apollonios z Aten">
Apollonios z Aten

Apollonios z Aten – rzeźbiarz grecki, działający w II/I wieku p.n.e.
Znany jako syn Nestora z Aten. Przyjmuje się, że jako artysta czynny był w pierwszej połowie I wieku p.n.e. lub na przełomie II i I w. p.n.e. Jego sygnaturę noszą dwa znakomite dzieła: jednym jest marmurowy "Tors Belwederski" (o wysokości 1,59 m), przechowywany w Muzeach Watykańskich (Museo Pio-Clementino), na którym zachowała się inskrypcja: Ἀπολλώνιος Νέστορος Ἀθηναῖος ἐποίει (wykonał Apollonios syn Nestora Ateńczyka). Drugi to wykonany w brązie posąg "Odpoczywający pięściarz" (wys. 1,28 m), znaleziony w 1884 w Rzymie, a obecnie eksponowany w Museo Nazionale Romano (delle Terme) w Rzymie – na którym również wyryte zostało imię artysty.
Miał on być także twórcą posągu satyra (zwanego też Heraklesem albo Asklepiosem), odnalezionego w okresie renesansu w ruinach Term Agrypy i należącego do architekta Antonia San Gallo, a następnie umieszczonego w rzymskim Palazzo Massimo.

</doc>
<doc id="1190468" url="https://pl.wikipedia.org/wiki?curid=1190468" title="Hagia Irene">
Hagia Irene



</doc>
<doc id="1190470" url="https://pl.wikipedia.org/wiki?curid=1190470" title="Nadwodnik naprzeciwlistny">
Nadwodnik naprzeciwlistny

Nadwodnik naprzeciwlistny ("Elatine hydropiper" L.) – gatunek rośliny z rodziny nadwodnikowatych ("Elatinaceae" Dumort.).
Rozmieszczenie geograficzne.
Występuje na części obszaru Europy i Azji. W Polsce podawany był dawniej z licznych stanowisk w północnej części kraju, ale na większości tych stanowisk nie potwierdzono jego występowania. Obecnie najliczniej występuje w Kotlinie Oświęcimskiej i na Płaskowyżu Rybnickim. Odkryto też nowe jego stanowiska na Równinie Opolskiej i w Kotlinie Żywieckiej. W Karpatach występuje na jednym tylko stanowisku w Beskidzie Małym, na południowych obrzeżach Jeziora Międzybrodzkiego.
Biologia i ekologia.
Roślina jednoroczna. Kwitnie od lipca do września. Liczba chromosomów 2n=40. Rośnie na wilgotnej, mulistej glebie na obrzeżach zbiorników wodnych. Gatunek charakterystyczny zespołu "Eleocharetum ovatae".
Zagrożenia i ochrona.
Od 2014 roku roślina jest objęta w Polsce częściową ochroną gatunkową. W latach 2004–2014 znajdowała się pod ochroną ścisłą. Gatunek został uznany za narażony na wyginięcie i zamieszczony na Czerwonej liście roślin i grzybów Polski (2006) z kategorią zagrożenia V. W wydaniu z 2016 roku otrzymał kategorię EN (zagrożony). Umieszczony także w Polskiej Czerwonej Księdze Roślin (2001) z kategorią VU. W wydaniu z 2014 roku posiada kategorię EN (zagrożony).

</doc>
<doc id="1190474" url="https://pl.wikipedia.org/wiki?curid=1190474" title="Weselin Metodiew">
Weselin Metodiew

Weselin Metodiew Petrow, bułg. Веселин Методиев Петров (ur. 3 listopada 1957 w Silistrze) – bułgarski historyk i polityk, w latach 1997–1999 wicepremier oraz minister edukacji i nauki, poseł do Zgromadzenia Narodowego.
Życiorys.
Ukończył studia historyczne na Uniwersytecie Sofijskim im. św. Klemensa z Ochrydy. W 1990 uzyskał stopień naukowy doktora, w 2000 został docentem. Pracował na różnych stanowiskach w archiwach państwowych, w tym od 1990 jako ich kierownik. Był jednym ze współzałożycieli Nowego Uniwersytetu Bułgarskiego, jednej z pierwszych prywatnych placówek edukacyjnych w Bułgarii, objął funkcję prorektora tej uczelni.
W 1990 zaangażował się w działalność polityczną w ramach Partii Demokratycznej, wchodzącej w skład Związku Sił Demokratycznych, w 1995 został jej wiceprzewodniczącym. W wyniku wyborów w 1994 wszedł w skład Zgromadzenia Narodowego 37. kadencji, mandat poselski uzyskał ponownie w 1997 na 38. kadencję.
Po wygraniu wyborów parlamentarnych w 1997 przez Zjednoczone Siły Demokratyczne Weselin Metodiew wszedł w skład rządu Iwana Kostowa jako wicepremier oraz minister edukacji i nauki. Został odwołany z tych stanowisk w grudniu 1999 w trakcie rekonstrukcji gabinetu. Od 2000 do 2001 stał na czele rady naczelnej Partii Demokratycznej. W 2001 znalazł się poza parlamentem. W 2004 przeszedł do utworzonej przez Iwana Kostowa partii Demokraci na rzecz Silnej Bułgarii, obejmując w niej funkcję wiceprzewodniczącego. We władzach tego ugrupowania zasiadał do 2012.
W latach 2005–2013 ponownie sprawował mandat poselski jako deputowany 40. i 41. kadencji Zgromadzenia Narodowego. Wycofał się później z aktywnej działalności partyjnej, powracając do pracy naukowej.

</doc>
<doc id="1190475" url="https://pl.wikipedia.org/wiki?curid=1190475" title="Wembley Central">
Wembley Central

Wembley Central – naziemna stacja kolejowa zarządzana przez Metro londyńskie i leżąca na jego linii Bakerloo Line. Ze stacji korzystają także trzej przewoźnicy kolejowi, w tym London Overground, którego pociągi stają tu na trasie z dworca Euston do Watford (linia Watford DC Line). Firma London Midland oferuje stąd kursy magistralą West Coast Main Line, kończącą się w Birmingham. Z kolei pociągi linii Southern stają tu na trasie z Watford do Brighton i na lotnisko Gatwick. 
Stacja posiada sześć peronów, jednak pasażerowie mają ciągły, swobodny dostęp tylko do dwóch z nich, położonych przy torach przeznaczonych dla ruchu lokalnego. Spośród pozostałych 4 peronów, dwa pozostają trwale nieczynne (ich tory służą tylko pociągom przejeżdżającym bez zatrzymania), zaś dwa - perony dalekobieżne - otwierane są ze względów bezpieczeństwa (podmuchy wiatru wytwarzane przez pędzące składy mogą zagrażać stojącym na peronie ludziom) tylko na czas postoju pociągów.

</doc>
<doc id="1190477" url="https://pl.wikipedia.org/wiki?curid=1190477" title="Ludwik II de Bourbon-Montpensier">
Ludwik II de Bourbon-Montpensier

Ludwik de Bourbon-Montpensier (1483 – 14 sierpnia 1501, w Neapolu) – najstarszy syn Gilberta I, hrabiego Montpensier, i Klary Gonzagi.
Był hrabią Montpensier i Clermont-en-Auvergne, oraz delfinem Owernii w latach 1496-1501. Brał udział w trzeciej wojnie włoskiej w 1501 i był obecny w bitwach pod Merillano i Kapuą. Zmarł krótko potem. Nigdy nie ożenił się, nie miał dzieci i dlatego jego następcą został młodszy brat - Karol III, książę de Burbon.

</doc>
<doc id="1190479" url="https://pl.wikipedia.org/wiki?curid=1190479" title="Robert Raczyński">
Robert Raczyński

Robert Raczyński (ur. 3 kwietnia 1962 w Lubinie) – polski polityk, samorządowiec, prezydent Lubina.
Życiorys.
Syn Jerzego i Marii. Ukończył studia z zakresu historii na Uniwersytecie Wrocławskim. W ich trakcie brał udział w niejawnych strukturach Niezależnego Zrzeszenia Studentów.
W latach 90. działał w Partii Chrześcijańskich Demokratów i Akcji Wyborczej Solidarność. Od 1990 do 1994 był prezydentem Lubina. Od 1998 do 2002 z ramienia AWS sprawował mandat radnego sejmiku dolnośląskiego.
W 2002 ponownie objął urząd prezydenta Lubina. W wyborach samorządowych w 2006 został wybrany na to stanowisko już w pierwszej turze, kandydując z lokalnego komitetu i uzyskując ponad 65% głosów. W wyborach w 2010 skutecznie ubiegał się o reelekcję, ponownie wygrywając w I turze, a także o mandat w sejmiku dolnośląskim z ramienia komitetu Rafała Dutkiewicza, z którego zrezygnował. W 2014 i 2018 w pierwszej turze wyborów uzyskiwał wybór na kolejne prezydenckie kadencje.
W 2008 był wśród założycieli stowarzyszenia Dolny Śląsk XXI (do 2010 będącego częścią Polski XXI), w 2011 przemianowanego na Obywatelski Dolny Śląsk. W wyniku podziału w ODŚ Robert Raczyński w 2014 został liderem nowo powołanego ruchu Bezpartyjni Samorządowcy, który zdobył wówczas 4 mandaty w sejmiku (jeden z nich uzyskał Paweł Kukiz), a potem przybrał charakter ogólnokrajowy (choć w konkurencji do ruchu Pawła Kukiza). W wyborach parlamentarnych w 2015 ugrupowanie to jako JOW Bezpartyjni zarejestrowało jedynie kilka list, natomiast w wyborach samorządowych w 2018 zarejestrowało komitet ogólnopolski, zdobywając 15 mandatów w 5 województwach. W grudniu 2020 zarejestrowano związek stowarzyszeń pod nazwą Ogólnopolska Federacja „Bezpartyjni i Samorządowcy”, Robert Raczyński został przewodniczącym tej organizacji.

</doc>
<doc id="1190480" url="https://pl.wikipedia.org/wiki?curid=1190480" title="Nadwodnik trójpręcikowy">
Nadwodnik trójpręcikowy

Nadwodnik trójpręcikowy ("Elatine triandra" Schkuhr) – gatunek rośliny z rodziny nadwodnikowatych.
Rozmieszczenie geograficzne.
Występuje w Europie, północnej Azji, północnej Ameryce Północnej i południowo-zachodniej Afryce. W Polsce znany z około 50 stanowisk, z czego połowa wyginęła. Najwięcej stanowisk znajduje się w Kotlinie Oświęcimskiej.
Biologia i ekologia.
Roślina jednoroczna. Kwitnie od czerwca do września. Rozprzestrzenia się za pośrednictwem ptaków (ornitochoria). Rośnie głównie na dnie wysychających stawów, a także na ich obrzeżach, w kałużach, rowach i w wilgotnych zagłębieniach na drogach leśnych. Gatunek charakterystyczny zespołu "Eleocharetum ovatae".
Zagrożenia i ochrona.
Roślina od 2014 roku jest objęta w Polsce ochroną częściową. W latach 2004–2014 gatunek podlegał ochronie ścisłej. Umieszczony jest w Polskiej Czerwonej Księdze Roślin (2001) w grupie gatunków narażonych na wyginięcie (kategoria VU). W wydaniu z 2014 roku otrzymał kategorię EN (zagrożony). Tę samą kategorię posiada na polskiej czerwonej liście. Źródłem zagrożeń jest niszczenie i zanikanie jego siedlisk z powodu zanieczyszczenia wód i intensywnej gospodarki hodowlanej w stawach.

</doc>
<doc id="1190482" url="https://pl.wikipedia.org/wiki?curid=1190482" title="Weselin Metodijew">
Weselin Metodijew



</doc>
<doc id="1190484" url="https://pl.wikipedia.org/wiki?curid=1190484" title="Anastatica hierochuntica">
Anastatica hierochuntica



</doc>
<doc id="1190486" url="https://pl.wikipedia.org/wiki?curid=1190486" title="Matana">
Matana

Matana, także Matano () – jezioro tektoniczne położone w prowincji Celebes Południowy w Indonezji.

</doc>
<doc id="1190487" url="https://pl.wikipedia.org/wiki?curid=1190487" title="Stonebridge Park (stacja)">
Stonebridge Park (stacja)

Stonebridge Park – naziemna stacja kolejowa zarządzana przez Metro londyńskie i leżąca na jego linii Bakerloo Line. Używa jej także London Overground, którego pociągi stają tu na trasie z dworca Euston do Watford (linia Watford DC Line).

</doc>
<doc id="1190489" url="https://pl.wikipedia.org/wiki?curid=1190489" title="BWR-1D">
BWR-1D



</doc>
<doc id="1190490" url="https://pl.wikipedia.org/wiki?curid=1190490" title="Asag">
Asag

Asag, Asakku (sum. asag, akad. "asakku") - w mitologii mezopotamskiej demon o odrażającym wyglądzie, sprowadzający choroby i ból. W poemacie sumeryjskim „"Lugale"” Asag jest demonem, którego pokonał bóg Ninurta (lub według innej wersji Adad). W Kalchu, w świątyni Ninurty, wzniesionej w IX w. p.n.e. przez króla asyryjskiego Aszurnasirpala II, odnaleziono wielki relief przedstawiający boga trzymającego pioruny i atakującego lwa-smoka. Zdaniem niektórych uczonych wyobrażać on ma pokonanie złego demona Asaga przez Ninurtę. W tekstach magicznych "asag/asakku" jest demonem, który napada i zabija ludzi; za przejaw jego działania uznawano wysoką gorączkę.

</doc>
<doc id="1190492" url="https://pl.wikipedia.org/wiki?curid=1190492" title="8 Pułk Artylerii Ciężkiej (II RP)">
8 Pułk Artylerii Ciężkiej (II RP)

8 pułk artylerii ciężkiej (8 pac) – oddział artylerii ciężkiej Wojska Polskiego w II Rzeczypospolitej.
8 pułk artylerii ciężkiej został sformowany 12 października 1921 z połączenia 4, 15 i 16 dywizjonów artylerii ciężkiej. Podlegał szefowi Artylerii i Służby Uzbrojenia Okręgu Korpusu Nr VIII, a od 1929 dowódcy 8 Grupy Artylerii. Stacjonował w Toruniu. W 1939 zmobilizował: 4 dywizjon artylerii ciężkiej, 15 dywizjon artylerii ciężkiej i 88 dywizjon artylerii ciężkiej. Po zakończeniu mobilizacji i skierowaniu oddziału zbierania nadwyżek do Ośrodka Zapasowego Artylerii Ciężkiej nr 4, pułk uległ rozformowaniu.
Geneza i walki przyszłych pododdziałów 8 pac.
Formowanie i działania 15 dywizjonu artylerii ciężkiej (II/8 pac).
Formowanie dywizjonu rozpoczęto w lutym 1919 na Sołaczu, a na jego dowódcę wyznaczony został kpt. Adam Biskupski. Jako pierwsza na front przeciwukraiński wyruszyła 2 bateria i od 18 marca uczestniczyła w walkach nad przywróceniem łączności ze Lwowem. Wspierała ogniem piechotę pod Milatynem i Barem, w rejonie Wołczuch, Dolinian, Henrykówki i Dobrzan. Od 19 kwietnia walczyła pod Lwowem. Od 15 maja wspierała ofensywę Grupy Wielkopolskiej. Po odrzuceniu Ukraińców za Zbrucz, z końcem maja powróciła do Poznania.
30 lipca 2 bateria ponownie wyruszyła na front. Tym razem na przeciwbolszewicki. Od 3 sierpnia uczestniczyła w ofensywie na Mińsk i Bobrujsk. Po zdobyciu Bobrujska, bateria wspierała obronę przyczółka mostowego. 28 września uczestniczyła w wypadzie za Ołę, podczas którego stoczyła zaciętą bitwę pod Rynią. 8 listopada powróciła do Poznania.
&lt;br&gt; Zimą 1919 cały dywizjon stacjonował na Sołaczu. 19 grudnia został przegrupowany do Scibórza. Tam stanowił artyleryjskie ubezpieczenie przed ewentualnymi niemieckimi działaniami zbrojnymi. &lt;br&gt;W kwietniu, już jako I/15 pac, wyruszył na Wołyń. W rejonie Berdyczowa celnym ogniem udaremnił ucieczkę kilku sowieckim pociągom załadowanym materiałem wojennym. W dalszych walkach uczestniczyła jedynie 3 bateria, która broniła kijowskiego przyczółka mostowego. 24 maja dywizjon odjechał na białoruski kierunek operacyjny z zadaniem obrony zagrożonego Mińska Litewskiego. 30 maja przewieziony został do Krzywic, skąd wyszła polska kontrofensywa. Po odrzuceniu przeciwnika za Berezynę, pozostawał w odwodzie.
4 lipca ruszyła wielka ofensywa wojsk Frontu Zachodniego Michaiła Tuchaczewskiego. Dywizjon przeszedł do działań opóźniających. Z początkiem sierpnia 1 bateria zajmowała stanowiska ogniowe w rejonie Zakręt, 2 bateria w rejonie Palenicy, a 3 bateria w rejonie Sulejówka. W tym czasie doszło do rozwiązania 15 pułku artylerii ciężkiej i utworzono „samodzielny” 15 dywizjon artylerii ciężkiej, w skład którego weszły wszystkie trzy baterie dotychczasowego I/15 pac. W czasie bitwy o przedmoście warszawskie 1 bateria wspierała piechotę w walkach o Mińsk Mazowiecki, a pozostałe znajdowały się w odwodzie. W czasie polskiej kontrofensywy 15 dac ścigał przeciwnika w kierunku na Kolno. Po krótkim odpoczynku w rejonie Kleszczel uczestniczył w walkach w rejonie Bojary–Szurycze–Łaszczewicze–Bortniki i w rejonie Widzejek. 23 września dywizjon wyruszył znad Świsłoczy na Wołkowysk. W walkach 1 bateria straciła trzy działa. To był ostatni akord wojenny „samodzielnego” 15 dywizjonu artylerii ciężkiej. Po podpisaniu rozejmu, dywizjon skierowany został na odpoczynek do rejonu Baranowicz, a w końcu grudnia przegrupował się do Bydgoszczy.
16 dywizjon artylerii ciężkiej (I/8 pac).
W końcu marca 1919, w L'Ormeau we Francji, sformowana została polska mieszana bateria wyposażona w dwie 105 mm armaty i dwie 120 mm armaty. Jej obsadę stanowili Polacy – jeńcy z armii austro-węgierskiej. W końcu maja 1919 bateria, wspólnie z innymi oddziałami Armia Hallera, przybyła do Polski i rozlokowała się we Włocławku. Uczestniczyła w przywracaniu Polsce Pomorza Gdańskiego.
&lt;br&gt;W czerwcu, w rejonie Ostrołęki i Różana zaczęto formować baterie pozycyjne. We wrześniu na bazie rozwiązanych baterii pozycyjnych utworzono przyszłą 3 baterię 16 pac.
&lt;br&gt;W październiku bateria zapasowa 3 pułku artylerii ciężkiej z Lublina sformowała przyszłą 2 baterię 16 pac.
W kwietniu 1920 baterie 1. i 3. wyruszyły do Zwiahla. Tam weszły w skład Grupy Artylerii Ciężkiej płk. Aleksandrowicza i uczestniczyły w ofensywie kijowskiej, a potem w obronie przedmościa kijowskiego.
&lt;br&gt;W związku z przerwaniem się na tyły polskie konarmii Budionnego zarządzony został odwrót z Kijowa. 22 czerwca I/16 pac dotarł do Korostenia, załadował się na transporty kolejowe i wyjechał do Owrucza. Jako pierwszy wyruszył sztab dywizjonu wraz z 1 baterią. Jednak sowiecka kawaleria była szybsza i zajęła miasto. Próba przejechania pod ogniem nieprzyjaciela zakończyła się niepowodzeniem, a bateria straciła cały sprzęt ciężki. Jadąca kolejnym transportem 3 bateria ominęła Owrucz. Ostatecznie została wysłana do Torunia celem reorganizacji. 2 bateria dopiero na początku czerwca dotarła na front w rejon Kalenkowicz. Jej dowódca zaproponował umieszczenie dwóch 155 mm haubic na lorach kolejowych. W ten sposób powstał improwizowany pociąg pancerny „Grzmot”. Następnie bateria walczyła w obronie Pińska i Brześcia. W połowie sierpnia dołączyła do macierzystej 16 Dywizji Piechoty w okolicach Łukawca.
Na zapleczu odtworzono 1 baterię. Wzięła ona udział w obronie przedmościa warszawskiego walcząc w okolicach Zegrza. 3 bateria broniła Grudziądza, a 2 bateria uczestniczyła w pościgu za rozbitym przeciwnikiem w ramach kontrofensywy znad Wieprza. 22 sierpnia bateria została skierowana do Ostrowi Mazowieckiej, gdzie dołączyła do 1 baterii. W czasie walk rozwiązano 16 pułk artylerii ciężkiej i utworzono samodzielny 16 dywizjon artylerii ciężkiej. W jego skład weszły trzy baterie dotychczasowego I/16 pac. We wrześniu dywizjon przeszedł do rejonu Włodawy, skąd ruszył na front w kierunku Kobrynia. Działając wówczas bez 3 baterii, toczył liczne walki na linii Muchawca i Kanału Królewskiego. Pod Horodcem I/1 baterii skutecznie zwalczał bolszewicką artylerię i pociągi pancerne, a 2 bateria w znaczący sposób przyczyniła się do odbicia Małoryty. Działania w rejonie Horodca były ostatnimi walkami 16 dywizjonu artylerii ciężkiej. Po podpisaniu rozejmu dywizjon skierowany został na odpoczynek do rejonu Baranowicz. Pod koniec grudnia dywizjon powrócił do Torunia.
Bilans walk.
Na polu walki zginęło lub zmarło z ran 36 żołnierzy, w tym jeden oficer. Odznaczony Krzyżem Srebrnym Orderu Wojennego Virtuti Militari został kpt. Teofil Szadziński. Ponadto 14 oficerów i 48 szeregowych zostało odznaczonych Krzyżem Walecznych.
Pułk w okresie pokoju.
Formowanie i zmiany organizacyjne.
8 pułk artylerii ciężkiej został sformowany 12 października 1921 w wyniku z połączenia 4, 15 i 16 dywizjonów artylerii ciężkiej. Dowódcą jednostki został pułkownik Czesław Bzowski, dotychczasowy dowódca XVI Brygady Artylerii. Początkowo dowództwo pułku i 16 dac stacjonowało w Toruniu, natomiast 15 dac i 4 dac w Grudziądzu. Po włączeniu w skład pułku 4 dac został przemianowany na I/8 pac, a w grudniu 1921 na II/8 pac. Dotychczasowa bateria zapasowa 4 dac pozostała w Kaliszu i weszła w skład 25 pułku artylerii polowej, jako kadra baterii zapasowej. 15 kwietnia 1922 II dywizjon odmaszerował do Siedlec, gdzie został włączony w skład 9 pułku artylerii ciężkiej jako jego III dywizjon. Po odejściu II/8 pac, dowództwo pułku i 16 dac zostały przeniesione z Torunia do Grudziądza. W lipcu 1923 cały pułk został przeniesiony z Grudziądza do Torunia. Tam 16 dac został przemianowany na I dywizjon, a 15 dac na II dywizjon. W 1923 w skład pułku wchodziły: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej.
Na podstawie rozkazu wykonawczego o organizacji artylerii na stopie pokojowej, z 27 listopada 1925, został zorganizowany III dywizjon. Rozkazem z 30 stycznia 1928 skadrowano, w terminie do 15 lutego, trzy baterie (3, 6 i 9). Na podstawie rozkazu z 13 stycznia 1930 po raz kolejny dokonano reorganizacji pułku. W myśl rozkazu, dywizjony I i II składały się z dwóch baterii 155 mm haubic, natomiast III dywizjon z dwóch baterii 105 mm armat.
W 1937 pułk wydzielił ze swojego składu jedną baterię dla nowo powstałego 26 dywizjonu artylerii ciężkiej, a do grudnia tego roku odtworzył 7 baterię.
30 grudnia 1938 szef Departamentu Artylerii Ministerstwa Spraw Wojskowych wydał rozkaz L.dz. 3549/tj. o utworzeniu 16, 17, 20 i 30 dywizjonów artylerii ciężkiej i reorganizacji pułków artylerii ciężkiej. 8 marca 1939 termin sformowania dywizjonów artylerii ciężkiej oraz reorganizacji 3, 7 i 8 pac został przesunięty na maj tego roku. W ramach wspomnianej reorganizacji w Grupie, na bazie 8 pac został utworzony samodzielny 16 dywizjon artylerii ciężkiej podporządkowany dowódcy Artylerii Dywizyjnej 16 Pomorskiej Dywizji Piechoty.
Zgodnie z planem mobilizacyjnym z 1925, pułk miał osiągnąć gotowość bojową w 10 dniu mobilizacji powszechnej. Plan przewidywał zmobilizowanie trzech dywizjonów po trzy baterie, z czego baterie nr 1, 4 i 7 miały posiadać po dwie 105 mm armaty, a baterie nr 2, 3, 5, 6, 8 i 9 po trzy 155 mm haubice. Ponadto 8 pac zmobilizować miał w mobilizacji powszechnej: pluton maskowania nr 81, kompanię pomiarów artylerii nr 8 , szefostwo artylerii i służby uzbrojenia nr 3, dowództwo artylerii nr 34, baterię marszową 178 pac i baterię zapasową. Ponadto w alarmie 8 pac mobilizował 8 samodzielny dywizjon artylerii przeciwlotniczej. Plan ten obowiązywał, z niewielkimi zmianami, do maja 1938
Zakwaterowanie pułku.
Od lipca 1923 wszystkie pododdziały pułku stacjonowały w koszarach im. Józefa Poniatowskiego w Toruniu na tzw. „Bydgoskim Przedmieściu”. Poza 8 pac-em stał tam także szwadron zapasowy 18 pułku ułanów i 8 dywizjon artylerii przeciwlotniczej. Na terenie koszar znajdowała się kryta ujeżdżalnia, co w istotny sposób ułatwiało szkolenie w zakresie jazdy konnej. Pewną niedogodnością był brak strzelnicy przykoszarowej. Wybudowano ją dopiero w 1932. Do tej pory pułk odbywał strzelania z broni strzeleckiej na strzelnicy garnizonowej. Pułk nie posiadał także utwardzonego placu do ćwiczeń działoczynów oraz wozowni dla wozów użytku bieżącego. Budynki koszarowe i magazyny były wystarczające pod względem wielkości, początkowo jednak, ze względu na znaczne zdewastowanie pomieszczeń, warunki bytowe były zaledwie dostateczne. Trudności pogłębiały braki kredytów na generalny remont koszar. Ogólnie warunki pracy 8 pac w 1937 zostały określone następująco: zakwaterowanie − dostateczne, place ćwiczeń − dobre, strzelnice − dobre.
Kultura i rozrywka w pułku.
Na poziom życia kulturalnego kadry i żołnierzy pułku wpływał fakt stacjonowania w dużym garnizonie. Kadra różnych oddziałów Wojska Polskiego zapraszała się wzajemnie na różne spotkania, zabawy taneczne itp. Dobre relacje utrzymywał też pułk z organizacjami społeczno-politycznymi i kulturalnymi działającymi na terenie miasta. Dużą rolę w tym zakresie odgrywały kasyna pułkowe: oficerskie i podoficerskie. Kasyno oficerskie powstało na początku lat dwudziestych. Dzięki dobrowolnym składkom początkowa improwizacja zamieniła się w profesjonalną instytucję. Kasyno podoficerskie zaczęło funkcjonować nieco później, a stan budynku oraz jego wyposażenie było w tragicznym stanie. Dzięki dużemu wkładowi własnej pracy, a także nakładom finansowym, już w 1925 kasyno zaczęło w pełni spełniać swoje funkcje. W celu zachęcenia wojska do aktywnego uczestnictwa w życiu kulturalnym liczne instytucje wprowadziły znaczne zniżki cenowe dla żołnierzy. Teatr Miejski w Toruniu już w latach dwudziestych wprowadził dla kadry oficerskiej i podoficerskiej 25% zniżki na każde przedstawienie zamiejscowe i 50% na przedstawienia organizowane własnymi siłami. Inną formę przyjęło natomiast kino „Mars”. Aby zachęcić żołnierzy pułku do uczestnictwa w seansach filmowych, dyrekcja przy różnych okazjach przekazywała pewną ilość darmowych biletów.
Szczególnym zainteresowaniem dowództwa pułku cieszyli się elewi szkoły podoficerskiej. Przykładem tego może być koncert symfoniczny orkiestry Konserwatorium Pomorskiego w salach Dworu Artusa w Toruniu. Na koncert ten pułk zakupił bilety, z których skorzystało 60 elewów. Kiedy jednak w salach toruńskiego ratusza odbyła się w lutym i marcu 1938 wystawa obrazów Ferdynanda Ruszczyca, cały stan pułku udał się na jej zwiedzanie. Szczególną formą podnoszenia kultury i wiedzy były organizowane przez pułk wycieczki szeregowych do wzorcowych gospodarstw rolnych. Kiedy w listopadzie 1929 Pomorska Izba Rzemieślnicza urządziła pokaz drobiu, gołębi pocztowych, psów rasowych i policyjnych, królików, srebrnych lisów, szopów, norek itp., aż 100 szeregowych miało okazję zwiedzić wystawę bezpłatnie, a pozostali otrzymali zniżki.
Święto pułku.
19 maja 1927 minister spraw wojskowych marszałek Polski Józef Piłsudski ustalił i zatwierdził dzień 12 października jako datę święta pułkowego. Pułk obchodził swoje święto w rocznicę połączenia 4, 15 i 16 dywizjonów w jeden oddział. Mimo że jego zatwierdzenie nastąpiło dopiero w 1927, święto było obchodzone uroczyście już od roku 1923. W tym dniu organizowany był zazwyczaj bal dla kadry oraz gry i zabawy dla szeregowych połączone z okolicznościowymi pogadankami lub odczytami.
Inspekcje w pułku.
Inspekcje prowadzone w jednostkach wojskowych miały przede wszystkim za cel określenie stopnia przygotowania do działań wojennych. W czasie ich trwania sprawdzano między innymi poziom wyszkolenia i fachowego przygotowania żołnierzy. W 1927 gen. dyw. Władysław Jung stwierdził, że w pułku było aż 30% analfabetów. Także pod względem fizycznym wcieleni poborowi byli niezwykle słabi, faktycznie nienadający się dla artylerii ciężkiej. To wszystko spowodowało, że w każdej baterii brak było obsług dla jednego działonu. Korpus oficerski został oceniony jako dobry. Gorzej wypadł natomiast korpus podoficerski, który "pozbawiony był inicjatywy, a i pod względem wychowawczym był średniej klasy". Doskonale natomiast były utrzymane koszary i magazyny oraz dobry był stan koni.&lt;br&gt;W 1932 inspekcję przeprowadził gen. Mieczysław Norwid-Neugebauer. Stwierdził u większości koni fatalny stan kopyt. Dochodzenie wykazało, że odpowiedzialni za ten stan rzeczy byli podkuwacze. Inspektor zarządził wprowadzenie stałego nadzoru nad kuciem i ciągłego dozoru lekarza weterynarii. Ponadto zalecił przykrycie ziemią kamieni w rejonie stajni. Inspekcja wykazała też liczne usterki, które w tamtym okresie trapiły większość oddziałów artylerii. Stwierdzono zbyt wysoką liczbę funkcyjnych, w stosunku do ogólnego stanu pułku. W ćwiczeniach i zajęciach uczestniczyło zaledwie około 50% oficerów, 49% podoficerów i tylko 45% szeregowych. W tym czasie na stanie pułku znajdowało się 105 koni wierzchowych, 123 konie typu AC oraz 36 koni typu AL, w tym 3 sztuki niezdolne do służby. Do etatu brakowało 56 koni.
&lt;br&gt;Dobrze oceniono wyszkolenie pułku. Mimo braku kbks-ów osiągnięto bardzo dobre wyniki w strzelaniu z karabinów. Słabo natomiast wypadło strzelanie z lekkich karabinów maszynowych. Osiągnięto dobre rezultaty w działoczynach, przy czym obsługi wykazywały dużą znajomość swoich czynności i budowy sprzętu. Także w jeździe konnej oraz w szkoleniu telefonistów uzyskano dobre wyniki. Słabo natomiast wypadli zwiadowcy.
Wyszkolenie kadry zostało ocenione ogólnie jako dobre, jednak zauważono u podoficerów brak głębszej znajomości zasad współdziałania z innymi broniami. U oficerów natomiast stwierdzono przyzwyczajenie do szkolnego trybu pracy, co w trudniejszych warunkach powodowało zwłokę w podejmowaniu decyzji.&lt;br&gt;Inspekcja przeprowadzona podczas szkoły ognia w Biedrusku w 1934 wypadła dla pułku bardzo dobrze. Stwierdzono wówczas jedynie nieliczne niedomagania: nieracjonalne użycie oficerów obserwacyjnych, zbyt mała „obserwacja daleka”, słabe respektowanie przez dowódców baterii szerokości celu przy ześrodkowaniach, wynikające z nieuregulowania snopa. W latach 1936 i 1937 inspekcje przeprowadzał gen. dyw. Władysław Bortnowski. Wykazały one dobre przygotowanie pułku do wykonywania stawianych mu zadań. Dowódca płku uzyskał ocenę bardzo dobrą, kadra oficerska dobrą, a podoficerska dostateczną. Wyszkolenie bojowe oddziału, wyszkolenie techniczne oraz dyscyplinę oceniono na dobrze. Także przygotowanie do współdziałania w ramach wyższych związków oraz wytrzymałość fizyczna otrzymały dobrą notę. Jedynie współdziałanie z innymi broniami ocenione zostało jako dostateczne.
Mobilizacja i rozformowanie pułku w sierpniu 1939.
Pułk był jednostką mobilizującą. Zgodnie z planem mobilizacyjnym „W” miał sformować w mobilizacji alarmowej:
Wymienione oddziały należały do grupy jednostek oznaczonych kolorem niebieskim, stanowiących osłonę granicy zachodniej. 23 sierpnia została zarządzona mobilizacja grupy niebieskiej na terenie Okręgu Korpusu Nr VIII. Mobilizacja rozpoczęła się następnego dnia o godz. 6.00.
25 sierpnia o godz. 19.00 zakończył mobilizację 15 dac. Dwoma nocnymi marszami (26/27 i 27/28 sierpnia) dotarł do Bydgoszczy, gdzie wszedł w skład 15 Dywizji Piechoty.
Tego samego dnia o godz. 22.00, po zaprzysiężeniu, 4 dac wyruszył do rejonu 4 Dywizji Piechoty.
27 sierpnia 88 dac wyjechał koleją z Torunia do Ciechanowa, gdzie wszedł w skład Armii „Modlin”.
Po zakończeniu mobilizacji i skierowaniu oddziału zbierania nadwyżek do Ośrodka Zapasowego Artylerii Ciężkiej Nr 4 w Przemyślu, pułk uległ rozformowaniu.
Po zakończeniu mobilizacji alarmowej w koszarach 8 pac w Toruniu pozostały znaczne ilości nadwyżek osobowych. Po ogłoszeniu mobilizacji powszechnej do OZN 8 pac napłynęły jeszcze uzupełnienia osobowe, zaś część oficerów i podoficerów odeszła do innych jednostek, w tym płk Florian Grabczyński do Zambrowa, gdzie objął dowództwo 61 pułku artylerii lekkiej. Dowództwo OZN 8 pac objął kpt. Józef Baran. Razem w Oddziale znalazło się 10 oficerów i ok. 300 podoficerów i kanonierów. Od 28 sierpnia żołnierze Oddziału uczestniczyli w pracach fortyfikacyjnych rejonie Torunia. Budowano zapory i zasieki od strony Chełmna i Chełmży. 
5 września po południu Oddział Zbierania Nadwyżek 8 pac pod dowództwem kpt. Józefa Barana z uwagi na brak transportu kolejowego podjął marsz do Przemyśla. Wymaszerowano w kierunku Kłodawy. OZN 8 pac liczył około 300 żołnierzy, 200 koni i kilkadziesiąt wozów. Przed wymarszem w Toruniu z rozkazu sztabu Armii „Pomorze” pozostała grupa 30 kanonierów do prac fortyfikacyjnych pod dowództwem ppor. rez. Franciszka Rampalskiego. Grupa ta 6 września podjęła marsz w ślad za OZN 8 pac, ostatecznie nie dołączyła do niego. Maszerowała przez Włocławek i dotarła do Kowala, skąd pociągiem dojechała do Sochaczewa. Grupka ta w pociągu przed Warszawą została ostrzelana przez niemieckie czołgi. Po opuszczeniu pociągu w trakcie marszu pieszego na szosie z Błonia do Warszawy, na skutek ostrzału niemieckiego uległa rozproszeniu. Po odkomenderowaniu grupy ppor. Rampalskiego i na skutek dezercji, głownie z mniejszości narodowych, w OZN pozostało oprócz oficerów ok. 150 żołnierzy. Z tego ok. 80 uzbrojonych, 50 koni i kilkanaście wozów konnych. 8 września OZN 8 pac doszedł do Sompolna. Skąd przez Przedacz i Chodecz dotarł do Sochaczewa. Po drodze oddział był bombardowany i atakowany przez dywersantów. 9 września w rejonie Gostynina oddział wydzielił ze swego składu grupę oficerów i podchorążych oraz około 20 koni jako uzupełnienie dla 15 Dywizji Piechoty. Pozostałymi siłami Oddział miał dozorować pięciokilometrowy odcinek linii kolejowej Płock-Gostynin, w rejonie skrzyżowania z szosą Płock-Gostynin. 13 września Oddział dotarł w rejon Gąbina. Tego dnia z pozyskanych rowerów, sformowano grupę kolarzy, pod dowództwem ppor. rez. Joachima Walentowskiego. Ponadto tego dnia znaleziono porzucone dwa rkm i jeden ckm. 14 września z Oddziału wydzielono uzupełnienie dla 27 Dywizji Piechoty, w sile 1 chorążego i 30 kanonierów. 15 września rozkazem ze sztabu Armii „Pomorze”, OZN 8 pac skierowany został do Puszczy Kampinoskiej. 16 września zatrzymała się w Krubinie k. Sannik. Tego dnia został zbombardowany przez 12 niemieckich samolotów, rannych zostało 3 kanonierów i oficer, utracono kilka koni. Ataki lotnicze niemieckich samolotów, w trakcie dalszego marszu spowodowały częściowe rozproszenie oddziału. 17 września dotarło do lasu, w rejonie Bud Starych, 80 żołnierzy i kilka wozów. Po 12 godzinnym bombardowaniu lotniczym, kpt. Baran rozwiązał OZN 8 pac, a sam z grupą 13 żołnierzy, 21 września dotarł do Modlina. Ppor. Walentowski z 24 żołnierzami dotarł do Palmir i dołączył do 15 dac, wraz z którego resztkami 21/22 września przedarł się do Warszawy. 
Symbole pułkowe.
Sztandar.
16 grudnia 1937 Prezydent RP Ignacy Mościcki zatwierdził wzór sztandaru. 19 czerwca 1938, w Toruniu, w czasie ceremonii wręczania sztandarów ufundowanych przez społeczeństwo Pomorza, marszałek Edward Śmigły-Rydz wręczył dowódcy pułku sztandar.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach krzyża kawalerskiego znajdowały się wyhaftowane nazwy i daty ważniejszych bitew pułku:
Odznaka pamiątkowa.
6 września 1929 Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 8 pułku artylerii ciężkiej. Odznaka o wymiarach 41x41 mm ma kształt krzyża wzorowanego na krzyżu maltańskim, którego ramiona pokryte są ciemnozieloną emalią ze srebrnymi krawędziami. Pośrodku krzyża okrągła tarcza z nałożonym złoconym gryfem, herbem Pomorza na tle szkarłatnej emalii. Odznaka dwuczęściowa, oficerska wykonana w srebrze i emaliowana, na rewersie numerowana. Wykonawcą odznaki był R. Dalkowski z Torunia.
Żołnierze pułku.
Żołnierze 8 pułku artylerii ciężkiej - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1190494" url="https://pl.wikipedia.org/wiki?curid=1190494" title="Gillian Glover">
Gillian Glover

Gillian Glover (ur. 18 grudnia 1976 w Windsorze) – brytyjska wokalistka, kompozytorka i autorka tekstów, córka Rogera Glovera, basisty Deep Purple, absolwentka studiów plastycznych w Nowym Jorku. Od ok. 2000 r. związana z londyńskim zespołem Beat:Root. Jako solistka debiutowała w 2007 r. albumem "Red Handed", na którym ujawniła fascynację muzyką folkową, bluesową i rockową.

</doc>
<doc id="1190495" url="https://pl.wikipedia.org/wiki?curid=1190495" title="Harlesden (stacja kolejowa)">
Harlesden (stacja kolejowa)

Harlesden – naziemna stacja kolejowa zarządzana przez Metro londyńskie i leżąca na jego linii Bakerloo Line. Używa jej także London Overground, którego pociągi stają tu na trasie z dworca Euston do Watford (linia Watford DC Line).

</doc>
<doc id="1190497" url="https://pl.wikipedia.org/wiki?curid=1190497" title="Henry Moore (ujednoznacznienie)">
Henry Moore (ujednoznacznienie)



</doc>
<doc id="1190503" url="https://pl.wikipedia.org/wiki?curid=1190503" title="Gmina Smith (hrabstwo Mahoning)">
Gmina Smith (hrabstwo Mahoning)

Gmina Smith (ang. "Smith Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 3895 mieszkańców.

</doc>
<doc id="1190504" url="https://pl.wikipedia.org/wiki?curid=1190504" title="Doktryna polityki gospodarczej">
Doktryna polityki gospodarczej

Doktryna polityki gospodarczej – uporządkowany zbiór założeń, poglądów i twierdzeń dotyczących oddziaływania państwa na gospodarkę z zagadnieniami systemów ekonomicznych i ustroju na czele.
Doktryny polityki gospodarczej częściowo nawiązują do dorobku nauki i zawierają liczne tezy określające kierunki oraz środki działania, opierające się na przesłankach światopoglądowych, ideologicznych oraz moralnych, które nie są w pełni oparte na uzasadnieniach naukowych.
Doktryna polityki gospodarczej określa rolę państwa w oddziaływaniu na gospodarkę poprzez rozwój przemysłu, handlu, eksportu, bądź wysokich technologii. Ponadto mówi o tym w jakim zakresie państwo powinno chronić kraj przed konkurencją z zagranicy.
W polityce gospodarczej wyróżnia się następujące doktryny:

</doc>
<doc id="1190505" url="https://pl.wikipedia.org/wiki?curid=1190505" title="Gmina Springfield (hrabstwo Mahoning)">
Gmina Springfield (hrabstwo Mahoning)

Gmina Springfield (ang. "Springfield Township") - gmina w USA, w stanie Ohio, w hrabstwie Mahoning. Według danych z 2000 roku gmina miała 6054 mieszkańców.

</doc>
<doc id="1190506" url="https://pl.wikipedia.org/wiki?curid=1190506" title="Czesław Wojtyniak">
Czesław Wojtyniak

Czesław Wojtyniak (ur. 19 lipca 1891 w Puszczykowie, zm. 1940 w Kalininie) – ksiądz prałat, dziekan Wojska Polskiego, ofiara zbrodni katyńskiej.
Życiorys.
Czesław Wojtyniak urodził się 19 lipca 1891 w Puszczykowie, w rodzinie Walentego i Agnieszki z Motylaków. Po ukończeniu szkoły powszechnej w Puszczykowie naukę kontynuował w Poznaniu, w „Königliches Auguste-Victoria-Gymnasium”. W 1903 został członkiem Towarzystwa Tomasza Zana, a w 1907 przewodniczącym koła w tym towarzystwie. Po złożeniu matury wstąpił do Seminarium Duchownego w Poznaniu. Studia teologiczne ukończył w 1914 w Seminarium Praktycznym w Gnieźnie i otrzymał święcenia kapłańskie. Posługę kapłańską rozpoczął jako wikariusz parafii w Pniewach, a następnie w Kostrzynie. W czasie pobytu w Gnieźnie był członkiem Polskich Drużyn Strzeleckich oraz współorganizatorem pisma „Brzask”.
W październiku 1915 został powołany do Armii Cesarstwa Niemieckiego i mianowany kapelanem 7 pułku grenadierów Króla Wilhelma I, którego macierzystym garnizonem była Legnica. W 7 pułku grenadierów służył do zakończenia I wojny światowej.
W czasie powstania wielkopolskiego był kapelanem w Kościanie i na froncie południowo-zachodnim. W 1919 mianowany został kapelanem 1 pułku Ułanów Wielkopolskich, a w grudniu tego roku również proboszczem 14 Dywizji Piechoty.
Autorzy wydanych w 1962 w Londynie „Dziejów 15 Pułku Ułanów Poznańskich (1 Pułku Ułanów Wielkopolskich)” tak scharakteryzowali sylwetkę swojego kapelana „"Bardzo zżyty z pułkiem, lubiany przez wszystkich i wzorowo opiekujący się ułanami (...) Średniego wzrostu, rudawy blondyn, spokojnego usposobienia, taktowny i wyrobiony, był ideałem kapelana, który starał się zawsze być przy oddziale, nie bojąc się niewygód i nie unikając siodła, gdy było to potrzebne"”.
W uzasadnieniu wniosku o nadanie Krzyża Walecznych napisano „"W czasie akcji na tyły npla [nieprzyjaciela] podczas ofensywy na Mińsk Litewski w dniach 7, 8 i 9 sierpnia 1919 r. w czasie boju znajdował się w pierwszej linii, nie tylko spełniając swoje duchowe posługi, ale osobistym męstwem służąc wzorem i przykładem ułanom"”.
Po zakończeniu wojny z bolszewikami skierowany został na Górny Śląsk, gdzie był kapelanem powstania. Następnie wyznaczony został na stanowisko zastępcy dziekana (zarządcy duszpasterstwa wyznania rzymskokatolickiego) Okręgu Korpusu Nr VII w Poznaniu i proboszczem parafii wojskowej Świętego Józefa Oblubieńca w Poznaniu. Z dniem 1 września 1929 przeniesiony do Korpusu Ochrony Pogranicza na stanowisko kapelana Brygady „Nowogródek” w Baranowiczach. Po roku został mianowany dziekanem Okręgu Korpusu Nr IX w Brześciu. W połowie 1934 przeniesiony do Polowej Kurii Biskupiej w Warszawie na stanowisko kierownika referatu.
W 1939 został powołany na stanowisko kanclerza kurii polowej – zastępcę biskupa polowego Józefa Gawliny.
W czasie kampanii wrześniowej 1939 po agresji ZSRR na Polskę w nieznanych okolicznościach trafił do niewoli radzieckiej. Początkowo był przetrzymywany w Wołoczyskach, pocieszając w tym czasie duchowo polskich żołnierzy. Następnie więziony w obozie w Kozielsku. W tym samym roku, w Wigilię Bożego Narodzenia wywieziony został z obozu. Prawdopodobnie przewieziono go do Kalinina i tam zamordowano, a następnie pochowano w Miednoje.
W sierpniu 1941 biskup Józef Gawlina, nie wiedząc o tragicznej śmierci prałata, mianował go wikariuszem generalnym Armii Polskiej w ZSRR.
Postanowieniem nr 112-48-07 Prezydenta Rzeczypospolitej Polskiej Lecha Aleksandra Kaczyńskiego z 5 października 2007 został mianowany pośmiertnie do stopnia generała brygady. Awans został ogłoszony 9 listopada 2007 w Warszawie w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="1190507" url="https://pl.wikipedia.org/wiki?curid=1190507" title="Ponikło wielołodygowe">
Ponikło wielołodygowe

Ponikło wielołodygowe ("Eleocharis multicaulis") – gatunek byliny z rodziny ciborowatych (turzycowatych). Tworzy własny zespół "Eleocharitetum multicaulis".
Rozmieszczenie geograficzne.
Występuje w Europie, północnej Afryce i Makaronezji. W Polsce występuje na kilku stanowiskach na Pomorzu i Dolnym Śląsku.
Biologia i ekologia.
Bylina, hemikryptofit. Rośnie na brzegach zbiorników wodnych, w obniżeniach międzywydmowych i na wilgotnych wrzosowiskach. Kwitnie w lipcu i sierpniu. Gatunek charakterystyczny zespołu "Eleocharitetum multicaulis".
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:

</doc>
<doc id="1190511" url="https://pl.wikipedia.org/wiki?curid=1190511" title="Eleocharis multicaulis">
Eleocharis multicaulis



</doc>
<doc id="1190513" url="https://pl.wikipedia.org/wiki?curid=1190513" title="Rada Doradców Ekonomicznych (Stany Zjednoczone)">
Rada Doradców Ekonomicznych (Stany Zjednoczone)

Rada Doradców Ekonomicznych (ang. "Council of Economic Advisers", "CEA") – organ doradczy, stworzony na mocy "Employment Act" z 1946 w celu doradzania prezydentowi Stanów Zjednoczonych w obszarze polityki gospodarczej. Jest ona częścią biura decyzyjnego prezydenta i formułuje dużą część polityki gospodarczej Białego Domu.
W szczególności do obowiązków rady należy:
Rada składa się z trzech członków mianowanych przez prezydenta, za zgodą Senatu. Każdy z członków powinien odznaczać się ponadprzeciętnymi kwalifikacjami niezbędnymi do skutecznej realizacji wyżej wymienionych celów. Następnie prezydent desygnuje jednego z członków na przewodniczącego.
Do jego oficjalnych obowiązków należy tworzenie opinii wydawanych przez Radę. Pozostali członkowie prowadzą analizy na polu polityki gospodarczej, reprezentują Radę na spotkaniach z innymi agencjami rządowymi i współpracują z przewodniczącym w wydawaniu rad gospodarczych.
Oprócz przewodniczącego i dwóch członków Rada ma do dyspozycji nieco szersze grono ekspertów, składające się z:
Członkowie Rady.
Obecnym przewodniczącym Rady jest Kevin Hassett.
Przewodniczącymi Rady w przeszłości byli:
Do innych byłych wpływowych członków Rady należą:
Historia.
Radę utworzono w 1946 roku. W pierwszych 7 latach swojego funkcjonowania Rada dokonała pięciu istotnych ulepszeń w amerykańskiej polityce gospodarczej:
W 1949 doszło do dyskusji między ówczesnym przewodniczącym Edwinem Noursem a członkiem Rady Leonem Keyserlingiem. Nourse wierzył, że gospodarka ma wybór między „pistoletami a masłem”, ale Keyserling argumentował, że rozwijająca się gospodarka poradzi sobie z wysokimi wydatkami zbrojeniowymi przy jednoczesnym wzroście poziomu życia. W 1949 Keyserling uzyskał wsparcie wpływowych doradców prezydenta Trumana Deana Achesona i Clarka Clifforda. W efekcie tego Nourse zrezygnował z pozycji przewodniczącego Rady, przestrzegając jednocześnie przed niebezpieczeństwami związanymi z deficytami budżetowymi i wzmożonymi wydatkami na zbrojenia. Przewodniczącym Rady został Keyserling, który następnie wpłynął na wprowadzenie przez prezydenta Trumana polityki Fair Deal i na treść ekonomicznych sekcji 68 Rezolucji Rady Bezpieczeństwa Narodowego, w której napisano, że silniej uzbrojona amerykańska armia nie wpłynie na poziom życia Amerykanów ani na ryzyko zmiany wolnorynkowego charakteru amerykańskiej gospodarki.
Podczas recesji w latach 1953–1954 Rada (pod przewodnictwem Arthura Burnsa) poparła aktywne kontracykliczne podejście do jej zwalczenia. Szczególnie istotnymi punktami w jej programie doradczym były wprowadzanie programu robót publicznych, ułatwienie dostępu do kredytów i obniżenie podatków.

</doc>
<doc id="1190514" url="https://pl.wikipedia.org/wiki?curid=1190514" title="Live at Slane Castle">
Live at Slane Castle

Live at Slane Castle – płyta z zapisem koncertu grupy Red Hot Chili Peppers, który odbył się obok zamku Slane w Irlandii 23 sierpnia 2003 roku. Zespół promował wtedy płytę "By the Way". Album został wydany w listopadzie 2003 roku przez wydawnictwo Warner Music Vision. Na oficjalnym DVD z zapisem koncertu nie ma zagranej wówczas piosenki "Soul to Squeeze".
Czas całkowity: 102 minuty + 28 minut - dodatki

</doc>
<doc id="1190516" url="https://pl.wikipedia.org/wiki?curid=1190516" title="Michele Federico Sciacca">
Michele Federico Sciacca

Michele Federico Sciacca (ur. 12 lipca 1908 r. w Giarre, zm. 24 lutego 1975 w Genui) – jeden z czołowych włoskich filozofów katolickich.
Życiorys.
Urodził się w Giarre na Sycylii, z pochodzenia był Italogrekiem. W 1926 osiadł w Neapolu, gdzie studiował filozofię. Był uczniem Antonia Aliotty. W latach 1938-1947 był profesorem uniwersytetu w Pawii, w latach 1947-1975 w Genui. W 1946 założył wydawane w Genui czasopismo "Giornale di Metafisica", którego był redaktorem naczelnym.
Myśl Sciacci dzieli się na cztery główne fazy rozwojowe. W latach 1928-1932 był zwolennikiem idealizmu aktualnego Giovanniego Gentilego i przeciwnikiem filozofii katolickiej. W latach 1932-1938 był wolennikiem krytycznego spirytualizmu. Lata 1939-1950 to okres spirytualizmu chrześcijańskiego. Swoją filozofię po roku 1950 Sciacca nazywał "filozofią integralności".
Bibliografia prac Sciacci jest ogromna - obejmuje 1747 pozycji, a wydawane od 1951 "Opere complete" liczą kilkadziesiąt tomów. Mimo porzucenia aktualizmu, Sciacca zawsze uważał Gentilego za jednego z najważniejszych dla niego filozofów, i nigdy nie zaakceptował w pełni tomizmu. Na tle sporu między neoaugstynistami a neotomistami we włoskiej filozofii katolickiej postulował nawet zastępowanie "neoscholastyki" "neopatrystyką". Występował przy tym w obronie tradycyjnego sposobu uprawiania filozofii, metafizyki klasycznej koncentrującej się na pojęciach Boga i Bytu, a zwalczał prądy w kulturze katolickiej dążące do "dehellenizacji chrześcijaństwa".
W obrębie krytyki Sciacci znalazł się także neoidealizm włoski, który jego zdaniem doprowadził do utożsamienia filozofii z filozofią kultury (która jest centralnym polem badań większości współczesnych filozofów włoskich), co doprowadziło do zagubienia podstawowego dla filozofii klasycznej aspektu metafizycznego. Krytykował zwłaszcza Crocego, który nawet w swojej interpretacji Hegla zagubił to, co w myśli tego filozofa jest metafizyczne, redukując heglizm do rozmyślań nad kulturą i historią. Zdaniem Sciacci winą Crocego jest zachodzący według niego podobny zwrot od metafizyki do drugorzędnych zagadnień filozofii kultury wśród uczniów Gentilego. Źródła croceańskiej myśli antymetafizycznej Sciacca widział w marksistowskich początkach filozofii Crocego.
Szeroko obecna we współczesnej myśli włoskiej redukcja całej filozofii do filozofii kultury i całej rzeczywistości do rzeczywistości historycznej (historyzm) stoi według Sciacci w ostrym przeciwieństwie do metafizycznej tradycji filozofii klasycznej. Te antymetafizyczne tendencje Sciacca określa jako "mondanizm" (z wł. "mondano", świat), chcąc przez to podkreślić, że z konieczności jest to filozofia laicka, odrzucająca wszystko, co "zaświatowe" ("ultramondano"), ponadczasowe, ponadhistoryczne. Mondanizm jest to więc pewnego rodzaju konstrukt intelektualny Sciacci, za pomocą którego usiłuje on ująć wszystkie próby redukcji świata do jakiegoś jego elementu (niekoniecznie do kultury), zubożający myśl historyzm, naturalizm, scjentyzm, kulturalizm - wszystkie je łączy to, że gubią wartości które są odpowiednio ponadczasowe, pozanaukowe, pozakulturowe. Właśnie integralne ujmowanie wszystkich aspektów rzeczywistości w ich powiązaniu z tym, co nadprzyrodzone Sciacca nazywa "filozofią integralną".

</doc>
<doc id="1190517" url="https://pl.wikipedia.org/wiki?curid=1190517" title="Karol III de Bourbon-Montpensier">
Karol III de Bourbon-Montpensier

Karol III de Bourbon-Montpensier (ur. 17 lutego 1490, zm. 6 maja 1527 w Rzymie) – hrabia Montpensier i delfin Owernii.
Jego ojcem był Gilbert I (zm. 1496), hrabia Montpensier, a matką Chiara Gonzaga. Starszym bratem Karola był Ludwik II, który po śmierci ojca został jego następcą, ale zmarł bezdzietnie w 1501. Karol odziedziczył rodzinne tytuły po Ludwiku II, a 10 maja 1505 poślubił Zuzannę, księżną-dziedziczkę Burbonii – ostatnią z głównego rodu Burbonów. Karol dzięki żonie został księciem Burbonii i głową rodu.
Kariera.
Karol wsławił się jako żołnierz w czasie wojen włoskich, i w 1515 król Francji, Franciszek I Walezjusz mianował go konetablem Francji oraz gubernatorem Mediolanu jako nagrodę za zasługi w bitwie pod Marignano. Wkrótce jednak król zraził się do Karola, który był niezwykle próżny i rządził w Mediolanie niezwykle rozrzutnie. Franciszek I odwołał go wkrótce z Włoch i wbrew oczekiwaniom Karola nie mianował go głównodowodzącym podczas wyprawy do Niderlandów – na czele wojsk stanął zięć króla – Karol IV d’Alençon. Książę de Bourbon uważał, że ten zaszczyt należał się jemu, jako konetablowi Francji.
Do ostatecznego rozłamu między królem a Bourbonem doszło po śmierci żony Karola, Zuzanny w 1521. Zuzanna zostawiła wszystkie swoje ziemie właśnie jemu, ale matka króla – Ludwika Sabaudzka, kuzynka Zuzanny, zgłosiła pretensje do ziem oparte na pierwszeństwie krwi nad więzami małżeńskimi w dziedziczeniu. Ludwika zaproponowała rozwiązanie problemu poprzez ślub jej i Karola, ale ten odmówił ożenku z 14 lat od siebie starszą królową. Za karę, za namową matki, Franciszek I skonfiskował część ziemi Burbonów, zanim jeszcze przejął je Karol. Konetabl wiedząc że nie ma szans odzyskania ziem, zawarł sekretny sojusz z wrogami króla – ofiarował swoje usługi cesarzowi Karolowi V Habsburgowi. Konetabl, cesarz i król Anglii – Henryk VIII Tudor wymyślili plan podzielenia Francji na części, którego nigdy nie zrealizowano. Spisek został wykryty w 1523 i za tę jawną zdradę Karol stracił swój urząd – musiał uciekać do Włoch, gdzie wstąpił w służbę cesarską. W 1524 walczył w Lombardii z Francuzami pod wodzą Bonniveta, oraz w bitwie pod Pawią.
Cesarz dał Karolowi pod dowództwo mieszaną armię hiszpańsko-niemiecką (w której znalazło się wielu luteran) i wysłał przeciwko papieżowi Klemensowi VII, który opowiadał się wówczas po stronie Francji. Cesarz lekceważył prośby Karola o broń i pożywienie dla armii, Karol utrzymywał żołnierzy w ryzach obiecując złupienie Rzymu. Mimo rozejmu który został wkrótce podpisany pomiędzy papieżem i cesarzem, armia doszła do bram Rzymu w maju 1527. Śmierć Karola (podobno zginął z ręki rzeźbiarza Celliniego) u bram miasta do reszty zdemoralizowała pozbawionych teraz zaopatrzenia i dowództwa żołnierzy. Po krótkim oblężeniu niekarne wojska wdarły się do Rzymu łupiąc i mordując przerażoną ludność. Wydarzenie to znane jako "Sacco di Roma" wstrząsnęło opinią publiczną w całej Europie i w znacznej mierze przyczyniło się do złej sławy jaką pozostawił po sobie Karol de Bourbon, którego obwiniano o zdradę ojczyzny i upadek Wiecznego Miasta.
Dziedzictwo.
Z Zuzanną Karol miał trzech synów:
Żadne z jego dzieci nie przeżyło roku i główna linia Burbonów wymarła, podobnie jak męska linia de Bourbon-Montpensier. Wszystkie tytuły odziedziczyła młodsza linia de Bourbon-La Marche, książąt Vendôme. Jedynie hrabstwo Montpensier i delfinat Owernii zostały zwrócone starszej siostrze Karola – Ludwice.

</doc>
<doc id="1190520" url="https://pl.wikipedia.org/wiki?curid=1190520" title="Willesden Junction (stacja)">
Willesden Junction (stacja)

Willesden Junction – stacja kolejowa w Londynie zarządzana przez London Overground i stanowiąca punkt przesiadkowy między trzema liniami obsługiwanymi przez tego przewoźnika:
Ze stacji korzysta także Metro londyńskie, którego pociągi zatrzymują się tu w ramach linii Bakerloo Line. Stacja posiada 5 peronów na dwóch poziomach. Dwa perony, używane wyłącznie przez London Overground, znajdują się na poziomie sąsiedniej ulicy. Trzy pozostałe, z czego 2 wykorzystywane są wspólnie przez metro i kolej, a jeden zarezerwowany dla tej ostatniej, usytuowane są poniżej.

</doc>
<doc id="1190521" url="https://pl.wikipedia.org/wiki?curid=1190521" title="Apollonios z Tralles">
Apollonios z Tralles

Apollonios z Tralles – rzeźbiarz grecki, aktywny na przełomie II/I wieku p.n.e., adoptowany syn Menekratesa z Rodos.
Przedstawiciel rodyjskiej szkoły rzeźbiarskiej. Wraz z bratem Tauriskosem z Tralles był autorem grupy rzeźbiarskiej "Byka Farnezyjskiego", znanego z rzymskiej kopii z III wieku n.e.

</doc>
<doc id="1190525" url="https://pl.wikipedia.org/wiki?curid=1190525" title="Trukwa">
Trukwa

Trukwa, gąbczak ("Luffa" Mill.) – rodzaj jednorocznych pnączy z rodziny dyniowatych. Obejmuje 9 gatunków występujących na wszystkich kontynentach w strefie tropikalnej i subtropikalnej.
Morfologia.
Pnącza z wąsami czepnymi. Kwiaty żółte, owoce cylindryczne do 30 cm długości. Owocnia na zewnątrz skórzasta, wewnątrz zawiera tkankę silnie włóknistą.
Systematyka.
Rodzaj z rodziny dyniowatych z rzędu dyniowców, należących do kladu różowych w obrębie okrytonasiennych. W obrębie rodziny: podrodzina "Cucurbitoideae", plemię "Benincaseae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Takht.), nadrząd "Cucurbitanae" Reveal, rząd dyniowce ("Cucurbitales" Dumort.), podrząd "Cucurbitineae" Engl., rodzina dyniowate ("Cucurbitaceae" Juss.), rodzaj trukwa ("Luffa" L.).
Zastosowanie.
Owoce co najmniej dwóch gatunków (trukwy egipskiej "Luffa aegyptiaca" oraz ostrokątnej "L. acutangula"), są uprawiane, zbierane przed dojrzeniem i spożywane jako warzywa, popularne w Azji i Afryce. Owoce po wysuszeniu zwane są „gąbkami roślinnymi”, mają różny stopień szorstkości i używane są do szorowania naczyń, czyszczenia ubrań i mycia ciała.
Zobacz też.
Tykwa, okra.

</doc>
<doc id="1190526" url="https://pl.wikipedia.org/wiki?curid=1190526" title="Ponikło jajowate">
Ponikło jajowate

Ponikło jajowate ("Eleocharis ovata") – gatunek byliny z rodziny ciborowatych (turzycowatych).
Rozmieszczenie geograficzne.
Występuje w strefie umiarkowanej półkuli północnej. W Polsce rośnie głównie w południowej części nizin i w pasie wyżyn.
Biologia i ekologia.
Roślina jednoroczna. Rośnie na brzegach rzek i zbiorników wodnych. Kwitnie w lipcu i sierpniu. Tworzy swój własny zespół "Eleocharetum ovatae", dla którego jest gatunkiem charakterystycznym. Liczba chromosomów 2n = 10.
Zagrożenia.
Roślina umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia VU (V)).

</doc>
<doc id="1190528" url="https://pl.wikipedia.org/wiki?curid=1190528" title="Ulica Witolda Pileckiego w Warszawie">
Ulica Witolda Pileckiego w Warszawie



</doc>
<doc id="1190532" url="https://pl.wikipedia.org/wiki?curid=1190532" title="Kensal Green (stacja metra)">
Kensal Green (stacja metra)

Kensal Green – naziemna stacja kolejowa zarządzana przez Metro londyńskie i leżąca na jego linii Bakerloo Line. Używa jej także London Overground, którego pociągi stają tu na trasie z dworca Euston do Watford (linia Watford DC Line).

</doc>
<doc id="1190533" url="https://pl.wikipedia.org/wiki?curid=1190533" title="Subaru SVX">
Subaru SVX

Subaru SVX – zaprezentowane zostało w czerwcu 1991 roku w USA oraz we wrześniu tego samego roku w Japonii (pod nazwą Alcyone SVX). Samochód ten był następcą modelu XT z 1985 roku, a jest on 2-drzwiowym, 4-osobowym coupe wystylizowanym przez Giugiaro. SVX sprzedawany był głównie w Japonii i USA, lecz Subaru oferowało go także w Europie (najwięcej egzemplarzy sprzedano w Niemczech).
Model SVX wyposażony był w jednostkę napędową typu bokser o nazwie EG33, która była kontynuatorem modelu silnikowego o nazwie ER używanego w poprzednim modelu Subaru XT. Był to ówcześnie najmocniejszy silnik Subaru tamtych lat, także jeśli chodzi o wielkość - pojemność skokowa była największa. Z powodu osiągniętej mocy znacznie ponad 200 KM i sporemu momentowi ponad 300 Nm, nie zdecydowano się wprowadzać turbodoładowania, ani takiego wariantu jako opcji. Silnik 3,3l EG33 był jedynym możliwym wyborem przy zakupie modelu SVX.
Pojazd ten miał stały napęd na obie osie, lub później (1994-1995) wprowadzony opcjonalnie na rynek USA napęd na oś przednią wersja (CXV). Przez całą produkcję SVX, oferowany był tylko ze skrzynią automatyczną o 4 przełożeniach. Skrzynia manualna nie było oferowana, ponieważ Subaru nie miał w ofercie takiej do samochodu o tej mocy i momencie w tamtym czasie. 
Wyposażenie sportowego modelu Subaru było bogate, klient mógł znaleźć w aucie klimatyzację, elektrycznie sterowane siedzenia przednie, ABS, poduszki powietrzne dla kierowcy i pasażera.
W roku modelowym 1994 i aż do zakończenia produkcji w grudniu 1996 roku SVX był wyposażony w elektronicznie regulowaną prędkość maksymalną 230 km/h. Modele z pierwszych lat produkcji (91-93) pozwalały rozwinąć maksymalną prędkość 248 km/h, dzięki bardzo długiemu 4 biegowi.
Zawieszenie SVX było niezależne - (z przodu kolumny McPhersona, z tyłu zastosowano typ dwuwahaczowy). Seryjne zawieszenie było dość twarde i charakteryzowało się raczej twardym resorowaniem niż delikatną sprężystością. Jednak auto prowadziło się znacznie lżej i bardziej sportowo niż na to jak wyglądało i jaką miało masę (1610 kg)
Subaru niecodzienną stylistyką przyciągał uwagę głównie dzięki dzielonym szybom bocznym. To ekstrawaganckie rozwiązanie zaprezentowano tylko w kilku pojazdach takich jak: DeLorean DMC-12, Bugatti EB110 czy McLaren F1 
Łączna sprzedaż Subaru SVX wyniosła 25 000 egzemplarzy, z czego najwięcej - 14 257 sztuk sprzedano w USA, 8265 sztuk sprzedano w Japonii, a w Europie sprzedano 2478 sztuk, z czego 854 w Niemczech.

</doc>
<doc id="1190534" url="https://pl.wikipedia.org/wiki?curid=1190534" title="Ponikło maleńkie">
Ponikło maleńkie

Ponikło maleńkie ("Eleocharis parvula") – gatunek byliny z rodziny ciborowatych (turzycowatych). Występuje w Azji, Europie, Egipcie, Ameryce Północnej i na Kubie. W Polsce znany z trzech stanowisk położonych na wybrzeżu: Władysławowo, Beka i brzeg jeziora Resko Przymorskie.
Biologia i ekologia.
Bylina, geofit, halofit. Rośnie na słonych bagnach i piaskach. Kwitnie od lipca do września. 
Zagrożenia i ochrona.
Kategorie zagrożenia gatunku:
Gatunek objęty ochroną ścisłą.

</doc>
<doc id="1190535" url="https://pl.wikipedia.org/wiki?curid=1190535" title="Achdut ha-Awoda">
Achdut ha-Awoda

Achdut ha-Awoda (hebr. אחדות העבודה, "Jedność Pracy") – izraelska lewicowa syjonistyczna partia polityczna, jedna z poprzedniczek Izraelskiej Partii Pracy.
Historia.
Pierwotnie Achdut ha-Awoda została założona w Palestynie w 1919 roku; jej liderem był Dawid Ben Gurion. Następnie w 1930 roku połączyła się z prawym skrzydłem "Poalej Syjon", tworząc Mapai. W ten sposób zakończyła swą działalność. Została ona reaktywowana w 1946 roku po tym, jak miał miejsce rozłam w łonie Mapai. W 1948 roku zjednoczyła się z "Mapam" i startowała w wyborach 1949 i 1951 roku jako część tego ugrupowania. W czasie urzędowania drugiego Knesetu (1951–1955) grupa deputowanych, w składzie której znaleźli się Mosze Aram, Jisra’el Bar-Jehuda, Jicchak Ben Aharon i Aharon Zisling odłączyła się od "Mapam" i utworzyła organizację o nazwie "Achdut ha-Awoda – Poale Zion". Nie zostali jednak uznani przez przewodniczącego izby za osobną frakcję parlamentarną.
W wyborach 1955 roku partia wystartowała samodzielnie, uzyskując 10 mandatów, co oznaczało 5. wynik wyborczy. W czasie trwania kadencji trzeciego Knesetu (1955–1959) Achdut ha-Awoda wchodziła w skład koalicji rządowej Dawida Ben Guriona. Członek tego ugrupowania Nachum Nir został przewodniczącym Knesetu ("speakerem"), Bar-Jehuda był ministrem spraw wewnętrznych, a Mosze Karmel objął resort transportu. Jednakże Achdut ha-Awoda była odpowiedzialna za upadek rządu w 1959 roku, kiedy to jej deputowani wraz z kolegami z koalicyjnego "Mapam" głosowali przeciwko decyzji rządu o sprzedaży broni do Niemiec Zachodnich, jednocześnie odmawiając wyjścia z koalicji rządowej.
Po wyborach 1959 roku stan posiadania partii w parlamencie został zredukowany do 7 mandatów. Achdut ha-Awoda ponownie weszła w skład koalicji rządowej i pozostawała w niej aż do upadku gabinetu w 1961 roku. W tym czasie Ben-Aharon był ministrem transportu. Wyniki wyborów 1961 roku przyniosły zysk w postaci jednego mandatu więcej, a samo ugrupowanie było częścią kolejnych trzech koalicji rządowych powstałych w trakcie trwania kadencji piątego Knesetu (1961–1965); w tym czasie Jigal Allon był ministrem pracy, a swoje posady ministerialne zachowali też Ben-Aharon i Bar-Yehuda.
Przed wyborami 1965 roku, partia zawiązała sojusz z Mapai, tworząc Koalicję Pracy ("Ma’arach"). Nowe ugrupowanie zdobyło 45 miejsc w parlamencie, zwiększając swój stan posiadania do 63, gdy "Mapam" i Rafi zjednoczyły się z nim w 1968 roku. Mapai, Achdut ha-Awoda i Rafi połączyły się, tworząc nową Koalicję Pracy, która w późniejszym czasie przekształciła się w Izraelską Partię Pracy. W ten sposób tworzące ją podmiot zakończyły samodzielną działalność.
Politycy.
Posłowie w trzecim Knesecie.
Posłowie wybrani w wyborach w 1955: Awraham Abbas, Jisra’el Bar-Jehuda, Jisra’el Galili, Mosze Aram, Cippora Laskow, Rut Haktin, Jigal Allon, Jicchak Ben Aharon, Jicchak Tabenkin, Ze’ew Cur
Posłowie, którzy weszli do Knesetu w trakcie trwania kadencji: Nachum Nir, Mosze Karmel, Jerachmi’el Asa

</doc>
<doc id="1190538" url="https://pl.wikipedia.org/wiki?curid=1190538" title="Ahdut Ha'avoda">
Ahdut Ha'avoda



</doc>
<doc id="1190540" url="https://pl.wikipedia.org/wiki?curid=1190540" title="Ahdut Ha'avodah">
Ahdut Ha'avodah



</doc>
<doc id="1190541" url="https://pl.wikipedia.org/wiki?curid=1190541" title="Mokoia">
Mokoia

Mokoia – wyspa położona na jeziorze Rotorua w Nowej Zelandii. Powierzchnia wyspy to 1,35 km². Wyspa stanowi ryolitową kopułę wulkaniczną wznoszącą się 180 m powyżej powierzchni jeziora.

</doc>
<doc id="1190542" url="https://pl.wikipedia.org/wiki?curid=1190542" title="Dawid Muszyński">
Dawid Muszyński

Dawid Rafał Muszyński (ur. 6 marca 1984 w Warszawie) – polski dziennikarz, krytyk filmowy.
Życiorys.
Absolwent wydziału politologii specjalizacji dziennikarstwo na Collegium Civitas.
Pracę dziennikarza rozpoczął w 2000 w miesięczniku „Machina”, gdzie pisał recenzje gier komputerowych do rubryki "Cyber". Od 2001 redagował także rubrykę "Multimedia" w miesięczniku „CKM”. Jego recenzje gier ukazywały się także w gazetach „Click!”, „Fantasy”, „Konsole”, „Wakacje na maxa”, „Laif” i „GameRanking”.
W międzyczasie rozpoczął współpracę z tygodnikami „Przekrój” i „Ozon”, gdzie publikował swoje teksty o tematyce kulturalnej, naukowej i społecznej. Tekst o „Hiphop polo”, którego był współautorem wraz z Bartkiem Chacińskim z „Przekroju” odbił się dużym echem w środowisku muzycznym. W 2007 rozpoczął współpracę z tygodnikiem telewizyjnym „Tele Tydzień”, dla którego przeprowadził wywiady zagraniczne, m.in. Bruce’em Willisem, Wentworthem Millerem czy Jonathanem Rhys-Meyersem. Następnie pracował z portalem internetowym Dziennik.pl oraz dziennikiem „Rzeczpospolita”.
Od 2011 do 2013 roku pracował w polskiej wersji magazynu „Maxim” na stanowisku sekretarza redakcji. Wywiady jego autorstwa można było przeczytać również w zagranicznych edycjach tego magazynu, m.in. w „Maxim Australia“. Prowadził także autorską rubrykę podróżniczą w magazynie „e!stilo”. Od 2013 do 2015 roku pełnił funkcję redaktora naczelnego miesięcznika lifestyle’owego „Ego. For Men Only”, ukazującego się wyłącznie na tabletach i smartfonach.
Od 2014 do 2017 jego wywiady można było oglądać w telewizji VOX Music TV w programie "Na czerwonym dywaniku". Po zdjęciu programu z anteny przeniósł się do telewizji 4Fun.tv gdzie od stycznia 2018 w każdy piątek prowadzi program "4Fun naEKRANIE".
Od 2016 jest redaktorem naczelnym portalu naEKRANIE.pl, traktującym o popkulturze.
Prowadzi także autorską rubrykę o grach komputerowych w polskiej edycji magazynu „Stuff” i dział „Comix Zone” w miesięczniku PSX Extreme. Jego wywiady ukazują się regularnie w tygodniku „Wprost” oraz miesięczniku „CKM”, „Esquire”, „Playboy”, „Pani” i „Elle Man".

</doc>
<doc id="1190543" url="https://pl.wikipedia.org/wiki?curid=1190543" title="Eleocharis parvula">
Eleocharis parvula



</doc>
<doc id="1190544" url="https://pl.wikipedia.org/wiki?curid=1190544" title="Eleocharis ovata">
Eleocharis ovata



</doc>
<doc id="1190545" url="https://pl.wikipedia.org/wiki?curid=1190545" title="Bijinga">
Bijinga

 – ogólne określenie portretów pięknych kobiet w japońskiej sztuce, zwłaszcza powstałych w drzeworytniczej technice . Termin stosowany jest również obecnie, pod warunkiem, że odnosi się do raczej klasycznego przedstawienia kobiety, zwykle ubranej w kimono.
Niemal wszyscy artyści ukiyo-e tworzyli "bijin-ga" ("bijin" – piękna dziewczyna, kobieta, piękność); "ga" – obraz, rysunek, szkic), stanowiące jeden z głównych tematów w tym stylu, ale nieliczni, jak m.in.: Utamaro Kitagawa (ok. 1753–1806), Harunobu Suzuki (ok. 1725–1770), Chikanobu Toyohara (1838–1912), Eisen Keisai (1790–1848) i Kiyonaga Torii (1752–1815), są postrzegani jako mistrzowie tej formy.

</doc>
<doc id="1190548" url="https://pl.wikipedia.org/wiki?curid=1190548" title="Elatine hydropiper">
Elatine hydropiper



</doc>
<doc id="1190549" url="https://pl.wikipedia.org/wiki?curid=1190549" title="Elatine alsinastrum">
Elatine alsinastrum



</doc>
<doc id="1190550" url="https://pl.wikipedia.org/wiki?curid=1190550" title="Elatine hexandra">
Elatine hexandra



</doc>
<doc id="1190552" url="https://pl.wikipedia.org/wiki?curid=1190552" title="Elatine triandra">
Elatine triandra



</doc>
<doc id="1190553" url="https://pl.wikipedia.org/wiki?curid=1190553" title="Queen’s Park (stacja kolejowa)">
Queen’s Park (stacja kolejowa)

Queen’s Park – naziemna stacja kolejowa zarządzana przez Metro londyńskie i leżąca na jego linii Bakerloo Line. Jest ostatnią z 10 stacji składających się na zachodni, naziemny odcinek tej linii. Około 300 metrów za nią pociągi wjeżdżają do tunelu, w którym poruszają się już do końca trasy. Ok 1/3 składów kończy na niej swój bieg, nie jadąc już dalej na zachód.
Stacji używa także London Overground, którego pociągi stają tu na trasie z dworca Euston do Watford (linia Watford DC Line).

</doc>
<doc id="1190557" url="https://pl.wikipedia.org/wiki?curid=1190557" title="Tauriskos z Tralles">
Tauriskos z Tralles

Tauriskos z Tralles – rzeźbiarz grecki, aktywny na przełomie II / I wieku p.n.e., adoptowany syn Menekratesa z Rodos.
Przedstawiciel rodyjskiej szkoły rzeźbiarskiej. Wraz z bratem Apolloniosem z Tralles był autorem grupy rzeźbiarskiej "Byka Farnezyjskiego", znanego z rzymskiej kopii z III wieku n.e.

</doc>
<doc id="1190558" url="https://pl.wikipedia.org/wiki?curid=1190558" title="Nina Cziłowa">
Nina Cziłowa

Nina Stefanowa Cziłowa, bułg. Нина Стефанова Чилова (ur. 19 lipca 1972 w Widyniu) − bułgarska prawniczka i polityk, deputowana do Zgromadzenia Narodowego 39. i 40. kadencji, w 2005 minister kultury i turystyki w rządzie Symeona Sakskoburggotskiego.
Życiorys.
Ukończyła studia prawnicze na Uniwersytecie Sofijskim im. św. Klemensa z Ochrydy, specjalizowała się w zakresie bankowości i zarządzaniu finansami. Zawodowo związana z sektorem finansowym.
Przed wyborami parlamentarnymi w 2001 została doradcą prawnym powstającego wówczas Narodowego Ruchu Symeona Drugiego. Wystartowała z jego list do Zgromadzenia Narodowego, uzyskując mandat deputowanej. W lutym 2005, po reorganizacji rządu kierowanego przez lidera partii Symeona Sakskoburggotskiego, zastąpiła na stanowisku ministra kultury Bożidara Abraszewa, któremu zarzucano korupcję. Powierzono jej też w zakresie obowiązków odpowiedzialność za turystykę. Urząd ten sprawowała do końca funkcjonowania gabinetu, tj. do sierpnia 2005. Następnie do 2009 wykonywała mandat deputowanej 40. kadencji.
Wycofała się następnie z działalności politycznej, została m.in. nauczycielem akademickim na Uniwersytecie Gospodarki Narodowej i Światowej i arbitrem w organizacjach gospodarczych.

</doc>
<doc id="1190559" url="https://pl.wikipedia.org/wiki?curid=1190559" title="Gurdlina ogórkowata">
Gurdlina ogórkowata

Gurdlina ogórkowata ("Trichosanthes cucumerina" L.) – gatunek rośliny tropikalnej, uprawiany dla owoców używanych w kuchniach azjatyckich jako warzywo oraz jako roślina ozdobna w całej strefie tropikalnej. Pochodzi z południowo-wschodniej Azji i północnej Australii.
Zmienność.
Znane są dwie odmiany:

</doc>
<doc id="1190561" url="https://pl.wikipedia.org/wiki?curid=1190561" title="Kongres Polonii Kanadyjskiej">
Kongres Polonii Kanadyjskiej

Kongres Polonii Kanadyjskiej () – naczelna organizacja Polonii w Kanadzie, założona w 1944. Zarząd Główny i Rada Kongresu mają siedzibę w Toronto. Kontynuator założonego w 1931 Zrzeszenia Organizacji Polskich w Kanadzie.
Skupia na zasadzie federacji świeckie organizacje i towarzystwa polonijne. Ma 13 okręgów lokalnych w głównych miastach i prowincjach Kanady, wszędzie tam, gdzie znajdują się większe skupiska polskie. Współpracuje z Kongresem Polonii Amerykańskiej i Światową Radą Polonii. Członek założyciel Rady Polonii Świata.
Sprawuje pieczę nad Fundacją Funduszu Wieczystego „Millenium”. Wybory do władz głównych Kongresu odbywają się na Walnych Zjazdach organizacji, które często odbywają się w różnych okręgach Kongresu. Okręgi zorganizowane są z reguły wedle podziału administracyjnego Kanady, np. Okręg Alberta, Okręg Manitoba itd.
Głównym zadaniem Kongresu jest reprezentacja społeczności polonijnej wobec władz Kanady. W okresie stanu wojennego w Polsce, Kongres był głównym organizatorem pomocy dla Polski i organizował lobby polityczne na rzecz Polski. W tamtych latach też, z inicjatywy prezesa, inż. Stanisława Orłowskiego podpisał z rządem Kanady umowę emigracyjna, która umożliwiła organizacjom polonijnym sponsorowanie tysięcy Polaków z obozów uchodźczych w Europie.
KPK koordynuje działalność organizacji członkowskich oraz akcji polityczno-społecznych polskiej grupy etnicznej w Kanadzie. Członkiem Kongresu może być tylko legalnie zarejestrowana w Kanadzie organizacja polonijna. Patronuje też przedsięwzięciom kulturalno-oświatowym polskiej grupy. Na wniosek zarządów Okręgów, Zarząd Główny i Rada KPK mogą nadać odznaki honorowe Kongresu dla indywidualnych osób, które w sposób przyczyniły się dla dobra Polonii kanadyjskiej lub dobrego imienia Polski i Polaków. Są trzy stopnie tych odznak: złota, srebrna i brązowa. Na szczeblu federalnym członkami Kongresu mogą być większe zrzeszenia i federacje polonijne, jak: Stowarzyszenie Polskich Kombatantów, Federacja Polek w Kanadzie, Związek Narodowy Polski i inne. Poszczególne oddziały i koła tych zrzeszeń i federacji należą do lokalnych Okręgów KPK.

</doc>
<doc id="1190564" url="https://pl.wikipedia.org/wiki?curid=1190564" title="Teoria kontraktów nieformalnych">
Teoria kontraktów nieformalnych

Teoria kontraktów nieformalnych – współczesna teoria wyjaśniająca sztywność płac.
Teoria kontraktów nieformalnych bazuje na różnych stopniach niechęci do ryzyka oraz asymetrii informacji między pracownikami a przedsiębiorstwem. Teoria ta zakłada, że pracownicy z reguły mają utrudniony dostęp do rynku ubezpieczeń dlatego zarówno pracownicy jak i pracodawcy wykazują skłonność do zawierania nieformalnych umów przybierających formę ubezpieczenia oferowanego przez pracodawcę. W takiej umowie pracodawca zobowiązuje się do wypłacania stałej stawki płacowej pracownikowi bez względu na sytuację gospodarczą, natomiast pracownik zgadza się otrzymywać stawkę niższą od stawki potencjalnej w warunkach dobrej koniunktury w zamian za zobowiązanie pracodawcy do wypłacania takiej samej stawki w czasach recesji. Skutkuje to większym poczuciem bezpieczeństwa pracowników. Umowy tego typu mają charakter nieformalny, dzięki czemu pozwalają na większą kontrolę pracowników i wpływają na ich zwiększoną motywację do pracy (ograniczają np. pokusę nadużycia).

</doc>
<doc id="1190565" url="https://pl.wikipedia.org/wiki?curid=1190565" title="FCM 36">
FCM 36

FCM 36 – francuski czołg lekki skonstruowany w okresie międzywojennym.
W czerwcu 1934 roku armia francuska rozpisała konkurs na czołg lekki, następcę przestarzałego czołgu Renault FT pochodzącego z okresu I wojny światowej. Z 14 projektów armia wybrała 5. Po testach prototypów do uzbrojenia wprowadzono czołg Renault R-35, który miał się stać nowym czołgiem wsparcia piechoty, zastępując FT-17. Zainteresowanie dowództwa piechoty wzbudził także inny z testowanych prototypów pochodzący z zakładów Forges et Chantiere de la Méditerranée (FCM).
Czołg FCM miał szereg rozwiązań nietypowych dla innych czołgów francuskich. Miał kadłub spawany z walcowanych płyt, pancerz o nowatorskim ukształtowaniu i był napędzany silnikiem wysokoprężnym. Testy z kwietnia 1935 roku, których zwycięzcą był R-35, spowodowały odrzucenie czołgu FCM z uwagi na problemy z niezawodnością, ale uznano, że warto kontynuować prace nad tą konstrukcją. Dlatego prototyp czołgu FCM został odesłany do producenta razem z listą zalecanych zmian konstrukcji. Zmodernizowany czołg był ponownie testowany od września 1935 do maja 1936 roku. W czasie testów czołg przejechał 1009 km, z czego 478 km po drogach. Próby wykazały konieczność wprowadzenia kolejnych poprawek. Część z nich wprowadzono na bieżąco, część po zakończeniu prób. Do czerwca 1936 przed Commision d'Infanterie przeprowadzano testy czołgu mające sprawdzić odporność na działanie broni chemicznej. Ostatecznie w lipcu 1936 uznano, że czołg spełnia wymagania wojska. Jeszcze przed tym werdyktem w maju 1936 zamówiono 100 wozów, które otrzymały desygnatę "Char léger Mlé. 1936 FCM".
Produkcję seryjną rozpoczęto w grudniu 1936. Wozy zostały dostarczone odbiorcy w okresie od maja 1938 do marca 1939. Wyprodukowane czołgi trafiły do 4. i 7. Bataillon de Chars de Combat. Każdy z nich był wyposażony w 45 czołgów. Wzięły one udział w walkach z armią niemiecką w czasie niemieckiego ataku w 1940 roku, ale brak informacji o ich skutecznym użyciu. Znaczna ich liczba (zależnie od źródła od 37 do ponad 50 sztuk) wpadła w ręce niemieckie. Zdobyte czołgi otrzymały oznaczenie Pz.Kpfw. FCM(f) i numer ewidencyjny 737(f). Od lutego 1943 były one przerabiane na działa samobieżne "7.5 cm Pak40 auf Fahrgestell Pz.Kpfw. FCM(f)" i "10.5 cm leFH (Sf) auf Geschützwagen FCM(f)". Działa te zostały wykorzystane podczas walk z British Army w rejonie Caen w Normandii.

</doc>
<doc id="1190568" url="https://pl.wikipedia.org/wiki?curid=1190568" title="Olga Kurylenko">
Olga Kurylenko

Olga Kurylenko (ros. Ольга Константиновна Куриленко – "Olga Konstantinowna Kurilenko", ukr. Ольга Костянтинівна Куриленко – "Olha Kostiantyniwna Kuryłenko"; ur. 14 listopada 1979 w Berdiańsku) – ukraińska modelka i aktorka. Od 2001 roku posiada także obywatelstwo francuskie.
Kariera.
Od 2005 roku gra w filmach (głównie francuskich). Przełomem w jej karierze była rola we francuskim thrillerze "W skórze węża" z 2006 roku. W roku 2007 wystąpiła u boku amerykańskiego aktora Timothy’ego Olyphanta w filmie "Hitman". 
Zagrała również w 2008 w 22. części filmu o przygodach Jamesa Bonda pod tytułem "007 Quantum of Solace".
Życie prywatne.
W latach 2000–2004 była żoną Cedrica van Mola. Ponownie wyszła za mąż w 2006 roku za Damiana Gabrielle. Drugie małżeństwo aktorki przetrwało tylko rok i zakończyło się rozwodem w 2007 roku. 30 października 2015 roku urodziła Alexandra Maxa Horatio. Ojcem jej dziecka jest Max Benitz, partner aktorki.

</doc>
<doc id="1190570" url="https://pl.wikipedia.org/wiki?curid=1190570" title="PH-metr">
PH-metr

pH-metr – urządzenie służące do pomiaru pH analizowanych substancji chemicznych. 
Większość pH-metrów to w istocie mierniki potencjału, w których pH ustala się na podstawie pomiaru siły elektromotorycznej (SEM) ogniwa utworzonego z elektrody wskaźnikowej (zanurzonej w roztworze badanym) i elektrody porównawczej (zanurzonej w roztworze wzorcowym o znanym pH). Ogniwa te są zwykle połączone z elektronicznym woltomierzem o dużej czułości, który automatycznie przelicza zmierzoną SEM ogniwa na skalę pH, zgodnie z dostosowanym do warunków pomiaru równaniem Nernsta.
Bardziej złożone pH-metry są dodatkowo zaopatrzone w termometry, gdyż jak wynika z wyżej przedstawionego wzoru temperatura ma wpływ na pomiar. Prostsze pH-metry są zwykle wyskalowane na warunki standardowe (temperatura 25 °C) i gdy pomiaru dokonuje się w zbliżonych warunkach (20–30 °C) błąd pomiaru wynikający ze zmiany temperatury nie jest bardzo istotny.
Sondy pH.
Istnieje wiele różnych konstrukcji elektrod pH-metrów. Najbardziej rozpowszechnione są jednak pH-metry ze zintegrowanymi elektrodami (wzorcową i pomiarową) w jednej szklanej sondzie w kształcie palca. Układ ten jest zwykle oparty na wzorcowym roztworze chlorku srebra i układzie elektrod wykonanych ze srebra:

</doc>
<doc id="1190571" url="https://pl.wikipedia.org/wiki?curid=1190571" title="3 Pułk Artylerii Ciężkiej (II RP)">
3 Pułk Artylerii Ciężkiej (II RP)

3 Pułk Artylerii Ciężkiej im. Króla Stefana Batorego (3 pac) – oddział artylerii ciężkiej Wojska Polskiego w II Rzeczypospolitej.
Pułk rodowód swój wywodzi z „wojennych” I/1 pułku artylerii ciężkiej, II/3 pułku artylerii ciężkiej oraz II/4 pułku artylerii ciężkiej. Sformowany w 1921, do września 1939 stacjonował w garnizonie Wilno na terenie Okręgu Korpusu nr III. Od 1929 był podporządkowany dowódcy 3 Grupy Artylerii. W 1939 zmobilizował między innymi 19 dac i 1 dac. W kampanii wrześniowej dowódca pułku pełnił obowiązki dowódcy artylerii obrony Warszawy, a jego sztab składał się w dużej mierze z oficerów 3 pac.
Formowanie i zmiany organizacyjne.
„Wojenny” I dywizjon 1 pułku artylerii ciężkiej swój szlak bojowy zakończył w okolicach Nowoprudek i Zrebowicz. Po zakończeniu działań wojennych przechodził kolejne zmiany organizacyjne. Od 10 kwietnia 1921 baterie dywizjonu stanowiły 1 dywizjon artylerii ciężkiej Legionów, a 27 grudnia utworzono z nich I dywizjon „pokojowego” 3 pułku artylerii ciężkiej.
II dywizjon „wojennego” 3 pułku artylerii ciężkiej do końca wojny polsko-bolszewickiej działał osobnymi bateriami. Rozejm zastał 4 baterię w rejonie Nowo-Święcian, a 5 baterię w Olkiewiczach. 6 bateria cały czas pozostawała we Lwowie. W związku z „buntem gen. Żeligowskiego” i jego 1 Dywizji Litewsko-Białoruskiej, w listopadzie skierowano na Wileńszczyznę 4 baterię, a 26 grudnia cały II dywizjon przemianowano na 1 litewsko-białoruski dywizjon artylerii ciężkiej. Dywizjon wszedł w skład Wojsk Litwy Środkowej. Później 1 litewsko-białoruski dac został przemianowany na 19 dywizjon artylerii ciężkiej. Z niego to 31 października 1921 utworzono II dywizjon „pokojowego” 3 pułku artylerii ciężkiej.
II dywizjon „wojennego” 4 pułku artylerii ciężkiej działania wojenne zakończył w Grodnie. Po zakończeniu walk przechodził kolejne zmiany organizacyjne. W listopadzie wszedł w skład 20 pułku artylerii ciężkiej, a od 27 maja 1921 stał się samodzielnym 29 dywizjonem artylerii ciężkiej. 27 listopada wszedł w struktury „pokojowego” 3 pułku artylerii ciężkiej jako jego III dywizjon.
Za udział w walkach „wojennych” dywizjonów, które w 1921 utworzyły 3 pułk artylerii ciężkiej, Srebrnym Krzyżem Orderu Wojennego Virtuti Militari V klasy odznaczonych zostało 7 oficerów i żołnierzy. Ponadto Krzyżem Walecznych zostało odznaczonych 17 oficerów i 64 szeregowych, w tym 4 oficerów po raz czwarty, 5 oficerów po raz trzeci oraz 12 oficerów i 4 szeregowych po raz drugi. Wśród odznaczonych byli kanonierzy Stanisław Męcik i Tomasz Młynarski.
3 grudnia 1920 r. W Mołodecznie Naczelny Wódz Marszałek Józef Piłsudski odznaczył trąbki 2 i 3 baterii Srebrnym Krzyżem Orderu Wojennego Virtuti Militari V klasy.
3 pac w Wilnie.
Zakwaterowanie.
Pułk stacjonował w Wilnie w koszarach im. Księcia Józefa Poniatowskiego, a jego magazyny amunicyjne znajdowały się na Bołtupiu. Przejęte po armii carskiej koszarowce były w bardzo złym stanie. Pomieszczenia były zdewastowane, a wyposażenie rozkradzione przez mieszkańców Śnipiszek. Do połowy lat dwudziestych kasyno oficerskie mieściło się w budynku mieszkalnym. Aby zdobyć dodatkowe środki finansowe pułk handlował nawozem końskim i wynajmował konie. W 1925 warsztaty pułkowe powiększyły się o kuźnię świadczącą także usługi dla ludności cywilnej. W ramach spółdzielni na terenie koszar funkcjonował też fryzjer i pralnia.
Kultura i rozrywka w pułku.
W pułku toczyło się bogate życie kulturalne i towarzyskie. Działał „Teatr Żołnierski 3 pac”. Dawał on kilka przedstawień w roku, grając najczęściej komedie. Pułk posiadał własny „kinematograf”, co pozwalało na organizowanie trzech do czterech seansów filmowych w ciągu miesiąca. W Kasynie Oficerskim organizowane były „sobótki” z tańcami i poczęstunkiem. Uczestniczyli w nich także podoficerowie wraz z rodzinami. Wśród korpusu podoficerskiego największą popularnością cieszyły się „zabawy domowe”, odbywające się we wszystkie karnawałowe czwartki. Przygrywała na nich orkiestra pułkowa. Tradycją noworoczną były spotkania organizowane dla kadry 31 grudnia. Poza rodzinami brali w nich udział zaproszeni goście.
Sport w pułku.
Sport w pułku odgrywał zawsze bardzo ważną rolę. Zarówno kadra, jak i żołnierze służby zasadniczej, trenowali w ramach WKS Pogoń. Pułk miał także swoje wyposażenie sportowe i to na najwyższym poziomie. W latach 1923–1933 w jednostce działał „Klub Sportowy 3 pac”, który posiadał m.in. sekcję wioślarską. Najwięcej żołnierzy grało jednak w piłkę nożną. Zmusiło to nawet dowódcę pułku do wydania zakazu gry tam, gdzie ustawicznie zdarzały się wypadki wybijania szyb. Reprezentacja 3 pac w piłce nożnej wielokrotnie zdobywała mistrzostwo Okręgu Korpusu III w tej dyscyplinie. Także pułkowe drużyny siatkówki i koszykówki wielokrotnie zajmowały czołowe miejsca podczas rozgrywek OK III. Dwa razy do roku organizowano pułkowe zawody lekkoatletyczne, a co roku odbywał się konny bieg myśliwski, w którym uczestniczyło około 15 do 30 oficerów. Pułk dysponował też własnym basenem. Decyzją dowódcy pułku realizowana była przymusowa nauka pływania. Trenowane były także dyscypliny typowo wojskowe takie jak: rzut granatem, pływanie z bronią, jazda zaprzęgiem artyleryjskim itp..
Szkolenie programowe.
Gros zajęć w pułku realizowano w koszarach i na garnizonowym placu ćwiczeń taktycznych. Corocznie, zazwyczaj w ośrodku ćwiczeń „Pohulanka”, czasem w OC „Leśna”, baterie przechodziły szkołę ognia. W czasie ćwiczeń taktyczno-ogniowych często współdziałano z oddziałami 19 Dywizji Piechoty, wydzielając do dyspozycji jej dowódcy jeden dywizjon. 31 lipca 1938 prowadzono na Pohulance ćwiczenie doświadczalne. Jego tematem było ugrupowanie dywizjonu artylerii ciężkiej w marszu przy silnym zagrożeniu przez lotnictwo. Ćwiczenie to wykazało, że zabezpieczenie przed samolotami jest niewystarczające, a organizacja służby obserwacyjno-meldunkowej, przy osiąganych przez samoloty prędkościach, niezadowalająca.
Zmiany etatowe w pułku.
W końcu grudnia 1921 zakończono prace organizacyjne w „nowym” 3 pułku artylerii ciężkiej. Pułk zachował początkowo trzydywizjonową i dziewięcio bateryjną strukturę wojenną. W 1923 w skład pułku wchodziło: dowództwo, trzy dywizjony artylerii ciężkiej po trzy baterie, kadra oddziału łączności i kadra baterii zapasowej. Oprócz baterii dywizjonowych, w skład pułku wchodziła także 3 kompania artylerii pieszej oraz samodzielna bateria przeciwlotnicza nr 3. Ta ostatnia w 1926 przekształcona została w 3 samodzielny dywizjon artylerii przeciwlotniczej. W 1931 oba te pododdziały usamodzielniły się i zostały wyłączone ze struktur 3 pac. Dopiero 3 marca 1930 pułk przeszedł na organizację na stopie pokojowej. Uległy wtedy rozwiązaniu 5., 8. i 9 bateria, a w pełnym składzie pozostał jedynie „alarmowy” I dywizjon. Wkrótce rozwiązano 3 baterię, odtwarzając jednocześnie 8 baterię. W ten sposób każdy dywizjon posiadał po dwie baterie.
16 października 1936 Minister Spraw Wojskowych nadał jednostce nazwę "3 Pułk Artylerii Ciężkiej imienia Króla Stefana Batorego", lecz nie zezwolił żołnierzom pułku na noszenie inicjałów „S.B.” na naramiennikach kurtek i płaszczy, w miejsce cyfry „3”.
Kolejna zmiana organizacyjna miała miejsce w 1939. Wtedy zlikwidowany został III dac, a jednocześnie pułk wydzielił ze swojego składu dwie baterie haubic kal. 155 mm, które miały wejść w skład nowo formowanego 30 dywizjonu artylerii ciężkiej. Ponadto pułk miał utworzyć dowództwo 30 dac i pluton łączności, a baterię armat kal. 105 mm miał sformować 2 pułk artylerii ciężkiej. Organizacja dywizjonu nie doszła jednak w pełni do skutku, a we wrześniu 1939 30 dac praktycznie stanowił II/3 pac. Miał on na stanie 12 haubic kal. 155 mm, a brakująca bateria pochodziła także ze składu 3 pac.
3 pac w kampanii wrześniowej.
Mobilizacja.
Pułk był jednostką mobilizującą. Zgodnie z planem mobilizacyjnym „W” sformował:
Z kolei 30 pułk artylerii lekkiej, na bazie 30 dywizjonu artylerii ciężkiej sformował:
Działania bojowe pułku.
W założeniach planu operacyjnego „Zachód” 3 pac miał wejść w skład Armii „Prusy”.
Działania bojowe I/3 pac.
Udział w bitwie pod Tomaszowem Mazowieckim 
Zmobilizowany w alarmie w dniach 24–30 sierpnia 1939, I dywizjon wojennego 3 pac, w składzie trzech baterii armat 105 mm, został skierowany transportami kolejowymi od 31 sierpnia do 4 września do dyspozycji dowódcy Armii „Prusy”. Do rejonu Skierniewic dojechało dowództwo dywizjonu i 1 bateria; z uwagi na zniszczenia torów reszta dywizjonu dotarła do okolic Żyrardowa. 5 września I dywizjon artylerii ciężkiej został przydzielony dowódcy 13 Dywizji Piechoty. 13 Dywizja przyjęła ugrupowanie obronne w lasach na południe od Ujazdu i na zachód od Tomaszowa Mazowieckiego. Już w czasie zajmowania rejonu stanowisk ogniowych 1 bateria i dowództwo dywizjonu, w pobliżu Cekanowa, zostały zbombardowane i poniosły straty. 7 września 1 bateria armat wspierała w obronie 44 pułk piechoty w rejonie Glinnika i lasów spalskich. Od godzin porannych do 15:30, 1 bateria wraz z 44 pp walczyła z jednostkami niemieckiej 1 Dywizji Pancernej, atakowało ok. 60 czołgów wspartych piechotą zmotoryzowaną. 1 bateria zniszczyła kilka pojazdów pancernych. W walce artyleria poniosła straty sięgające 50% stanów osobowych i sprzętu. 7 września wieczorem 1 bateria z dowództwem dywizjonu wycofały się w kierunku Inowłodza wraz z oddziałami 13 DP, które zbierały się w lasach Brudzewice. W miejscu koncentracji do dywizjonu dołączyły 2 i 3 baterie armat wyładowane w Żyrardowie. 
Walki odwrotowe ku Wiśle
Nocą 7/8 września dywizjon odmaszerował do lasów na południe od Ulowa. Nocą 8/9 września wycofywano się do rejonu Dąbrówki i lasów na południe od Białobrzegów. Kolejnej nocy 9/10 września, maszerujący dywizjon I/3 pac został zaskoczony przez pancerny podjazd wroga na szosie radomskiej. Odprzodkowany działon 1 baterii zniszczył 2 samochody pancerne, a reszta podjazdu wycofała się. Po dotarciu do lasów w rejonie Stawiszyna dywizjon zajął stanowiska ogniowe, skąd ostrzelał lotniska polowe w rejonie Białobrzegów. Następnej nocy zarządzono marsz w kierunku Wisły. Podczas marszu dywizjon zajął stanowiska ogniowe i ostrzelał niemiecką kolumnę pancerno-motorową, niszcząc kilka samochodów pancernych i inne pojazdy. Rano 11 września dywizjon dotarł do Cecylówki. Od rana prowadził walkę obronną, wstrzymując natarcie niemieckiej piechoty wspartej czołgami i artylerią. W trakcie zaciętych walk poległo wielu żołnierzy, w tym dowódca 1 baterii kpt. Wacław Rogalski, a wielu odniosło rany, łącznie z dowódcą dywizjonu, utracono dużą ilość uzbrojenia i sprzętu. Nocą 11/12 września resztki dywizjonu oderwały się od nieprzyjaciela i po dotarciu do Wisły stwierdzono brak sprzętu przeprawowego. Z uwagi na zupełne okrążenie, brak brodu do przeprawy, ostrzał przez artylerię wroga, ataki lotnicze oraz brak pomocy ze strony dowódcy wspieranej 13 DP, dowódca dywizjonu podjął decyzję o zniszczeniu armat i przeprawie wpław. Rozkaz dowódcy wykonano do wieczora 13 września. Przeprawiono się przez rzekę w rejonie Podola Nowego niedaleko Mniszewa. 14 września zatrzymano się we wsi Krzywda, gdzie za zgodą dowódcy zbierającej się 13 DP wymaszerowano z zamiarem dotarcia do Ośrodka Zapasowego Artylerii Ciężkiej nr 1 w Chełmie Lubelskim. W wyniku działań nieprzyjaciela zmieniono kierunek marszu na Wilno. W dniach 17 i 18 września piesza pozostałość I/3 pac stoczył pod miejscowością Czeremcha zaciekłą walkę z piechotą niemiecką, w wyniku której dywizjon został rozbity i przestał istnieć.
Dowództwo 3 pac
Dowództwo 3 pułku artylerii ciężkiej, wraz z elementami zwiadu, łączności i kwatermistrzostwa, po zmobilizowaniu w Wilnie w dniach 31 sierpnia – 4 września zostało załadowane do transportu kolejowego. Wieczorem 4 września transport dowództwa, wraz z innymi jednostkami odjechał przez Grodno, Białystok i Tłuszcz. W Tłuszczu był atakowany przez niemieckie lotnictwo. Dotarł do Warszawy 6 września. Na rozkaz dowódcy Obrony Warszawy gen bryg. Waleriana Czumy, ppłk Wacław Zielonko-Zielonka wraz ze sztabem pułku zorganizował Dowództwo Artylerii Obrony Warszawy. Kierował artylerią do dnia kapitulacji stolicy 28 września 1939. Rzut kwatermistrzowski dowództwa i część pododdziałów pułkowych zwiadu i łączności stacjonowały na Pradze do 11 września. Następnie pod dowództwem oficera zwiadowczego 3 pac otrzymały rozkaz zameldowania się w OZAC nr 1 w Chełmie Lubelskim. Po marszu przez Mińsk Mazowiecki, Łuków, 19 września dotarły do Chełma, gdzie nie zastały Ośrodka. Oddział został wcielony w skład grupy płk. Mariana Ocetkiewicza i wraz z nią uczestniczył w II bitwie pod Tomaszowem Lubelskim.
Działania bojowe II/3 pac.
W obronie Warszawy 
Od 30 sierpnia do 3 września na bazie pokojowego 30 dywizjonu artylerii ciężkiej, przy wsparciu 30 pułku artylerii lekkiej w Brześciu n. Bugiem, zmobilizowano w ramach I rzutu mobilizacji powszechnej II dywizjon 3 pułku artylerii ciężkiej. W trakcie mobilizacji dywizjon był bombardowany przez lotnictwo niemieckie. 3 września broń maszynowa 6 baterii zestrzeliła niemiecki samolot obserwacyjny. Nocą 4/5 września dywizjon został załadowany do transportu kolejowego i poprzez Łuków, Siedlce i Warszawę dojechał do Skierniewic. Transport był dwukrotnie atakowany przez lotnictwo niemieckie 5 września, w wyniku czego poległ 1 kanonier, 3 było rannych oraz obsługa lokomotywy, a także zabito 12 koni. Z uwagi na zator na dalszej trasie w rejonie Skierniewic, nastąpił rozładunek dywizjonu i na rozkaz przywieziony z Warszawy dywizjon w dniach 7 i 8 września wykonał marsz do stolicy. Baterie po dotarciu do Warszawy zajęły stanowiska: 4 w Ogrodzie Saskim, 5 w Łazienkach, 6 w Parku Paderewskiego, z punktami obserwacyjnymi i kierunkiem strzelania na zachodnie przedmieścia stolicy. 
8 września w stanowiska ogniowe 4 baterii haubic trafiło kilka salw niemieckiej artylerii; w jej wyniku w baterii wybuchła panika, duża część obsługi i zaprzęgów w panice zbiegła w kierunku Garwolina, a haubice baterii zostały na miejscu uszkodzone. W nocy 8/9 września 6 bateria oddała pierwsze strzały do podchodzącego do Warszawy nieprzyjaciela. W nocy z 8 na 9 września 6 bateria, stojąca na stanowiskach ogniowych w ogrodzie zoologicznym, poniosła dotkliwe straty. 9 września 6 bateria, dzięki dobremu umiejscowieniu punktu obserwacyjnego, bardzo skutecznie ostrzeliwała rozwijające się do natarcia oddziały niemieckiej 4 Dywizji Pancernej. Niszcząc czołgi, samochody i piechotę wroga, wystrzelała łącznie ok. 150 pocisków. 5 bateria również uczestniczyła w walce, ale z uwagi na brak łączności jej wsparcie było mniej efektywne. Ze względu na rozpoznanie przez lotnictwo wroga stanowisk 6 baterii, 10 września była ona ostrzelana przez artylerię niemiecką i atakowana przez lotnictwo. Z uwagi na powyższe, nocą 10/11 września zajęła nowe stanowiska na prawym brzegu Wisły na Saskiej Kępie. 12 września do dywizjonu dołączyła 4 bateria, której obsługi uzupełniono, a haubice naprawiono. Przez następne dni dywizjon prowadził głównie ognie nękające z uwagi na ograniczoną ilość amunicji. 18 i 19 września dywizjon II/3 pac ostrzeliwał cele przed odcinkiem praskim polskiej obrony w rejonie Kawęczyna, Gocławia, Gocławka i Anina. 22 września 6 bateria ostrzeliwała ogniem nękającym wroga we wsi Zbarz oraz zniszczyła zbiornik paliwa na Szczęśliwicach, pierwszym pociskiem w trakcie tankowania niemieckich pojazdów. Brak łączności i amunicji ograniczał możliwość prowadzenia ognia przez dywizjon. 25 i rano 27 września dywizjon ostrzelał ostatnimi pociskami baterie i stanowiska niemieckie w rejonie Okęcia. Rano 29 września zniszczono sprzęt optyczny i uszkodzono działa. Podczas zbiórki 30 września dowódca dywizjonu II/3 pac odczytał rozkaz o kapitulacji stolicy. W trakcie walk poległo 5 żołnierzy, wielu było rannych, uszkodzeniu uległy 4 haubice.
Oddział Zbierania Nadwyżek 3 pac.
Oddział Zbierania Nadwyżek 3 pac pod dowództwem kpt. Giedroycia, bez broni i wyposażenia, został załadowany 7 września w Wilnie do transportu kolejowego i 9 września dotarł do Ośrodka Zapasowego Artylerii Ciężkiej nr 1 w Chełmie Lubelskim. Z uwagi na brak wyposażenia i broni w ośrodku, 12 września OZN 3 pac wraz z całością ośrodka zapasowego wyruszył marszem pieszym do Hrubieszowa, a potem do Kowla. 17 września z całego ośrodka pozostał tylko uzbrojony w broń ręczną oddział liczący 350 żołnierzy pod dowództwem kpt. Jaworowskiego. Nocą 18/19 września oddział dotarł do Kowla, gdzie ustalono, iż na dworcu stoi transport z fabryki broni. Załadowano do tego transportu oddział artylerzystów i pod przymusem zabrano pociąg w kierunku Brześcia n. Bugiem. Po drodze, na skutek zatoru w Małorycie, wyładowano transport rozdzielając broń maszynową, a także sformowano baterię armat, ze znalezionych armat kal. 75 mm. Po marszu pieszym we Włodawie, część żołnierzy 3 pac z ośrodka zapasowego weszła w skład Dywizji „Brzoza”. Wystawiła dla niej baterię armat i kompanię piechoty sformowaną z artylerzystów. Pododdziały te wzięły udział w bitwie pod Kockiem i Wolą Gułowską, skapitulowały 6 października 1939 roku wraz z SGO „Polesie”.
Symbole pułkowe.
Sztandar.
24 listopada 1937 Prezydent RP, Ignacy Mościcki zatwierdził wzór sztandaru 3 pac. 3 lipca 1938 w Wilnie marszałek Edward Śmigły-Rydz wręczył dowódcy pułku sztandar ufundowany przez społeczeństwo Wilna i ziem północno-wschodnich Rzeczypospolitej.
Na lewej stronie płatu sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Na ramionach amarantowego krzyża kawalerskiego znajdowały się nazwy i daty:
Pośrodku krzyża, w wieńcu laurowym – napis: Honor i Ojczyzna. Na prawym płacie amarantowy krzyż, w środku którego znajdował się wyhaftowany orzeł w wieńcu laurowym. Na białych polach, pomiędzy ramionami krzyża, umieszczono w wieńcach laurowych cyfry „3”.
Odznaka pamiątkowa.
31 sierpnia 1931 Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 3 pułku artylerii ciężkiej. Odznakę o wymiarach 42×39 mm stanowią dwie skrzyżowane lufy armatnie z wydobywającymi się z nich płomieniami, na które nałożony jest złocony inicjał „SB” pod królewską koroną zamkniętą. Pod inicjałami złota cyfra i inicjały pułku „3 PAC”. Dwuczęściowa – oficerska, wykonana w srebrze. Na rewersie próby srebra, inicjał grawera TF oraz numer.
Autorem projektu był kapitan artylerii Stefan Jan Strohmenger. Wykonawcą odznaki był Teodor Filipski z Wilna.
Odznaka wykonana była w dwóch wersjach. W wersji pierwszej skrzyżowane lufy armatnie wykonane były reliefowo z oksydowanego srebra. Z wylotów luf wznosiły się płomienie ze srebra nieoksydowanego. Z tylnych części luf wyłaniały się wieńce laurowe także ze srebra nieoksydowanego. Ponad skrzyżowanymi lufami, między płomieniami, znajdowały się złote inicjały „S.B.” z koroną. Na lufy, w miejscu ich skrzyżowania, nałożone były wykonane ze złota cyfra „3”, zaś pod nią, stylizowane złote litery P.A.C.
W wersji drugiej odznaka wykonana była w całości z białego metalu. Z wyjątkiem płomieni i półwieńców była ona w całości oksydowana.
Żołnierze pułku.
Żołnierze 3 pułku artylerii ciężkiej – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Z dniem 4 marca 2014 tradycje 3 pac przejął i z honorem kultywuje 3 dywizjon artylerii rakietowej 5 Lubuskiego pułku artylerii w Sulechowie.

</doc>
<doc id="1190572" url="https://pl.wikipedia.org/wiki?curid=1190572" title="Operacja przeciw pancernikowi Bismarck">
Operacja przeciw pancernikowi Bismarck

Aliancka operacja przeciw niemieckiemu pancernikowi „Bismarck” miała miejsce od 21 do 27 maja 1941 na północnym Atlantyku i była reakcją na niemiecką operację "Rheinübung" (19 maja – 1 czerwca 1941), mającą na celu zwalczanie alianckiej żeglugi przez tenże pancernik z krążownikiem „Prinz Eugen”. Był to pierwszy i zarazem ostatni rejs bojowy „Bismarcka”.
Podczas pierwszej próby przechwycenia niemieckich okrętów przez brytyjski krążownik liniowy i pancernik 24 maja, doszło do bitwy w Cieśninie Duńskiej i zatopienia „Hooda”, uważanego wówczas za symbol brytyjskiej potęgi morskiej. Przez kolejne dni trwały poszukiwania uszkodzonego „Bismarcka”, który przerwał operację i kierował się do portu we Francji, utrudnione przez złą pogodę. W poszukiwaniach i kolejnych atakach zaangażowane były znaczne siły Royal Navy, w tym samoloty z dwóch lotniskowców, a także polski niszczyciel ORP „Piorun”. Ostatecznie operacja zakończyła się zatopieniem „Bismarcka” przez brytyjskie pancerniki 27 maja.
Podłoże.
W początkowym okresie II wojny światowej, niemieckie Dowództwo Operacji Morskich ("Seekriegsleitung" – SKL) zasadniczego zastosowania ciężkich okrętów nawodnych upatrywało w działaniach korsarskich na Atlantyku przeciw żegludze alianckiej, w szczególności konwojom z zaopatrzeniem i sprzętem dla odciętej Wielkiej Brytanii z USA i Kanady. Od konwojów tych uzależnione było utrzymanie się Wielkiej Brytanii. Pierwszą udaną operacją tego typu była operacja "Berlin" – działania pancerników „Scharnhorst” i „Gneisenau” na Atlantyku w dniach 22 stycznia – 22 marca 1941, zakończona zatopieniem 22 statków.
W tym czasie gotowość bojową osiągnął trzeci niemiecki pancernik, „Bismarck”, znacznie silniejszy od „Scharnhorsta” i „Gneisenaua”, będący w chwili wejścia do służby w sierpniu 1940 największym okrętem świata. Do służby wszedł też 25 lutego 1941 jego okręt bliźniaczy „Tirpitz”, który odebrał mu tytuł największego okrętu. Dzięki temu, Niemcy planowali przeprowadzenie w kwietniu 1941 wielkiej operacji przeciw żegludze atlantyckiej przez silny zespół wszystkich czterech pancerników, który byłby trudny do zwalczenia przez brytyjskie pancerniki eskorty. Osiągnięcie gotowości bojowej przez „Tirpitza” przeciągnęło się jednak do jesieni 1941, „Gneisenau” wymagał pewnych napraw po poprzedniej operacji, natomiast „Scharnhorst” wymagał remontu kotłów (ukończonego w lipcu 1941). W konsekwencji SKL postanowiło przeprowadzić operację siłami samego „Bismarcka” w towarzystwie nowego krążownika ciężkiego „Prinz Eugen”, większego i silniejszego od brytyjskich jednostek tej klasy. Według pierwotnych założeń z początku kwietnia, miał do nich dołączyć w rejonie Azorów „Gneisenau”, po osiągnięciu gotowości, w międzyczasie jednak został 6 kwietnia 1941 uszkodzony w Breście brytyjską torpedą lotniczą, a w nocy 10/11 kwietnia jeszcze bombami, co spowodowało wyłączenie go z linii na dłuższy czas.
Dowództwo grupy okrętów objął admirał Günther Lütjens, mający doświadczenia z dowodzenia podczas operacji "Berlin". 22 kwietnia 1941 otrzymał on rozkaz z SKL przeprowadzenia operacji o kryptonimie "Rheinübung" („Ćwiczenia na Renie”), polegającej na przebiciu się obu okrętów na północny Atlantyk i niszczeniu tam alianckiej żeglugi. Kluczowe znaczenie miało niepostrzeżone przedarcie się na Atlantyk, dlatego, w celu zmniejszenia ryzyka wykrycia okrętów, operację zaplanowano na najbliższy nów Księżyca w kwietniu. 22 kwietnia jednakże „Prinz Eugen” został lekko uszkodzony bliskim wybuchem magnetycznej miny lotniczej w drodze do Kilonii i do 2 maja był tam dokowany. „Bismarck” w tym czasie bazował w Gotenhafen (Gdyni), gdzie jego załoga przechodziła przygotowania i szkolenie. 5 maja inspekcji jednostki dokonał Hitler. Do pancernika w Gdyni dołączył następnie „Prinz Eugen”, po czym Dowództwo Floty zdecydowało rozpocząć operację. Z okrętami miał współdziałać szereg wysłanych wcześniej na Atlantyk i Morze Północne zbiornikowców zaopatrzeniowych: „Gonzeheim”, „Kota Pinang”, „Weissenburg”, „Heide”, „Wollin”, „Ermland”, „Spichern”, „Belchen”, „Lothringen”, „Esso Hamburg” i „Friedrich Breme” i kilka statków rozpoznania meteorologicznego. 14 maja na „Bismarcku” uległ jeszcze awarii dźwig, co spowodowało dalsze trzydniowe opóźnienie. 18 maja oba okręty wyszły z portu na redę, gdzie „Bismarck” uzupełnił paliwo do poziomu ok. 8100 ton, pozostawiając jednak niezatankowane 200 ton na skutek pęknięcia węża.
Rozpoczęcie operacji.
„Bismarck” wyszedł w morze z Gdyni 19 maja po godzinie 2, po czym, po dołączeniu „Prinza Eugena” i eskorty niszczycieli 6. Flotylli: „Hans Lody”, „Friedrich Eckoldt” i Z 23 oraz przerywaczy zagród minowych Sperrbrecher 13 i 31, zespół wziął kurs na Wielki Bełt. Mimo usiłowania zachowania tajemnicy, zespół został 20 maja po południu dostrzeżony w Kattegacie przez neutralny szwedzki krążownik lotniczy „Gotland”, po czym Szwedzi przekazali nieoficjalnie informację o tym zdarzeniu brytyjskiemu attaché morskiemu w Sztokholmie, kmdr. Henry'emu Denhamowi . Operacja została więc już po rozpoczęciu zdekonspirowana i Brytyjczycy podjęli poszukiwania lotnicze zespołu. 21 maja rano okręty niemieckie zakotwiczyły w fiordzie koło Bergen, gdzie „Prinz Eugen” i niszczyciele uzupełniły paliwo ze zbiornikowca „Wollin”. Zmieniono wówczas charakterystyczny kontrastowy kamuflaż bałtycki okrętów, z biało-czarnymi skośnymi pasami na kadłubie, na jednolite jasnoszare malowanie. Około godziny 13.15 okręty niemieckie zostały jednak wykryte w fiordzie przez brytyjski samolot rozpoznawczy Spitfire (pilotowany przez Michaela Sucklinga). W obawie przed brytyjskim nalotem admirał Lütjens zrezygnował z uzupełnienia paliwa przez pancernik i wieczorem okręty wyszły w morze. Dopiero w tym momencie dowódca floty Erich Raeder poinformował o operacji Hitlera. Wysłane brytyjskie bombowce zbombardowały puste kotwicowisko, zasnute chmurami. Z powodu złej pogody dopiero 22 maja Brytyjczycy odkryli, że „Bismarcka” nie ma już w fiordach koło Bergen.
Niemiecki zespół po opuszczeniu fiordów Bergen skierował się na północ, w kierunku wyspy Jan Mayen. 22 maja rano odesłano trzy niszczyciele eskorty do Trondheim, po czym „Bismarck” i „Prinz Eugen” kontynuowały rejs samodzielnie. Po uzyskaniu informacji wywiadowczych, że Brytyjczycy jeszcze nie wykryli wypłynięcia zespołu z Bergen, i jak wynika z rozpoznania lotniczego, brytyjska flota wciąż znajduje się w bazie Scapa Flow na Orkadach, admirał Lütjens zrezygnował z planowanego uzupełnienia paliwa ze zbiornikowca „Weissenburg” na wodach Jan Mayen i korzystając z pogorszenia pogody obrał kurs na zachód, chcąc jak najszybciej przedrzeć się na Atlantyk przez Cieśninę Duńską, między Islandią a Grenlandią.
Wbrew błędnym danym niemieckiego rozpoznania i wywiadu, brytyjska flota w istocie podjęła już przeciwdziałanie. Jeszcze 18 maja, w związku z częstymi lotami niemieckich samolotów nad Scapa Flow, do patrolowania Cieśniny Duńskiej na wszelki wypadek skierowano krążownik ciężki , do którego następnie dołączył okręt zbliżonego typu, . Już po wykryciu Niemców w Bergen, 21 maja przed północą dowódca Floty Metropolii (Home Fleet) admirał sir John Tovey wysłał na Islandię – w kierunku prawdopodobnego przedarcia się Niemców – zespół w składzie krążownika liniowego „Hood” (będącego największym okrętem świata do czasu „Bismarcka”) i najnowszego, jeszcze nie w pełni skompletowanego pancernika , oraz 6 niszczycieli, pod dowództwem wiceadmirała Lancelota Hollanda na „Hoodzie”. Po otrzymaniu informacji o opuszczeniu przez Niemców Bergen, sam admirał Tovey wypłynął 22 maja o 22.15 na północny Atlantyk ze Scapa Flow pozostałymi siłami, w składzie nowoczesnego pancernika , świeżo ukończonego lotniskowca , 5 krążowników lekkich (, , , , ) i 6 niszczycieli. Do zespołu dołączył też rano 23 maja z Clyde starszy krążownik liniowy . Lotniskowiec „Victorious” przy tym nie brał jeszcze udziału w akcjach bojowych i na pokładzie posiadał jedynie 9 samolotów torpedowych i 6 myśliwców.
23 maja niemieckie okręty lewym trawersem minęły Islandię, osiągając granicę lodów przy wybrzeżu Grenlandii i obrały kurs na południe, wchodząc do Cieśniny Duńskiej. Szerokość cieśniny wynosiła 200 Mm, lecz zalodzenie ograniczyło ją do 60 Mm. Pogoda była zła, widoczność kiepska, z tumanami mgły. O 19.22 Niemcy natrafili jednak na krążownik ciężki HMS „Suffolk”, który zaczął podążać za zespołem na granicy zasięgu radaru (ok. 24.000 m), po jego prawej burcie, utrzymując kontakt radarowy i przekazując informacje o Niemcach. Nadpłynął również krążownik ciężki HMS „Norfolk”, który ok. 20.30 wyszedł z mgły i znalazł się w odległości 6400 m od „Bismarcka”. Pancernik oddał do niego pięć salw artylerii głównej, obramowując go i powierzchownie uszkadzając odłamkami, po czym „Norfolk” uciekł w mgłę i dołączył do „Suffolka”, płynąc po lewej burcie za Niemcami. Wstrząsy wystrzałów uszkodziły jednak na „Bismarcku” dziobowy radar i prowadzenie w szyku objął „Prinz Eugen”. Około 22 „Bismarck” wykonał zawrót i usiłował zaatakować „Suffolka”, jednak brytyjski krążownik się uchylił, po czym oba zespoły powróciły na poprzedni kurs na południe wzdłuż brzegu Grenlandii. Doprowadziło to jednak do zerwania kontaktu radarowego na kilka godzin, co wpłynęło na decyzję wiceadmirała Hollanda o szybszym przechwyceniu zespołu niemieckiego, w mniej korzystnej sytuacji taktycznej.
Bitwa w Cieśninie Duńskiej.
Na spotkanie niemieckiemu zespołowi płynął brytyjski zespół wiceadmirała Hollanda (HMS „Hood” i ). Od zespołu oddzielono w celu poszukiwania Niemców niszczyciele osłony HMS „Echo”, „Electra”, „Icarus”, „Achates”, „Anthony” i „Antelope”, które nie brały udziału w późniejszym starciu. 24 maja po godzinie 2 brytyjski zespół odnalazł Niemców na radarach, po czym podjął pościg. Wiceadmirał Holland zdecydował się na przechwycenie i o świcie, po 5.45 oba zespoły dostrzegły się wzajemnie. Niemcy płynęli kursem na południowy zachód, brytyjski zespół, po zwrocie w prawo w celu zmniejszenia odległości, nadpływał z południowego wschodu. Brytyjczycy znajdowali się początkowo w niekorzystnej sytuacji, gdyż mogli prowadzić ogień jedynie z wież dziobowych, podczas gdy Niemcy mogli strzelać salwami burtowymi. O godzinie 5.52 Brytyjczycy pierwsi otworzyli ogień z odległości ok. m, lecz okręt flagowy „Hood” omyłkowo ostrzelał zamiast „Bismarcka” krążownik „Prinz Eugen”, który był pierwszym okrętem w szyku torowym. „Prince of Wales” za cel obrał o 5.52 prawidłowo „Bismarcka”. Kilka strzałów oddał też o 6 krążownik „Suffolk”, podążający za Niemcami, lecz cel znajdował się poza jego zasięgiem.
O 5.55 ogień otwarły oba niemieckie okręty, koncentrując go na „Hoodzie”. Brytyjczycy następnie zmienili kurs o 20 stopni w lewo, w celu wprowadzenia do akcji wież artylerii rufowej. „Prinz Eugen” po sześciu salwach i uzyskaniu pierwszych trafień, przeniósł ogień na HMS „Prince of Wales”. „Bismarck” oddał do „Hooda” pięć salw. HMS „Hood” odniósł początkowo jedynie niewielkie uszkodzenia od trafienia pociskiem z „Prinza Eugena”, który wywołał niewielki pożar na śródokręciu, lecz o 6.01, po piątej salwie „Bismarcka”, pocisk czwartej lub piątej salwy trafił go z odległości ok. m w śródokręcie w okolicy rufowego masztu, po czym „Hood” błyskawicznie zatonął w wielkiej eksplozji. W eksplozji zginęło 1418 członków załogi, jedynie 3 marynarzy uratowały brytyjskie niszczyciele; wśród zabitych był wiceadmirał Holland i 4 polskich podchorążych. Na temat bezpośredniego powodu zatonięcia „Hooda” istnieje wiele teorii. Według oficjalnych ustaleń komisji został przebity pancerz burtowy i trafiony magazyn amunicyjny na rufie, lub doszło do wybuchu amunicji 102 mm, powodującego wybuch prochu głównego kalibru. Wybuch mógł spowodować także pocisk „krótkiej” salwy, który upadł tuż przed burtą i przebił kadłub poniżej pasa pancernego. Spekuluje się także, że mogło dojść do eksplozji głowic torped „Hooda” przechowywanych w magazynie lub wybuchu amunicji w wyniku pożaru.
Oba niemieckie okręty skoncentrowały następnie ogień na HMS „Prince of Wales”, trafiając go trzema pociskami kalibru 380 mm „Bismarcka” i czterema 203 mm „Prinza Eugena”. Jeden z pocisków przebił burtę pod wodą, nie wybuchając; skutkiem tego było nabranie ok. 600 t wody do kadłuba. Inny pocisk, również nie wybuchając, zniszczył pomost kompasowy mostka, zabijając i raniąc obsadę; dowódca okrętu ocalał. Oprócz tego świeżo ukończony pancernik brytyjski borykał się z awariami dział i wież artylerii głównej, które się co jakiś czas zacinały (wkrótce po wyjściu z akcji, niesprawne było 8 z 10 dział – obie czterodziałowe wieże). „Prinz Eugen” był gotów do ataku torpedowego w razie dalszego zmniejszenia dystansu. O 6.03 jednak dowódca „Prince of Wales” komandor John Leach zdecydował zakończyć starcie, wykonał zwrot i oderwał się od przeciwnika pod osłoną zasłony dymnej, po czym dołączył do prześladujących niemiecki zespół krążowników. Podczas starcia oddał on 18 salw, zginęło na nim 2 oficerów i 11 marynarzy. „Bismarck” wystrzelił podczas starcia 93 pociski, „Prinz Eugen” 179. O 6.09 Niemcy zakończyli ogień.
Również „Bismarck” został trafiony trzema pociskami kalibru 356 mm z „Prince of Wales” z odległości 20–22 km, z czego jeden przebił część podwodną lewej burty na śródokręciu, a drugi trafił w dziób tuż nad linią wodną; trzeci spowodował jedynie niewielkie uszkodzenia łodzi okrętowych i katapulty. Najpoważniejszą konsekwencją trafienia w dziób było uszkodzenie zbiornika paliwa, które zostało częściowo zanieczyszczone wodą morską i zaczęło wyciekać, tworząc ślad za pancernikiem, a na skutek uszkodzenia magistrali, 1000 ton paliwa ze zbiorników dziobowych stało się niedostępnych. Ponadto „Bismarck” nabrał ok. 2000 ton wody do kadłuba, uzyskując przegłębienie na dziób i zalane zostały dwa kotły w kotłowni nr 2, co spowodowało ograniczenie maksymalnej prędkości do 28 węzłów, i to rozwijanej jedynie chwilowo. Dowódca pancernika, komandor Ernst Lindemann, chciał ścigać i spróbować zatopić HMS „Prince of Wales”, lecz admirał Lütjens sprzeciwił się temu z uwagi na uszkodzenia i wytyczne dowództwa unikania niepotrzebnych starć, zdając sobie ponadto sprawę, że inne ciężkie okręty brytyjskie prawdopodobnie płyną w jego kierunku.
Uszkodzenia „Bismarcka” spowodowały, że kontynuowanie pierwotnej akcji przestało mieć sens, zwłaszcza że paliwa wystarczało jedynie na powrót (ok. 2000 mil morskich utrzymując prędkość 30 węzłów), a uzupełnienie go ze zbiornikowca w sytuacji prześladowania niemieckiego okrętu przez brytyjskie okręty, utrzymujące kontakt radarowy, było niemożliwe. Brytyjskie radary morskie, zwłaszcza zainstalowany na „Suffolku” typ 284, miały znacznie większe możliwości od niemieckich. Lütjens postanowił więc płynąć do portu w St. Nazaire w celu napraw. „Prinz Eugen” podczas starcia został powierzchownie tylko uszkodzony odłamkiem jednego pocisku „Prince of Wales”.
Pościg za Bismarckiem.
Zespół brytyjski w składzie „Prince of Wales”, „Norfolk” i „Suffolk” podążał w ślad za Niemcami, w odległości ok. 20 mil morskich, utrzymując kontakt radarowy. Dowódcą był teraz kontradmirał Frederick Wake-Walker na „Norfolku”.
Admirał Lütjens zdecydował odkomenderować potajemnie „Prinz Eugen” do prowadzenia samodzielnych działań na Atlantyku. Pierwsza próba rozdzielenia okrętów o 15.40 nie powiodła się z powodu poprawy widoczności i nadpłynięcia ścigających brytyjskich okrętów. Po godz. 18.14, podczas szkwału ograniczającego widoczność, oba okręty rozdzieliły się i „Prinz Eugen” tym razem zdołał się odłączyć niepostrzeżenie. Zataczający koło w prawo „Bismarck” ostrzelał z odległości 18 300 m zauważony krążownik „Suffolk”, w odpowiedzi do pojedynku włączył się z odległości 27 500 m „Prince of Wales”. Nieco dłuższa wymiana kilkunastu salw nie przyniosła efektów.
W nocy przeciwko „Bismarckowi” wypuszczono atak 9 samolotów torpedowych Fairey Swordfish z 825. Dywizjonu FAA z lotniskowca HMS „Victorious”. Pogoda była zła, z dużym zachmurzeniem i szkwałami, lecz dzięki wyposażeniu samolotu prowadzącego w radar, około północy zdołano odnaleźć „Bismarcka”. O mało nie zaatakowano przy tym wykrytego jako pierwszy i znajdującego się ok. 6 mil morskich bliżej neutralnego kutra amerykańskiej Straży Przybrzeżnej USCGC „Modoc”. Z „Bismarcka” zauważono przez to samoloty i otwarto intensywny ogień, lecz był on nieskuteczny. Mimo ostrzału i niewielkiego doświadczenia załóg, jedna torpeda z wystrzelonych trafiła, uderzając w prawą burtę na śródokręciu. Torpeda płynęła zbyt płytko i uderzyła w główny pas pancerny, nie przebijając pancerza i nie powodując poważniejszych uszkodzeń, jednak manewry unikowe, wstrząsy i zwiększenie prędkości spowodowały zerwanie prowizorycznych plastrów zatykających dotychczasowe przebicia oraz powstanie dodatkowych przecieków, w celu usunięcia których pancernik musiał zwolnić do 16 węzłów. Od wstrząsu zginął jeden członek załogi. Żaden z powolnych samolotów nie został zestrzelony, lecz dwa z myśliwców Fairey Fulmar, śledzących pancernik, nie odnalazły lotniskowca i rozbiły się w morzu (zginęło dwóch członków załogi, dwóch uratował statek handlowy 26 maja). 25 i 26 maja utracono dodatkowo dwa Swordfishe podczas bezskutecznych poszukiwań pancernika (zginęło czterech z sześciu lotników).
O godzinie 1.30 25 maja doszło ponownie do krótkiej wymiany ognia z „Prince of Wales” z odległości m (po dwie bezskuteczne salwy). Jednakże wkrótce potem, po godzinie 3.06 „Bismarck” zdołał zgubić prześladowców w rejonie pozycji , zataczając koło w prawo i następnie obierając kurs ku Francji. Zespół brytyjski, który akurat zygzakował w lewo w obawie przed okrętami podwodnymi, utracił definitywnie kontakt radarowy z „Bismarckiem”.
Poszukiwania Bismarcka.
W tym czasie dowództwo brytyjskie rzuciło wszystkie dostępne siły w celu odnalezienia i zniszczenia pancernika, który zatopił „Hooda”, będącego symbolem siły brytyjskiej floty. Oprócz sił głównych admirała Toveya z pancernikiem „King George V”, krążownikiem liniowym „Repulse” i lotniskowcem „Victorious”, z Gibraltaru wyszedł 25 maja zespół H (Force H) wiceadmirała Jamesa Somerville'a w składzie krążownika liniowego , lotniskowca HMS „Ark Royal”, lekkiego krążownika i 6 niszczycieli (które jednak musiały zostać odesłane z powrotem z uwagi na stan morza). Od eskortowanego z Wielkiej Brytanii do Ameryki statku „Britannic” odłączył się na poszukiwania „Bismarcka” pancernik z trzema niszczycielami (HMS „Tartar”, „Somali”, „Mashona”). Od eskorty konwoju HX-127 odłączono stary pancernik , a na jego miejsce wyruszył bliźniaczy z kanadyjskiego Halifaksu. Od konwoju SL-74 samowolnie odłączył się na poszukiwania krążownik ciężki . Do poszukiwań dołączyły też krążowniki: ciężki z 2 niszczycielami, odłączony od konwoju SL-75 i lekki , patrolujący koło Azorów. Mimo złej pogody prowadzono też intensywne poszukiwania lotnicze. Namierzano też transmisje radiowe z „Bismarcka”, co jednak doprowadziło do błędnych ustaleń pozycji.
Na „Bismarcku” 25 maja podjęto próbę kamuflażu w postaci zbudowania makiety drugiego komina, w dość iluzorycznej nadziei zmylenia lotnictwa. Nurkowie zdołali częściowo naprawić rurociągi paliwa, co umożliwiło odzyskanie jego ok. 200 ton. Do zwalczania brytyjskich okrętów poszukujących „Bismarcka” skierowano za pośrednictwem dowództwa Grupy „Zachód” znajdujące się na Atlantyku okręty podwodne U-43, U-46, U-66, U-93, U-94, U-556 i U-557, lecz nie odegrały one roli w późniejszych działaniach. U-556 miał wprawdzie okazję do ataku na „Ark Royal”, lecz nie miał już torped po ataku na konwój
Mimo złej sztormowej pogody, od rana 26 maja „Bismarcka” poszukiwały samoloty z lotniskowców „Victorious”, „Ark Royal” oraz baz lądowych. O godz. 10.30 łódź latająca Catalina z 209. Dywizjonu RAF startująca z Irlandii Północnej odnalazła pancernik ok. 690 mil morskich na północny zachód od Brestu (pilot Dennis Briggs). Namierzony pancernik zlokalizowały następnie i śledziły samoloty Swordfish z „Ark Royal”. Brytyjskie ciężkie okręty znajdowały się wówczas w odległościach od 50 do 135 mil wokół niego. W tym czasie jednak pancernik „Prince of Wales”, krążownik liniowy „Repulse” i lotniskowiec „Victorious” zostały odwołane do baz w celu uzupełnienia paliwa. Krążownik liniowy „Renown” wiceadmirała Somerville'a, znajdujący się w odległości ok. 60 mil morskich, był z kolei za słaby, żeby walczyć z „Bismarckiem” samemu i Admiralicja zabroniła podejmowania takiej akcji. Rezerwa paliwa innych okrętów także malała i pojawiła się obawa, że jeśli „Bismarck” będzie uciekał z dotychczasową prędkością, z akcji wypadnie również pancernik „King George V”. Wkrótce kontakt radarowy z „Bismarckiem” nawiązał krążownik lekki HMS „Sheffield” z Zespołu H, podążając dalej za nim.
Około 14.50 wypuszczono przeciw „Bismarckowi” atak 15 samolotów torpedowych Swordfish z 810. i 820. Dywizjonów FAA z lotniskowca HMS „Ark Royal”, prowadzonych przez samolot z radarem ASV, lecz celem ataku omyłkowo stał się znajdujący się około 20 mil morskich bliżej własny krążownik „Sheffield”, o którego obecności lotnicy nie wiedzieli. Mimo odmiennych sylwetek, okręt nie został właściwie rozpoznany. Wystrzelono 11 torped, lecz krążownik, nie otwierający ognia przeciwlotniczego, uniknął trafień dzięki skutecznym unikom (magnetyczne zapalniki dwóch torped wybuchły przedwcześnie, prawdopodobnie przynajmniej jedna torpeda przeszła pod okrętem, lecz była ustawiona na większą głębokość, a magnetyczny zapalnik nie zadziałał). Podczas lądowań w złej pogodzie, trzy samoloty uszkodziły podwozie.
Mimo złej pogody, po godzinie 19 nalot ponowiono pod dowództwem kpt. mar. Trevenena Coode'a i o godzinie 20.55 „Bismarck” został zaatakowany przez 15 Swordfishów, atakujących śmiało z bliskich odległości na minimalnym pułapie, z różnych kierunków. Torpedy tym razem wyposażono w bardziej niezawodne zapalniki kontaktowe i ustawiono na mniejszą głębokość (6,71 m). Ogień przeciwlotniczy, prowadzony także przez działa średniego i głównego kalibru (strzelające w wodę w celu spowodowania rozprysków), był ponownie nieskuteczny i samoloty odniosły tylko uszkodzenia, trafiając pancernik 2 torpedami. Wszystkie samoloty powróciły szczęśliwie na lotniskowiec, nie licząc uszkodzeń przy lądowaniu, lecz bez ofiar. Kluczowe dla losu okrętu uszkodzenie wywołała jedna torpeda, która trafiła w rufę od lewej burty i spowodowała zalanie maszyny sterowej i uszkodzenie oraz blokadę obu sterów w położeniu 12 stopni na lewo (prawdopodobnie torpedę tę zrzucił John Moffat z 818. Dywizjonu FAA). Druga uderzyła w śródokręcie po lewej burcie, powodując niewielkie przecieki w rejonie lewego wału napędowego. Okręt utracił sterowność, wykonując zwrot w lewo, po czym z uwagi na wiatr i fale przybrał kurs na północny zachód, płynąc z małą prędkością w stronę głównych sił brytyjskich, w kierunku od Francji. Próby manewrowania zmianą obrotów śrub przynosiły niewielkie rezultaty. Powiodło się odblokowanie tylko jednego steru, co nie polepszyło sytuacji, a admirał Lütjens odrzucił pomysł odstrzelenia sterów za pomocą ładunku wybuchowego, nie chcąc narażać śrub na zniszczenie.
W tym czasie „Bismarck” zbliżył się do krążownika HMS „Sheffield”, który dostrzegł i ostrzelał kilkoma salwami artylerii głównej, zanim krążownik się wycofał pod zasłoną dymną. Odłamki bliskich upadków zabiły na nim jednak trzech ludzi i uszkodziły radar. W ciemnej nocy, ok. 21.55 ponownie utracono kontakt z „Bismarckiem”.
Ataki niszczycieli.
26 maja do ciężkich okrętów brytyjskich, zbierających się wokół „Bismarcka”, dołączyła 4. Flotylla Niszczycieli komandora Philipa Viana, odłączona od eskorty konwoju WS-8B, w składzie niszczycieli: HMS „Cossack” (flagowy), „Sikh”, „Zulu”, „Maori” i polskiego ORP „Piorun”. „Piorun” i „Maori” miały dołączyć do eskorty pancernika „Rodney”, a pozostałe do eskorty „King George V”. Ponieważ niszczyciele jednak znajdowały się najbliżej pozycji „Bismarcka” wynikającej z meldunków lotniczych, skierowano je do poszukiwań.
O 22.37 „Piorun” odnalazł „Bismarcka” na radarze, następnie zmniejszył dystans i przez 59 minut manewrował w kiepskiej widoczności i silnym sztormie, w bezpośrednim kontakcie wzrokowym z pancernikiem, w odległości ok. 7300– m od niego. „Bismarck” oddał do niego trzy niecelne salwy z dział głównego kalibru z odległości m, obramowując go oraz ostrzeliwał niecelnie z artylerii średniej. Dowódca „Pioruna” kmdr Eugeniusz Pławski ze swej strony rozkazał oddać trzy salwy z dział kalibru 120 mm w stronę pancernika dla podtrzymania morale (zgodnie z popularną wersją pancernik miał zostać kilkakrotnie trafiony, jednak ocaleni członkowie niemieckiej załogi nic o tym nie wspominają, co może oznaczać, że pociski „Pioruna” chybiły, ewentualnie nie spowodowały istotniejszych szkód). Około 23.50 „Piorun” utracił kontakt z „Bismarckiem” i pomimo starań dołączenia do ataków torpedowych, nie odnalazł go ponownie. „Bismarcka” odnalazły jednak pozostałe cztery niszczyciele, które również zostały nieskutecznie ostrzelane, jedynie „Cossack” został o 23.42 lekko uszkodzony odłamkami bliskiego upadku pocisku 150 mm, a „Zulu” odłamkami pocisku 380 mm. O 23.45 komandor Vian wydał rozkaz ataków torpedowych, które następnie niszczyciele wykonywały półdywizjonami (parami) i indywidualnie, z odległości od 3 do 8 km. Wystrzelono łącznie 16 torped, lecz niecelnie. O 1.21 pancernik był atakowany przez „Maori”, następnie „Zulu”, o 1.40 przez flagowy „Cossack”, po czym przez „Sikha”, a o 3.55 ponownie przez „Cossacka” ostatnią torpedą. „Bismarck” w odpowiedzi prowadził do nich również nieskuteczny ogień. Niszczyciele następnie utrzymywały przerywany kontakt z pancernikiem przez resztę nocy, oświetlając go od czasu do czasu pociskami oświetlającymi. Po utracie kontaktu, odnalazł go o 5.55 „Sikh”, po czym jeszcze ok. 7 „Maori” zaatakował pancernik dwiema torpedami. Admirał Lütjens podjął nad ranem próbę ocalenia dziennika okrętowego, dokumentów pancernika i filmów z zatopienia „Hooda” przez wysłanie ich wodnosamolotem pokładowym Arado Ar 196, lecz okazało się, że katapulta jest uszkodzona od ognia „Prince of Wales” i plan się nie powiódł.
Ostatnia bitwa Bismarcka.
Rano 27 maja „Bismarck” był nadal niesterowny i płynął z małą prędkością w kierunku północno-zachodnim. O godzinie 7.53 kontakt z nim nawiązał ciężki krążownik , w odległości ok. 9 mil morskich. Od północnego zachodu nadpłynęły następnie dwa brytyjskie pancerniki HMS „King George V” i „Rodney”, które o godzinie 8.47 otworzyły ogień z odległości ok. m, następnie zaczęły się przybliżać. Wkrótce „Bismarck” zaczął być demolowany z trzech stron trafieniami artylerii głównej i średniej brytyjskich pancerników i ciężkich krążowników „Norfolk” (od północy) i (od wschodu, udział jego w walce artyleryjskiej był jednak niewielki z uwagi na duży dystans). O 8.49 ogniem odpowiedział „Bismarck”, ostrzeliwując nieskutecznie „Rodneya” (bliskie upadki, lecz bez trafień), a następnie od godz. 9 „King George V”. Niesterowność i zmiany kursu „Bismarcka” utrudniały korygowanie przez niego ognia, a dodatkowo wkrótce ok. 8.59 pocisk „Norfolka” zniszczył mu dziobowe stanowisko kierowania ogniem dział. W tym samym czasie unieruchomione pociskiem „Rodneya” zostały jego obie wieże dziobowe, a następnie zostały uszkodzone kolejnym pociskiem o 9.02. O 9.13 pocisk „King George V” zniszczył też rufowe stanowisko centralnego kierowania ogniem. Ogień prowadziły jeszcze przy pomocy własnych dalmierzy wieże rufowe, lecz niecelnie. Naprawiono następnie wieżę dziobową A, lecz ostatecznie artyleria główna „Bismarcka” zamilkła o 9.31. Część nadwodna „Bismarcka” była niszczona pociskami i ogarnięta rozległymi pożarami, otrzymał on co najmniej kilkadziesiąt trafień, być może nawet 300-400.
W toku starcia „Rodney” wystrzelił 380 pocisków kalibru 406 mm i 716 kalibru 152 mm, „King George V” – 339 kalibru 356 mm i 660 kalibru 133 mm, „Norfolk” i „Dorsetshire” po 527 i 254 kalibru 203 mm. „Rodney” odniósł powierzchowne uszkodzenia od odłamków, natomiast nieco większe od wstrząsów i podmuchu wywołanych własną artylerią główną, zwłaszcza że musiała ona strzelać na niskich kątach podniesienia z uwagi na małą odległość od celu. O 9.16 „Rodney” wystrzelił też 6 niecelnych torped z odległości 10 km. Podczas prowadzenia ognia, „Rodney” przybliżył się maksymalnie na 2500 m, „King George V” na 3000 m (ok. 10.05). Do ataku były też gotowe krążące od około godziny 10.15 samoloty Swordfish z „Ark Royal”, lecz nie zrzuciły już torped.
O godzinie 10.14 („Rodney”) i 10.22 („KGV”) brytyjskie pancerniki przerwały ogień do będącego praktycznie wrakiem i niestawiającego oporu, lecz utrzymującego się na wodzie „Bismarcka”, po czym skierowały się do bazy z uwagi na kończące się paliwo. Krążownik „Dorsetshire” o 10.24 dobił „Bismarcka” torpedą w prawą burtę, a o 10.36 jeszcze jedną w lewą burtę. „Bismarck”, przechylony na lewą burtę, przewrócił się i zatonął ok. 10.40.
Z około 2200 członków załogi uratowano tylko 115: 85 przez krążownik „Dorsetshire” (1 później zmarł), 25 przez niszczyciel „Maori”, 3 przez niemiecki U-Boot U-74 i 2 przez niemiecki trawler „Sachsenwald”. Zginęło 2106 marynarzy i oficerów (istnieją różne dane co do liczby ofiar). Liczba uratowanych przez Brytyjczyków prawdopodobnie byłaby większa, lecz krążownik „Dorsetshire” odpłynął w obawie o własne bezpieczeństwo z powodu zauważenia peryskopu niemieckiego okrętu podwodnego. Do poszukiwań rozbitków dołączył 30 maja hiszpański krążownik ciężki „Canarias”, lecz bezskutecznie.
Już po zatonięciu okrętu niemieckiego załoga niszczyciela „Cossack” uratowała z wody maskotkę załogi pancernika – dużego, czarnego kota. Zwierzak dostał od Brytyjczyków imię Oskar i pływał kolejno na niszczycielu „Cossack”, a po jego zatopieniu w październiku 1941 roku przez okręt podwodny U-563 – na lotniskowcu „Ark Royal”. Gdy i ten okręt zatonął w połowie listopada 1941 roku na Morzu Śródziemnym, po trafieniu ledwie jedną torpedą – do kocura przylgnęła opinia, że przynosi on pecha. Oskara wysadzono na ląd, umieszczając go najpierw w jednym z biur w Gibraltarze, a w końcu w Sailor’s Home w Belfaście, gdzie około 1955 roku kot z „Bismarcka” dokonał żywota, przeżywając „swój” pancernik o niemal półtorej dekady.
Według relacji części członków załogi „Bismarcka”, po godz. 10 komandor podporucznik Gerhard Junack otrzymał rozkaz samozatopienia okrętu, w następstwie czego założył i ok. 10.20 odpalił w siłowni pancernika ładunki wybuchowe, które spowodowały zalewanie kadłuba wodą i w konsekwencji zatonięcie okrętu. Teza o samozatopieniu „Bismarcka” jest kontrowersyjna, liczni autorzy nie dają wiary tym relacjom. Zwracana jest uwaga na to, że nikt z uratowanej załogi nie służył w maszynowni czy pod pokładem, a wszystkie linie komunikacyjne zostały przerwane już wcześniej.
Niemniej jednak, niezależnie, czy „Bismarck” faktycznie został samozatopiony, nie miał już wówczas zdolności do walki ani manewrowania i jego los był przesądzony, a ewentualne samozatopienie jedynie przyspieszyło zatonięcie. Podkreśla się jednak, że chociaż ogień prowadzony z małej odległości niszczył część nadwodną pancernika, to taki rodzaj ognia w niewielkim stopniu przyczynił się do zatopienia okrętu, do czego najskuteczniejsze są pociski upadające z większej odległości pod większym kątem, w część podwodną lub pokład pancerny. Główny pas pancerny „Bismarcka” mógł zostać przebity co najmniej raz lub dwa, natomiast więcej pocisków przebiło górny cieńszy pas. Już po odkryciu wraka „Bismarcka” policzono, że miał on ok. 400 dziur w kadłubie i nadbudówkach, wiele z nich zrobionych przez pociski największego kalibru.
Według opublikowanych w 2011 relacji marynarzy brytyjskich z HMS „Rodney”, w 70 rocznicę zatopienia „Bismarcka”, ciężko uszkodzony „Bismarck” usiłował przynajmniej trzykrotnie poddać się. Jeden z brytyjskich marynarzy zauważył wysyłany alfabetem semaforowym sygnał o chęci poddania okrętu niemieckiego. Na niemieckim okręcie wciągnięto także czarną flagę, co jest sygnałem poddania się, podobne sygnały przesłano także lampą sygnałową. Wszystkie sygnały z pokładu „Bismarcka” zostały zignorowane przez brytyjskich oficerów.
5 czerwca 1989 odnaleziono wrak „Bismarcka” na głębokości 4750 m. Pancernik „Bismarck” jest ostatnim jak dotąd okrętem niemieckim, jaki nosił imię „Żelaznego Kanclerza” Ottona von Bismarcka (1815-98).
Rejs Prinza Eugena i dalsze działania.
Po odłączeniu się 24 maja od „Bismarcka”, krążownik „Prinz Eugen” kontynuował operację zgodnie z pierwotnym planem, płynąc dalej dotychczasowym kursem na południe. 26 maja rano spotkał się ze zbiornikowcem „Spichern”, z którego uzupełnił paliwo na morzu. Nie napotkał jednak żadnych alianckich statków, które mógłby zatopić. Płynąc na wschód natknął się 27 maja na neutralny kuter amerykańskiej Straży Przybrzeżnej USCGC „Spencer”. W obawie przed zawiadomieniem brytyjskich okrętów usiłował następnie zmienić rejon działania bardziej na południe, lecz wieczorem nastąpiła awaria w jego maszynowni, zmniejszająca prędkość do 28 węzłów. Ponadto uzyskano wiadomości o zatopieniu „Bismarcka”. 28 maja „Prinz Eugen” uzupełnił paliwo ze zbiornikowca „Esso Hamburg” i ostatecznie 1 czerwca zawinął do Brestu we Francji, po bezowocnym rejsie.
Rano 28 maja 1941 lotnictwo niemieckie zatopiło powracający z poszukiwań niszczyciel HMS „Mashona” (46 ofiar, 184 rozbitków uratowały HMS „Tartar” i „Sherwood”). Nieskutecznie atakowany przez lotnictwo był też m.in. 27 maja ORP „Piorun”, a 28 maja HMS „Norfolk”.
W czerwcu Brytyjczycy wytropili i zniszczyli większość niemieckich zbiornikowców zaopatrzeniowych na Atlantyku, działających też jako okręty zaopatrzeniowe u-bootów. 3 czerwca krążowniki lekkie i zatopiły między Grenlandią a Labradorem zbiornikowiec „Belchen”. 4 czerwca zbiornikowiec „Gonzenheim” został przechwycony przez krążownik HMS „Neptune” i samozatopiony, ponadto zbiornikowiec „Gedania” został zdobyty przez brytyjski okręt pomocniczy „Marsdale”, przy czym zdobyto tajne dokumenty. Jeszcze tego samego dnia krążownik ciężki HMS „London” wraz z niszczycielem HMS „Brilliant” przechwycił w rejonie Azorów i zmusił do samozatopienia zbiornikowiec „Esso Hamburg”, a 5 czerwca zbiornikowiec „Egerland”. 12 czerwca krążownik zatopił zbiornikowiec „Friedrich Breme”, a 15 czerwca krążownik lekki HMS „Dunedin” zdobył zbiornikowiec „Lothringen”. 28 czerwca niszczyciel „Tartar” zdobył w rejonie Spitsbergenu okręt rozpoznania meteorologicznego „Lauenburg” (WBS-2).
Wśród następstw utraty „Bismarcka” było zarzucenie przez Niemców planów działań ofensywnych za pomocą pancerników, co wiązało się z utratą wiary Hitlera w możliwości dużych okrętów nawodnych i z ograniczeniem przez niego samodzielności dowódcy niemieckiej marynarki wojennej Wielkiego Admirała Ericha Raedera w dysponowaniu nimi.

</doc>
<doc id="1190574" url="https://pl.wikipedia.org/wiki?curid=1190574" title="Johann Fust">
Johann Fust

Johann Fust lub Faust (ur. ok. 1400, zm. 30 października 1466) – niemiecki drukarz.
Fust pochodził zamożnej rodziny mieszczańskiej z Moguncji. W 1450 rozpoczął współpracę z Gutenbergiem, polegającą na wspólnym prowadzeniu drukarni w Moguncji. W 1455 spółka rozpadła się, a Fust wytoczył Gutenbergowi proces sądowy w sprawie niespłaconej pożyczki. Sąd przyznał Fustowi rację i od tej pory stał się on właścicielem drukarni, którą prowadził wraz z Peterem Schöfferem aż do 1466, kiedy to prawdopodobnie wyjechał do Paryża, gdzie zmarł.

</doc>
<doc id="1190576" url="https://pl.wikipedia.org/wiki?curid=1190576" title="Czapla modra">
Czapla modra

Czapla modra ("Ardea herodias") – gatunek dużego ptaka brodzącego z rodziny czaplowatych (Ardeidae), zamieszkującego w kilku podgatunkach różnego rodzaju tereny podmokłe i wybrzeża morskie Ameryki Północnej oraz wyspy Galapagos. Koczujące osobniki zauważono kilkakrotnie w zachodniej Europie. Wszystkie (poza jednym) podgatunki migrują na południe na czas zimy. Czapla modra nie jest zagrożona wyginięciem (nadano jej pod tym względem kategorię LC – najmniejszej troski), jednak istotnym zagrożeniem dla niej jest utrata siedlisk.
Jest jednym z największych gatunków czapli (największym w Ameryce Północnej), rozpiętość jej skrzydeł sięga niekiedy 2 metrów. Jest bardzo podobna do europejskiej czapli siwej, która jest jednak od niej nieco mniejsza. Można spotkać osobniki należące do dwóch odmian barwnych: szaro-niebieskiej i białej, a także różne formy pośrednie między nimi. Osobniki młodociane są całkowicie szare. Posiada na głowie charakterystyczny, czarny czub z piór, podobnie jak większość innych gatunków ptaków z podrodziny czapli. W locie można ją łatwo rozpoznać po „esowato” wygiętej szyi.
Wyprowadza najczęściej jeden lęg w roku. Gniazdo, mające kształt platformy, budowane jest zazwyczaj na drzewie. Gniazduje przede wszystkim w dużych i hałaśliwych koloniach lęgowych, rzadko indywidualnie. Pary łączą się ze sobą jedynie na jeden sezon. Nie ma wielu naturalnych wrogów, jednak jeżeli osobniki należące do kolonii zostaną w jej obrębie zaatakowane, inne ptaki mogą kolonię porzucić, jednak zachowania takie nie należą do reguły. Poluje głównie na ryby i inne zwierzęta wodne, które atakuje z zaskoczenia, brodząc w płytkiej wodzie. Dawniej była częstym obiektem polowań dla piór. Obecnie w stosunku do człowieka jest nieufna i płochliwa.
Systematyka.
Gatunek po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji swego dzieła "Systema Naturae", pod nazwą systematyczną, którą nosi do dziś – "Ardea herodias".
W Starym Świecie (Europa) ten gatunek został zastąpiony przez podobną czaplę siwą ("A. cinerea"), która jest nieco mniejsza i nieznacznie różni się kolorem upierzenia. Razem z czaplą siwą oraz południowoamerykańską czaplą czarnobrzuchą ("A. cocoi") tworzą grupę blisko spokrewnionych gatunków, w języku angielskim określaną nazwą "superspecies" („nadgatunek”). 
Kryterium podziału na podgatunki stanowią różnice w upierzeniu, morfologii oraz zachowania migracyjne. Obecnie wyróżnia się cztery lub pięć podgatunków: 
Niektórzy systematycy wyróżniają jeszcze kilka podgatunków, lecz ich pozycja taksonomiczna jest sporna i nie są akceptowane przez większość autorów:
Osobniki o białym upierzeniu występujące na Florydzie i Karaibach były wcześniej uważane za odrębny gatunek "Ardea occidentalis". Tę klasyfikację popiera m.in. współczesny amerykański ornitolog David Allen Sibley. Obecnie białe osobniki są uważane za podgatunek lub gatunek, w zależności od autora.
Charakterystyka.
Jeden z największych przedstawicieli czaplowatych, rozmiarem ustępuje jedynie czapli olbrzymiej i czapli białobrzuchej.
Upierzenie i wygląd zewnętrzny.
Przeważające upierzenie w kolorze szaro-niebieskim, jaśniejsze latem i ciemniejsze zimą. Czarne lotki, czerwono-brązowe uda, para brązowych lub czarnych plam na nadgarstkach, rdzawo- lub cynamonowo-szara szyja, pióra paskowane poniżej białego gardła i na piersi. Głowa jaśniejsza, maska biała, ciemne czoło i ciemię, czarny czub, jasnożółte tęczówki. Para charakterystycznych długich czarnych piór wyrastających nad oczami (przedłużenie czarnych brwi) i opadających z tyłu głowy. Posiada pióra pudrowe, które rozkrusza i używa powstałego proszku do czyszczenia i zabezpieczania upierzenia. Zaostrzony, żółty dziób, długie nogi pokryte ciemnym włosiem. Skrzydła długie i szerokie, krótki ogon. Młode osobniki mają ciemniejsze upierzenie o bardziej jednolitym kolorze, ciemnoszary czub i żółto-zielony dziób. Nie mają piór ozdobnych.
W szacie godowej długie pióra na piersi, plecach i bokach oraz pióra puchowe na dole szyi i plecach. Jasnożółty dziób i rdzawe nogi na początku okresu godowego.
Brak wyraźnie zaznaczonego dymorfizmu płciowego, samiec i samica wykazują nieznaczne różnice w odcieniu upierzenia i rozmiarze. Samiec jest zwykle 5–10% większy. Stwierdza się polimorfizm – występują dwa podstawowe typy upierzenia: charakterystyczny szaro-niebieski i całkowicie biały. Osobniki z białym upierzeniem (brak pigmentu w piórach) różnią się także budową dzioba i długością piór na głowie. Występuje także typ pośredni (w Stanach Zjednoczonych nazywany czaplą Würdemanna) posiadający typowe dla gatunku szaro-niebieskie upierzenie, lecz głowa jest biała. Ten typ czapli modrej zamieszkuje archipelag Florida Keys.
Występowanie.
Środowisko.
Występuje na zróżnicowanych siedliskach takich jak słodkowodne jeziora, rzeki o powolnym nurcie, słonawe bagna, laguny, lasy namorzynowe i przybrzeżne mokradła. Rzadko występuje na dużych wysokościach, zaobserwowano czaplę modrą na wys. do 1500 m n.p.m. w Panamie. 
Zasięg występowania.
Gniazduje w południowo-wschodniej Alasce, południowej Kanadzie (prowincje: Kolumbia Brytyjska, Alberta, Manitoba, Ontario, Quebec, Nowy Brunszwik, Wyspa Księcia Edwarda i Nowa Szkocja), na terenie Stanów Zjednoczonych oraz Meksyku (po stany Guerrero i Veracruz) i na Wyspach Galapagos. Zimuje na wschodnich wybrzeżach Stanów Zjednoczonych i Kanady oraz w Meksyku, na Karaibach i Antylach, w północnej Kolumbii, Wenezueli, zachodnim Ekwadorze i na Wyspach Galapagos. Rzadko dociera do Europy, aczkolwiek zaobserwowano osobniki na Azorach, w Hiszpanii, Anglii i Holandii. 
Migracje.
Migrują na południe zimą (wrzesień – październik) i na północ latem (od połowy marca do końca kwietnia). Najczęściej przemieszczają się same lub w małych grupach, chociaż zaobserwowano także migrujące grupy liczące ok. 100 osobników. Zamieszkujący Wybrzeże Północno-Zachodnie podgatunek "A. herodias fannini" jest jedynym, który nie migruje. Niewielka część populacji migrujących podgatunków pozostaje przez cały rok na swoim terytorium, jeżeli ma dostęp do niezamarzającego zbiornika wodnego (np. niezamarzające rzeki w okolicach Nowej Anglii). Jednak jeśli woda zamarza zimą, co uniemożliwia zdobycie pożywienia, czapla modra przenosi się bardziej na południe, na wybrzeża lub wyspy.
Pożywienie.
Żeruje głównie w płytkich (do 50 cm głębokości), często zarośniętych wodach, bagnistych zbiornikach i leśnych mokradłach, rzadziej na suchych terenach. Podczas żerowania czatuje stojąc nieruchomo, cierpliwie czeka, aż ofiary przyzwyczają się do jej obecności i przestaną traktować ją jak drapieżnika. Żerując na rzece lub w strumieniu ustawia się, lub powoli przemieszcza pod prąd wody. W wodzie stojącej może naganiać zdobycz rozkładając skrzydła i uderzając ich końcówkami o taflę wody lub burząc wodę nogami. Dziobie i smakuje, powoli spaceruje lub atakuje szybkim, gwałtownym ruchem. Podlatuje, przysiada, unosi się nad wodą wypatrując zdobycz, nurkuje głową do przodu lub wskakuje nogami do wody, pływa lub unosi się na powierzchni. Zaobserwowano nurkowanie w głębszej wodzie, lecz nie jest to typowe zachowanie dla tego gatunku. 
Zwykle połyka zdobycz w całości, często obraca nią w powietrzu, aby ustawić ją w łatwiejszej do przełknięcia pozycji. W przypadku, gdy złowi dużą rybę, może zabić ją dziobem lub uderzając nią o ziemię (wielokrotnie upuszczając i podnosząc, aż znieruchomieje). Próby połknięcia zbyt dużej ofiary mogą prowadzić do zadławienia i śmierci. Trawi kości, ale nie trawi sierści, jeżeli upoluje gryzonia lub małego ssaka, to wydala niestrawione resztki w postaci wypluwki. Żeruje dniem i nocą (dobrze widzi w ciemności), ale najczęściej o świcie i o zmroku, zwykle samotnie, w grupie poluje w miejscach o dużej ilości pożywienia, gdzie obrona własnego żerowiska jest niemożliwa.
Ulubionym pożywieniem są ryby (do ok. 30 cm długości), ale poluje także na ropuchy, kijanki, traszki, jaszczurki, węże, małe ssaki i gryzonie, ptaki, kraby, raki, ślimaki i owady. Zjada także padlinę.
Tryb życia i zachowanie.
Wykazują terytorializm w zależności od płci, wieku i pory roku. Samce bronią swojego terytorium przez cały rok, a samice w okresie gniazdowania. Jeżeli obrona nie wymaga opuszczenia gniazda, para będzie go razem bronić (najczęściej atakując dziobem). Młode osobniki oraz dorosłe samice nie są terytorialne na zimowych żerowiskach.
Maskują się pośród roślin, nieruchomiejąc z wyciągniętą pionowo do góry szyją i dziobem, delikatnie poruszając ciałem do przodu i do tyłu w rytm wiatru. Szaro-niebieski kolor upierzenia sprawia, że nie wyróżnia się w wodzie ani na tle nieba o świcie lub zmroku, gdy żerują.
W sytuacji stresowej, lub w reakcji na zagrożenie młode osobniki zwracają zawartość żołądka. To zachowanie sprawia, że trudno jest uratować chore lub osłabione młode, które trafiają pod opiekę człowieka. Zaobserwowano również, że dorosłe sępniki różowogłowe specjalnie drażnią młode czaple, aby ukraść zwrócony przez nie pokarm i nakarmić nim swoje młode.
Lot.
W trakcie lotu czapla esowato zgina szyję. Nie robi tego, gdy podrywa się do lotu lub przelatuje krótki odcinek. Widoczne podczas lotu lotki są ciemne, niemal czarne, nogi utrzymuje wyciągnięte wzdłuż osi ciała. Powoli, miarowo i głęboko uderza skrzydłami i często krzyczy. Lata z prędkością 32–48 km/h, wykonuje ok. 2,3–3,2 uderzeń skrzydeł na sekundę.
Krok.
Krok długości ok. 22 cm, stawiany niemal w linii prostej. Dwa z trzech przednich placów są zwykle zbliżone do siebie, między szerzej rozstawionymi palcami występuje niewielka błona pławna. Na odcisku stopy często widoczne są pazury, zarówno przednie, jak i tylne. Pazur na środkowym przednim palcu ma zębaty brzeg przypominający grzebień, służy do pielęgnacji upierzenia i rozprowadzania proszku z piór pudrowych.
Głos.
Odzywa się ostrym głosem, przypominającym ochrypłe, gardłowe krakanie, może także wydawać dźwięki określane jako ryczenie lub gdakanie, lub stukać dziobem. Najgłośniejsza w okresie godowym, może odezwać się o każdej porze roku, gdy czuje się zagrożona lub w czasie terytorialnych sporów.
Długość życia.
Samiec i samica osiągają dojrzałość płciową po ok. 22 miesiącach. Średnia długość życia na wolności to 15–17 lat, maksymalna zanotowana to 23 lata.
Śmiertelność w pierwszym roku życia wynosi ok. 69%, w drugim 36,3% oraz 21,9% w kolejnych latach. Udokumentowane przyczyny śmierci to: choroby, drapieżnictwo (głównie w przypadku młodych), zima, kłusownictwo, zakrztuszenie oraz chemiczne zanieczyszczenie środowiska. Młode są także narażone na śmierć głodową, zmiany pogody i wypadnięcie z gniazda (przypadkowe lub za sprawą silniejszego rodzeństwa). Pestycydy są możliwą przyczyną słabnięcia skorupy jaja (staje się zbyt cienka), które negatywnie wpływa na sukces rozrodczy. Udokumentowano również zatrucie środkami owadobójczymi takimi jak DDT i dieldryna jako bezpośrednią przyczynę śmierci. Czaple giną też często wpadając na druty elektryczne.
Ten gatunek jest nosicielem pasożytniczych nicieni "Eustrongylides ignotus", które mogą doprowadzić do śmierci. Zarażenie następuje przez spożycie ryb z larwami nicienia, które następnie przebijają ściany żołądka powodując zapalenie otrzewnej i atrofię narządów wewnętrznych. Szczególnie narażone są młode osobniki, które mogą umrzeć na skutek wywołanych przez nicienia krwotoków wewnętrznych lub powiązanych infekcji bakteryjnych. Różne podgatunki zarażają się również czaplim wirusem zapalenia wątroby typu B (HHBV).
Naturalni wrogowie.
Dorosłe czaple modre ze względu na duże rozmiary oraz fakt, że znajdują się na szczycie łańcucha pokarmowego, mają niewielu naturalnych wrogów, głównie ptaki drapieżne i szopy.
Jednym z najważniejszych drapieżników zagrażających czaplom jest bielik amerykański, którego areał osobniczy pokrywa się w dużej mierze z areałem czapli modrej. Gniazda bielika znajdują się w pobliżu większych kolonii czapli lub nawet na ich terenie. Przypuszcza się, że bieliki strzegące swojego terytorium jednocześnie chronią czaple przed innymi drapieżnikami. Jednakże zarówno dorosłe bieliki, jak i ich potomstwo polują wewnątrz kolonii.
Inne drapieżniki polujące na jaja i młode to m.in.: sępnik różowogłowy, różne ptaki z rodziny krukowatych, jastrzębie, niedźwiedzie i szopy. Ostatnie dwa stanowią zagrożenie także dla dorosłych osobników. Mogą być porwane także przez puchacza wirginijskiegolub rzadziej przez myszołowa rdzawosternego. W przypadku kiedy dorosły osobnik lub młode zostaną zaatakowane, kolonia może zostać porzucona przez pozostałe ptaki, aczkolwiek takie zachowanie nie stanowi reguły.
Żerujące w wodzie czaple są narażone na ataki aligatorów, którym jednak rzadko udaje się je złowić.
Rozród.
Gniazdo.
Najczęściej gniazduje w koloniach, często w towarzystwie kormoranów rogatych, ślepowronów lub innych gatunków czapli, sporadycznie w odosobnionych parach. Wybór miejsca na założenie kolonii jest uwarunkowany kilkoma czynnikami. Często jest to obszar odosobniony (wyspy lub bagna oraz wysokie drzewa są wybierane w celu ograniczenia dostępu drapieżnikom), znajdujący się w pobliżu żerowisk (średnia odległość 2,3 km, maks. 12 km) i obfitujący w materiał do budowy gniazd. Niektóre kolonie są zajmowane przez wiele konsekutywnych lat, jednak ptaki często przenoszą się w inne miejsce po 1-2 latach. Mogą także powrócić do dawnej kolonii po kilku latach. Powrót do kolonii zależy również od wytrzymałości drzew na zbierające się wokoło guano i jego fitotoksyczny charakter. Niektóre drzewa mogą z tego powodu umrzeć w ciągu dekady. 
Gniazda buduje zarówno na iglastych, jak i liściastych drzewach (na wysokości 20–50 m), w pobliżu jezior, mokradeł lub innych zbiorników wodnych, rzadziej na ziemi lub strukturach wzniesionych przez człowieka (np. na słupach linii elektrycznych). Kolonie mogą liczyć 5-500 gniazd, średnio ok. 160. Wiele gniazd może znajdować się na tym samym drzewie, zwykle 1–5, ale zaobserwowano nawet 32 sztuki. Samiec i samica wspólnie budują gniazdo. Samiec zbiera materiał (gałązki, liście, trawę, igliwie, mech, trzcinę) z ziemi, drzew lub niestrzeżonych gniazd, a następnie oddaje go samicy, która zajmuje się budową. Dość niezgrabne gniazdo jest uzupełniane w ciągu całego okresu gniazdowania, może być odnawiane i używane rokrocznie przez różne pary. Rozmiar gniazda zależy od jego wieku, nowe może mieć do 0,5 m średnicy, starsze (wielokrotnie uzupełniane) do 1 m i ok. 50 cm głębokości.
Okres godowy.
Samce jako pierwsze powracają do zeszłorocznych kolonii, zajmują gniazdo, którego będą zaciekle bronić, krzycząc i nacierając na ewentualnego przeciwnika z otwartym dziobem i rozłożonymi skrzydłami. Te czaple co roku wybierają nowych partnerów. Po przybyciu samic łączą się w pary i rozpoczynają toki. Jednym z elementów godów jest przynoszenie przez samca materiału do budowy gniazda. Samica wita go wyciągając szyję i dziób prosto do góry i jednocześnie przysiadając. Unosi pióra na szyi, plecach i piersi oraz kracze. Również samiec stroszy pióra na głowie i plecach oraz wydaje serię krótkich dźwięków. Częsty jest też taniec po okręgu, krzyżowanie szyi, uderzanie dziobami, szczypanie, wzajemne skubanie i gładzenie piór. Kopulacja, poprzedzana przez zaloty, prawie zawsze odbywa się w gnieździe, rzadziej na sąsiadującej gałęzi. Zbliżenie trwa średnio 12–15 sekund. W czasie toków ptaki te są bardzo wrażliwe na hałas i obecność potencjalnych agresorów (także człowieka) oraz podatne na porzucenie gniazda. Od momentu złożenia jaj więź z gniazdem rośnie i ryzyko porzucenia maleje.
Okres lęgowy.
Okres lęgowy trwa od marca do maja w północnej części obszaru występowania oraz od listopada do kwietnia w części południowej. Typowy lęg odbywa się raz do roku, samica składa 3–7 (średnio 4) jasnych zielono-niebieskich jaj o wymiarach ok. 61–63 mm x 42–46 mm i masie 65–75 g. Jaja są składane w 2–3-dniowych odstępach. Jeżeli gniazdo zostanie zniszczone lub porzucone, samica może złożyć nowe jaja. Obecność człowieka źle wpływa na rozmnażanie tego gatunku. Wielokrotne wtargnięcie na obszar gniazdowania może spowodować porzucenie jaj lub młodych. Para wysiaduje jaja na zmianę, samica głównie w nocy, a samiec w ciągu dnia. Okres inkubacji trwa 25-29 dni, młode (gniazdowniki) wykluwają się niejednocześnie w przeciągu kilku dni. Pisklę, które wykluje się pierwsze, często szybciej rośnie – jest bardziej doświadczone w przyjmowaniu pokarmu i może zachowywać się agresywnie w stosunku do młodszego rodzeństwa. W okresie karmienia rodzice spożywają nawet do 4 razy więcej pokarmu niż zwykle. Oboje rodzice karmią młode poprzez regurgitację, podają pokarm bezpośrednio do otwartego dzioba stojąc na krawędzi gniazda. Młode otrzymują pokarm w ten sposób przez około pierwszych 10 dni, później same wkładają dziób do gardła rodziców, aż w końcu rodzice wrzucają zdobycz prosto do gniazda. Młode odbywają pierwszy lot po ok. 60 dniach od wyklucia. Zdarza się, że po wykonaniu pierwszych lotów młode omyłkowo wracają do innego gniazda, co może zakończyć się wyrzuceniem właściwych lokatorów. Definitywnie opuszczają gniazdo po 60-91 dniach w zależności od wieku (kolejności wyklucia) oraz pory lęgu – młode z późniejszych lęgów usamodzielniają się wcześniej.
Status, zagrożenie i ochrona.
Międzynarodowa Unia Ochrony Przyrody (IUCN) stosuje ujęcie systematyczne według listy ptaków świata opracowywanej we współpracy BirdLife International z autorami "Handbook of the Birds of the World" i od 2020 roku dzieli ten takson na dwa osobne gatunki, które klasyfikuje następująco:
Zagrożenie tego gatunku jest związane z działalnością człowieka, a w szczególności z niszczeniem naturalnych siedlisk oraz zakłócaniem spokoju w okresie gniazdowania. Podstawą dla ochrony czapli modrej jest regularne śledzenie liczebności populacji i analiza sukcesu rozrodczego. Istotne jest także przyjazne dla czapli zagospodarowanie przestrzenne, uwzględniające terytorialne potrzeby gatunku. Różne organizacje, takie jak kanadyjska "MARS" (Mountainaire Avian Rescue Society) zajmują się ochroną gatunku oraz ratowaniem chorych i rannych osobników.
Obserwacja.
Systematyczne obserwacje z udziałem wolontariuszy są prowadzone w wielu stanach m.in. w Michigan, gdzie gatunek ten gniazduje od kwietnia do lipca, oraz nad Zatoką Meksykańską, gdzie obserwuje się liczne grupy w drugiej połowie grudnia. Czapla modra jest płochliwa, ale kiedy żeruje, pozwala człowiekowi zbliżyć się na niewielką odległość, jest wtedy bardzo skoncentrowana. W czasie obserwacji w okresie gniazdowania należy pamiętać o zachowaniu bezpiecznej odległości i ciszy, gdyż wtedy jest bardzo wrażliwa na hałas. Zaniepokojona przez człowieka znajdującego się w odległości kilkuset metrów może porzucić lęg.
Znaczenie w życiu i kulturze człowieka.
Indianie Nisqually (plemię z okolic Waszyngtonu) nazywali czaplę modrą "swoim dziadem". Według ich tradycji mężczyźni, którzy kłócili się ze swoimi żonami, zostali zamienieni w czaple. Obecnie czapla modra widnieje na wielu znakach firmowych oraz jako element logo imprez muzycznych. Miasto Portland organizuje coroczny festiwal czapli modrej (Great Blue Heron Festival), a w Sherman od 1992 roku odbywa się festiwal muzyki (Great Blue Heron Music Festival).
Według amerykańskich obserwatorów głos wydawany przez ten gatunek brzmi "fraaahnk" i przypomina imię "Frank", dlatego w niektórych regionach czapla modra jest nazywana "Old Frankie".
Czapla modra stanowi zagrożenie dla prywatnych stawów i oczek, w których często hoduje się drogie ryby. Zwłaszcza kolorowe, egzotyczne okazy mocno przykuwają jej uwagę, jest w stanie powracać do tego samego miejsca, aż zje wszystkie ryby ze zbiornika.
Pod koniec XIX w. na wschodnim wybrzeżu Ameryki Północnej intensywnie polowano na czaple modre dla ich piór (m.in. do produkcji ozdób i damskich kapeluszy) oraz kolekcjonowano jaja. Czaple tępiono również ze względu na to, że stanowiły istotną konkurencję dla rybaków. Poławiacze homarów używali ich jako przynęty do pułapek. Rozwój miast i ekspansja człowieka na wybrzeżu przyczyniły się do drastycznego spadku populacji czapli modrej w tym okresie.

</doc>
<doc id="1190581" url="https://pl.wikipedia.org/wiki?curid=1190581" title="Kilburn Park">
Kilburn Park

Kilburn Park – stacja metra londyńskiego położona w dzielnicy Brent na trasie Bakerloo Line. Jest pierwszą, jadąc z krańca Harrow &amp; Wealdstone, podziemną stacją – poprzedza ją 10 stacji naziemnych. Rocznie korzysta z niej ok. 3,7 mln pasażerów.
Budynek wejścia na stację zaprojektował Stanley Heaps. Jego elewacja wyłożona została terakotą.

</doc>
<doc id="1190584" url="https://pl.wikipedia.org/wiki?curid=1190584" title="Czapla czarnobrzucha">
Czapla czarnobrzucha

Czapla czarnobrzucha ("Ardea cocoi") – gatunek dużego ptaka brodzącego z rodziny czaplowatych (Ardeidae), zamieszkującego Amerykę Południową i wschodnią Panamę. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał Karol Linneusz w 1766 roku w 12. edycji "Systema Naturae". Autor nadał mu nazwę "Ardea cocoi", która obowiązuje do tej pory. Jako miejsce typowe wskazał Kajennę (obecnie Gujana Francuska). Nie wyróżnia się podgatunków.
Morfologia.
Długość ciała 95–127 cm; masa ciała 1900–2100 g. Smukła sylwetka. Głowa (oprócz czapeczki, która jest czarna), długa szyja i górna część piersi białe. Na przodzie szyi delikatne, czarne kreski. Boki ciała i brzuch są czarne, skrzydła, ogon i grzbiet – szare. Samice są podobne do samców. Młode z wierzchu brązowe, z dużą ilością bieli na brzuchu.
Środowisko i zasięg występowania.
Najczęściej żyje samotnie. Często przesiaduje na drzewach. Zamieszkuje nizinne mokradła, jeziora, rzeki niemal całej Ameryki Południowej, oprócz Andów i południowego skraju kontynentu, a także wschodnią Panamę. Czasami spotkać ją można na wybrzeżach morskich. W Kolumbii i Boliwii była widywana do wysokości co najmniej 2550 m n.p.m.
Lęgi.
Czaple czarnobrzuche gniazdują w koloniach, niekiedy wraz z innymi gatunkami ptaków. Gniazdo budują oboje rodzice na drzewie, krzewie lub w szuwarach. Jest zbudowane z patyków, gałązek i trzciny i wyłożone trawą. Samica składa 3–4 bladoniebieskie jaja w białe wzory. Wysiadują oboje rodzice przez 24–26 dni. Pisklęta pozostają w gnieździe maksymalnie przez 12–13 tygodni, choć już od 6–7 tygodnia życia oddalają się od gniazda.
Pożywienie.
Pożywienie stanowią głównie ryby, płazy i owady wodne.
Status.
Międzynarodowa Unia Ochrony Przyrody (IUCN) uznaje czaplę czarnobrzuchą za gatunek najmniejszej troski (LC – "Least Concern"). Liczebność populacji nie jest dokładnie znana; w 2019 roku organizacja Partners in Flight zgrubnie szacowała, że mieści się ona w przedziale 5–50 milionów dorosłych osobników. Trend liczebności populacji uznawany jest za stabilny.

</doc>
<doc id="1190586" url="https://pl.wikipedia.org/wiki?curid=1190586" title="Świątynie Świętych w Dniach Ostatnich">
Świątynie Świętych w Dniach Ostatnich

Świątynie – sakralne budynki w ruchu świętych w dniach ostatnich, poświęcone Bogu i uważane za domy Boże. Są one dla wiernych miejscami szczególnymi, w których Bóg spotyka się z wierzącymi. Zazwyczaj nie są one przeznaczone do odprawiania typowych regularnych nabożeństw, czy spotkań Kościoła, co odróżnia je od kaplic i innych budynków służących tym celom.
W 2018 roku Kościół Jezusa Chrystusa Świętych w Dniach Ostatnich posiadał 159 świątyń na całym świecie, w których m.in. dokonuje chrztów za osoby zmarłe oraz zawiera małżeństwa na wieczność. Wejście do świątyni uważane jest przez Świętych za zaszczyt i godni tego członkowie Kościoła otrzymują od władz kościelnych specjalne upoważnienia pozwalające na wejście do świątyni i dokonanie obrzędów Ewangelii w imieniu swoim oraz swoich przodków. Inaczej rola świątyń postrzegana jest w Społeczności Chrystusa, gdzie służba świątynna otwarta jest dla wszystkich ludzi. Niektóre denominacje Świętych nie wznoszą świątyń w ogóle, oczekując jednak na zbudowanie świątyni w Syjonie (Independence, w stanie Missouri).
Historia.
W roku 1832, dwa lata po zorganizowaniu Kościoła, prorok Józef Smith otrzymał objawienie, zgodnie z którym Bóg pragnął, aby Święci w Dniach Ostatnich zbudowali mu świątynię. Miało to stanowić jeden z elementów pełnego przywrócenia prawdy i odnowienia Kościoła w dniach ostatnich. Święci powoływali się przy tym na świadectwa Biblii i Księgi Mormona mówiące o podobnych praktykach wśród starożytnych wierzących. Pierwsza świątynia, jaką wznieśli Święci w Dniach Ostatnich, wyświęcona została przez proroka Smitha 27 marca 1836 r. Obecnie jest ona własnością Społeczności Chrystusa. Jej budowa była podyktowana objawieniem (Nauki i Przymierza 88:119 [wydanie Kościoła LDS]; 85:36b [wydanie Społeczności Chrystusa]). Nauka o świątyni w ruchu Świętych w Dniach Ostatnich została oparta również o biblijne proroctwo Malachiasza (3:1):
Na tej podstawie pierwsi święci tłumaczyli, iż świątynia musi zostać wybudowana, zanim nastąpi powtórne przyjście Chrystusa. W 1839 r. święci postanowili założyć nową centralę Kościoła w Nauvoo, w stanie Illinois, gdzie wzniesiono ostatecznie drugą świątynię. Narastające konflikty skończyły się męczeńską śmiercią proroka w 1844 r. Ceremonię dedykacyjną Świątyni Nauvoo przeprowadził w 1846 r. członek Kworum Dwunastu Apostołów – Orson Hyde. Po śmierci założyciela, ruch świętych w dniach ostatnich ostatecznie podzielił się na szereg ugrupowań uważających się za prawowitych spadkobierców przywróconego Kościoła. Od tego czasu, najwięcej świątyń wzniesionych zostało przez grupę świętych, którym przewodził Brigham Young (zwaną również mormonami). W 1893 r. poświęcona została Świątynia Salt Lake, będąca głównym ośrodkiem największej obecnie denominacji świętych – Kościoła Jezusa Chrystusa Świętych w Dniach Ostatnich.
W 1994 r. Społeczność Chrystusa poświęciła swoją centralną świątynię w miejscowości Independence, w stanie Missouri. Świątynia Independence jako jedyna wśród wszystkich świątyń wzniesionych przez ruch świętych w Dniach Ostatnich, zbudowana została w miejscowości, którą prorok Smith naznaczył w 1831 r. pod budowę centralnej świątyni, gdzie powstać ma w dniach ostatnich Syjon.
Cele.
Historycznie świątynie świętych w dniach ostatnich spełniać miały rolę:

</doc>
<doc id="1190588" url="https://pl.wikipedia.org/wiki?curid=1190588" title="Mikito Takayasu">
Mikito Takayasu

 – japoński lekarz okulista, pamiętany przede wszystkim za pozostawienie opisu choroby określanej dziś jako zapalenie tętnic Takayasu.
Urodził się w 1860 roku. 29 lipca 1903 otrzymał tytuł "Igaku Hakushi". Otrzymał katedrę na Uniwersytecie Kanazawa. Pod koniec życia przeniósł się do Beppu, Kiusiu, gdzie zmarł w listopadzie 1938.

</doc>
<doc id="1190589" url="https://pl.wikipedia.org/wiki?curid=1190589" title="Lamasztu">
Lamasztu

Lamasztu (akad. "Lamaštu"; sum.ddim3.me) – w religii mezopotamskiej rodzaj żeńskiego demona, groźnego dla kobiet w czasie porodu i w połogu, powodującego choroby lub śmierć niemowląt i małych dzieci, oraz dla karmiących matek.
Źródła pisane związane z Lamasztu.
W mitologii mezopotamskiej występuje dużo różnego rodzaju demonów. Większość z nich jest jednak mało znana, gdyż teksty udzielają niewielu informacji na ich temat. Do nielicznych wyjątków należy Lamasztu. Wiedza o niej jest stosunkowo rozległa, gdyż nauka dysponuje całym szeregiem tekstów, w których demonica występuje. W większości są to teksty o charakterze magicznym – zaklęcia i rytuały. Najstarsze znane teksty sumeryjskie i akadyjskie dotyczące Lamasztu pochodzą z okresów starobabilońskiego i staroasyryjskiego. Wszystkie mają formę pojedynczych zaklęć.
Idea łączenia zaklęć i obrzędów w większe całości i uzupełniania wskazówkami rytualnymi pojawiła się dopiero później i doprowadziła w okresie nowoasyryjskim (934–612 p.n.e.) do powstania kanonicznej serii zaklęć przeciw Lamasztu. Seria kanoniczna (w wersji z Niniwy) liczyła ponad 550 linijek tekstu zapisanych na trzech tabliczkach. Na dwóch pierwszych znalazły się zaklęcia i wskazówki rytualne. Na trzeciej, tzw. tabliczce rytualnej, opisany został przebieg samych rytuałów. Z czasów świetności imperium asyryjskiego znane są również zaklęcia i rytuały przeciw Lamasztu, które nie należą do serii kanonicznej. Pochodzą one z Aszur, Kalchu, Niniwy, Babilonu i Uruk.
Teksty związane z Lamasztu spotykane były również podczas wykopalisk archeologicznych poza granicami Mezopotamii. Zaklęcia przeciw niej odkryte zostały m.in. w asyryjskiej kolonii handlowej w Kanesz, a także w archiwach w Hattusa i Ugarit. O Lamasztu i jej działalności wspomina również wiele innych tekstów magicznych (np. serie "Šurpu" i "Maqlû"), magiczno-medycznych i literackich (np. "Ludlul").
Opis.
Imiona.
Najbardziej znanymi imionami tej demonicy są akadyjskie "Lamaštu" i sumeryjskie ddim3.me. Etymologii obu tych imion, pomimo podejmowanych prób, nie udało się jak dotychczas przekonująco wyjaśnić.
Pochodzenie.
Do życia mieli powołać Lamasztu sami wielcy bogowie. Jak wspomina jedno z zaklęć przeciw niej: „Anu ją stworzył, Ea wychował, twarz suki przydał jej Enlil”. Anu, bóg nieba, i Antu, jego małżonka, wymieniani są jako jej rodzice, a pojawiające się często w zaklęciach określenie „córka Anu” (akad. "mārat Anim") jest również jednym z jej imion.
Biorąc pod uwagę pochodzenie Lamasztu wydawać by się mogło, iż musiała ona zajmować ważne miejsce w panteonie mezopotamskim. Okazuje się jednak, że tak nie było: w liście bogów "An = Anu šá amēli" jej imię wymieniane jest bowiem niemal na samym końcu, zaraz przed imionami takich demonów jak "labāṣu", "aḫḫāzu", "bibītu" i "lilītu". Biorąc pod uwagę to, że imiona bóstw ułożone zostały na tej liście pod względem ważności, należy założyć, iż jej i innym istotom boskim o charakterze demonicznym przypisywana była najniższą pozycja wśród bóstw. Jako istocie bardziej demonicznej niż boskiej nie oddawano jej czci: w tekstach brak wzmianek o kulcie tej postaci, nie są też znane żadne poświęcone jej świątynie.
Nie wiadomo czy wierzono tylko w jedną Lamasztu, czy też imię jej oznaczało określony „rodzaj” czy też „typ” demona. Na tę drugą możliwość zdaje się wskazywać jeden z tekstów, gdzie mowa jest o „siedmiu złych Lamasztu” (sum. 7.àm ddim3.me.ḫul.a.meš, akad. "si-bit la-maš-ti lem-nu-tu4").
Wygląd.
Lamasztu jest jednym z niewielu mezopotamskich demonów, których wygląd jest znany. Jej opis zawierają źródła pisane, wyobrażenie zaś liczny materiał ikonograficzny. Teksty przedstawiają Lamasztu jako potężną istotę, posiadającą umiejętność zmiany swej postaci. W wielu zaklęciach nazywana jest ona „wilczycą” – wierzono być może, że potrafiła dopaść swoje ofiary, przyjmując kształt drapieżnika. Aby osiągnąć swój cel, mogła też przeobrazić się w kobietę. Wtedy, jako fałszywa akuszerka, mamka lub opiekunka, wykradała podstępem dzieci matkom. Potrafiła również – tym razem jako istota bezcielesna – opętać. Największy lęk musiała jednak budzić Lamasztu, przyjmujac postać hybrydy łączącej w sobie cechy zewnętrzne różnych zwierząt (lwa, ptaka, osła) i człowieka. W ten właśnie sposób opisują ją teksty, takie też jej wizerunki widnieją na amuletach, które przedstawiają ją najczęściej jako istotę o lwiej bądź ptasiej głowie, nagim kobiecym ciele i nogach drapieżnego ptaka.
Działalność.
Prawdopodobnie pobyt Lamasztu na ziemi był rodzajem kary zarządzonej dla niej przez bogów. Swymi czynami i postępowaniem musiała kiedyś wywołać ich gniew, o czym wspomina jedno z zaklęć: "Dla jej niecnych zamysłów, jej niewłaściwej rady Anum, ojciec jej, z nieba ją zrzucił na ziemię". Ziemia stała się więc terenem działania Lamasztu. Żyła na niej jak dzikie wściekłe zwierzę, zamieszkując odległe, odludne i trudno dostępne miejsca, takie jak góry czy zarośla trzcinowe.
Lamasztu obwiniano najczęściej za choroby oraz śmierć niemowląt i małych dzieci. Występująca wówczas ich wysoka śmiertelność, będąca głównie wynikiem panujących warunków sanitarnych i braku wiedzy medycznej, przyczyniała się do rozwoju i żywotności wierzeń związanych z tą postacią. Szczególnie groźna miała też być Lamasztu dla kobiet w czasie porodu i w połogu. To jej przypisywano poronienia i ciężkie, często kończące się śmiercią, zachorowania (np. gorączkę połogową). Istniało przekonanie, iż kiedy nadchodził czas porodu, Lamasztu zakradała się tam, gdzie miał się on odbyć. Jeżeli rodzącej oraz miejsca narodzin nie „zabezpieczono” przed demonicą odpowiednimi amuletami i odprawionymi rytuałami, mogła ona utrudnić przyjście dziecka na świat, a nawet spowodować śmierć jego i matki. Szczęśliwie zakończony poród nie oznaczał wcale, iż niebezpieczeństwo ze strony Lamasztu już minęło. Choć na chwilę pozostawione bez opieki niemowlę mogło bowiem również paść jej ofiarą: "Weszła przez drzwi, wśliznęła się przez odrzwia. Schwytała dziecko spojrzeniem. Schwytała je siedem razy za podbrzusze".
Bronią Lamasztu były też choroby, a za najczęstszy objaw jej działania uchodziła wysoka gorączka. Również i w tym przypadku głównym celem jej ataków były niemowlęta i małe dzieci. Gdy gorączkowały, uważano, iż było to wynikiem „chwytu Lamasztu/córki Anu” (akad. "şibit Lamašti/mārat Anim") bądź „ręki Lamasztu/córki Anu” (akad. "qât Lamašti/mārat Anim"): "Jeżeli niemowlę odczuwa gorąco i (ma) gorączkę, a było mu (wcześniej) stale zimno: chwyt Lamasztu – ręka córki Anu; Jeżeli niemowlę odczuwa gorąco i zimno (na przemian) i jeżeli nie przestaje domagać się wody do picia: chwyt Lamasztu – ręka córki Anu".
Związki z innymi demonami.
W wielu sumeryjskich i dwujęzycznych sumeryjsko-akadyjskich źródłach Lamasztu wymieniana jest (obok takich demonów jak "gallû", "asakku", "alû", "utukku" czy "namtaru") w gronie tzw. „złej siódemki demonów”. Łączona jest też często z demonami "Labaşu" i "Ahhazu". Wydaje się nawet, iż oba te demony i Lamasztu mogły być ze sobą w jakiś sposób spokrewnione, gdyż zapis ich sumeryjskich imion jest bardzo podobny: "Lamaštu" (dim3.me), "Labaşu" (dim3.me.a), "Ahhazu" (dim3.me.hab). Należy też wspomnieć o bliskich związkach Lamasztu z demonem Pazuzu, który – jak wierzono – bronić miał ludzi przed jej atakami.
Powstrzymywanie Lamasztu.
Obrzędy ochronne.
Znane są rytuały wypędzające Lamasztu z ciała opętanego przez nią człowieka do specjalnie przygotowanych substytutów. Głównym założeniem obrzędu było schwytanie demona-kobietę w potrzask, którym był gliniany posążek. Oprawą rytuału było poświęcenie miejsca, złożenie ofiar i odmawianie zaklęć. Cała procedura trwała zazwyczaj trzy dni i wieńczyła się unicestwieniem posążka.
W celu uniemożliwienia Lamasztu i innym demonom przedostania się do domów mieszkańcy starożytnej Mezopotamii (szczególnie Babilończycy) lepili posążki duchów dobrotliwych, które następnie zakopywali pod progiem lub umieszczali przy drzwiach.
Amulety przeciwko Lamasztu.
Wiedza o Lamasztu nie opiera się wyłącznie na samych tekstach. Wielu informacji dotyczących tej demonicy i związanych z nią wierzeń dostarczają bowiem także liczne wykonane z kamienia lub brązu amulety z wizerunkiem Lamasztu. Powiązanie tych amuletów z Lamasztu stało się możliwe głównie dzięki temu, iż na odwrotnej stronie wielu z nich w umieszczonych tam inskrypcjach wymieniane było jej imię. Inskrypcje te, a także opisy zawarte w samych źródłach pisanych, pozwoliły również zidentyfikować najważniejszą postać widniejącą na przedniej stronie tych amuletów. Okazało się, iż postacią tą, przedstawianą najczęściej z lwią głową, nagim kobiecym ciałem i nogami drapieżnego ptaka, jest właśnie Lamasztu. Obecność jej wizerunku stała się głównym kryterium pozwalającym wydzielić tę grupę zabytków. Wciąż powiększająca się ich lista obejmuje ponad 60 pozycji. Wiele innych amuletów, o których wiadomo, iż znajdują się w różnych muzeach i kolekcjach prywatnych, czeka wciąż na publikację.
Większość znanych amuletów z wizerunkiem Lamasztu podzielić można – w głównej mierze dzięki umieszczonym na nich scenom i inskrypcjom – na dwie duże grupy: starszą – babilońską i młodszą – asyryjską. 
Grupa babilońska.
Zabytki z grupy babilońskiej reprezentują – jak się wydaje – początkową fazę rozwoju amuletów z wizerunkiem Lamasztu. Są to przedmioty małe: ich wysokość nie przekracza siedmiu, a szerokość pięciu centymetrów, kamienne, często jeszcze prymitywnie wykonane. Tym, co je łączy, i co w głównej mierze pozwala zaliczyć do jednej, odrębnej grupy, jest wspólna dla wszystkich scena, która przedstawia kroczącą Lamasztu w otoczeniu pewnych zwierząt i przedmiotów. Najważniejszą centralną postacią tej sceny, zajmującej najczęściej całą przednią stronę amuletu, jest zawsze Lamasztu. Demonica ma zwierzęcą głowę (lwa, ptaka, węża) i ludzkie nagie ciało. Jej ręce są wzniesione i zgięte w łokciach. Długie o rozczapierzonych palcach dłonie są puste. Nogi są wyprostowane i rozstawione, a cała jej postać wydaje się być w ruchu. Przy nogach Lamasztu znajduje się bardzo często para zwierząt: pies i świnia. Przestrzeń wokół niej wypełniają zwykle pewne dość charakterystyczne przedmioty, jak grzebień, wrzeciono, zgięta kończyna osła(?), sztylet czy naczynie. Na odwrocie niemal każdego amuletu z grupy starszej znajduje się inskrypcja, będąca zazwyczaj krótkim sumeryjskim zaklęciem przeciw Lamasztu. Jego treść jest na wielu amuletach trudna do odczytania, gdyż występujące na nich znaki pisma klinowego są często bardzo uproszczone i zniekształcone (pseudoinskrypcje?).
Obszar występowania amuletów z grupy starszej ograniczał się najprawdopodobniej tylko do południowej Mezopotamii. Wskazuje na to fakt, iż amulety te znajdowane są niemal wyłącznie na stanowiskach w Babilonii (Babilon, Ur, Uruk, Nippur). Datowanie amuletów z grupy babilońskiej nastręcza wiele problemów, gdyż w większości są to przedmioty, o których pochodzeniu wiadomo bardzo niewiele. Na podstawie pewnych przesłanek, takich jak kształt znaków pisma klinowego, obszar występowania czy obecność pewnych charakterystycznych „ozdobników”, przyjmuje się, iż te amulety pochodzą z okresu kasyckiego, tj. z drugiej połowy II tysiąclecia p.n.e. Nie wiadomo dokładnie, kiedy pojawiły się, ani kiedy nastąpił ich zanik.
Grupa asyryjska.
Amulety z grupy młodszej reprezentują najważniejszą fazę rozwoju amuletów z wizerunkiem Lamasztu. Są one zdecydowanie większe i o wiele bardziej dopracowane pod względem artystycznym od wcześniejszych. Wykonane są przede wszystkim z kamienia, ale zdarzają się wśród nich również i amulety z brązu (np. "plaque des Enfers"). Na amuletach z grupy młodszej widnieje zawsze jedna i ta sama scena z Lamasztu. Różni się ona od sceny z amuletów z grupy starszej, ale zawiera wiele elementów, które pojawiły się już wcześniej. Scena ta – co jest zupełną nowością – na wielu amuletach z grupy asyryjskiej nie zajmuje już całej ich przedniej strony. Ta bowiem jest na nich podzielona na odrębne, leżące jeden pod drugim, pasy z obrazkami. Najważniejszym pasem wśród nich jest pas najniższy ze sceną z Lamasztu. Poza nim wyróżnić można trzy inne dodatkowe pasy: z symbolami boskimi, z siedmioma istotami oraz ze sceną egzorcyzmów. Wspomniane pasy nie zawsze występują razem. Na przedniej stronie amuletu wraz z pasem ze sceną z Lamasztu pojawić się bowiem mogą dwa, a czasem nawet tylko jeden z nich. Pas z symbolami boskimi i pas z siedmioma istotami znajdują się też niekiedy z tyłu amuletu, nad umieszczoną tam inskrypcją.
Amulety z grupy młodszej musiały być bardzo rozpowszechnione, gdyż znalezione zostały jak dotychczas nie tylko na stanowiskach asyryjskich (Aszur, Kalchu) i babilońskich (Babilon, Uruk), ale też i na stanowiskach poza Mezopotamią: w Syrii (Sam'al) oraz w Elamie (Suza). Wraz z upadkiem imperium asyryjskiego amulety z Lamasztu stopniowo zanikły.
Pas z symbolami bóstw jest zawsze pasem najwyższym, umieszczonym przy górnej krawędzi amuletu. Ilość pojawiających się tu symboli jest różna i waha się w zależności od amuletu od 5 do 10. Z symboli boskich spotykane są: tiara wielorożna (Aszur), sierp księżyca (Sin), uskrzydlony dysk słoneczny (Szamasz), gwiazda z promieniami (Isztar), wiązka błyskawic (Adad), rylec/klin (Nabu), siedem kropek (Siódemka bogów), lampka (Nusku), laska zakończona głową barana (Ea) i włócznia (Marduk).
Pas z siedmioma istotami umieszczony jest zazwyczaj pod pasem z symbolami boskimi. Gdy nie występuje z tym ostatnim na jednej stronie amuletu, staje się pasem najwyższym. W pasie tym pojawia się siedem istot, stojących jedna za drugą, każda w tej samej pozie. Jedyne, co odróżnia je od siebie, to głowy przynależne do różnych zwierząt (np. lwa, węża, wilka, ptaka czy antylopy). Poza głową cała reszta ciała każdej z tych istot wydaje się być ludzka. Prawą rękę z dłonią zaciśniętą w pięść mają one wzniesioną do góry, a lewą opuszczoną w dół. Ubrane są w długą szatę, bądź w sięgającą do kolan spódniczkę.
Nie wiadomo, kogo dokładnie mają przedstawiać te postacie. Przeważa jednak pogląd, że są to przyjazne człowiekowi istoty nadnaturalne. Wskazywać ma na to przede wszystkim ich dość charakterystyczna obronna i odstraszająca poza.
Scena egzorcyzmów znajduje się z reguły w osobnym pasie, który umieszczony jest bezpośrednio nad pasem ze sceną z Lamasztu. Na kilku amuletach pojawia się też w samej scenie z Lamasztu – w jej lewym lub prawym górnym rogu. Centralne miejsce w scenie egzorcyzmów zajmuje zawsze leżąca na łożu postać. Przy niej po jednej lub po obu stronach pojawiają się często postać w stroju ryby lub postać w długiej szacie. Przyjmuje się, iż leżąca w łożu postać to chory, którego ciało opanowała Lamasztu, natomiast stojące postacie to kapłani-egzorcyści (akad. "ašipu" lub "mašmaššu"), odprawiający egzorcyzmy.
Na wszystkich amuletach z grupy młodszej widnieje zawsze ta sama scena z Lamasztu. Zajmuje ona całą przednią ich stronę, bądź też najniższy (ale zarazem i największy) z wydzielonych na niej pasów z przedstawieniami. W literaturze fachowej scena ta nosi nazwę „sceny podróży”, gdyż widać na niej płynącą rzeką łódź, w której znajdują się osioł i stojąca na nim Lamasztu. Sama demonica jest tu istotą hybrydalną o ludzkim ciele, lwiej głowie i nogach drapieżnego ptaka. Jej nagie ciało niekiedy wydaje się być pokryte czymś w rodzaju sierści. Piersi są wyraźnie zaznaczone. Z jednej z nich ssie mleko pies, a z drugiej – świnia. W każdej ze wzniesionych rąk demonica trzyma po wężu. Cała jej postać zwrócona jest niemal zawsze w prawą stronę.
Sporadycznie w scenie z Lamasztu pojawiają się też inne istoty nadnaturalne. Na przykład, na "plaque des Enfers" za plecami Lamasztu znajduje się Pazuzu – uskrzydlona istota o ludzkim ciele, psiej głowie i ptasich stopach. Postać ta, przedstawiona w odstraszającej pozie, wyraźnie przepędza tu demonicę. W tle wokół Lamasztu, podobnie jak to było w scenie z amuletów z grupy starszej, znajduje się często szereg różnych przedmiotów, takich jak grzebień, zapinka, zwinięta szata(?), naczynie, sandał, lampka na stojaku, główka Pazuzu, a nawet figurka Pazuzu.
Tzw. scena podróży, zgodnie z najbardziej rozpowszechnioną koncepcją, którą zaproponował po raz pierwszy François Thureau-Dangin, przedstawiać ma podróż powrotną Lamasztu do krainy zmarłych – świata podziemnego. Według tej interpretacji to właśnie tam znajdować się miała jej siedziba i stamtąd też wyruszać miała wraz z innymi demonami, by szkodzić ludziom. Ze świata żywych do świata umarłych demonicę przepędzić mógł dopiero egzorcysta. To on wyprawiał ją w długą, wiodącą przez pustynie, góry i rzekę umarłych drogę powrotną – tę samą, którą według wierzeń mezopotamskich przebyć musiał każdy zmarły, aby dotrzeć do świata podziemnego. Podczas podróży Lamasztu korzystała jednak z pewnych udogodnień, gdyż egzorcysta, chcąc zachęcić ją do odejścia, ofiarowywał jej przedmioty i środki transportu, które miały tę podróż ułatwić. Na tak długą drogę demonica potrzebowała bowiem zapasów pożywienia, wody, oleju do ciała, odpowiedniego ubrania i obuwia. Do przebycia pustyni i gór niezbędny był jej w charakterze wierzchowca osioł, a do przepłynięcia rzeki umarłych – łódź.
Odwrotną stronę amuletów z grupy młodszej zajmuje najczęściej inskrypcja z zaklęciem. Na niektórych amuletach ponad inskrypcją znajduje się pas z symbolami bóstw bądź pas z siedmioma istotami. Na "plaque des Enfers" całą tylną stronę zajmuje demon Pazuzu. Ukazano go w dość szczególny sposób: w pozycji stojącej, tyłem (tułów i nogi bokiem), z rękoma opartymi o górną krawędź amuletu i z głową wystającą ponad tę krawędź. Przedstawienie refiefowe (tułów, nogi i skrzydła) połączone zostało z rzeźbą pełną (głowa oraz ręce). Sam demon ma tułów pokryty łuską, ogon skorpiona, ptasie stopy, skrzydła, ludzkie ręce i psią głowę o otwartym pysku.
Inne żeńskie demony podobne do Lamasztu.
W niemal wszystkich wierzeniach bliskowschodnich i europejskich pojawiają się demony wykazujące pewne podobieństwo do Lamasztu. Mowa tu przede wszystkim o żeńskich demonach, które – podobnie jak ona – stanowiły zagrożenie dla niemowląt i małych dzieci. W starogreckich wierzeniach ludowych istotą taką była Lamia – demonica porywająca i zabijająca dzieci, odżywiająca się ludzkim mięsem i krwią. W folklorze żydowskim była to Lilith – upiorzyca groźna dla kobiet w ciąży i niemowląt w pierwszych tygodniach ich życia. W wierzeniach rzymskich i wczesnochrześcijańskich występowały z kolei strzygi – uskrzydlone żeńskie demony o ptasich szponach. Zabijać one miały dzieci i odżywiać się ich krwią i wnętrznościami.

</doc>
<doc id="1190590" url="https://pl.wikipedia.org/wiki?curid=1190590" title="Come an’ Get It">
Come an’ Get It

Come an’ Get It – czwarty album muzyczny grupy rockowej Whitesnake wydany w kwietniu 1981 roku.
We wrześniu 1981, po sprzedaży w Wielkiej Brytanii ponad 100 tys. egzemplarzy, nagrania uzyskały certyfikat złotej płyty.

</doc>
<doc id="1190597" url="https://pl.wikipedia.org/wiki?curid=1190597" title="Pojedynek Gigantów">
Pojedynek Gigantów

Pojedynek Gigantów – doroczne zawody siłaczy, organizowane od 2005 w Łodzi przez Mariusza Pudzianowskiego.
Pierwszy Pojedynek Gigantów.
Data: 28 stycznia 2005
Miejsce: Łódź
Zawody indywidualne
WYNIKI ZAWODÓW:
Drugi Pojedynek Gigantów.
Data: 4 lutego 2006
Miejsce: Łódź
Zawody indywidualne
WYNIKI ZAWODÓW:
Trzeci Pojedynek Gigantów.
Data: 3 lutego 2007
Miejsce: Łódź
Zawody indywidualne
WYNIKI ZAWODÓW:
Czwarty Pojedynek Gigantów: Polska kontra USA.
Data: 9 lutego 2008
Miejsce: Łódź
Zawody drużynowe
WYNIKI ZAWODÓW:
Piąty Pojedynek Gigantów.
Data: 28 lutego 2009
Miejsce: Łódź
Zawody indywidualne
WYNIKI ZAWODÓW:

</doc>
<doc id="1190598" url="https://pl.wikipedia.org/wiki?curid=1190598" title="Takahashi">
Takahashi

Takahashi Seisakusho – japońskie przedsiębiorstwo produkujące sprzęt optyczny, w większości przeznaczony do amatorskich obserwacji astronomicznych, głównie teleskopów astronomicznych, montaży do nich oraz różnego osprzętu i akcesoriów.
Przedsiębiorstwo powstało w 1967 roku. Jest znane wśród miłośników obserwacji astronomicznych na całym świecie i cieszy się wśród nich dużą renomą jako jeden z najlepszych pod względem jakości optyki i mechaniki producentów teleskopów astronomicznych na świecie. Przedsiębiorstwo znane jest przede wszystkim z produkcji bardzo wysokiej jakości refraktorów apochromatycznych, do produkcji których stosowane jest szkło fluorytowe oraz teleskopów typu Mewlon w systemie Cassegraina.
Choć ceny sprzętu firmy Takahashi liczone są zwykle w tysiącach dolarów, ma ona liczne grono entuzjastów, a posiadaczy jej produktów można spotkać coraz częściej również w Polsce. Pod względem jakości optyki firma stawiana jest w ścisłej światowej czołówce obok takich marek, jak amerykańska Astro-Physics, czy niemiecka TMB.
Historia.
Przedsiębiorstwo powstało w 1932 roku, a teleskopy zaczęło produkować w 1967 roku. Jego pierwszym produktem był niewielki refraktor achromatyczny o aperturze 65 mm i ogniskowej 900 mm. Dwa lata później przedsiębiorstwo wypuściło swój pierwszy semi-apochromat o tej samej średnicy oraz niewielki reflektor Newtona 100 mm. W 1972 Takahashi wyprodukowało pierwszy 3-elementowy "pełny" apochromat o aperturze 80 mm oznaczony jako TS80, zaś w 1973 swój pierwszy apochromat fluorytowy również o średnicy 80 mm oraz pierwszy paralaktyczny montaż.
W 1979 roku do produkcji wszedł produkowany po dziś dzień doskonały montaż NJP, a w roku 1981 rozpoczęto produkcje refraktorów słynnej serii FC stanowiącej całą gamę fluorytowych dubletów o aperturach od 65 do 125 mm. Seria ta produkowana była do roku 1994, kiedy zastąpiono ją serią FS – fluorytowych dubletów jednak o nieco innym układzie soczewek.
W 1983 do produkcji wszedł hiperboliczny astrograf Epsilon, zaś 2 lata później rozpoczęto produkcje seryjną „legendarnej” serii FCT – fluorytowych tripletów uznawanych przez wielu za najlepsze produkowane seryjnie refraktory wszech czasów. Do dziś przetrwał w produkcji jedynie największy z nich, o aperturze 200 mm, jednak oferowane na rynku wtórnym kilkunastoletnie mniejsze refraktory z tej serii osiągają ceny znacznie przekraczające ceny nowych, produkowanych obecnie, również bardzo zaawansowanych refraktorów serii TOA.
W roku 1989 rozpoczęto produkcje doskonałego optycznie teleskopu TSC-225 w systemie Schmidta-Cassegraina. Była to jedyna konstrukcja w tym systemie firmy Takahashi. Obecnie japońska firma nie produkuje instrumentów optycznych tego typu. Większość Schmidtów-Cassegrainów na rynku stanowią znacznie tańsze modele amerykańskich firm Meade i Celestron.
Kolejne lata to dalszy intensywny rozwój przedsiębiorstwa i wprowadzanie na rynek coraz bardziej zaawansowanego optycznie sprzętu w różnych systemach. Zakład produkcyjny przedsiębiorstwa na terenie Japonii znajduje się w Akahama, Yorii-machi, Ōsato-gun, Saitama-ken, a siedziba główna przedsiębiorstwa w tokijskiej dzielnicy Itabashi.

</doc>
<doc id="1190600" url="https://pl.wikipedia.org/wiki?curid=1190600" title="Inuvik">
Inuvik

Inuvik – miasto w Kanadzie, na Terytoriach Północno-Zachodnich. Znajduje się w odległości 100 km od Oceanu Arktycznego, około 200 km za kołem podbiegunowym. W 2016 roku mieszkały w nim 3243 osoby.
Historia.
Założenie Inuvik 1953-1958.
Pierwsze plany stworzenia miasta w tym regionie powstały w 1953 roku. Miasto to w założeniu miało zastąpić osadę Aklavik jako centrum administracyjne dla zachodniej Arktyki. Aklavik, położone w zachodniej części delty rzeki Mackenzie tradycyjne centrum administracyjne, ulegało częstym powodziom, erozji oraz cierpiało na brak przestrzeni umożliwiającej dalszy rozwój.
Dlatego właśnie w 1954 roku pierwsze ekipy miernicze i geodezyjne wyruszyły w region delty Mackenzie w poszukiwaniu odpowiedniego miejsca dla założenia nowego miasta. Obecna lokalizacja miasta została wybrana spośród kilku innych proponowanych lokalizacji ze względu na dostęp do dużej ilości drewna, żwiru, czystej wody oraz dostatecznej ilości miejsca pozwalającego na przyszły rozwój, w tym na budowę lotniska. Budowę rozpoczęto w 1955 roku. Między 1955 a 1958 rokiem ukończono budowę lotniska, elektrowni, przystani rzecznej, magazynów, 21 ulic oraz wielu budynków mieszkalnych.
18 lipca 1958, podczas piętnastego zebrania Rady Terytoriów Północno-Zachodnich, oficjalnie proklamowano powstanie osady Inuvik. Była to pierwsza kanadyjska planowa osada położona na północ od koła podbiegunowego. Mimo iż pierwotnie nowa osada miała nosić nazwę New Aklavik, to jednak ostatecznie wybrano nazwę Inuvik, co w języku miejscowych Inuitów oznacza „Miejsce człowieka”.
Lata rozwoju 1958-1980.
W pierwszych latach swego istnienia Inuvik rosło szybko, nowymi mieszkańcami byli głównie Inuici, Metysi oraz Indianie Dene. W 1967 roku Inuvik otrzymało status wsi. Do tego czasu posiadało już własny szpital, szkołę podstawową oraz kościół.
W 1970 roku Inuvik otrzymało prawa miejskie, stając się tym samym pierwszym i jedynym kanadyjskim miastem na północ od koła polarnego. W 1970 roku odkryto też w regionie delty Mackenzie złoża ropy naftowej, a w 1971 złoża gazu ziemnego. Spowodowało to bardzo szybki rozwój osady oraz napływ dużej ilości białych mieszkańców. W 1979 roku otworzono drogę Dempster Highway – otwarte latem i zimą połączenie drogowe łączące Inuvik z resztą Kanady.
Kryzys 1980-1990.
Gwałtowny rozwój miasta został zatrzymany w połowie lat osiemdziesiątych. W maju 1985 roku armia kanadyjska ogłosiła zamknięcie bazy wojskowej w Inuvik, co spowodowało odpływ około 700 osób. W 1986 roku nastąpiło z kolei załamanie się cen ropy naftowej, co znacznie wyhamowało tempo prac wydobywczych.
Historia współczesna.
W ostatnich latach Inuvik stało się też celem wycieczek turystycznych oraz organizatorem wielu imprez kulturalnych. Pomimo tego, obecny rozwój miasta jest zależny od wydobycia ropy naftowej i gazu ziemnego z terenów delty Mackenzie oraz Morza Beauforta. Przewiduje się, że w przypadku podjęcia wydobycia, miasto szybko wzrosłoby do około 7000 mieszkańców. W pobliżu miasta znaduje się port lotniczy Inuvik (Mike Zubko).
Religia.
W Inuvik znajduje się pierwszy meczet wybudowany na północ od koła polarnego. Korzysta z niego licząca ok. 100 osób miejscowa społeczność muzułmańska 

</doc>
<doc id="1190601" url="https://pl.wikipedia.org/wiki?curid=1190601" title="Come an Get It">
Come an Get It



</doc>
<doc id="1190604" url="https://pl.wikipedia.org/wiki?curid=1190604" title="Czapla śnieżna">
Czapla śnieżna

Czapla śnieżna ("Egretta thula") – gatunek ptaka z rodziny czaplowatych (Ardeidae).

</doc>
<doc id="1190606" url="https://pl.wikipedia.org/wiki?curid=1190606" title="Waters of March">
Waters of March



</doc>
<doc id="1190607" url="https://pl.wikipedia.org/wiki?curid=1190607" title="Izaak Kalisz">
Izaak Kalisz



</doc>
<doc id="1190610" url="https://pl.wikipedia.org/wiki?curid=1190610" title="Czapla śniada">
Czapla śniada

Czapla śniada ("Egretta caerulea") – gatunek ptaka z rodziny czaplowatych (Ardeidae). Występuje w przymorskich i słodkowodnych mokradłach, bagnach Ameryki Północnej i Południowej. Nie jest zagrożony.
Brak dymorfizmu płciowego w upierzeniu. Pióra ciemnoszaroniebieskie, głowa i szyja ciemnokasztanowate. Dziób niebieskawy z czarną końcówką. Tęczówki żółte. Osobniki młodociane są białe, dziób mają biały z czarną końcówką.

</doc>
<doc id="1190611" url="https://pl.wikipedia.org/wiki?curid=1190611" title="Warka (dynastia chasydzka)">
Warka (dynastia chasydzka)

Warka (jid. וואַרקאַ) – dynastia chasydzka, która została założona przez Israela Icchaka Kalisza, który pod wpływem cadyka Dawida Bidermana z Lelowa stał się zwolennikiem chasydyzmu.
W 1829 roku osiadł w Przysusze, gdzie przewodził i zyskiwał nowych zwolenników. Następnie przeniósł siedzibę do Warki, gdzie znacznie poszerzył grono zwolenników. Podczas I wojny światowej siedziba cadyków została przeniesiona do Warszawy, gdzie działała do czasów II wojny światowej. 

</doc>
<doc id="1190613" url="https://pl.wikipedia.org/wiki?curid=1190613" title="Ludwika de Bourbon-Montpensier">
Ludwika de Bourbon-Montpensier

Ludwika de Bourbon-Montpensier (ur. 1482, zm. 1561) – dziedziczka i księżna Montpensier od 1522 (lub 1527) do 1561.
Była najstarszą córką Gilberta I, hrabiego Montpensier i delfina Owernii, i jego żony - Klary Gonzagi, córki Fryderyka I Gonzagi z Mantui. Jej młodszymi braćmi byli: Ludwik II, zmarły bezdzietnie w 1501 oraz Karol III, "konetabl de Bourbon", zmarły bezdzietnie w 1527.
W 1523 Karol III zdradził króla Francji – Franciszka I Walezjusz i dołączył do cesarza Karola V Habsburga. Król odebrał Karolowi wszystkie tytuły, a jego ziemie włączył do domeny królewskiej. Potem Montpensier i Owernię oddał Ludwice. Drugi mąż Ludwiki zmarł w 1520 i wdowa rządziła Montpensier samodzielnie w imieniu swojego syna Ludwika III, podczas jego małoletności.
Małżeństwa i potomstwo.
W 1499 Ludwika wyszła za mąż po raz pierwszy za Andrzeja III de Chauvigny, księcia Déols i wicehrabiego Brosse (zm. 1503). Para nie miała potomstwa.
Po raz drugi Ludwika wyszła za mąż, w 1504 za swojego kuzyna - Ludwika I, księcia La Roche-sur-Yon (1473-1520), syna Jana VII, księcia Vendôme (z młodszej linii Burbonów). Para miała:

</doc>
<doc id="1190615" url="https://pl.wikipedia.org/wiki?curid=1190615" title="Czapla trójbarwna">
Czapla trójbarwna

Czapla trójbarwna ("Egretta tricolor") – gatunek ptaka z rodziny czaplowatych (Ardeidae), zamieszkujący wybrzeża i wyspy Ameryki Północnej i Południowej. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1776 roku Philipp Ludwig Statius Müller, opierając się o wcześniejszy opis de Buffona. Müller nadał gatunkowi nazwę "Ardea tricolor", a jako miejsce występowania wskazał Amerykę, nie podając żadnych szczegółów. Później uściślono, że miejscem typowym była Kajenna (obecnie Gujana Francuska). Obecnie gatunek umieszczany jest w rodzaju "Egretta".
Zwykle wyróżnia się dwa podgatunki "E. tricolor":
W 1906 roku Carl Eduard Hellmayr opisał podgatunek "rufimentum" z Trynidadu, ale jest on obecnie synonimizowany z podgatunkiem nominatywnym. Ptaki z zachodniego Meksyku niektórzy autorzy wydzielają do osobnego podgatunku "occidentalis", jednak zwykle jest on uznawany za synonim "E. t. ruficollis".
Zasięg, środowisko.
Południowe i wschodnie wybrzeża Ameryki Północnej, Ameryka Środkowa, wybrzeża północnej Ameryki Południowej po północno-wschodnią Brazylię i północne Peru.
Poszczególne podgatunki zamieszkują:
Status.
Międzynarodowa Unia Ochrony Przyrody (IUCN) uznaje czaplę trójbarwną za gatunek najmniejszej troski (LC – "Least Concern"). Ogólny trend liczebności uznawany jest za stabilny, choć u niektórych populacji nie jest on znany.

</doc>
<doc id="1190621" url="https://pl.wikipedia.org/wiki?curid=1190621" title="Celestron">
Celestron

Celestron – amerykańska firma produkująca sprzęt optyczny, znana głównie z wytwarzania amatorskich teleskopów astronomicznych. Najlepiej znanymi na świecie produktami firmy są mające stosunkowo dobrą opinię teleskopy zwierciadlane w systemie Schmidta-Cassegraina. Głównym konkurentem firmy Celestron w segmencie sprzętu astronomicznego na średnim pułapie cenowym jest również amerykańska firma Meade o zbliżonej pod względem typów produktów, jakości i ceny ofercie.
Marka Celestron została wykupiona przez Sky-Watchera.

</doc>
<doc id="1190630" url="https://pl.wikipedia.org/wiki?curid=1190630" title="RH Kontakt">
RH Kontakt



</doc>
<doc id="1190631" url="https://pl.wikipedia.org/wiki?curid=1190631" title="Postulat równoległości">
Postulat równoległości



</doc>
<doc id="1190633" url="https://pl.wikipedia.org/wiki?curid=1190633" title="Aksjomat Euklidesa">
Aksjomat Euklidesa



</doc>
<doc id="1190634" url="https://pl.wikipedia.org/wiki?curid=1190634" title="Gwoździec (obwód iwanofrankiwski)">
Gwoździec (obwód iwanofrankiwski)

Gwoździec (, "Hwizdeć") – osiedle typu miejskiego na Ukrainie, w obwodzie iwanofrankiwskim, w rejonie kołomyjskim, nad Czerniawą.
Położone jest 19 km na północny wschód od Kołomyi i 58 km na południowy wschód od Iwano-Frankiwska; stacja kolejowa Gwoździec, szkoła, urząd pocztowy, cerkiew i ruiny kościoła.
Historia.
Parafię założono w 1475 roku z fundacji podczaszego halickiego Prokopa z Gwoźdzca. W latach 1618–1621 miejscowość zniszczyli Tatarzy. Parafię ponownie odnotowano w 1710 roku. W latach 1918–1939 miejscowość wchodziła w skład II Rzeczypospolitej i była siedzibą gminy Gwoździec Miasto w powiecie kołomyjskim, w województwie stanisławowskim.
Zabytki.
Synagoga.
W miasteczku znajdowała się drewniana synagoga wzniesiona około roku 1640 i spalona przez Niemców po roku 1941. Drewniane sklepienie tej synagogi z bogatym wystrojem malarskim zostało zrekonstruowane w roku 2014 w Muzeum Historii Żydów Polskich w Warszawie, co stało się możliwe dzięki opracowaniu malarza Karola Zyndrama Maszkowskiego z końca XIX wieku.

</doc>
<doc id="1190637" url="https://pl.wikipedia.org/wiki?curid=1190637" title="Xaphoon">
Xaphoon

Xaphoon (saksofon kieszonkowy) – amatorski instrument z grupy aerofonów drewnianych z pojedynczym stroikiem. 
Wynaleziony i produkowany przez Briana Lee Wittmana xaphoon składa się z bambusowej piszczałki o ośmiu otworach wierzchnich i jednym spodnim oraz trzcinowego stroika przymocowanego do korpusu metalową ramką.
Przy pomocy prostego palcowania powstaje szereg dźwięków C, D, E, F, G, A, H, c itd, a więc skala durowa. Na instrumencie można zagrać dwie pełne oktawy chromatyczne używając chwytów kombinowanych i techniki polegającej na częściowym zakrywaniu otworów. 
Barwa instrumentu zbliżona do brzmienia klarnetu i saksofonu odznacza się dużą dynamiką i plastycznością. 
Od roku 2000 uruchomiono masową produkcję instrumentu z plastikowym korpusem, który dla odróżnienia od oryginalnego ręcznie robionego przez wynalazcę bambusowego xaphoonu, nazwano „pocket sax”.

</doc>
<doc id="1190640" url="https://pl.wikipedia.org/wiki?curid=1190640" title="Pralnia (album)">
Pralnia (album)

Pralnia – debiutancki album Krzysztofa Daukszewicza. Koncerty zostały zarejestrowane w teatrze Studio Buffo w Warszawie 18–21 lutego 1988 roku. Nagrania realizowano w studiu Andrzeja Puczyńskiego w Izabelinie 27–28 lutego 1988. Autorem słów i kompozytorem muzyki do wszystkich utworów jest Krzysztof Daukszewicz. LP został wydany przez Polskie Nagrania (SX 2649) w 1988 r.
Muzycy.
oraz zespół
Lista utworów.
Strona A
Strona B
Bibliografia.
"Pralnia" w bazie Katalog Polskich Płyt Gramofonowych

</doc>
<doc id="1190643" url="https://pl.wikipedia.org/wiki?curid=1190643" title="Język konkani">
Język konkani

Konkani, konknni, konkni (dewanagari: कोंकणी) – jeden z 23 oficjalnych języków Indii, używany przez co najmniej 7 milionów osób na zachodnim wybrzeżu Indii (w stanie Maharashtra, Goa, Karnataka, również niewielkie enklawy w stanie Kerala).
Nazwa języka pochodzi od słowa „konkan” (wybrzeże). Należy do grupy indoaryjskiej w ramach rodziny indoeuropejskiej, jednak zarówno w fonetyce, jak i słownictwie widoczne są silne wpływy języków drawidyjskich. Ze względu na bliskie pokrewieństwo z marathi, w stanie Maharashtra uważany jest niekiedy za specyficzny dialekt tego języka (por. Majewicz). Do zapisu konkani używa się wielu systemów pisma: dewanagari, kannada, malajalam, również łacińskiego (w Goa). Muzułmańscy użytkownicy zapisują go również w alfabecie arabskim. Niegdyś posiadał znaczącą literaturę, jednak teksty i manuskrypty zostały zniszczone przez portugalską inkwizycję.

</doc>
<doc id="1190644" url="https://pl.wikipedia.org/wiki?curid=1190644" title="Dolores Arsenowa">
Dolores Arsenowa

Dolores Borisowa Arsenowa, bułg. Долорес Борисова Арсенова (ur. 7 maja 1964 w m. Belimeł) – bułgarska prawniczka, pedagog i polityk, deputowana do Zgromadzenia Narodowego 39. i 40. kadencji, w latach 2001–2005 minister ochrony środowiska i zasobów wodnych.
Życiorys.
Ukończyła pedagogikę na Uniwersytecie Sofijskim oraz prawo na Uniwersytecie Gospodarki Narodowej i Światowej. Pracowała w instytucie socjologii Bułgarskiej Akademii Nauk, podjęła także praktykę w zawodzie adwokata. Objęła funkcję przewodniczącej rady stowarzyszenia „Chipokrat”.
Zaangażowała się w działalność polityczną w ramach Narodowego Ruchu Symeona Drugiego, weszła w skład zespołu prawnego partii. W wyborach parlamentarnych w 2001 uzyskała mandat deputowanej 38. kadencji. W lipcu 2001 objęła stanowisko ministra środowiska i zasobów wodnych w rządzie Symeona Sakskoburggotskiego, które sprawowała do sierpnia 2005. W tymże roku z powodzeniem ubiegała się o poselską reelekcję na 39. kadencję, w bułgarskim parlamencie zasiadała do 2009.

</doc>
<doc id="1190646" url="https://pl.wikipedia.org/wiki?curid=1190646" title="Fiat Dino">
Fiat Dino

Fiat Dino – samochód sportowy produkowany przez włoską firmę Fiat w latach 1966-1973. Przez cały okres produkcji powstało ok. 4200 sztuk.
Historia.
W przeciwieństwie do Dino karoserię dla Coupe opracowała nie Pininfarina, lecz Bertone. Oba samochody zaliczały się do najbardziej interesujących sportowych modeli produkowanych pod koniec lat 60. Silnik V6 skonstruowany przez Alfredo Ferrari posłużył za podstawę do homologacji nowego silnika Formuły 2. Dino Coupe, który w przeciwieństwie do Spidera miał większy rozstaw osi (2550 zamiast 2280), nadawał się do bardziej forsownej jazdy. Reagował bardzo precyzyjnie na pedał gazu i przy większych obrotach stawał się naprawdę szybki. Miał pięciobiegową skrzynię biegów. Pojemność silnika wynosiła 2418 cm³, 6 cylindrów, 180 KM (131,9 kW).

</doc>
<doc id="1190647" url="https://pl.wikipedia.org/wiki?curid=1190647" title="Jan Jerzy Karpiński">
Jan Jerzy Karpiński

Jan Jerzy Karpiński (ur. 12 kwietnia 1896 w Piotrkowie Trybunalskim, zm. 17 listopada 1965 w Warszawie) – polski przyrodnik, entomolog, pisarz, fotografik, pedagog.
Był dyrektorem Białowieskiego Parku Narodowego w latach 1932–1952, zaś w latach 1945–1952 kierownikiem filii Instytutu Badawczego Leśnictwa w Białowieży.
Życiorys.
Był synem Józefa i Juljanny (z domu Łebek) Karpińskich. Miał pięciu braci. Jednym z nich był lotnik i pisarz Stanisław Karpiński.
Do pierwszych siedmiu klas gimnazjum Jan Jerzy uczęszczał w Piotrkowie Trybunalskim, natomiast klasę ósmą kończył w gimnazjum w Kałudze (obecnie Rosja), gdzie zdał także maturę. W 1915 roku wstąpił do Instytutu Leśnego w Petersburgu. Podczas studiów poznał Annę Domaszewicz, która została później jego żoną. W roku 1918 otrzymał dyplom ukończenia studiów.
W 1919 roku rozpoczął pracę w administracji Lasów Państwowych. Po krótkim czasie awansował na stanowisko leśniczego, następnie nadleśniczego. Jednocześnie pełnił funkcję zastępcy kierownika i nauczyciela w Szkole dla Leśniczych w Zagórzu. W roku 1922 urodziła mu się córka Teresa, w 1924 córka Zofia. W 1928 roku Jan Jerzy Karpiński objął stanowisko kierownika nadleśnictwa "Rezerwat", a następnie przyczynił się do przekształcenia go w Białowieski Park Narodowy.
W latach 1928–1939 utworzył w Białowieży bibliotekę naukową, laboratorium Parku Narodowego, laboratorium wspomagające hodowlę zwierząt chronionych oraz łowiectwo, a także Muzeum Przyrodniczo Leśne. Od roku 1929 kierował Szkołą dla Leśniczych w Białowieży. Pracę doktorską Karpińskiego zatytułowaną "Fauna korników Puszczy Białowieskiej na tle występujących w Puszczy drzewostanów" opublikowano w roku 1933. W 1935 Jan Jerzy Karpiński otrzymał tytuł Honorowego Obywatela gminy Białowieża.
Podczas II wojny światowej przebywał na Litwie. Do Polski powrócił w październiku 1944 roku i objął stanowisko dyrektora Parku Narodowego i kierownika filii Instytutu Leśnictwa w Białowieży. Od roku 1952 Jan Jerzy Karpiński pracował w Warszawie jako samodzielny pracownik naukowy w Instytucie Badawczym Leśnictwa. W 1955 roku otrzymał tytuł profesora nadzwyczajnego, a w 1959 profesora zwyczajnego. W 1961 roku jako pierwszy na świecie wyhodował w warunkach laboratoryjnych owocniki borowika.
Odznaczony został między innymi: Krzyżem Kawalerskim i Krzyżem Komandorskim Orderu Odrodzenia Polski, dwukrotnie Złotym Krzyżem Zasługi (przed i po II wojnie światowej), Medalem 10-lecia Polski Ludowej.
Był członkiem Komitetu Nauk Leśnych Polskiej Akademii Nauk, Rady Naukowo-Technicznej przy Ministrze Leśnictwa i Przemysłu Drzewnego, Polskiego Towarzystwa Entomologicznego. Nigdy nie wstąpił do partii.
Jan Jerzy Karpiński zmarł 17 listopada 1965 roku w Warszawie. Pochowany został na cmentarzu Powązkowskim (kwatera 60-5-27).
Twórczość.
Jan Jerzy Karpiński jest autorem ponad 170 opracowań naukowych, w większości poświęconych entomologii. Pisywał do czasopism: „Chrońmy Przyrodę Ojczystą”, „Echa Leśne”, „Hasło Ogrodniczo-Rolnicze”, „Kalendarz Leśny”, „Kosmos”, „Las Polski”, „Polskie Pismo Entomologiczne”, „Niwa Leśna”, „Orka”, „Pszczelarstwo”, „Rocznik Ochrony Przyrody”, „Roczniki Nauk Rolniczych i Leśnych”, „Sylwan”, „Życie Warszawy”. Poza tym napisał wiele książek poświęconych przyrodzie, w tym opowiadania dla dzieci i młodzieży.
Przez całe życie pasjonował się fotografią. Większość swoich książek ilustrował własnymi pracami fotograficznymi oraz rysunkowymi.

</doc>
<doc id="1190648" url="https://pl.wikipedia.org/wiki?curid=1190648" title="Kruszczyk drobnolistny">
Kruszczyk drobnolistny

Kruszczyk drobnolistny ("Epipactis microphylla" (Ehrh.) Sw.) – gatunek byliny z rodziny storczykowatych ("Orchidaceae"). 
Rozmieszczenie geograficzne.
Gatunek śródziemnomorski. Występuje na obszarze od południowej Hiszpanii przez Europę Środkową po Turcję, Krym i Iran, na północy dochodząc do środkowych Niemiec, na południu po Sycylię, Kretę i Sardynię. Przez Polskę przechodzi północna granica jego zasięgu i jest tu bardzo rzadki, opisano jego występowanie na 8 tylko stanowiskach na południu kraju. Są to: okolice Kamienia Śląskiego, góra Szpicza koło Gogolina, rezerwat przyrody Lipowiec, rezerwat przyrody Grabowiec, Pogórze Bukowskie, Pogórze Cieszyńskie (góra Machowa i Jasieniowa) i Czertezik w Pieninach.
Biologia i ekologia.
Bylina, geofit ryzomowy. Występuje w cienistych lasach i zaroślach liściastych, rzadziej w iglastych, przeważnie na żyznych i wapiennych glebach. Najwyżej położone stanowisko w Polsce znajduje się na stokach Czertezika w Pieninach (680 m n.p.m.). Kwitnie od maja do sierpnia, zapylany jest przez owady, lub dochodzi do samozapylenia (dość często). Rozmnaża się tylko przez nasiona. Liczba chromosomów 2n = 42.
Tworzy mieszańce z kruszczykiem szerokolistnym ("E. helleborine").
Zagrożenia i ochrona.
Roślina objęta w Polsce ścisłą ochroną gatunkową.
Kategorie zagrożenia gatunku:
Gatunek zagrożony jest ze względu na niewielką liczbę stanowisk i niewielką liczbę osobników na tych stanowiskach. Niektóre stanowiska nie podlegają ochronie, więc ich przyszłość zależy od gospodarki człowieka. Zagrożeniem są również kolekcjonerzy zbierający rośliny do zielników. Obecnie liczba okazów zielnikowych tego storczyka jest większa od liczby roślin rosnących w naturze.

</doc>
<doc id="1190651" url="https://pl.wikipedia.org/wiki?curid=1190651" title="Epipactis microphylla">
Epipactis microphylla



</doc>
<doc id="1190655" url="https://pl.wikipedia.org/wiki?curid=1190655" title="133 Pułk Piechoty (II RP)">
133 Pułk Piechoty (II RP)

133 Pułk Piechoty (133 pp) – rezerwowy oddział piechoty Wojska Polskiego.
Historia pułku.
Pułk nie występował w organizacji pokojowej wojska. Został sformowany w dniach 24-27 sierpnia 1939 roku, zgodnie z planem mobilizacyjnym „W”, w mobilizacji alarmowej, w grupie jednostek oznaczonych kolorem żółtym.
Jednostkami mobilizującymi były bataliony wchodzące w skład pułku KOP „Wilno”. Z chwilą sformowania oddział został podporządkowany dowódcy rezerwowej 33 Dywizji Piechoty i w jej składzie walczył w kampanii wrześniowej.

</doc>
<doc id="1190656" url="https://pl.wikipedia.org/wiki?curid=1190656" title="Białobłocki">
Białobłocki

Białobłocki ("Białynia odmiana Białobłocki", "Białobłocki (a)") - polski herb szlachecki, odmiana herbu Białynia.
Opis herbu.
W polu czerwonym podkowa barkiem w dół, w niej krzyż kawalerski złoty, nad nią strzała srebrna. 
W klejnocie nad hełmem w koronie trzy pióra strusie.
Herb różni się zatem od Białyni jedynie tynkturą pola i ilością piór w klejnocie.
Najwcześniejsze wzmianki.
Nieznana geneza odmiany.
Herbowni.
Białobłocki.

</doc>
<doc id="1190657" url="https://pl.wikipedia.org/wiki?curid=1190657" title="Quatari League">
Quatari League



</doc>
<doc id="1190659" url="https://pl.wikipedia.org/wiki?curid=1190659" title="Frank Schöbel">
Frank Schöbel

Frank Schöbel (ur. 11 grudnia 1942 w Lipsku) – niemiecki piosenkarz, autor ponad 250 i wykonawca ponad 550 piosenek, jedna z gwiazd NRD-owskiej sceny muzycznej, 10-krotnie wybierany na "telewizyjnego faworyta roku" przez telewidzów. 
Karierę artystyczną rozpoczął w 1962, pierwszy singel, "Lucky-Lucky", wydał w 1964. Jego pierwszym komercyjnym sukcesem był wydany w 1971 singel "Wie ein Stern", sprzedany w nakładzie 400 tys. egzemplarzy w NRD i 150 tys. w RFN. Ogółem do 2006 wydał 32 płyty. Nikt już nie poprawi ustanowionego przez Franka Schöbela rekordu NRD w sprzedaży płyty: 1,5 miliona sprzedanych egzemplarzy LP "Weihnachten in Familie" wydanego w 1984.
Występował w 23 krajach, w tym także w Japonii czy RFN, podczas uroczystości otwarcia Mistrzostw Świata w Piłce Nożnej we Frankfurcie w 1974. 
Prowadził także własne programy telewizyjne i radiowe. 
W 1998 wydał książkę autobiograficzną "Frank und frei".

</doc>
<doc id="1190660" url="https://pl.wikipedia.org/wiki?curid=1190660" title="Białogłowski">
Białogłowski

Białogłowski ("Weiskopf") – polski herb szlachecki z indygenatu.
Opis herbu.
W polu czerwonym trzy głowy trupie srebrne (1 nad 2). 
W klejnocie nad hełmem w koronie trzy pióra strusie.
Historia herbu.
Pochodzi z Inflant, indygenat z roku 1600.
Herbowni.
Białogłowski, Białokoss, Białokoz, Weiskopf.

</doc>
<doc id="1190668" url="https://pl.wikipedia.org/wiki?curid=1190668" title="Elis Regina">
Elis Regina

Elis Regina Carvalho Costa, znana jako Elis Regina (ur. 17 marca 1945 w Porto Alegre, zm. 19 stycznia 1982) – brazylijska piosenkarka.
Życiorys.
Elis Regina zaczęła występować jako piosenkarka w wieku 11 lat dziecięcym programie radiowym "O Clube Do Guri" w stacji radiowej "Rádio Farroupilha". W 1959 r. podpisała kontrakt z Rádio Gaúcha, a rok później pojechała do Rio de Janeiro, gdzie nagrała swoją pierwszą płytę "Viva a Brotolândia".
W 1965 r. wygrała po raz pierwszy festiwal piosenki śpiewając utwór Edu Lobo i Viníciusa de Moraesa "Arrastão" ("The Trawling Net"), który po wydaniu na singlu uczynił z niej najlepiej sprzedającą się piosenkarką od czasów Carmen Mirandy. Druga płyta nagrana z Jair Rodriguesem, "Dois na Bossa", pobiła rekordy sprzedaży i stała się pierwszą, która rozeszła się w ponad 1 milionie egzemplarzy. Piosenka "Arrastão" stała się początkiem międzynarodowej kariery Elis Reginy, ponieważ relacje z festiwalu były przekazywane przez stacje radiowe i telewizyjne. W ten sposób w Brazylii został zapoczątkowany nowy nurt muzyczny, który określany był jako MPB ("Música Popular Brasileira" – Brazylijska Muzyka Popularna), która zaczęła się odróżniać od wcześniejszej "bossa novy".
Pod koniec lat 60. i na początku 70. Elis Regina nagrywając z muzykami takimi jak Gilberto Gil przyczyniła się do popularyzacji nowego nurtu muzycznego nazywanego tropicalia. Nagrywała także z takimi artystami jak: Milton Nascimento, João Bosco, Aldir Blanc, Chico Buarque, Jorge Ben, Baden Powell, Caetano Veloso i Rita Lee. Miała wybitny głos ze wspaniałą skalą i doskonale wykonywała utwory z nurtu "Música Popular Brasileira". Zyskała przydomki "furacão" ("huragan") i "pimentinha" ("papryczka").
Czasami Elis Regina wypowiadała się krytycznie o panującym w Brazylii reżimie wojskowym, który prześladował i więził w tamtych czasach wielu artystów. Dzięki jej popularności udawało jej się uniknąć więzienia, ale w końcu została zmuszona do występu i zaśpiewania na stadionie brazylijskiego hymnu, co ściągnęło na nią gniew opozycjonistów. Później wybaczono jej ze względu na jej sytuację rodzinną. Podobnie jak inni artyści starała się ze swojej twórczości uczynić oręż, który pomoże utrzymać przy życiu wolnościowe dążenia, które w przyszłości pokonają przemoc.
W 1982 roku, w wieku 37 lat zmarła w wyniku śmiertelnego zatrucia mieszanką alkoholu i środków uspokajających. Do tego czasu nagrała dziesiątki, cieszących się szeroką popularnością płyt, które rozeszły się w ponad 80 milionach egzemplarzy.
Jej wykonanie piosenki Jobim i Viniciusa "Por Toda A Minha Vida" znalazło się na ścieżce dźwiękowej filmu z 2002 roku w reż. Pedro Almodóvara pt. "Porozmawiaj z nią" ("Hable Con Ella"), a piosenka "Roda" została wykorzystana w soundtracku filmu pt. "Be Cool" z 2005 roku.
Rodzina.
Elis Regina była dwukrotnie zamężna i urodziła 3 dzieci. Jej pierwsze małżeństwo z Ronaldo Bôscolim zostało zawarte w 1967 i z niego urodził się w 1970 r. syn – João Marcelo Bôscoli.
Jej drugim mężem był jej długoletni współpracownik César Camargo Mariano, z którym miała 2 dzieci: Pedro Camargo Mariano (ur. 1975) i Maria Rita (ur. 1977). Jej wszystkie dzieci obrały karierę muzyczną, ale z umiarkowanym powodzeniem. Maria Rita po latach działalności w cieniu zyskała szerszą popularność i zdobyła 3 nagrody Grammy muzyki latynoskiej za jej album zatytułowany "Maria Rita". João Marcello Boscoli właściciel wytwórni płytowej Trama wypuszcza na rynek albumy i DVD z nagraniami Elis Reginy. Pedro Camargo Mariano został zauważony tylko raz, kiedy zaśpiewał z ojcem Cesarem Camargo Mariano na nominowanej do Nagrody Grammy muzyki latynoskiej płycie "Piano &amp; Voz". Jego własne płyty nie odniosły większego sukcesu.
Linki zewnętrzne.
 

</doc>
<doc id="1190672" url="https://pl.wikipedia.org/wiki?curid=1190672" title="Maksymilian Bawarski">
Maksymilian Bawarski

Maksymilian Józef Wittelsbach, niem. "Maximilian Joseph Herzog in Bayern" (ur. 4 grudnia 1808 w Bambergu; zm. 15 listopada 1888 w Monachium), książę w Bawarii "(Herzog in Bayern)".
Życiorys.
Książę Maksymilian Józef był synem Piusa Augusta Wittelsbacha (1786-1837) i Amalii Luizy Arenberg (1789-1823). Odebrał staranne wykształcenie, o które zadbała matka i stryj król Bawarii Maksymilian I Józef. Uczęszczał do szkoły publicznej w Monachium. Potem słuchał wykładów na uniwersytecie, przede wszystkim z historii i przyrody. Przez całe życie pozostał wierny zamiłowaniom i upodobaniom studenckim. Odbył wiele dalekich podróży, był bardzo oczytany (jego biblioteka liczyła około 27 000 tomów, głównie treści historycznej).
Miał wszechstronne zainteresowania. Pisał, komponował, śpiewał. Prowadził słynne „sympozja“, na których skupiał wokół siebie rodzinny, bawarski krąg. Wybudował nowy pałac przy ulicy Ludwika. Lubił cyrk. Na dziedzińcu nowego pałacu popisywał się sztuczkami cyrkowymi. Uchodził za promotora i popularyzatora bawarskiej muzyki folklorystycznej. Był miłośnikiem gry na cytrze – instrumencie uznawanym w tamtych czasach za mało prestiżowy.
Miał demokratyczne przekonania. Pisał artykuły w duchu wolnościowym, które umieszczał anonimowo w czasopismach. Wydał książkę "Wędrówki na Wschód". Swoim bezkompromisowym zachowaniem i antydworskim nastawieniem nie był popularny na dworze. O względy nie zabiegał. Mimo to był bardzo popularny i lubiany. W 1839 roku został honorowym członkiem Bawarskiej Akademii Nauk.
Małżeństwo i potomstwo.
9 września 1828 roku ożenił się z Ludwiką Wilhelminą Wittelsbach, córką Maksymiliana I Józefa i jego drugiej żony Karoliny Fryderyki Badeńskiej. Para miała dziesięcioro dzieci: 

</doc>
<doc id="1190673" url="https://pl.wikipedia.org/wiki?curid=1190673" title="Rodzina planetoidy Karin">
Rodzina planetoidy Karin

Rodzina planetoidy Karin – jedna z rodzin planetoid z pasa głównego będąca częścią rodziny planetoidy Koronis. Obecnie znanych jest 39 przedstawicielek tej rodziny, z których najważniejszym obiektem jest planetoida (832) Karin.
Dwie największe planetoidy należące do tej rodziny mają średnice 19 i 14 km, natomiast rozmiary pozostałych obiektów zawierają się w przedziale od 2 do 7 km. Uwzględniając obecne orbity wszystkich planetoid z tej rodziny wyliczono, że rodzina Karin ma tylko 5,8 ± 0,2 miliona lat. W porównaniu z innymi rodzinami jest więc bardzo młoda. Wyliczenia te posłużyły też do określenia rozmiarów obiektu macierzystego, którym była planetoida o średnicy ok. 24,5 kilometra. Blisko 6 milionów lat temu została ona trafiona przez inną planetoidę o średnicy 3 km, poruszającą się ze względną prędkością 5 km/s.

</doc>
<doc id="1190675" url="https://pl.wikipedia.org/wiki?curid=1190675" title="Autarchia">
Autarchia

Autarchia – forma rządów polegających na rządach absolutnych, despotycznych, gdzie władza najwyższa należy wyłącznie do jednej osoby, która zarządza wszystkim zgodnie z własnym uznaniem. Władza ta nie jest kontrolowana przez żadne instytucje zewnętrzne, dokumenty itp. Władza ta ma wszystkie prawa tzn. sama kontroluje wszystkie czynności w państwie, mianuje urzędników, stanowi prawo itp.
W dziele pt. „Sześć ksiąg o Rzeczypospolitej”, napisanym przez Francuza – ekonoma Jeana Bodina, autor opisuje takie rządy. Władca w takich rządach, według autora, jest ograniczony wyłącznie przez siły natury i prawa boskie.
Absolutyzm jako forma rządów.
Absolutyzm jako forma rządów mógł być realizowany jedynie w ustroju monarchicznym. Zwolennikiem owej formy rządów był A.J. De Richelieu, natomiast ludzkim urzeczywistnieniem takiej metody sprawowania władzy był król Francji Ludwik XIV, sprawując rządy osobiście od 1661 r. Jego zdaniem to on stanowił prawo, lecz sam wyłaniał się ponad to prawo. Za jego rządów Francja posiadała bardzo silną strukturę organizacyjną w Europie.
Wieki XVII i XVIII to szczytowy rozkwit takiej formy rządów. W Polsce autarchia nie przyjęła się. Np. w Austrii i Rosji autarchia pojawiła się pod nazwą absolutyzmu oświeconego.
System ten opierał się na założeniach filozofii oświeceniowej, według której władcy dążyli do wcielenia w życie reform społecznych i gospodarczych, w krajach, w których rządzili, zaś za jeden z głównych celów stawiali sobie scentralizowanie państwa. W państwach tych nie było żadnych swobód i praw obywatelskich. Należy jednocześnie podkreślić, iż taka forma rządów prowadziła do szybkiego rozwoju i postępu cywilizacyjnego, która doprowadziła do tego, że system feudalny rozwinął się jak nigdy wcześniej.
W wiekach XIX i XX w wielu państwach można było zauważyć chęci do powstania rządów autarchicznych. Takie tendencje pojawiły się w systemach totalitarnych w Europie i na świecie, szczególnie w hitlerowskich Niemczech.

</doc>
<doc id="1190676" url="https://pl.wikipedia.org/wiki?curid=1190676" title="Damofon z Messeny">
Damofon z Messeny

Damofon z Messeny – rzeźbiarz grecki, rodem z peloponeskiego miasta Messene, działający na Peloponezie w pierwszej połowie II wieku p.n.e., przedstawiciel nurtu klasycyzującego (tradycyjnego) w rzeźbiarstwie greckim okresu hellenistycznego i prekursor neoattycyzmu.
Damofon zdobył uznanie mistrzowsko przeprowadzoną konserwacją Zeusa Olimpijskiego. Dla świątyń peloponeskich wykonał wiele posągów kultowych w marmurze (np. Matkę i Lafrię dla rodzinnego miasta) oraz w archaicznej technice akrolitu (m.in. Ejlejtyję w Aigion, Hermesa i Afrodytę w Megalopolis). Z dzieł Damofona zachowały się fragmenty kolosalnej grupy kultowej z marmuru, tronujących bogiń chtonicznych Despoiny i Demeter, ze stojącymi po bokach Artemidą i Anytosem, pochodzące z około 180-160 p.n.e., odkryte w 1889 w ruinach świątyni Despoiny w arkadyjskiej Likosura. Obecnie fragmenty te znajdują się w Narodowym Muzeum Archeologicznym w Atenach. Formalnie Damofon łączył elementy stylu attyckiego z V-IV wiek p.n.e. z patosem szkoły pergameńskiej.

</doc>
<doc id="1190677" url="https://pl.wikipedia.org/wiki?curid=1190677" title="Thankmar">
Thankmar

Thankmar (ur. 900-906, zm. 28 lipca 938 na zamku Eresburg) – książę niemiecki z dynastii Ludolfingów.
Thankmar był jedynym synem z pierwszego małżeństwa króla Niemiec Henryka Ptasznika z Hatheburgą. Po śmierci ojca tron objął przyrodni brat Thankmara Otton I. W 937 r. zmarł hrabia Merseburga Zygfryd. Thankmar liczył na objęcie spadku po nim, ponieważ zmarły był kuzynem jego matki. Otton I przekazał jednak sukcesję Geronowi. Wtedy Thankmar podniósł bunt przeciw królowi w sojuszu z księciem Frankonii Eberhardem i Wichmanem Starszym.
Thankmar zdobył zamek Belecke koło Warstein. Jednak Wichmann wkrótce pojednał się z Ottonem I i Thankmar został oblężony przez margrabiego Hermanna Billunga na zamku Eresburg. Po jego zdobyciu Thankmar został zabity w kaplicy zamkowej. Eberhard z Frankonii wkrótce poddał się Ottonowi I, który początkowo skazał go na banicję, ale wkrótce go ułaskawił i oddał mu dobra.

</doc>
<doc id="1190679" url="https://pl.wikipedia.org/wiki?curid=1190679" title="134 Pułk Piechoty (1939)">
134 Pułk Piechoty (1939)

134 Pułk Piechoty (134 pp) – rezerwowy oddział piechoty Wojska Polskiego II RP.
Formowanie pułku.
134 pułk piechoty nie występował w organizacji pokojowej wojska, lecz był jednostką formowaną w czasie mobilizacji. Zgodnie z planem mobilizacyjnym „W” pułk był formowany w mobilizacji alarmowej, w grupie jednostek oznaczonych kolorem żółtym. Czas przeprowadzenia mobilizacji wynosił 72 godziny. Jednostkami mobilizującymi były: batalion KOP „Orany”, batalion KOP „Sejny” i 41 Suwalski pułk piechoty. Przy czym ten ostatni korzystał ze sprzętu batalionu KOP „Suwałki”, nieistniejącego od stycznia 1939 roku.
Dowództwo pułku, organa kwatermistrzowskie jednostek pozabatalionowych i kompania gospodarcza (bez orkiestry) oraz plutony łączności, pionierów i przeciwgazowy były mobilizowane w Oranach przez dowództwo tamtejszego batalionu KOP. W odróżnieniu od innych regulaminowych jednostek, 134 pp nie posiadał kompanii przeciwlotniczej.
I batalion 134 pp i kompania przeciwpancerna były mobilizowane w m. Porzecze przez kompanię odwodową „Porzecze” baonu KOP „Orany”, natomiast kompania zwiadowcza przez kompanię odwodową „Olkieniki” baonu KOP „Orany”.
II batalion 134 pp był mobilizowany w Sejnach przez batalion KOP „Sejny”, natomiast III batalion w Suwałkach przez 41 pp. Do stycznia 1939 roku jednostką mobilizującą III/134 pp był batalion KOP „Suwałki”.
Mobilizacja pułku została przeprowadzona w dniach 24-27 sierpnia 1939 roku. Po jej zakończeniu pułk został podporządkowany dowódcy 33 Rezerwowej Dywizji Piechoty. 28 sierpnia 1939 roku, pułk został przetransportowany w okolice stacji Śniadowo.

</doc>
<doc id="1190681" url="https://pl.wikipedia.org/wiki?curid=1190681" title="Lista najwyższych budynków w Zjednoczonych Emiratach Arabskich">
Lista najwyższych budynków w Zjednoczonych Emiratach Arabskich

Zjednoczone Emiraty Arabskie należą do szybko rozwijających się i najbogatszych państw Azji Zachodniej, czego dowodem są coraz liczniej powstające drapacze chmur. Większość najwyższych budynków Zjednoczonych Emiratów Arabskich znajduje się w Dubaju, a część znajduje się w Abu Zabi.
Zestawienie najwyższych budynków (mających co najmniej 185 m) według wysokości do ich strukturalnego wierzchołka.

</doc>
<doc id="1190685" url="https://pl.wikipedia.org/wiki?curid=1190685" title="135 Pułk Piechoty (II RP)">
135 Pułk Piechoty (II RP)

135 Pułk Piechoty (135 pp) – rezerwowy oddział piechoty Wojska Polskiego II RP.
Pułk nie występował w pokojowej organizacji wojska. Był jednostką formowaną w mobilizacji alarmowej, w grupie jednostek oznaczonych kolorem żółtym. Jednostką mobilizującą była Centralna Szkoła Podoficerów Korpusu Ochrony Pogranicza w twierdzy Osowiec. Pułk przeznaczony był do składu 33 Rezerwowej Dywizji Piechoty. Do macierzystej dywizji nigdy nie dotarł.
Wraz z batalionem fortecznym „Osowiec” stanowił samodzielne zgrupowanie broniące Osowca, podległe początkowo Samodzielnej Grupie Operacyjnej „Narew”, a potem Grupie Operacyjnej „Grodno”.
Działania pułku w kampanii wrześniowej.
Po zmobilizowaniu, 135 pułk piechoty wraz z II dywizjonem artylerii lekkiej 32 pułku artylerii lekkiej, zajął pozycje w rejonie Osowca. 2 września na pododcinku „Wizna” zluzowany został III batalion 71 pułku piechoty i ppłk dypl. Tadeusz Tabaczyński objął dowództwo nad całością odcinka obrony „Osowiec”. Załogę Osowca stanowił 135 pp z II dywizjonem 32 pal i batalionem fortecznym „Osowiec” mjr. Antoniego Korpala, Wizny zaś broniła 3 kompania ckm wzmocniona 8 kompanią piechoty III/135 pp, pod ogólnym dowództwem kpt. Władysława Raginisa. W okresie do 6 września odcinek „Osowiec” nie był bezpośrednio atakowany przez Niemców. Na przedpolu działały pododdziały kawalerii i Straży Granicznej. W nocy z 2 na 3 września I batalion 135 pp mjr. Stanisława Nowickiego wykonał uderzenie na Prostki i opanował je. Na rozkaz opuścił zdobytą miejscowość i wycofał się na poprzednio zajmowaną pozycję.
7 września broniące rejonu Grajewa pododdziały I/135 pp, wsparte 4/32 pal, zostały zaatakowane przez pododdziały niemieckiej 10 Dywizji Pancernej. Zagrożona okrążeniem załoga Grajewa o 15.00 opuściła miasto i przeszła do rejonu wsi Ruda, a I/135 pp wycofał się do twierdzy Osowiec.
8 września Niemcy osiągnęli rejon Wizny i zdobyli przyczółki na Narwi i tym samym odcięli broniących rejonu Osowca i Augustowa od sił głównych Samodzielnej Grupy Operacyjnej „Narew”. W związku z zaistniałą sytuacją, odcinki „Osowiec” i „Augustów” zostały podporządkowane dowódcy Grupy Operacyjnej „Grodno” gen. bryg. Józefowi Olszynie-Wilczyńskiemu.
Tego samego dnia, realizując rozkaz Naczelnego Wodza, dowódca GO nakazał wycofanie wszystkich oddziałów z obsady odcinka „Augustów” i „Osowiec” w kierunku na Knyszyn - Białystok.
Osłonę wycofania miał zapewnić batalion forteczny „Osowiec” i załoga pododcinka „Wizna”. Obsadę odcinka „Osowiec” – 135 pp i II/32 pal – zdecydowano wycofać transportami kolejowymi w kierunku na Brześć Litewski. Opuszczając swój odcinek, 135 pp dokonał zniszczeń obiektów obronnych.
Około północy 9 września pułk rozpoczął ładowanie pododdziałów do transportów podstawionych w Knyszynie i Starosielcach. 
W tym czasie Naczelne Dowództwo zdecydowało o utrzymaniu rejonów obrony na rubieży Wizna – Osowiec – Augustów, wobec czego wstrzymano załadowywanie załóg odcinków „Osowiec” i „Augustów”. Rozkaz dotarł do pułku około 1.00 10 września i nakazywał powrót 135 pp na osowiecki odcinek obrony. Pułk nocą rozpoczął marsz do Osowca. W trakcie marszu był bombardowany przez lotnictwo nieprzyjaciela. Po południu wyczerpane forsownym marszem bataliony przybyły do twierdzy. W oddziałach panował jednak dobry nastrój wywołany zadowoleniem z powrotu na poprzednie stanowiska obronne.
Około południa ppłk Tabaczyński otrzymał rozkaz odbicia pozycji pod Wizną. Wobec powyższego, zdecydował się użyć w rejonie Wizny sprawdzony już w boju I batalion, wzmocniony baterią artylerii. Zwrócił się też do dowódcy OK III z prośbą o przydzielenie transportu samochodowego. Generał Olszyna-Wilczyński przydzielił dwie mieszane samochodowo-autobusowe kolumny transportowe.
O świcie 11 września batalion, przy którym znajdował się też i dowódca pułku, dotarł do Czarnej Brzeziny. W tym czasie sytuacja w terenie przedstawiała się następująco: most na Narwi pod Strękową Górą był zniszczony, schrony i umocnienia pod Giełczynem nie miały już obsady, a na pozycji obronnej było wielu zabitych. Natomiast z Wizny, w kierunku Jeżowa, posuwała się niemiecka kolumna pancerno-motorowa z 3 Dywizji Pancernej.
Żołnierze I/135 pp, po wyładowaniu z samochodów, ukryli się w lesie i zaroślach Brzeziny. Byli u kresu sił i ze zmęczenia posnęli. W tej sytuacji ppłk Tabaczyński rozkazał jedynie wykonać w nocy z 11 na 12 września wypad na przeprawy nieprzyjaciela, po czym odjechał do Osowca. Tam otrzymał od gen. Olszyny-Wilczyńskiego zarządzenie przerwania działań, powtórnego załadowania całego 135 pułku z obsadą twierdzy „Osowiec” na transporty kolejowe i przegrupowania żołnierzy do Małopolski Wschodniej.
Zgodnie z rozkazem należało odtransportować wszystkie oddziały z obszaru graniczącego z Prusami Wschodnimi, a pozostawić jedynie obsadę granicy litewskiej i sowieckiej. Nocny wypad pod Wizną nie został więc wykonany, a I/135 pp wyruszył w drogę powrotną do Osowca. 
Wieczorem 12 września 135 pułk piechoty wraz z II dywizjonem 32 pal pobrał z magazynów znaczą ilości amunicji i żywności, zniszczył armaty pozycyjne, podpalił materiały pędne i opuścił Osowiec. Załadowanie pułku na transporty odbyło się nocą z 13 na 14 września na stacji Czarna Wieś i Nowa Kamienna. Transporty ruszyły w rejon Lwowa. 
W nocy z 17 na 18 września 135 pułk piechoty wyładował się z transportów kolejowych w rejonie Kostopol-Reszuck. 19 września, wspólnie z przydzielonym II/32 pal, ześrodkował się w rejonie Trosteńca. Potem, maszerując z 3 pułkiem piechoty KOP, walczył z dywersantami. 20 września około 22:00 przeszedł przez most na Styrze w Kołkach i skierował się na północ. Zmiana kierunku marszu wynikała prawdopodobnie z kalkulacji ppłk. Tabaczyńskiego o szansie przedarcia się w kierunku Bugu poprzez wykonanie manewru w kierunku północnym na Gródek. W trakcie marszu od kolumny pułku odłączył się batalion forteczny „Osowiec”. Stan liczebny pułku ulegał ciągłemu zmniejszaniu. Powodem były dezercje żołnierzy wywodzących się z mniejszości narodowych.
24 września w południe pułk dotarł do rejonu Gródka. I batalion zatrzymał się w lesie koło Gródka, II batalion wszedł do miasta, a III baon przeszedł przez Gródek i maszerował do folwarku Głębokie. W Gródku znajdował się też ewakuowany z Warszawy stołeczny batalion Przysposobienia Wojskowego mjr. Jana Gorazdowskiego.
W czasie osiągania rejonu Gródka nastąpił nalot około 40 sowieckich samolotów bombowych. Przez około półtorej godziny samoloty bombardowały pozbawione wszelkiej osłony przeciwlotniczej II i III batalion pułku. Zaatakowane baony poniosły bardzo duże straty w ludziach. Do punktu opatrunkowego w folwarku Głębokie przyniesiono ponad 130 rannych.
W ciągu nocy z 24 na 25 września II i III batalion dokonały reorganizacji. Nie mając łączności z dowódcą pułku, wyruszyły w kierunku rzeki Stochód na Obzyr. Tu spotkały dowódcę pułku wraz z I batalionem piechoty. Brakowało pododdziałów pułkowych. Wobec poniesionych strat i zniechęcenia żołnierzy, dowódca pułku podjął decyzję, by w szeregach pozostawić tylko ochotników, którzy chcą walczyć. Dokonano częściowego rozwiązania pułku i II dywizjonu 32 pułku artylerii lekkiej. W nocy z 25 na 26 września do pułku dołączył batalion PW mjr. Jana Gorazdowskiego. 
Pułk, po przeformowaniu, składał się z I bp mjr. Stanisława Nowickiego, III bp kpt. Jana Konopki oraz z 5 baterii II dyonu 32 pułku artylerii lekkiej por. Romualda Dietrycha. Liczył wraz z PW niespełna 1000 ludzi.
Wczesnym rankiem 1 października zgrupowanie przekroczyło Bug w rejonie Opalina. Po przeprawie 135 pp przeszedł do lasów milanowskich, gdzie stoczył walkę z oddziałami sowieckimi, wycofując następnie w kierunku Parczewa. Po tej potyczce podjęto decyzję o dalszej działalności partyzanckiej i dokonano częściowego rozformowania pułku. W rejonie Parczewa oddziały pułku bombardowane były przez sowieckie lotnictwo. W nocy z 1 na 2 października resztki 135 pp dołączyły w Czemiernikach do walczącej w składzie Samodzielnej Grupy Operacyjnej „Polesie” 50 Dywizji Piechoty. W jej składzie żołnierze 135 pułku piechoty walczyli do 5 października 1939 roku.

</doc>
<doc id="1190687" url="https://pl.wikipedia.org/wiki?curid=1190687" title="Atomizacja polityczna">
Atomizacja polityczna

Atomizacja polityczna ("gr." atomos – niepodzielny, atom; "gr." politika – sprawy państwowe) – jest to zjawisko (również proces) polegające na rozdrobnieniu struktur systemu politycznego, znane już w starożytności.
Starożytna Grecja.
Proces atomizacji politycznej jest charakterystyczny dla starożytnej Grecji, gdzie około VIII w. p.n.e. ukształtowała się nowa struktura społeczno-polityczna, tzw. państwo-miasto (polis). Grecja została podzielona na ogromną liczbę małych, autonomicznych państewek, funkcjonujących niezależnie od siebie i rządzących się własnymi, odrębnymi, wówczas jeszcze niespisanymi prawami. W późniejszych okresach, na skutek handlu, który wprowadził więzi ekonomiczne, zmniejszyła się nieco izolacja miast, aczkolwiek zasada odrębności polis i udziału obywateli w decydowaniu o własnych losach (demokracja ateńska) pozostało cechą charakterystyczną dla Grecji.
Feudalizm.
Dla wielu państw europejskich jest to okres silnego rozdrobnienia feudalnego. W Polsce np. sytuacja ukształtowała się następująco: w 1138 r. (na mocy testamentu Bolesława Krzywoustego) kraj został podzielony na pięć dzielnic. W następnych dwóch stuleciach dzielnice uległy w ten sam sposób dalszym podziałom, co doprowadziło do znacznego rozdrobnienia kraju.
XIX / XX wiek.
W XIX i XX wieku zaczęła się kształtować świadomość narodowa, w oparciu o to kryterium zaczęły się formować nowe państwa; po II wojnie światowej proces ten szczególnie przybrał na znaczeniu. Dla porównania: rok 1939 r. to 67 państw, rok 2007 -193.
Zjawisko atomizacji politycznej jest procesem charakterystycznym dla współczesnej cywilizacji. W dzisiejszych czasach decentralizacja(proces przekazywania organizacjom pozarządowym niektórych funkcji publicznych należących dotąd do kompetencji rządu centralnego)władzy wiąże się z upodmiotowieniem społeczności lokalnych oraz rozwojem instytucji samorządowych. Organizacje te są hierarchicznie niezależne i reprezentują interesy lokalnych społeczności. W takim modelu członkowie lokalnej władzy ustawodawczej są wybierani w wyborach bezpośrednich i podlegają kontroli swoich wyborców.
Atomizacja (decentralizacja) władzy polegająca na stworzeniu wielu ośrodków decyzyjnych na różnych poziomach prowadzi do pełniejszego zaspokojenia potrzeb społecznych (zachowanie własnej tożsamości i identyfikacja z określonym porządkiem politycznym) oraz zapewnia możliwość współdecydowania o losach własnych i państwa. Wyrazem atomizacji jest fakt, że coraz częstsze przy podejmowaniu decyzji przez władze państwowe jest referendum, czyli forma demokracji bezpośredniej. Dobrym przykładem atomizacji rządów i rozszerzenia autonomii lokalnej jest regionalizacja.
W niektórych państwach Europy Zachodniej, gdzie podział regionalny odwołuje się do wspólnych tradycji historycznych i odrębności kulturowych poszczególnych dzielnic, tożsamość regionalna jest tak samo silna jak państwowa czy narodowa. Można stwierdzić, że atomizacja polityczna jest świadectwem kryzysu tradycyjnych instytucji i systemów politycznych.

</doc>
<doc id="1190691" url="https://pl.wikipedia.org/wiki?curid=1190691" title="Adyliusz Daronch">
Adyliusz Daronch

Adyliusz Daronch (; ur. 25 października 1908 w Cachoeira do Sul, zm. 21 maja 1924 w Três Passos) – brazylijski misjonarz, Błogosławiony Kościoła katolickiego.
Życiorys.
Adyliusz Daronch urodził się 25 października 1908 roku, jako jedno z ośmiorga dzieci rodziny Daronch Pedro. Był misjonarzem w Palmerii. Udzielał sakramentów i napominał miejscowych rewolucjonistów. Został rozstrzelany przez personel wojskowy 21 maja 1924 roku, wraz ze swym towarzyszem Manuelem Gómezem Gonzálezem. Obaj zostali beatyfikowani przez papieża Benedykta XVI 21 października 2007 roku.

</doc>
<doc id="1190695" url="https://pl.wikipedia.org/wiki?curid=1190695" title="Wilhelm Brandt">
Wilhelm Brandt

Wilhelm Brandt (ur. 29 października 1887, zm. 27 grudnia 1940) – niemiecki generał-major Wehrmachtu, kuzyn gen. Georga Brandta
Życiorys.
W czasie I wojny światowej adiutant dowódcy brygady piechoty na froncie wschodnim. W latach 1920-1930 pełnił różne funkcje sztabowe w armii niemieckiej.
W kampanii wrześniowej dowódca 29 zmechanizowanej dywizji piechoty. W kampanii francuskiej był szefem sztabu grupy armii „C”. Zmarł nagle na wylew krwi do mózgu podczas inspekcji dywizji.

</doc>
<doc id="1190696" url="https://pl.wikipedia.org/wiki?curid=1190696" title="Łozowoje">
Łozowoje

Łozowoje – miejscowość w rejonie gwardiejskim obwodu kaliningradzkiego Federacji Rosyjskiej.
Nazwa ros. Лозовое – Losovoe, Losowoje. Do 1938 nazwa niem. Cremitten, następnie do 1946 Kremitten. Nazwa polska: Kremity. Wieś położona na wysokim północnym brzegu Pregoły, 19 km na zachód od Znamienska, w dawnym powiecie welawskim. W średniowieczu zaliczano ją do terenu Sambii, później do Natangii.
W okolicy odkryto liczne stanowiska archeologiczne, świadczące o wczesnym osadnictwie. Pierwszy zamek krzyżacki, zapewne drewniany, leżał w miejscowości Langendorf, oddalonej 3 km na płn.-zach. Wieś tamta od początku należała do pruskiej rodziny von Windekaim, następnie zwanej Perbandt, wywodzącej się z Quednau. Zamek Kremity, położony 5 km na północ od wsi był siedzibą komornictwa komturstwa królewieckiego. W 1391 podejmowano tu małżonkę wielkiego księcia litewskiego Witolda, w okresie jego przymierza z Zakonem. Ze sporego czteroskrzydłowego założenia z wieżami narożnymi ocalały tylko relikty murów.
Kościół parafialny (od 1525 ewangelicki) pw. NMP pochodził z lat około 1340-1370. Był budowlą ceglaną, gotycką. Był jednonawowy, z 4-przęsłową nawą i pięciobocznie zamkniętym, półtoraprzęsłowym prezbiterium, oszkarpowany. Od zachodu wznosiła się niska wieża. Wnętrze kryte było sklepieniem gwiaździstym. W zakrystii i kruchtach bocznych znajdowało się sklepienie krzyżowe. Wyposażenie wnętrza należało do najbardziej interesujących w regionie. Odkryto dwie warstwy malowideł ściennych, gotyckie z około 1400 i renesansowe z 2 poł. XVI w. Ołtarz główny był późnogotyckim pentaptykiem z około 1500, z rzeźbioną sceną Koronacji Marii i figurami świętych oraz z obrazami przedstawiającymi Pasję Chrystusa na skrzydłach. Zachowana była rzeźbiona Grupa Ukrzyżowania i 2 dalsze figury gotyckie. W prezbiterium stały rzeźbione manierystyczne stalle patronackie z pocz. XVII w., ambona była barokowa z 1694, ponadto wisiały portrety pastorów z XVII-XIX w. 26-głosowe organy o dobrym dźwięku zbudowała 1872 firma Rohn z Ornety. Ponadto znajdowały się tu epitafia, płyty nagrobne i tarcze herbowe z XVI-XVII w. Ruiny świątyni uległy ostatecznemu zniszczeniu około 1980 r., losy wyposażenia nie są znane, a z dawnej zabudowy wiejskiej zachowało się niewiele.

</doc>
<doc id="1190698" url="https://pl.wikipedia.org/wiki?curid=1190698" title="Wurka">
Wurka



</doc>
<doc id="1190700" url="https://pl.wikipedia.org/wiki?curid=1190700" title="Saints &amp; Sinners">
Saints &amp; Sinners

Saints &amp; Sinners – piąty album muzyczny grupy rockowej Whitesnake wydany w listopadzie 1982 roku. Nagrany w okresie rozpadu zespołu w związku ze skomplikowaną sytuacją rodzinną i zawodową lidera, Davida Coverdale'a. Przez wiele lat trwały spekulacje fanów dotyczące tego albumu, a wiążące się z osobą perkusisty. Nie było dokładnie wiadomo kto zarejestrował partie perkusji podczas sesji: czy Ian Paice czy Cozy Powell. Dopiero w późnych latach 90. podczas jednego z wywiadów David Coverdale potwierdził, iż w rzeczywistości był to Ian Paice.
W grudniu 1982, po sprzedaży w Wielkiej Brytanii ponad 60 tys. egzemplarzy, nagrania uzyskały certyfikat srebrnej płyty.

</doc>
<doc id="1190701" url="https://pl.wikipedia.org/wiki?curid=1190701" title="Kremity">
Kremity



</doc>
<doc id="1190702" url="https://pl.wikipedia.org/wiki?curid=1190702" title="Cremitten">
Cremitten



</doc>
<doc id="1190703" url="https://pl.wikipedia.org/wiki?curid=1190703" title="Kremitten">
Kremitten



</doc>
<doc id="1190705" url="https://pl.wikipedia.org/wiki?curid=1190705" title="Gustaw Hławiczka">
Gustaw Hławiczka

Gustaw Hławiczka (ur. 27 grudnia 1924, zm. 7 grudnia 2007) – był muzykiem i pierwszym prezesem Społeczności Chrześcijańskiej w Czechach po reaktywacji jej działalności w 1990 roku.
Był dyrygentem chórów kościelnych oraz katecheta w Śląskim Kościele Ewangelickim W. A. Przetłumaczył i adaptował dla chórów szereg pieśni duchowych. Urząd prezesa Społeczności Chrześcijańskiej piastował do 1998 roku. Był także działaczem EURIM.

</doc>
<doc id="1190706" url="https://pl.wikipedia.org/wiki?curid=1190706" title="163 Pułk Piechoty (1939)">
163 Pułk Piechoty (1939)

163 Pułk Piechoty (163 pp) – rezerwowy oddział piechoty Wojska Polskiego okresu wojny obronnej 1939.
163 pułk piechoty nie występował w organizacji pokojowej Wojska Polskiego. Był jednostką mobilizowaną zgodnie z planem mobilizacyjnym „W” w mobilizacji niejawnej, w grupie jednostek oznaczonych kolorem zielonym. Jednostkami mobilizującymi 163 pułk piechoty były bataliony KOP „Borszczów” i „Czortków” oraz 48 pułk piechoty w Stanisławowie. Dowódca baonu KOP „Czortków” był odpowiedzialny za przygotowanie i przeprowadzenie mobilizacji dowództwa 163 pp, I i II baonu, kompanii przeciwpancernej typ II, plutonu łączności i plutonu pionierów, natomiast dowódca baonu KOP „Borszczów” – III baonu, a dowódca 48 pułku piechoty – organów kwatermistrzowskich jednostek pozabatalionowych 163 pp, kompanii gospodarczej, kompanii zwiadowczej i plutonu przeciwgazowego.
Sformowany w sierpniu 1939 dla 36 Rezerwowej Dywizji Piechoty ze składu Armii Prusy.
Organizacja wojenna i obsada personalna.
Organizacja wojenna i obsada personalna pułku

</doc>
<doc id="1190707" url="https://pl.wikipedia.org/wiki?curid=1190707" title="Teoria podziału Clarka">
Teoria podziału Clarka

Teoria podziału Clarka – koncepcja sformułowana przez amerykańskiego ekonomistę Johna Batesa Clarka. Jest to teoria wynagradzania czynników produkcji zgodnie z ich produkcyjnością krańcową. Opiera się ona na prawie malejących produktów krańcowych, przy założeniach doskonałej konkurencji i doskonale mobilnych czynników produkcji.
Koncepcja Clarka.
Prawo malejących produktów krańcowych jest oparte na kilku założeniach. Po pierwsze, jest ono rozszerzoną na wszystkie czynniki produkcji interpretacją zjawiska malejącej urodzajności ziemi, mówiącego, że kolejne nakłady jednostek pracy i kapitału, stosowane na tym samym obszarze ziemi, niezmieniającej się technologii produkcji przynoszą coraz mniejsze przyrosty produkcji. Dzieje się tak, ponieważ coraz mniej ziemi przypada na jednostkę nakładu zmiennego.
Po drugie, koncepcja Clarka opiera się na, twierdzeniu, że kapitał tak samo jak praca ma zdolność tworzenia nowych wartości. Oznacza to, że wartość dóbr wytworzonych przez zużycie środków kapitałowych o pewnej wartości jest większa od wartości tych zużytych środków- inwestowanie przynosi pewną nadwyżkę ponad wartość wyłożonego kapitału. Uznając to stwierdzenie za oczywiste, Clark nie stosuje w tej kwestii żadnych dowodów. Traktując kapitał jako czynnik produkcji, tworzący nową wartość niezależnie od pracy, odchodzi się od kanonu ekonomii klasycznej.
Po trzecie, podstawą koncepcji Clarka jest teza o rzadkości podstawowych czynników produkcji (ziemi, pracy i kapitału (dóbr kapitałowych)). Rzadkość tych czynników objawia się w tym, że nie można ich zwiększać dowolnie ilościowo, drogą dodawania do jednych czynników innych czynników np. pracy do dóbr kapitałowych. Dzieje się tak, gdyż efekt efekt substytucji czynnika stałego czynnikiem zmiennym jest ograniczony.
Ziemia jest dla Clarka takim samym dobrem kapitałowym, jak maszyny i urządzenia produkcyjne, które przynosi jej właścicielowi tego samego typu nadwyżkę, jak kapitaliście działającemu w przemyśle. Renta gruntowa jest tu więc tożsama z procentem, uzyskiwanym przez kapitalistę przemysłowego za zaangażowanie kapitału w produkcji pozarolniczej. Upraszcza to koncepcję podziału:
Na gruncie tych przesłanek i założeń powstają dwa prawa: prawo malejącej produkcyjności pracy i prawo malejącej produkcyjności kapitału.
Prawo malejącej produktywności pracy.
Prawo malejącej produktywności pracy zakłada, że gdy do kapitału o niezmiennej wielkości dodaje się w procesie produkcji nowe ilości robotników, to każdy kolejny robotnik wytwarza coraz mniejszą ilość produktów. Zwiększanie liczby robotników nie jest więc bezgraniczne. Zatrudniać robotnika można do momentu zrównania przychodu, uzyskiwanego ze sprzedaży produktu krańcowego robotnika, z jego płacą roboczą. Zatrudnienie następnego robotnika przyniosłoby bowiem produkt o wartości mniejszej od płacy, czyli straty.
W celu wyodrębnienia łącznego udziału pracy w nowo wytworzonym produkcie mnożymy produkt ostatniego, krańcowego robotnika(o wartości równej z jego płacą) przez liczbę zatrudnionych robotników w przedsiębiorstwie. Pozostała część produktu jest wynagrodzeniem drugiego czynnika produkcji, czyli procentem od kapitału zaangażowanego na każdym szczeblu w procesie produkcji
Według Clarka wszyscy robotnicy mają jednakowe uzdolnienia i kwalifikacje, zaś ich produktywność zależy wyłącznie od ich rozstawienia w produkcji, a więc od decyzji przedsiębiorcy.
Analogicznie jak dotyczyło to pracy, prawo malejącej produktywności kapitału twierdzi, że jeśli do niezmiennej ilości robotników dodaje się w procesie produkcji kolejne jednostki kapitału (dóbr kapitałowych), to każda następna jednostka charakteryzuje się coraz mniejszą produktywnością. Wynagrodzenie kapitału oparte jest na takich samych założeniach, jak teoria określania płacy robotników.
Produkcyjność kapitału, dodawanego do niezmiennego zatrudnienia, zmniejsza się wraz ze wzrostem wielkości kapitału. Prowadzi to w pewnym momencie do zrównania wartości produktu krańcowego ostatniej użytej jednostki kapitału z kosztem, poniesionym na nabycie tej jednostki dobra kapitałowego. Wobec tego dalsze zwiększanie wielkości kapitału staje się niepożądane, bo przyniesie straty.
Wielkość procentu od jednostki kapitału określona jest przez wartość produktu krańcowego kapitału, która równa jest cenie jednostki kapitału. Procent od całego kapitału jest więc iloczynem produkcyjności krańcowej ostatniej użytej jednostki kapitału oraz łącznej ilości zużytych w procesie produkcji jednostek. Pozostała część nowego produktu całkowitego jest wynagrodzeniem całej zastosowanej pracy, czyli sumą płac.
Tym sposobem każdy z podstawowych dochodów społeczeństwa kapitalistycznego określić można w sposób dwojaki:
Clark zastrzega się, iż w realnej gospodarce ruch płac nie odbywa się w taki sposób, jak to przedstawiał w diagramach i abstrakcyjnej analizie. Przedsiębiorca nie bazuje na eksperymentach, lecz kalkuluje, jaką liczbę robotników powinien zatrudnić przy płacy kształtującej się na rynku (krańcowej). Zatrudnia taką liczbę robotników, przy której produkt ostatniego robotnika pokrywa się z jego płacą.
Płaca może się odchylać, w górę lub w dół, od wartości produktu krańcowego. Jeśli jest wyższa od produktu krańcowego, wyrówna ją konkurencja między robotnikami. Jeżeli zaś jest niższa od produktu krańcowego, powstaje zysk nadzwyczajny (ponad zysk normalny, czyli ponad koszty ekonomiczne). Wtedy jednak konkurencja między przedsiębiorcami doprowadza do zrównania płac jednostkowych z wartością produktów krańcowych i zaniku zysku nadzwyczajnego.
Teoria podziału Clarka była i jest kwestionowana przez różne szkoły ekonomiczne:
Niezależnie od przedstawionych zastrzeżeń, teoria Clarka traktowana jest jako teoria podziału i zaliczana do obowiązującego kanonu ekonomii neoklasycznej.

</doc>
<doc id="1190708" url="https://pl.wikipedia.org/wiki?curid=1190708" title="Marek Hamšík">
Marek Hamšík

Marek Hamšík (wym. ; ur. 27 lipca 1987 w Bańskiej Bystrzycy) – słowacki piłkarz występujący na pozycji pomocnika w tureckim klubie Trabzonspor.
Jego pierwszym klubem w karierze było Jupie Podlavice, w którym trenował do 2002 roku. Następnie przeniósł się do Slovana Bratysława, gdzie początkowo występował w drużynach juniorskich, a w 2004 roku zadebiutował w pierwszym zespole. W wieku siedemnastu lat Hamšík wyjechał do Włoch, gdzie podpisał kontrakt z Brescią Calcio. W nowym klubie grał do lata 2007 roku, kiedy to został zawodnikiem SSC Napoli.
W reprezentacji Słowacji Hamšík zadebiutował 7 lutego 2007 roku w towarzyskim meczu z Polską. Od tego czasu stał się podstawowym zawodnikiem drużyny narodowej, z którą brał między innymi udział w eliminacjach do Euro 2008. W 2009 roku razem z reprezentacją Słowacji awansował do Mistrzostw Świata 2010. Podczas eliminacji został kapitanem zespołu narodowego. Wcześniej występował w młodzieżowych drużynach swojego kraju – do lat 17, 19 i 21. W 2007 i 2008 roku Hamšík zajął drugie miejsca w plebiscycie na najlepszego słowackiego piłkarza oraz pierwsze miejsca w plebiscycie na najlepszego słowackiego piłkarza młodego pokolenia. W 2009 roku został najlepszym graczem w kraju.
Kariera klubowa.
Jupie Podlavice i Slovan Bratysława.
Marek Hamšík w wieku czterech lat rozpoczął treningi w klubie Jupie Podlavice z Bańskiej Bystrzycy. 6 sierpnia 2002 roku został zawodnikiem Slovana Bratysława, gdzie początkowo występował w drużynach juniorskich. Przed sezonem 2004/2005 Hamšík został włączony do kadry dorosłego zespołu Slovana. Zadebiutował w nim 24 lipca w spotkaniu z MFK Zemplín Michalovce. Dwa tygodnie później zdobył pierwsza bramkę dla Slovana w meczu z Tatranem Prešov. Po rozegraniu sześciu spotkań odszedł do włoskiego klubu Brescia Calcio.
Brescia Calcio.
Do Brescii Hamšík przeszedł za 500 tysięcy euro i podpisał z tym klubem pięcioletni kontrakt. Wcześniej słowacki piłkarz odrzucił ofertę przedłużenia umowy ze Slovanem. W Serie A Hamšík zadebiutował 20 marca 2005 roku w przegranym 1:3 spotkaniu z Chievo Werona, kiedy to na boisku pojawił się w 65 minucie. W dniu debiutu miał 17 lat i 237 dni. Był to jedyny występ Słowaka w sezonie 2004/2005. Brescia w końcowej tabeli zajęła dziewiętnaste miejsce i spadła do drugiej ligi.
W sezonie 2005/2006 Hamšík rozegrał dla Brescii 24 ligowe pojedynki – 13 razy rozpoczynał mecz w podstawowej jedenastce i 11 razy wchodził na boisko z ławki rezerwowych. Brescia w Serie B uplasowała się na dziesiątej pozycji. W Pucharze Włoch dotarła do 1/8 finału, w którym została wyeliminowana przez AC Milan. W rewanżowym spotkaniu (przegrana 3:4) Hamšík strzelił swojego pierwszego gola dla Brescii.
Podczas rozgrywek w sezonie 2006/2007 słowacki pomocnik był już podstawowym zawodnikiem swojego zespołu. Wystąpił w 40 spotkaniach Serie B (w tym 34 w wyjściowym składzie) i zdobył w nich 10 goli. Więcej trafień mieli tylko dwaj napastnicy Davide Possanzini (13) i Matteo Serafini (11). Hamšík strzelił zwycięskie bramki w ligowych pojedynkach z Treviso (2:1), Modeną (1:0), Arezzo (1:0), Piacenzą (2:1) oraz Lecce (1:0). Z Pucharu Włoch, podobnie jak przed rokiem, Brescia została wyeliminowana w 1/8 finału przez AC Milan, natomiast rozgrywki ligowe zakończyła na szóstej pozycji. W linii pomocy Brescii Hamšík grywał najczęściej razem z Luigi Piangerellim, Daniele Manninim oraz Simone Del Nero.
SSC Napoli.
28 czerwca 2007 roku Hamšík podpisał pięcioletni kontrakt z SSC Napoli. Działacze włoskiego klubu zapłacili za niego pięć i pół miliona euro. Razem ze Słowakiem w letnim okienku transferowym do Napoli przybyli również Walter Gargano, Ezequiel Lavezzi, Matteo Contini, Manuele Blasi oraz Marcelo Zalayeta.
W barwach nowego klubu Hamšík zadebiutował w wygranym 4:0 meczu Pucharu Włoch przeciwko Cesenie, w którym zdobył bramkę oraz miał asystę. 16 września 2007 roku Słowak strzelił swojego pierwszego gola w Serie A, a Napoli pokonało Sampdorię 2:0. Od początku sezonu 2007/2008 Hamšík w linii pomocy swojego zespołu grywał najczęściej z Mariano Bogliacino, Manuele Blasim oraz Walterem Gargano. W listopadzie 2007 roku dyrektor sportowy Napoli – Pierpaolo Marino powiedział, że mimo zainteresowania Hamšíkiem ze strony innych klubów nie zamierza sprzedawać swojego piłkarza.
Jedną z drużyn najbardziej zabiegających o Hamšíka był Juventus F.C. Claudio Ranieri w zamian za niego, oprócz gotówki, oferował również Marcelo Zalayetę i Manuele Blasiego, którzy do tej pory grali w Napoli na zasadzie współwłasności. 20 stycznia 2008 roku słowacki zawodnik strzelił oba gole w zremisowanym 2:2 pojedynku ligowym z S.S. Lazio. 31 stycznia kontrakt z Napoli podpisał Daniele Mannini, z którym Hamšík występował w Brescii Calcio. Włoch wywalczył sobie miejsce w podstawowym składzie Napoli kosztem Mariano Bogliacino i na środku pomocy zaczął grywać razem ze Słowakiem. Transfer Hamšíka do Napoli został uznany jednym z najlepszych transferów w lidze włoskiej, a Słowaka ogłoszono jednym z największych odkryć sezonu. Pod koniec ligowych rozgrywek zainteresowanie Hamšíkiem wyraził Liverpool, jednak działacze Napoli po raz kolejny poinformowali, że ich zawodnik nie jest na sprzedaż. W sezonie 2007/2008 Hamšík wystąpił w 37 spotkaniach Serie A oraz trzech meczach Pucharu Włoch. Napoli w lidze zajęło ósme miejsce i zapewniło sobie prawo startu w Pucharze Intertoto. Dzięki bramce Hamšíka dającej zwycięstwo 1:0 z Panioniosem Ateny, Napoli zwyciężyło w rozgrywkach Pucharu Intertoto i zapewniło sobie prawo startu w Pucharze UEFA. 12 kwietnia 2008 roku Hamšík przedłużył kontrakt z Napoli do 2013 roku
Sezon 2008/2009 Hamšík rozpoczął od strzelenia trzech goli w czterech spotkaniach. Słowak zdobył bramki w meczach z Romą (remis 1:1), Fiorentiną (wygrana 2:1) oraz US Palermo (wygrana 2:1). Hamšík stał się najlepszym strzelcem swojego zespołu prezentując lepszą skuteczność niż napastnicy Ezequiel Lavezzi, Germán Denis i Marcelo Zalayeta. W linii pomocy grywał najczęściej z takimi graczami jak Manuele Blasi, Walter Gargano, Christian Maggio, Daniele Mannini oraz Michele Pazienza. W rozgrywkach Pucharu UEFA Hamšík zadebiutował w zwycięskim 3:0 meczu eliminacyjnym przeciwko Vllaznie Szkodra. Z Pucharu UEFA Napoli zostało wyeliminowane przez Benficą Lizbona, z którą przegrało w dwumeczu 3:4. 2 listopada w spotkaniu z Milanem Hamšík doznał zwichnięcia stawu skokowego, jednak uraz nie był poważny i zawodnik wrócił do gry na następny mecz przeciwko Sampdorii. 19 stycznia 2009 roku Słowak został wybrany najlepszym piłkarzem młodego pokolenia w Serie A w 2008 roku. 11 marca 2009 roku na stanowisku trenera Napoli Edoardo Reję zastąpił Roberto Donadoni, który pod koniec sezonu powiedział, że liczy na pozostanie Hamšíka w klubie.
W trakcie sezonu zainteresowanie Hamšíkiem wykazywało wiele europejskich zespołów. Trener Interu Mediolan – José Mourinho zaoferował za Słowaka Julio Ricardo Cruza oraz Estebana Cambiasso. Wychowanek Slovana powiedział jednak, że nie zamierza opuszczać Neapolu i wiąże z tym klubem swoją przyszłość. Chęć pozyskania Hamšíka wyraziły również między innymi Juventus F.C., Inter Mediolan oraz Bayern Monachium. Pomimo gwarancji zarządu Napoli o pozostaniu Hamšíka, jedna z drużyn najbardziej zabiegających o jego pozyskanie, Juventus, w obowiązującym do 2013 roku kontrakcie Słowaka odszukał informację, że były zawodnik Slovana może odejść z zespołu, gdy ten nie zakwalifikuje się do europejskich pucharów. Menedżer słowackiego zawodnika – Fulvio Marrucco powiedział jednak, że jego klient nie ma zamiaru zmieniać klubu.
W sierpniu 2016 roku Hamšík przedłużył swój kontrakt z Napoli do 2020 roku.
Dalian Yifang.
14 lutego 2019 podpisał kontrakt z chińskim klubem Dalian Yifang, do którego został sprzedany za 15 milionów euro.
IFK Göteborg.
8 marca 2021 podpisał kontakt ze szwedzkim klubem IFK Göteborg.
Statystyki.
"aktualne na dzień: 24 kwietnia 2021"
Kariera reprezentacyjna.
Drużyny juniorskie.
Hamšík ma za sobą występy w młodzieżowych reprezentacjach Słowacji. Brał między innymi udział w eliminacjach do Mistrzostw Europy U-17 oraz eliminacjach do Mistrzostw Europy U-19, jednak do żadnego z tych turniejów Słowacy ostatecznie się nie zakwalifikowali. Hamšík był również członkiem reprezentacji Słowacji do lat 21.
Dorosła reprezentacja.
W dorosłej reprezentacji Słowacji Hamšík zadebiutował 7 lutego 2007 roku w towarzyskim meczu z Polską. Spotkanie zakończyło się remisem 2:2, a Hamšík na boisku pojawił się w 81. minucie zmieniając Igora Žofčáka.
Drugie spotkanie w zespole narodowym piłkarz Napoli rozegrał 6 czerwca w pojedynku eliminacjach do Euro 2008 z Niemcami. Słowacja przegrała 1:2, a Hamšík rozegrał pełne 90 minut. Pierwszego gola dla reprezentacji Hamšík strzelił 13 października w pojedynku przeciwko San Marino, które zakończyło się zwycięstwem Słowacji 7:0. W corocznym plebiscycie na najlepszego słowackiego piłkarza Hamšík zajął drugie miejsce za Martinem Škrtelem, zdobył natomiast tytuł najlepszego słowackiego piłkarza młodego pokolenia. Reprezentacja Słowacji w swojej grupie eliminacyjnej do Euro 2008 zajęła ostatecznie czwarte miejsce i nie awansowała do turnieju.
W 2008 roku nowym szkoleniowcem Słowaków został Vladimír Weiss, który zastąpił na tym stanowisku Jána Kociana. Pod wodzą nowego trenera reprezentacja rozpoczęła eliminacje do Mistrzostw Świata 2010. Hamšík stał się podstawowym graczem zespołu prowadzonego przez Weissa i w pierwszym spotkaniu eliminacyjnym z Irlandią Północną strzelił jedną z bramek. 19 listopada były zawodnik Slovana Bratysława zdobył dwa gole w zwycięskim 4:0 meczu towarzyskim przeciwko Liechtensteinowi. W plebiscycie na najlepszego słowackiego piłkarza Hamšík po raz drugi z rzędu uplasował się na drugiej pozycji za Martinem Škrtelem i po raz drugi z rzędu otrzymał nagrodę dla najlepszego słowackiego piłkarza młodego pokolenia.
14 października 2009 roku Hamšík jako kapitan swojej reprezentacji wystąpił w zwycięskim 1:0 meczu z Polską, który zapewnił Słowakom pierwszy w historii kraju awans na mistrzostwa świata. W grudniu selekcjoner drużyny narodowej – Vladimír Weiss oficjalnie ogłosił Hamšíka nowym kapitanem reprezentacji. Na początku marca 2010 roku gracz Napoli został wybrany najlepszym słowackim zawodnikiem 2009 roku.
Hamšík odegrał kluczową rolę w awansie swojej reprezentacji do finałów UEFA Euro 2016 po raz pierwszy w historii. Występ zakończył jako najskuteczniejszy strzelec w reprezentacji Słowacji, która zajęła drugie miejsce w swojej grupie kwalifikacyjnej, ustępując broniącej tytułu Hiszpanii. Słowacja odniosła sporną porażkę 2–1 w meczu otwarcia UEFA Euro 2016 z Walią 11 czerwca; Hamšík był bliski otwarcia wyniku w 3. minucie gry po pokonaniu kilku walijskich obrońców, ale jego strzał został zatrzymany przez obrońcę Bena Daviesa. W drugim meczu turnieju w grupie B przeciwko Rosji 15 czerwca, Hamšík zaliczył asystę, a później strzelił gola. Doprowadziło to do wygranej 2–1, pierwszej dla reprezentacji Słowacji w tych zawodach. Po remisie 0–0 z Anglią 20 czerwca, Słowacja awansowała do drugiej rundy, jako jedna z najlepszych drużyn z 3. miejsca. Następnie Słowacy zostali wyeliminowani w 1/8 finału 26 czerwca, po porażce 3–0 z ówczesnymi Mistrzami Świata – Niemcami.
Gole w reprezentacji.
"ostatnia aktualizacja: 3 sierpnia 2016"
Styl gry i umiejętności.
Hamšík jest uważany za jednego z najlepszych zawodników w swoim kraju. Były trener Torino – Walter Novellino w jednym z wywiadów powiedział, że wolałby mieć w swoim zespole Hamšíka niż Ronaldinho. Dyrektor generalny Napoli – Pierpaolo Marino wypowiedział się o słowackim pomocniku i jego ewentualnym odejściu do innego klubu w następujący sposób:
Mimo młodego wieku Hamšík uważany jest za piłkarza doświadczonego. Były zawodnik Napoli – Salvatore Bagni powiedział, że słowacki pomocnik jest lepszy od Franka Lamparda i wróży mu świetlaną przyszłość, natomiast dyrektor techniczny West Hamu United – Gianluca Nani nazwał Hamšíka „nowym Stevenem Gerrardem”. Były trener piłkarski – Luigi Maifredi uważa, że Hamšík w przyszłości będzie miał szansę na otrzymanie Złotej Piłki.
Największymi atutami Słowaka są szybkość, dobra kontrola nad piłką oraz wyszkolenie techniczne. Jest prawonożny, jednak bardzo dobrze gra także lewą nogą. Hamšík radzi sobie dobrze zarówno w ofensywie jak i w defensywie – strzela wiele goli, ale jest także dobry w odbiorze piłki. Słowak grywa najczęściej na pozycji ofensywnego pomocnika, jednak ma tendencję do schodzenia w boczne sektory boiska. Słynie także z zimnej krwi oraz mocnych strzałów z dystansu. Jest stałym wykonawcą rzutów karnych zarówno w klubie jak i w reprezentacji.
Życie prywatne.
Rodzina Hamšíka ma sportowe korzenie. Jego ojciec – Richard także był piłkarzem i grał w klubie Dukla Bańska Bystrzyca, natomiast matka uprawiała piłkę ręczną. Siostra Marka – Michaela również trenowała piłkę ręczną, jednak przez problemy z sercem musiała zrezygnować z uprawiania sportu. Narzeczonym Michaeli jest Walter Gargano – kolega klubowy Marka z Napoli. Ulubionym piłkarzem i idolem Hamšíka jest były gracz Juventusu – Pavel Nedvěd. Obaj zawodnicy po raz pierwszy spotkali się podczas rozgrywek Serie B w sezonie 2005/2006, kiedy to Juventus pokonał Napoli 3:1, a Hamšík strzelił honorowego gola dla swojego zespołu. Po meczu obaj piłkarze wymienili się koszulkami oraz porozmawiali i od tej pory utrzymują ze sobą stały kontakt. Partnerką życiową Hamšíka jest Martina Franova. 15 stycznia 2010 roku urodziła ich syna o imieniu Christian.

</doc>
<doc id="1190710" url="https://pl.wikipedia.org/wiki?curid=1190710" title="Alfred de Vigny">
Alfred de Vigny

Alfred Victor comte de Vigny (ur. 27 marca 1797 w Loches, zm. 17 września 1863 w Paryżu) – francuski poeta, dramaturg i powieściopisarz epoki romantyzmu; autor sformułowania „poeci przeklęci” ("poète maudit"). Członek Akademii Francuskiej.
Życiorys.
Urodził się w zrujnowanej przez rewolucję rodzinie arystokratycznej posiadającej tytuł hrabiowski. W wieku 17 lat zaciągnął się do wojska i został najmłodszym oficerem w arystokratycznym korpusie gwardii królewskiej. W 1822 roku ogłosił zbiór 10 „Poematów” i poemat pt. "„Mojżesz”".
W 1826 roku ukazała się powieść "Cinq Mars" opowiadająca o spisku tytułowego bohatera za czasów panowania Ludwika XIII i kardynała de Richelieu.

</doc>
<doc id="1190712" url="https://pl.wikipedia.org/wiki?curid=1190712" title="Agasias z Efezu">
Agasias z Efezu

Agasias z Efezu – grecki rzeźbiarz-kopista, aktywny zapewne w pierwszej połowie I wieku p.n.e., syn Dositheosa.
Sygnował marmurowy posąg "Szermierza (Gladiatora) Borghese" z Ancjum, obecnie znajdujący się w muzeum w Luwrze po rekonstrukcji obu niezachowanych rąk. Posąg ten jest prawdopodobnie kopią brązowego dzieła z około 150 p.n.e. Jego sygnatura znajduje się także na bazie niezachowanego posągu odkrytego w rejonie Halos w Tesalii. Przypisuje się mu również autorstwo doskonałej brązowej głowy z Delos, będącej prawdopodobnie wizerunkiem Mitrydatesa VI Eupatora, która obecnie spoczywa w Narodowym Muzeum Archeologicznym w Atenach.

</doc>
<doc id="1190714" url="https://pl.wikipedia.org/wiki?curid=1190714" title="Refinansowanie">
Refinansowanie

Refinansowanie – operacja pieniężna polegająca na pozyskaniu zewnętrznych źródeł finansowania w celu zastąpienia środków własnych, które zostały wydatkowane na jakiś cel. W rezultacie pierwotnie wydatkowane środki pieniężne mogą być ponownie wykorzystane do finansowania działalności danego podmiotu. W gospodarce rynkowej największą skalę i znaczenie mają operacje refinansowania przeprowadzane w ramach systemu bankowego.
Specyficznym typem refinansowania są operacje refinansujące udostępniane przez banki centralne – w ich wyniku banki komercyjne pozyskują od instytucji emisyjnej płynne środki, które mogą następnie służyć m.in. finansowaniu akcji kredytowej banków.

</doc>
<doc id="1190722" url="https://pl.wikipedia.org/wiki?curid=1190722" title="Lista gwiazd w gwiazdozbiorze Węgielnicy">
Lista gwiazd w gwiazdozbiorze Węgielnicy

Zestawienie to zawiera gwiazdy w gwiazdozbiorze Węgielnicy do jasności 6,5 magnitudo. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1190723" url="https://pl.wikipedia.org/wiki?curid=1190723" title="Przegrzebek zwyczajny">
Przegrzebek zwyczajny

Przegrzebek zwyczajny, przegrzebek wielki ("Pecten maximus") – jadalny gatunek małża nitkoskrzelnego z rodziny przegrzebkowatych (Pectinidae). , zaliczany do owoców morza. Od lat 50. XX wieku w niektórych krajach (m.in. Hiszpania, Francja, Wielka Brytania i Irlandia) ma duże znaczenie ekonomiczne (wykorzystywana m.in. jako popielniczki). Jest to jeden z najbardziej znanych gatunków morskich mięczaków, którego muszla została uwieczniona na obrazie Narodziny Wenus.
Występuje w północno-wschodnim Atlantyku – od północnej Norwegii, wzdłuż wybrzeży Europy po Afrykę Północną. Blisko spokrewniony z nim "P. jacobaeus", z którym jest często utożsamiany, żyje w Morzu Śródziemnym i w Adriatyku.
Żyje w piaszczystym, żwirowym lub mulistym dnie na różnych głębokościach – od wód bardzo płytkich po głębokie do 250 m. Stwierdzono, że wykorzystuje docierające z otoczenia słabe bodźce wzrokowe, korzystając z „oczu zwierciadlanych”, obserwowanych jako błyszczące punkty na brzegu muszli, oraz z dwóch siatkówek. Główna soczewka, znajdująca się z przodu ciała, skupia promieniowanie na pierwszej z nich, a na drugą pada światło odbite od wewnętrznego parabolicznego zwierciadła. 
Osiąga przeciętnie 10–15 cm długości, ale spotykane są osobniki o długości około 20 cm. Górna połówka muszli jest płaska, zwykle czerwonawobrązowa, a dolna wypukła, silnie wygięta, o szerokich, zaokrąglonych, promienistych żebrach w liczbie 15-17, poprzecinanych liniami (na obu połówkach), o barwie, jasnokremowa lub brązowa, delikatnie zachodząca na lewą. Czasem widoczne są koncentryczne pasy i zygzakowate linie, a wnętrze pozostaje białe. "Pecten maximus" odżywia się filtrując wodę. Jest obojnakiem (hermafrodytą). Larwy planktoniczne.

</doc>
<doc id="1190728" url="https://pl.wikipedia.org/wiki?curid=1190728" title="96 Pułk Piechoty (II RP)">
96 Pułk Piechoty (II RP)

96 Pułk Piechoty (96 pp) – rezerwowy oddział piechoty Wojska Polskiego II RP.
Pułk nie występował w organizacji pokojowej Wojska Polskiego. Sformowany został w I rzucie mobilizacji powszechnej, począwszy od 31 sierpnia 1939, przez pułk KOP „Snów” dla rezerwowej 38 Dywizji Piechoty.
W kampanii wrześniowej walczył w składzie 38 DP, między innymi w bitwie pod Jaworowem.
10 września pułk wyszedł z podporządkowania 38 DP i z rozkazu gen. Fabrycego przedyslokowany został w rejon Pikulic z zadaniem zabezpieczenia Przemyśla.
Struktura i obsada personalna pułku.
Obsada personalna:

</doc>
<doc id="1190729" url="https://pl.wikipedia.org/wiki?curid=1190729" title="Otwarty konkurs ofert">
Otwarty konkurs ofert

Otwarty konkurs ofert na realizację zadań publicznych – zasady jego ogłaszania szczegółowo reguluje ustawa o działalności pożytku publicznego i wolontariacie z dnia 24 kwietnia 2003 r., która nakłada na organy administracji publicznej obowiązek współpracy z organizacjami pozarządowymi w sferze zadań publicznych określonych w art. 4 wyżej wymienionej ustawy.
Realizacja zadań publicznych może odbywać się poprzez powierzenie realizacji zadania, w ramach czego organ w całości finansuje zlecone zadanie lub wsparcie (dofinansowanie) jego wykonania przez organizacje pozarządowe prowadzące działalność statutową w dziedzinie objętej tematyką konkursu ofert.
Organ administracji publicznej ogłasza otwarty konkurs ofert z co najmniej 21-dniowym wyprzedzeniem, ogłoszenie otwartego konkursu ofert zgodnie z art. 13 pkt. 2 powinno zawierać informacje o:
Ogłoszenie należy zamieścić w dzienniku o zasięgu ogólnopolskim lub lokalnym, w siedzibie organu administracji publicznej oraz Biuletynie Informacji Publicznej.
Otwarty konkurs ofert na realizacje zadań publicznych kończący się wyłonieniem wykonawcy to pierwszy z etapów zlecania zadań publicznych. Do następnych należą: zawarcie umowy o wykonawstwo zadania i realizacja tej umowy, finansowanie zadania dotacją budżetową, kontrola administracyjna w trakcie trwania umowy oraz sprawozdanie końcowe z realizacji zadania i rozliczenie się z dotacji.
Jedną z zasad współpracy organów administracji publicznej z organizacjami pozarządowymi, oprócz zasady pomocniczości, suwerenności, partnerstwa, efektywności i jawności jest zasada uczciwej konkurencji. Wyrazem tej zasady była właśnie procedura otwartego konkursu ofert, znajdująca odzwierciedlenie także w art. 33 uchylonej ustawy o finansach publicznych z dnia 30 czerwca 2005 r), według której każdemu przysługiwało prawo ubiegania się o realizacje zadań finansowanych ze środków publicznych a podmiot wnioskujący o ich przyznanie musiał przedstawić ofertę zgodną z zasadami uczciwej konkurencji, a zarazem gwarantującą wykonanie zadania w sposób efektywny i oszczędny.

</doc>
<doc id="1190730" url="https://pl.wikipedia.org/wiki?curid=1190730" title="Marika Rökk">
Marika Rökk

Marika Rökk (ur. 3 listopada 1913 w Kairze, zm. 16 maja 2004 w Baden) – węgierska aktorka, śpiewaczka i tancerka, gwiazda niemieckiej wytwórni filmowej Universum Film AG.

</doc>
<doc id="1190732" url="https://pl.wikipedia.org/wiki?curid=1190732" title="Adolf Ryszka">
Adolf Ryszka

Adolf Ryszka (ur. 5 lutego 1935 w Popielowie – obecna dzielnica Rybnika, zm. 28 kwietnia 1995 w Warszawie) – rzeźbiarz. 
Życiorys.
W latach 1953–1957 uczył się w Liceum Technik Plastycznych w Zakopanem. Po zdaniu matury rozpoczął studia na Wydziale Rzeźby Akademii Sztuk Pięknych w Warszawie w pracowni Jerzego Jarnuszkiewicza. Studia ukończył w 1962 roku. W 1965 roku został członkiem Związku Polskich Artystów Plastyków (ZPAP). 
W roku 1972 ożenił się z Jasną Strzałkowską. W latach 1980–82 był prezesem Rady Artystycznej Sekcji Rzeźby Zarządu Głównego ZPAP. Od roku 1983 kierował Zakładem Rzeźby na Wydziale Sztuk Pięknych Uniwersytetu Mikołaja Kopernika w Toruniu. W marcu 1995 roku uzyskał tytuł profesora zwyczajnego. Pochowany na cmentarzu Powązki Wojskowe w Warszawie (kwatera AII-12-11).

</doc>
<doc id="1190733" url="https://pl.wikipedia.org/wiki?curid=1190733" title="Ustawa Claytona">
Ustawa Claytona

Ustawa Claytona (ang. "Clayton Antitrust Act") – amerykańska ustawa antymonopolowa przyjęta w 1914 r. Przyjęta przez Kongres Stanów Zjednoczonych w celu uściślenia i rozszerzenia postanowień ustawy Shermana.
Według ustawy Claytona, do działań nielegalnie ograniczających konkurencję zalicza się:
Ustawa zakazywała m.in. umów opartych na zasadzie, że kupujący nie będzie nabywał ani przechowywał produktów należących do konkurenta, umów o współdziałaniu pomiędzy akcjonariuszami dysponującymi kapitałem 1 miliona dolarów lub więcej oraz działań giełdowych, mających na celu wyeliminowanie konkurencji.
Ważnym postanowieniem tej ustawy było także wyłączenie spod pojęcia praktyk monopolistycznych działalności związków zawodowych i organizacji farmerskich.

</doc>
<doc id="1190736" url="https://pl.wikipedia.org/wiki?curid=1190736" title="Twierdzenie Rybczyńskiego">
Twierdzenie Rybczyńskiego

Twierdzenie Rybczyńskiego (teoremat Rybczyńskiego) – w warunkach niezmienionych relacji cen na rynku światowym, wzrost zasobów tylko jednego czynnika produkcji, przy niezmienionym poziomie drugiego czynnika, prowadzi do wzrostu produkcji dobra zużywającego przede wszystkim czynnik, którego zasoby wzrastają, a także do zmniejszenia produkcji dobra, w wytwarzaniu którego potrzebny jest przede wszystkim czynnik, którego zasoby nie ulegają zmianie.
Przedstawiony na rysunku kraj jest relatywnie zasobny w pracę. Oś x przedstawia produkcję dóbr pracochłonnych, oś y – dóbr kapitałochłonnych.
Krzywa położona bliżej początku układu współrzędnych przedstawia możliwości produkcyjne danego kraju (krzywa możliwości produkcyjnych). Styczna do tej krzywej przedstawia krzywą relacji wymiennej dóbr kapitałochłonnych na pracochłonne. W omawianym przypadku jest to relacja 1 do 1. Punkt A przedstawia produkcję tego kraju – 30 dóbr pracochłonnych i 50 dóbr kapitałochłonnych.
W momencie, gdy zasoby pracy wzrosną, np. w wyniku napływu siły roboczej z zagranicy, zmieniają się możliwości produkcyjne omawianego kraju. Ukształtuje się nowa krzywa możliwości produkcyjnych położona dalej od początku układu współrzędnych. Widać, że jest ona bardziej spłaszczona w kierunku dóbr pracochłonnych a punkt równowagi produkcyjnej przesuwa się do A’, w którym produkcja dóbr pracochłonnych wzrasta z 50 do 105 a dóbr kapitałochłonnych spada z 30 do 20.
Dlaczego tak się dzieje? Przy większej podaży zasobów czynnika pracy, kraj chce wyprodukować i sprzedać jak najwięcej. Relacje cen światowych pozostają bez zmian (gdyż omawiany przypadek wzrostu produkcji w kraju małym nie ma wpływu na zmiany cen na rynku światowym), co dodatkowo stymuluje mały kraj do produkcji. Po wzroście zasobów pracy kraj produkuje nie 50, ale 105 jednostek dobra pracochłonnego. Należy jednak pamiętać, że produkując dobra pracochłonne, kraj zużywa również drugi czynnik produkcji – kapitał, którego zasobność pozostaje bez zmian. Następuje odciągnięcie kapitału z produkcji dóbr kapitałochłonnych do intensywniejszej produkcji dóbr pracochłonnych. Efektem tego jest właśnie spadek produkcji dobra kapitałochłonnego z 30 do 20 jednostek.
Wzrost produkcji może dotyczyć również dobra kapitałochłonnego. Wtedy krzywa możliwości produkcyjnych będzie przedstawiać się następująco:
W kraju zasobnym w kapitał, po dodatkowym wzroście tego czynnika produkcji i niezmienionej podaży pracy, krzywa możliwości produkcyjnych przesunie się w górę a punkt równowagi przesunie się z punktu A do A’. Produkcja dóbr kapitałochłonnych zwiększy się z 50 do 105, a dóbr pracochłonnych spadnie z 30 do 20. Mechanizm zmian jest zatem analogiczny, z tym, że kierunek zmian jest odwrotny.

</doc>
<doc id="1190737" url="https://pl.wikipedia.org/wiki?curid=1190737" title="Jack Nicklaus">
Jack Nicklaus

Jack William Nicklaus (ur. 21 stycznia 1940 w Columbus) – amerykański golfista, zdobywca największej liczby tytułów w najważniejszych turniejach golfowych tzw. majors (triumfował w nich 18 razy w ciągu 25 lat). Obecnie zajmuje się projektowaniem pól golfowych.
Po przejściu lekkiej formy choroby Heinego-Medina w wieku 10 lat rozpoczął przygodę z golfem. Będąc pierwszy raz na polu, przeszedł 9 dołków 51 uderzeniami. W wieku 13 lat zagrał 18 dołków z wynikiem 68 uderzeń. W 1959 i 1961 był mistrzem USA Amatorów. W 1960, podczas US Open Golf, jeszcze jako amator, skończył zawody na 2. pozycji, za ówczesnym mistrzem Arnoldem Palmerem, grając w ostatniej rundzie wynik 65 uderzeń, co pozostaje do dziś najniższym uzyskanym wynikiem w historii przez amatora na turnieju US Open Golf.
W 1962 przeszedł na zawodowstwo i w tym samym roku wygrał pierwszy z osiemnastu turniej major – US Open Golf 1963. Następnie wygrał 2 kolejne majors (Masters i PGA Championship). W latach 1965–1966 wygrał dwa razy z rzędu turniej Masters, będąc tym samym pierwszym w historii, który zdobył ten tytuł dwa lata z rzędu. W 1970 wygrał British Open. W 1986, w wieku 46 lat, jako najstarszy w historii, ponownie wygrał turniej Masters i było to jego 18. zwycięstwo w turnieju major. W 2005 na turnieju British Open w wieku 65 lat zakończył oficjalnie karierę.
Na polu znany był przede wszystkim ze świetnego puttowania i dosyć konserwatywnej gry. W celu poprawy wyników wprzągł osiągnięcia różnych dziedzin nauki do praktyki gry w golfa, m.in. wprowadził jedzenie bananów podczas rundy w celu szybkiego dostarczenia energii zawodnikowi.
Łącznie wygrał 73 turnieje z cyklu PGA Tour, a w szczególności 18-krotnie majors:

</doc>
<doc id="1190740" url="https://pl.wikipedia.org/wiki?curid=1190740" title="Slide It In">
Slide It In

Slide It In – szósty album muzyczny grupy rockowej Whitesnake wydany w lutym 1984 roku.

</doc>
<doc id="1190745" url="https://pl.wikipedia.org/wiki?curid=1190745" title="Reprezentacja Libanu w piłce nożnej mężczyzn">
Reprezentacja Libanu w piłce nożnej mężczyzn

Reprezentacja Libanu w piłce nożnej gra pod egidą Libańskiej Federacji Piłki Nożnej założonej w 1933. Członkiem FIFA federacja została w 1935, a AFC w 1964. Nigdy nie awansowała do finałów Mistrzostw Świata. W 2000 Liban był gospodarzem finałów Pucharu Azji. Reprezentacja skończyła swój udział w tej imprezie na pierwszej rundzie, remisując 2:2 z Irakiem, 1:1 z Tajlandią i przegrywając 0:4 z Iranem. W rankingu FIFA (14 marca 2013) zajmowała 130 miejsce.
Obecnie selekcjonerem kadry Libanu jest Jamal Taha.
Czwarta runda.
W tej rundzie wzięły udział zespoły z pierwszych dwóch miejsc z każdej grupy trzeciej rundy. Do turnieju głównego mistrzostw świata awansowały dwa pierwsze zespoły z każdej grupy. Zespoły z trzecich miejsc (Uzbekistan i Jordania) wzięły udział w barażach między sobą (mecze u siebie i na wyjeździe). Ostatecznie ekipa Jordanii pokonując uzbeckich piłkarzy po rzutach karnych 9:8 (w pierwszym jak i drugim meczu padł remis 1:1), zagrała w barażach interkontynentalnych z Urugwajem, a zwycięzca tych baraży (drużyna z Ameryki Południowej) pojechał do Brazylii. 

</doc>
<doc id="1190746" url="https://pl.wikipedia.org/wiki?curid=1190746" title="97 Pułk Piechoty (II RP)">
97 Pułk Piechoty (II RP)

97 Pułk Piechoty (97 pp) – rezerwowy oddział piechoty Wojska Polskiego II RP.
Historia pułku.
97 pułk piechoty nie występował w organizacji pokojowej wojska. Został sformowany w pierwszej dekadzie września 1939 roku, w I rzucie mobilizacji powszechnej, w miejscowościach: Rokitno, Dawidgródek i Bereźne. Mobilizacja pułku została przygotowana latem 1939 roku. jednostkami mobilizującymi były:
W kampanii wrześniowej oddział walczył w składzie rezerwowej 38 Dywizji Piechoty.

</doc>
<doc id="1190748" url="https://pl.wikipedia.org/wiki?curid=1190748" title="Elaeagnaceae">
Elaeagnaceae



</doc>
<doc id="1190750" url="https://pl.wikipedia.org/wiki?curid=1190750" title="Efekt Stolpera-Samuelsona">
Efekt Stolpera-Samuelsona

Efekt Stolpera-Samuelsona – ruch cen czynników produkcji, który zostaje uruchomiony przez handel międzynarodowy, polegający na wzroście cen czynnika w jakimś kraju obfitego i spadku cen czynnika w danym kraju rzadkiego, prowadzi do wzrostu realnych dochodów właścicieli czynnika obfitego oraz spadku realnych dochodów właścicieli czynnika produkcji w danym kraju rzadkiego.
Zmiany realnych dochodów właścicieli czynników produkcji znajdują zdaniem niektórych odbicie w działaniu grup nacisków. Właściciele obfitego czynnika produkcji są na ogół zwolennikami wolnego handlu, a posiadacze rzadkiego czynnika produkcji opowiadają się za wprowadzeniem ograniczeń handlowych.

</doc>
<doc id="1190751" url="https://pl.wikipedia.org/wiki?curid=1190751" title="Cleanin’ Out My Closet">
Cleanin’ Out My Closet

Cleanin’ Out My Closet – singiel amerykańskiego rapera Eminema. Utwór został nagrany w 2002 roku i znajduje się na albumie "The Eminem Show". Raper sarkastycznie przeprasza w niej swoją matkę za wszystkie krzywdy jakie jej wyrządził.

</doc>
<doc id="1190753" url="https://pl.wikipedia.org/wiki?curid=1190753" title="Cleaning Out My Closet">
Cleaning Out My Closet



</doc>
<doc id="1190754" url="https://pl.wikipedia.org/wiki?curid=1190754" title="UFA (wytwórnia filmowa)">
UFA (wytwórnia filmowa)



</doc>
<doc id="1190757" url="https://pl.wikipedia.org/wiki?curid=1190757" title="Mesalianizm">
Mesalianizm

Mesalianizm to chrześcijański ruch religijny rozwijający się w połowie IV w. głównie na terenie Azji Mniejszej i Syrii. Według jego zwolenników z powodu grzechu Adama w duszy ludzkiej zamieszkał diabeł, którego można wypędzić praktykując wytrwałe modlitwy i praktyki ascetyczne. Mesalianie byli ascetami żyjącymi w ubóstwie, celibacie i poście, którzy odrzucali sakramenty i hierarchię Kościoła, konieczność pracy i głosili, że oglądają Boga cielesnymi oczyma. Praktyki mesalianistyczne potępił w 431 roku III Sobór powszechny w Efezie. Większość pism tej sekty przypisywano św. Makaremu z Egiptu (ok. 300 — ok. 390). Mesalianie wywarli w połowie V w. wpływ ideowy na tzw. akojmatów ("akoimetoi" "czuwających"), mnichów, którzy osiedlili się ostatecznie w okolicach Konstantynopola.

</doc>
<doc id="1190761" url="https://pl.wikipedia.org/wiki?curid=1190761" title="Przełęcz Sucha (Góry Bialskie)">
Przełęcz Sucha (Góry Bialskie)

Przełęcz Sucha (Sucha Przełęcz) – płytka przełęcz w Górach Bialskich położona na wysokości 1002 m n.p.m.
Oddziela południową część Gór Bialskich od ich części środkowej. Na zachodzie przełęcz przechodzi w Suchą Kopę.
Położenie i opis.
W kierunku północnym ciągnie się grzbiet łączący się poprzez przełęcz Wielkie Rozdroże (964 m n.p.m.) z Czernicą. W kierunku południowo-wschodnim odchodzi grzbiet, na którym znajdują się Jawornicka Kopa (1052 m n.p.m.), Orlik (1068 m n.p.m.) i graniczny szczyt Rude Krzyże (1053 m n.p.m.).
Obecnie Przełęcz Sucha jest pozbawiona lasu i otwierają się z niej widoki na północną część Gór Bialskich, na Góry Złote i na Masyw Śnieżnika. Przez Przełęcz Suchą przechodzi Droga Marianny, główna droga leśna łącząca Nową Morawę z Nową Bielą. Na Przełęczy Suchej zaczyna się Dukt Nad Spławami odchodzący w kierunku wschodnim, trawersując zbocza Jawornickiej Kopy i Orlika.
Dawniej Przełęcz Sucha ze względu na przechodzące przez nią drogi odgrywała znaczną rolę komunikacyjną związaną z gospodarką leśną i turystyką.
Szlaki turystyczne.
Przez Przełęcz Suchą przebiegają następujące szlaki turystyczne:

</doc>
<doc id="1190762" url="https://pl.wikipedia.org/wiki?curid=1190762" title="Standardy minimum Lamfalussy'ego">
Standardy minimum Lamfalussy'ego

Standardy minimum Lamfalussy’ego – międzynarodowe porozumienia przyjęte przez banki centralne niektórych krajów europejskich, mające stać się narzędziem walki z defraudacjami. Pozwalają one bankom centralnym odmówić dostępu do państwowego systemu płatności tym prywatnym podmiotom finansowym krajowym i zagranicznym, które nie chciałyby dostosować się do przepisów krajowych, np. odmawiających płacenia podatku Tobina.
Źródło: www.attac.org.pl

</doc>
<doc id="1190766" url="https://pl.wikipedia.org/wiki?curid=1190766" title="Samotny Zachód">
Samotny Zachód

Samotny Zachód (ang. "The Lonesome West") – sztuka współczesnego irlandzkiego dramatopisarza Martina McDonagh, jedna z części „Trylogii Leenane”, w której skład wchodzą także "Królowa piękności z Leenane" oraz "Czaszka z Connemary". Wszystkie trzy dzieła opisują szokujące i pełne przemocy wydarzenia z Leenane, miasta położonego w zachodniej Irlandii. 
"Samotny Zachód" przedstawia losy braci, Colemana i Valene'a, których ojciec niedawno zginął w „wypadku” z bronią. Bracia wciąż się ze sobą kłócą i jedynie ojciec Welsh, miejscowy proboszcz, alkoholik, bezskutecznie stara się poprawić relacje między nimi.
Premiera sztuki miała miejsce 10 czerwca 1997 roku w The Town Hall Theatre w Galway, a wystawiona została przez irlandzki zespół teatralny The Druid Theatre Company we współpracy z londyńskim Royal Court Theatre. 27 kwietnia 1999 roku ich przedstawienie po raz pierwszy zaprezentowano na nowojorskim Broadwayu.
Polskie tłumaczenie.
Na język polski sztukę tłumaczyła Klaudyna Rozhin. Tłumaczenie to wydano w 2002 roku wraz z dwiema pozostałymi częściami „Trylogii Leenane”: "Czaszką z Connemary" oraz "Królową piękności z Leenane".
Polska premiera sceniczna odbyła się 12 maja 2001 roku w Teatrze im. Juliusza Słowackiego w Krakowie pod tytułem "Na zachód od Shannon". 

</doc>
<doc id="1190770" url="https://pl.wikipedia.org/wiki?curid=1190770" title="The Anger Management Tour">
The Anger Management Tour



</doc>
<doc id="1190771" url="https://pl.wikipedia.org/wiki?curid=1190771" title="Juglans">
Juglans



</doc>
<doc id="1190772" url="https://pl.wikipedia.org/wiki?curid=1190772" title="Przegrzebek wielki">
Przegrzebek wielki



</doc>
<doc id="1190773" url="https://pl.wikipedia.org/wiki?curid=1190773" title="The Dark Saga">
The Dark Saga

The Dark Saga – czwarty album zespołu Iced Earth. Został wydany w 1996 roku nakładem wytwórni Century Media Records. Album jest albumem koncepcyjnym, bazującym na komiksie Spawn autorstwa Todda McFarlane’a. Mówi on o mężczyźnie, który po śmierci, sprzedał swoją duszę diabłu w zamian za ponowne przyjście na ziemię do swojej ukochanej. Jednak nie wie nic, że od jego śmierci minęło pięć lat, a jego żona wyszła za mąż za jego własnego przyjaciela. Taka manipulacja miała na celu wprowadzić zamieszanie w umyśle Spawna i wywołać gniew oraz frustrację ze świadomości kompletnej utraty przeszłego życia.
Utwory na tym albumie są przeważnie krótkie, nie przekraczają czterech minut, oprócz czterech ostatnich, które trwają powyżej czterech minut. Jest to pierwszy album Iced Earth na którym gra perkusista Mark Prator, oraz ostatni, w którym brał udział basista Dave Abell. W limitowanej edycji znaleźć można wersję utworu „The Ripper” zespołu Judas Priest jako bonus. Utwór ten dostępny jest także na mini-albumie The Melancholy E.P.

</doc>
<doc id="1190775" url="https://pl.wikipedia.org/wiki?curid=1190775" title="Canzona (literatura)">
Canzona (literatura)

Canzona ("kancona") – rodzaj wiersza lirycznego o tematyce wojennej lub miłosnej, wywodzący się z poezji rycerskiej. Canzona charakteryzowała się kunsztowną budową i składała się zazwyczaj z siedmio- lub jedenastozgłoskowych wersów. Pochodziła z Prowansji, zaś ukształtowała się w okresie średniowiecza we Włoszech. Canzony pisali: Francesco Petrarca (który ukształtował zasady tego typu utworów), Dante Alighieri, Giovanni Boccaccio.
Canzona pojawiła się po raz pierwszy w Polsce w XVI wieku w "Rymach duchownych" Sebastiana Grabowieckiego; później zaś w twórczości powstającej w czasie baroku (Jan Andrzej Morsztyn), a także Młodej Polski (Jan Kasprowicz).
Terminu canzona używa się także jako wspólnego określenia dla zespołu gatunków lirycznych mających charakter pieśniowy.

</doc>
<doc id="1190780" url="https://pl.wikipedia.org/wiki?curid=1190780" title="Juglans nigra">
Juglans nigra



</doc>
<doc id="1190783" url="https://pl.wikipedia.org/wiki?curid=1190783" title="Reprezentacja Malediwów w piłce nożnej mężczyzn">
Reprezentacja Malediwów w piłce nożnej mężczyzn

Reprezentacja Malediwów w piłce nożnej gra pod egidą Malediwskiego Związku Piłki Nożnej (ang. Football Association of Maldives). Federacja została założona w 1982. Członkiem FIFA i AFC została w 1986. Malediwczycy nigdy nie awansowali do finałów Mistrzostw Świata ani Pucharu Azji. Obecnie w rankingu FIFA reprezentacja zajmuje 140 miejsce.
Obecnym selekcjonerem kadry Malediwów jest Francesco Moriero

</doc>
<doc id="1190787" url="https://pl.wikipedia.org/wiki?curid=1190787" title="Forgot About Dre">
Forgot About Dre

Forgot About Dre – singel amerykańskiego rapera Dr. Dre z gościnnym udziałem rapera Eminema. Utwór został umieszczony na albumie "2001". Tekst nawiązuje do krytyki powrotu Dr. Dre na scenę muzyczną. Ponadto wspomina o wkładzie włożonym przez Andre w rozwój rapu przejawiającym się w odkryciu czołowych gwiazd, takich jak Snoop Dogg.
„Forgot About Dre” był najczęściej pobieraną piosenką artysty na iTunes. Teledysk zdobył nagrodę MTV Video Music Awards w kategorii najlepsza piosenka rap w 2000, natomiast singel został nagrodzony w kategorii "Best Rap Performance by a Duo or Group" podczas rozdania nagród Grammy w 2001.

</doc>
<doc id="1190790" url="https://pl.wikipedia.org/wiki?curid=1190790" title="Fernanda Cassia de Oliveira">
Fernanda Cassia de Oliveira

Fernanda Cassia de Oliveira (ur. w 1982) – brazylijska siatkarka. Jej obecny klub to SSK Calisia Winiary Bakalland Kalisz. Gra na pozycji przyjmującej i ma 179 cm wzrostu.

</doc>
<doc id="1190792" url="https://pl.wikipedia.org/wiki?curid=1190792" title="2046 (film)">
2046 (film)

2046 – dramat science fiction produkcji chińsko–hongkońsko–francusko-włosko–niemieckiej w reżyserii Wong Kar-Waia z 2004 roku.
Fabuła.
Akcja rozgrywa się w Hongkongu późnych lat sześćdziesiątych. W jej skład wchodzą także wspomnienia z wcześniejszych dziejów bohatera i wybiegi w przyszłość – rok 2046. Film stanowi kronikę czterech kolejnych związków pewnego mężczyzny, lecz każdy z nich przenikają wspomnienia wcześniejszych relacji bohatera z zamężną kobietą, które nigdy nie przerodziły się w romans. To największe uczuciowe przeżycie mężczyzny, to motyw z poprzedniego filmu Wonga "Spragnieni miłości" (2000), który kończył się próbą uwolnienia się od wspomnień – bohater zostawia je w murach świątyni Angkor Wat.
Pomysł Wonga polega na tym, że tamta kryjówka w murach staje się w kolejnym filmie owym "2046", czasoprzestrzenią, w której nic się nie zmienia, miejscem, w którym nic się nie gubi, więc wszystko można odnaleźć, schowkiem na wszelkie sprawy zduszone, zatrzymane, odrzucone czy odroczone. "2046" to w ostatnim filmie Wonga numer pokoju hotelowego, ale także tytuł gazetowej powieści w odcinkach pisanej przez Chow Mo-Wana, w której bohater przywołuje wspomnienia swych dawnych i obecnych miłości w konwencji science-fiction.
"2046" pełen jest odniesień i przywołań wcześniejszych filmów Wonga, a produkcja stanowi pewne podsumowanie jego dotychczasowej twórczości.
Obsada.
Źródło: Filmweb
i inni. 
Produkcja.
Pierwsze szkice scenariusza reżyser pokazał swoim współpracownikom w 1998 prosząc ich o opinie, bądź poprawki. Opisał w nim trzy odrębne historie, każda z nich zainspirowana dziewiętnastowieczną operą, wszystkie skupione wokół relacji seksualnych pomiędzy ludźmi i androidami w mieście przyszłości. Wong nie ukrywał, że wybrał rok 2046, bowiem wyznacza on pięćdziesiątą rocznicę powrotu Hongkongu pod rządy Chin – aluzja do obietnicy zawartej w porozumieniu chińsko-brytyjskim podpisanym przez Denga Xiaopinga i Margaret Thatcher dotyczącym przyszłości tego terytorium.
W latach dzielących ujęcia próbne w Bangkoku z 1999 i pośpiech kończenia ostatecznej wersji filmu przed jego premierą na 57. MFF w Cannes w maju 2004, projekt został stworzony na nowo. Różne czynniki wpłynęły na zmianę kierunku jego rozwoju, niektóre z nich o charakterze finansowym bądź logistycznym. Najbardziej znaczącym jednak okazał się światowy sukces "Spragnionych miłości". Status Wonga w świecie filmowym wzrósł na tyle, że wzmianka Sofii Coppoli o inspiracji jego filmami w podziękowaniach za Oscara nie była sensacją.
We Francji film okazał się najlepiej sprzedającym się nieamerykańskim filmem zagranicznym w historii.
Tak jak "Upadłe anioły" (1995) przedstawiały inną stronę rzeczywistości "Chungking Express", tak "2046" przekształciło się w cień "Spragnionych miłości": po części sequel, po części remiks.
Reżyser poświęcił się w tym czasie kilku pobocznym przedsięwzięciom. Największym z nich był jego wkład w zbiorowe dzieło "Eros" (2004) – "The Hand" Wonga zostało uznane za najlepszą część filmu, choć swoje pracę zaprezentowali w nim także Steven Soderbergh i Michelangelo Antonioni. Nakręcił teledysk do piosenki "Six Days" DJ-a Shadowa oraz reklamówki dla Lacoste i BMW. Reżyser założył też filię menedżerską, zajmującą się artystami. Dzięki niej Jet Tone otworzyło biura w Szanghaju i Tajpej.
Angielskie napisy do filmu zaczęto opracowywać pod koniec kwietnia 2004. W tym okresie Wong wciąż kręcił dodatkowe ujęcia z Tonym Leungiem i Gong Li, a William Chang Suk Ping urządził naprędce kącik montażysty w holu studia Ramindra i pracował nieprzerwanie nad przygotowaniem taśm do udźwiękowienia. To wszystko świadczy o tym, że Wong jest jednym z artystów, którzy potrzebują wyraźnego terminu, by zmusić się do podjęcia ostatecznych decyzji w sprawie swojej produkcji. Pośpiech był potrzebny, by ukończyć doraźną, przybliżoną wersję filmu przed rozpoczęciem festiwalu w Cannes. Miesiące po festiwalu poświęcono montażowi, dodatkowym ujęciom i narracji spoza kadru, a wszystko po to, by nadać filmowi kształt, jakiego chciał Wong.
Materiał filmowy ulegał zmianom. Postanowiono zrezygnować z większości scen science fiction. Zamiast tego skupiono się na kolejnych związkach bohatera z czterema kobietami, nadając tym samym kierunek ogólnej konstrukcji filmu. Każdy związek jest inny, a tylko jeden ma podłoże wyłącznie seksualne.
Przy obsadzie aktorskiej zauważa się wymianę odtwórców ról u Wonga z Zhangiem Yimou. Zhang dołączył Tony’ego Leunga, Maggie Cheung i operatora Chrisa Doyle’a do pracy przy "Hero" (2000). Wong w "2046" współpracował z trzema aktorkami, które swoją karierę zaczynały w filmach Zhanga. Mowa o Gong Li, Zhang Ziyi i Dong Jie (wystąpiła w filmie Zhanga "Szczęście na raty" z 2000 i pojawia się gościnnie w "2046" jako Jiewen, młodsza siostra Jingwen). Reżyserzy zaprzeczają sugestiom o wymianie aktorskiej, jednak w Domu latających sztyletów Zhanga pojawia się obsada obecna w filmach Wonga Kar-Waia, mianowicie Andy Lau i Kaneshiro Takeshi, a ścieżkę dźwiękową skomponował Umebayashi Shigeru – autor walca ze Spragnionych miłości.
Zabrakło przy postprodukcji filmu w Bangkoku kluczowej niegdyś dla Wonga postaci – Christophera Doyle’a. Żadna ze stron nie komentuje rozłamu, zapoczątkowanego opuszczeniem planu Spragnionych miłości przez Doyle’a wkrótce po rozpoczęciu nowej serii zdjęć w Bangkoku (był odpowiedzialny za wszystkie zdjęcia z Hongkongu, z których niewiele znalazło się w ostatecznej wersji filmu; większość tego, co istnieje w ostatecznej wersji filmu jest dziełem tajwańskiego operatora Marka Lee (Li Pingbin), z niewielkim udziałem Yu Li-Waia, Kwana Pun-Leunga i innych). Złagodzenie konfliktu pozwoliło rozpocząć zdjęcia do "2046", jednak ponad połowa filmu nakręcona została przez Kwana Pun-Leunga i dawnego asystenta Doyle’a – Lai Yiu-Fai.
Na planie "Happy Together" Wong-Kar Wai prowokował Doyle’a kwestionując obrane przez niego ustawienia kamery, co miało na celu spowodowanie, by operator znajdował inne sposoby na ujęcia. W czasie powstawania nowych zdjęć do "Spragnionych miłości" w Bangkoku, Wong uznał, że ma bardzo konkretne wyobrażenia dotyczące kadrowania, światła, barw i ruchu kamery. Miejsce dla pomysłów Doyle’a zostało ograniczone.
Największą różnicą, jaka dzieli wersję filmu sprzed Cannes i ostateczną są poprawki naniesione na narrację spoza kadru, które utrudniają prostą interpretację filmu jako opisu zaangażowania emocjonalnego autora w fikcyjny świat jego postaci.
W wersji prezentowanej w Cannes wątek science fiction pokazuje Japończyka Taka (Takuya Kimura) wyruszającego w niekończącą się podróż pociągiem do 2046 roku. Bohater próbuje zbliżyć się do androida-kobiety, który przypomina jego utraconą dziewczynę. Ta część filmu opatrzona była narracją w pierwszej osobie samego Taka (w języku japońskim). W wersji ostatecznej początek jest podobny, jednak gdy opowieść toczy się dalej, narrację (nadal w pierwszej osobie, lecz w języku kantońskim) przejmuje człowiek, który pisze tę historię – Chow. Opowieść jest nie tyle wypowiedzią Chowa na temat trudnego chińsko-japońskiego romansu Jingwen i Taka, lecz wyrazem jego własnego trudnego zauroczenia Jingwen.
Po ukończeniu filmu, reżyser zdradził publiczności MFF w Londynie, że ma w perspektywie dwa nowe filmy fabularne: jeden pt. "Dama z Szanghaju" z udziałem Nicole Kidman (nie będzie to jednak remake filmu Orsona Wellesa), drugi opowiadający o pierwszym nauczycielu sztuk walki Bruce’a Lee, gdzie główną rolę dostanie Tony Leung.

</doc>
<doc id="1190794" url="https://pl.wikipedia.org/wiki?curid=1190794" title="Kaleka z Inishmaan">
Kaleka z Inishmaan

Kaleka z Inishmaan – czarna komedia autorstwa Martina McDonagh, opierająca się na autentycznym wydarzeniu – tworzeniu dokumentalnego filmu "Człowiek z Aran".
Bohaterami sztuki są członkowie niewielkiej społeczności mieszkańców Inis Meáin (Inishmaan), jednej z wysp archipelagu Aran. Jest rok 1934, mieszkańcy są podekscytowani wiadomością, że ekipa filmowa z Hollywood odwiedza sąsiednią wyspę, Inis Mór (Inishmore), żeby nakręcić film dokumentalny o życiu na wyspach Aran, "Człowiek z Aran". „Kaleka” Billy Claven, sierota i wyrzutek, pragnący uciec od plotek, ubóstwa i nudy Inishmaan, stara się o rolę w filmie i, ku zaskoczeniu wyspiarzy, otrzymuje swoją szansę.
Sztuka Kaleka z Inishmaan po raz pierwszy została wystawiona w 1997 roku w Royal National Theatre w Londynie.
Polskie tłumaczenie.
Sztukę na język polski przetłumaczyła w 1998 roku Małgorzata Semil.
Polska premiera odbyła się w Teatrze Powszechnym im. Zygmunta Hübnera w Warszawie w 1999 roku.
Bohaterowie.
Kate – około 60 lat, przyszywana ciotka Billy’ego, troskliwa, „gadała” do skał po tym jak Billy wyjechał do Hollywood
Eileen – około 60 lat, przyszywana ciotka Billy’ego, prowadzi sklep ze swoją siostrą Kate
Johnypateenmike – około 60 lat, plotkarz, naciągacz, żartowniś, jednak w ostatnim akcie okazuje się, że to on uratował w dzieciństwie Billy’ego od utonięcia, do czego nie chce się przyznać chłopcu, aby miał dobre zdanie o swoich rodzicach
Billy – 17/18 lat, kaleka, pewny siebie mimo ułomności, walczy o to by go nie przezywano „kaleką”, okłamuje Babbybobby’ego na początku, że jest chory na zapalenie płuc, aby ten go przewiózł na sąsiednią wyspę, by w ostatniej scenie okazało się, że jednak na to zachorował, miał odwagę poprosić bezczelną Helen by z nim przeszła się na spacer
Helen – 17/18 lat, ładna, pyskata, wulgarna, agresywna (rzuca na wszystkich jajkami, które powinna sprzedawać, więc traci pracę), lubi się pokazywać; na koniec zgadza się na randkę z Billym mimo wszystko
Bartley – 16/17 lat,
Babbybobby – około 30 lat, przystojny, muskularny,
Doktor – około 40 lat,
Mammy – około 90 lat, alkoholiczka

</doc>
<doc id="1190797" url="https://pl.wikipedia.org/wiki?curid=1190797" title="Oh Moscow">
Oh Moscow

Oh Moscow – album instrumentalistki i kompozytorki Lindsay Cooper nagrany podczas koncertu w Kanadzie w 1989.
Historia nagrania.
W 1987 r. Lindsay Cooper rozpoczęła wykonywać w czasie koncertów cykl pieśni "Oh Moscow". Słowa do kompozycji Cooper napisała Sally Potter i dotyczyły one między innymi rozdzielenia ludzi spowodowanego Murem Berlińskim. W koncertującej grupie zmieniali się perkusiści. Pierwszym perkusistą zespołu była Marilyn Mazur. Została zastąpiona przez Charlesa Haywarda. Gdy i jego plany zaczęły kolidować z koncertami grupy, Lindsay zwróciła się do Chrisa Cutlera, który został trzecim i ostatnim perkusistą projektu "Oh Moscow".
Lindsay koncertowała z "Oh Moscow" w Europie. W 1987 r. wystąpiła na Zurich Jazz Festival. W lutym 1989 wystąpiła zarówno w Zachodnim jak i Wschodnim Berlinie.
8 października Lindsay wraz ze swoją grupą wystąpiła na 7 Międzynarodowym Festiwalu Muzyki Współczesnej w Victoriaville w Kanadzie (fr. 7ième Festival International de Musique Actuelle de Victoriaville). W 39 dni później mur został pokonany. Koncert ten został wydany w 1991 r.
Utwory.
Album zawiera utwory:
Muzycy.
Twórcami albumu są:

</doc>
<doc id="1190798" url="https://pl.wikipedia.org/wiki?curid=1190798" title="Juglans regia">
Juglans regia



</doc>
<doc id="1190799" url="https://pl.wikipedia.org/wiki?curid=1190799" title="Leon Prauziński">
Leon Prauziński

Leon Prauziński (ur. 15 maja 1895 w Poznaniu, zm. 6 stycznia 1940 tamże) – polski malarz i rysownik.
Życiorys.
Uczęszczał do gimnazjum w Ostrowie Wielkopolskim i Poznaniu. W 1915 podczas I wojny światowej został powołany do Armii Cesarstwa Niemieckiego i walczył na froncie zachodnim. Brał udział w powstaniu wielkopolskim w grupie Stanisława Nogaja: 27 grudnia 1918 brał udział w wybuchu walk powstańczych, między innymi w zdobywaniu Prezydium Policji i w walkach o most Chwaliszewski. Uczestniczył także w zdobywaniu Wolsztyna, Zbąszynia i Miejskiej Górki. Później walczył także w wojnie polsko-bolszewickiej.
W 1920 uzyskał maturę w Gimnazjum Marii Magdaleny w Poznaniu, a w 1921 ukończył szkołę podchorążych. W latach 1921–1923 Leon Prauziński, na podstawie wykonanych w czasie powstania wielkopolskiego rysunków i szkiców namalował 12 obrazów olejnych ukazujących sceny walk powstańczych. Podczas okupacji obrazy Prauzińskiego zostały zniszczone przez Niemców. Pozostały po nich jedynie pocztówkowe reprodukcje wydane w okresie międzywojennym. W latach 1923–1924 studiował na wydziale rolnym Uniwersytetu Poznańskiego. W dniu 19 kwietnia 1927 ożenił się z Ireną Masuth i miał dwóch synów: Macieja (1927) i Wojciecha (1931). W 1927 wyjechał na studia do Monachium, gdzie rok później ukończył studia na wydziale malarstwa i sztuk pięknych. Po powrocie do kraju ilustrował między innymi czasopisma i książki.
1 listopada 1939 został aresztowany przez Gestapo i osadzony w Forcie VII. W wytoczonym mu przez nazistów procesie – tragifarsie głównym dowodem jego „winy” wobec Rzeszy Niemieckiej były właśnie wspomniane obrazy, uwieczniające bohaterski czyn zbrojny powstańców wielkopolskich. Został zamordowany w Forcie VII w dniu 6 stycznia 1940.

</doc>
<doc id="1190804" url="https://pl.wikipedia.org/wiki?curid=1190804" title="Beverly Hills Video">
Beverly Hills Video

Beverly Hills Video – jedna z największych ogólnopolskich sieci wypożyczalni wideo (obok Video World), działająca w Polsce od 1996 roku. Spółkę tworzył Jack Messer. Pierwszy salon otwarto w czerwcu 1997 roku na warszawskich Jelonkach. Ideą sieci było udostępnienie dużej ilości tytułów na dostatecznie dużej powierzchni (salony o powierzchniach rzędu 200-300 m²). Każdemu nowemu otwarciu towarzyszyły spotkania ze znanymi aktorami (m.in. Marek Kondrat, Cezary Pazura). W 10-lecie spółki (2007) sieć Beverly Hills Video posiadała 40 salonów na terenie całej Polski. 
Sieć miała w ofercie zarówno filmy na nośnikach DVD, jak i Blu-ray. Firma była członkiem i założycielem "Stowarzyszenia Polskich Videotek".
20 maja 2013 wszystkie salony Beverly Hills Video zakończyły swoją działalność.

</doc>
<doc id="1190805" url="https://pl.wikipedia.org/wiki?curid=1190805" title="Shōchiku">
Shōchiku

 – japońskie studio filmowe, zajmujące się również produkcją przedstawień teatru kabuki oraz dystrybucją filmów anime. Niektórzy reżyserzy związani z Shōchiku to Yasujirō Ozu, Kenji Mizoguchi, Keisuke Kinoshita i Yōji Yamada. Shōchiku produkowało również filmy wielu niezależnych reżyserów – Takashiego Miike, Takeshiego Kitano, Akiry Kurosawy i przedstawiciela „tajwańskiej nowej fali”, Hou Hsiao-Hsiena.
Shōchiku została założona w 1895 roku jako firma zajmująca się produkcją przedstawień kabuki, produkcją filmów zajęła się w 1921. Jako pierwsze wprowadziło hollywoodzkie standardy produkcji filmów, w tym system promowania gwiazd wśród aktorów. Shōchiku jest najstarszym nieprzerwanie działającym studiem filmowym w Japonii.

</doc>
<doc id="1190811" url="https://pl.wikipedia.org/wiki?curid=1190811" title="98 Pułk Piechoty (II RP)">
98 Pułk Piechoty (II RP)

98 Pułk Piechoty (98 pp) – rezerwowy oddział piechoty Wojska Polskiego.
Formowanie pułku.
98 pułk piechoty nie występował w organizacji pokojowej Wojska Polskiego. Był jednostką mobilizowaną w I rzucie mobilizacji powszechnej dla rezerwowej 38 Dywizji Piechoty. Przygotowania do mobilizacji pułku trwały od czerwca do końca sierpnia 1939 roku. Mobilizacja pułku nie została ujęta w planie „W”.
Formowanie jednostki 98 pp rozpoczęto 31 sierpnia 1939 roku - pierwszego dnia mobilizacji powszechnej, a zakończono 6 września.
Jednostkami mobilizującymi były jednostki organizacyjne Korpusu Ochrony Pogranicza:

</doc>
<doc id="1190814" url="https://pl.wikipedia.org/wiki?curid=1190814" title="Andrzej Krysiak">
Andrzej Krysiak

Andrzej Krysiak (ur. 12 lipca 1957) – polski bokser, wielokrotny medalista Mistrzostw Polski. Złoto Spartakiady Gwardyjskiej z 1978, 7 razy w reprezentacji Polski (4 zwycięstwa, 3 porażki).
Zawodnik kategorii lekkośredniej, wychowanek Widzewa Łódź (rozpoczął treningi w 1974), występował również w barwach Gwardii Łódź (wicemistrzostwo kraju 1978 i 1980, trzecie miejsce 1979 i 1981) oraz Igloopolu Dębica (złoto w 1982, 1984, 1986, 1988, brąz w 1985, 1987 i 1989). Ma żonę Lucynę, córkę Oliwię i syna Piotra, który w 2017 roku wydał książkę "Historia Dębickiego Pięściarstwa" opisującą dzieje sekcji bokserskiej w Dębicy w latach 1950-2016, w tym szczegółowy opis kariery pięściarskiej ojca.

</doc>
<doc id="1190816" url="https://pl.wikipedia.org/wiki?curid=1190816" title="Metropolis Records">
Metropolis Records

Metropolis Records – amerykańska wytwórnia muzyczna oraz dystrybutor muzyki elektronicznej, powstały w 1995 r.
Firma początkowo działała jako sklep muzyczny pod nazwą "Digital Underground". Właściwą działalność jako "Metropolis Records" rozpoczęła w 1995 r. Wydawnictwo skupia się na promowaniu oraz dystrybucji muzyki z gatunków Synthpop, EBM oraz Industrial.
"Metropolis Records" prowadzi dystrybucję produktów takich wydawnictw jak: A Different Drum, Alfa Matrix, Cleopatra Records, Nilaihah, KMFDM, Projekt Records, Strange Ways, DSBP oraz WTII Records.

</doc>
<doc id="1190817" url="https://pl.wikipedia.org/wiki?curid=1190817" title="Lose Your Mind">
Lose Your Mind

Lose Your Mind – dwudziesty czwarty japoński singel Boa'y Kwon. został wydany 12 grudnia 2007. Jak dotąd (przez dwa tygodnie) sprzedano 22,961 tys. kopii.

</doc>
<doc id="1190818" url="https://pl.wikipedia.org/wiki?curid=1190818" title="Zamek w Chinon">
Zamek w Chinon

Zamek w Chinon (fr. "Château de Chinon") – zamek w Chinon we Francji, zaliczany do zamków nad Loarą.
Historia zamku.
Najwcześniejsza wzmianka o twierdzy w Chinon pochodzi od Grzegorza z Tours, który opisuje oblężenie miasta, należącego wówczas do Wizygotów, przez gubernatora romańskiego w Galii, w 446 r. W X w. zamek należał do książąt Blois, którzy utracili go na skutek walk z książętami z Akwitanii. Potomek jednego z nich Henryk II Plantagenet, późniejszy król Anglii, rozbudował fortyfikację o fort Saint-Georges, wzmocnił i unowocześnił wieże i mury obronne. Po śmierci Henryka II w 1189 r., zamek przejął jego syn Ryszard I Lwie Serce, następnie młodszy brat Ryszarda – Jan bez Ziemi. W 1205 r. Filip II August odebrał Chinon, które stało się znowu francuskie. W 1308 w jednej z wież zamku byli więzieni przedstawiciele zakonu templariuszy (jednym z nich był Jakub de Molay), jadący na przesłuchanie do papieża Klemensa V, do Poitiers. Od 1425 r. zamek w Chinon był siedzibą Karola VII. W 1429 r. przybyła do zamku z tajną misją Joanna d’Arc, gdzie miało miejsce jej pierwsze spotkanie z przyszłym królem Francji Karolem VII, gdzie miała go rozpoznać mimo przebrania króla za pazia. Ostatni właściciele, spadkobiercy kardynała Richelieu, doprowadzili zamek do ruiny. Zamek został uznany za pomnik historii i objęty ochroną już w roku 1840. W latach 2006–2009 kosztem 14,5 milionów euro odbudowano XV-wieczne apartamenty królewskie w środkowej twierdzy. Zachowane fragmenty twierdzy zostały odrestaurowane i udostępnione zwiedzającym.
Opis zamku.
To potężna, choć w większości zniszczona, warownia średniowieczna osadzona na skałach. Wysokie mury otaczają trzy odrębne zespoły obronne. W sumie tworzą one wydłużony czworobok o długości ok. 400 m i szerokości ok. 70 m. Wszystkie trzy fortece: Coudray, du Milieu (środkowa) i Saint-Georges, oddzielone są głębokimi fosami. Zachowała się też, prowadząca do jednej z fortec, wieża zegarowa, w której, za panowania Karola VII, znajdowały się królewskie komnaty. Aktualnie wieża mieści muzeum poświęcone Joannie d’Arc. Inna wieża (fr. "Tour d'Argenton") zbudowana w XV wieku pełniła rolę więzienia. Kolejna Psia Wieża (XIII wiek) (fr. "Tour des Chiens" zgodnie z nazwą służyła jako psiarnia dla sfory psów królewskich.

</doc>
<doc id="1190825" url="https://pl.wikipedia.org/wiki?curid=1190825" title="Dichogamia">
Dichogamia

Dichogamia, dychogamia – wytwarzanie przez jednego osobnika gamet męskich i żeńskich w różnym czasie. Jest to jeden z mechanizmów mający na celu zapobieganie niekorzystnemu samozapłodnieniu. Wyróżnia się dwa rodzaje dichogamii:
Dichogamia może być całkowita, gdy różnice w terminie dojrzewania gamet męskich i żeńskich u jednego osobnika są tak duże, że praktycznie wykluczają możliwość samozapłodnienia, lub częściowa, gdy terminy te częściowo się pokrywają i przez pewien czas istnieje możliwość samozapłodnienia. Na przykład u wielu gatunków roślin przedprątnych pod koniec dojrzewania pręcików zaczynają już dojrzewać słupki.
Protandria i protogynia występują u niektórych zwierząt hermafrodytycznych.

</doc>
<doc id="1190826" url="https://pl.wikipedia.org/wiki?curid=1190826" title="Szwaber">
Szwaber

Szwaber, suszka, myjka - w żeglarstwie: rodzaj mopa z rozplecionych lin, narzędzie bosmańskie do zbierania (osuszania) resztek wody z pokładu.

</doc>
<doc id="1190841" url="https://pl.wikipedia.org/wiki?curid=1190841" title="205 Pułk Piechoty (1939)">
205 Pułk Piechoty (1939)

205 Pułk Piechoty (205 pp) – rezerwowy oddział piechoty Wojska Polskiego.
Historia pułku.
Latem 1938 roku podjęto decyzję o przygotowaniu mobilizacji dwóch dowództw pułków piechoty (z plutonami specjalnymi, bez plutonów artylerii piechoty) dla wileńskich baonów marszowych. Jako jednostki mobilizujące wyznaczono 6 pułk piechoty Legionów w Wilnie i 77 pułk piechoty w Lidzie. Oba dowództwa pułków piechoty miały być wprowadzone do planu mobilizacyjnego „W” w 1939 roku.
Wspomniana wyżej decyzja była realizacją planu Sztabu Głównego utworzenia wielkiej jednostki piechoty w oparciu o istniejące z planie „W” baony marszowe typu specjalnego, przewidziane jako załoga dla Obszaru Warownego „Wilno”. Tzw. baony specjalne wileńskie miały zostać przekształcone w rezerwową 43 Dywizję Piechoty, jednak przygotowanie mobilizacji tej dywizji przewidywano dopiero na rok 1940.
205 pp w kampanii wrześniowej.
Mobilizacja.
Z dniem 17 maja 1939 roku zostały wprowadzone poprawki do planu mob. „W” zgodnie, z którymi dowódca 6 pułku piechoty Leg. był odpowiedzialny za przygotowanie i przeprowadzenie mobilizacji 205 pułku piechoty i baonu marszowego typ spec. nr 3. Obie jednostki miały być mobilizowane w Wilnie, w I rzucie mobilizacji powszechnej. Z batalionu marszowego typ spec. nr 3 sformowano III/205 pp. Z batalionu marszowego typ spec. nr 2 mobilizowanego przez 5 pułk piechoty Leg. sformowano II/205 pp. Z batalionu marszowego typ spec. nr 1 zmobilizowanego przez 1 pułk piechoty Leg., sformowano I/205 pp. 205 pułk piechoty sformowany został w I rzucie mobilizacji powszechnej, w dniach 31 sierpnia – 4 września 1939 z przeznaczeniem dla rezerwowej 35 Dywizji Piechoty. Zmobilizowany pułk składał się z głównie żołnierzy rezerwy. Oficerowie służby stałej dowodzili pułkiem, batalionami i w większości kompaniami. Dowódcy plutonów tylko oficerowie rezerwy, podoficerowie rezerwy stanowili 95% stanu podoficerów. Szeregowi wywodzili się z Wileńszczyzny i Nowogródzkiego, na ogół słabo przeszkoleni. Uzbrojenie batalionu dobre zgodnie z etatami, w kompaniach ckm, stare, częściowo zużyte Maximy wz.1908. Nowe ckm wz.30 pułk otrzymał we Lwowie po 17 września. Pułk nie otrzymał hełmów oraz kb ppanc. wz. 35. Armaty ppanc. wz.36 nowe. Mniejszości narodowe, to 30% stanu osobowego. Czynności mobilizacyjne po zapoczątkowaniu prowadzono w pobliżu Wilna, dowództwo pułku i pododdziały pułkowe mobilizowano w Jerozolimce, I batalion w Werkach. 6 września 205 pp został zaprzysiężony.
Działania bojowe.
Po zmobilizowaniu 205 pp załadowany w transporty kolejowe i przewieziony z Wilna do Białegostoku, gdzie nastąpił wyładunek pułku, za wyjątkiem III batalionu. Transport III batalionu omyłkowo przejechał stację wyładowczą i poprzez Siedlce został dowieziony do Mińska Mazowieckiego, gdzie wieczorem 8 września wyładował się. 7 września po wyładunku 205 pp (bez III batalionu) stanął na postoju poza miastem. W sztabie Naczelnego Wodza podjęto decyzję o przewiezieniu 35 DP rez. w rejon Lwowa. 8/9 września nocą wyruszył 205 pp w kierunku Bielska Podlaskiego z kompanią zwiadowczą jako strażą przednią. 9 września sukcesywnie wyruszył na stację załadowczą w Bielsku. 10 września jako pierwsze załadowały się pododdziały pułkowe i dowództwo pułku o godz. 10.00 wyjechały w kierunku Lwowa. W czasie marszu w rejonie wsi Niewodnica pod Białymstokiem I batalion został zbombardowany przez lotnictwo niemieckie, poniósł ciężkie straty 4 poległych i 80 rannych, których odwieziono do szpitali w Białymstoku. Batalion I/205 pp 10 i 11 września osłaniał rejon załadowczy 35 DP rez. pod Bielskiem na szosie od strony Łomży. Kompania zwiadu 205 pp rozpoznawała w kierunku na Briańsk. Kompania dotarła na odległość 15 km od Wysokiego Mazowieckiego, po czym powróciła do Bielska i w walce z niemieckim podjazdem pancerno-motorowym ładując się pod ostrzałem niemieckim odjechała jako ostatni pododdział z Bielska. Transportami kolejowymi do Lwowa 12 września dotarł batalion II/205 pp, 13 września dojechały pododdziały pułkowe i dowództwo pułku. 11 września po południu załadowany został do transportu I/205 pp i odjechał w kierunku Lwowa. Trasa jazdy była nieustannie zmieniana z Czeremchy do Kowla z uwagi na zatory i uszkodzenia torów, ponownie cofnięty do Czeremchy. Skąd poprzez Wołkowysk, Baranowicze, Łunieniec dotarł 17 września do Równego. Był wielokrotnie bombardowany każdego dnia, utracił tylko jednego żołnierza. Kontynuował podróż, jednak w trakcie jazdy transportem kolejowym pomiędzy Równem, a Zdołbunowem został okrążony w transporcie, przez czołgi sowieckie. Nie stawiając oporu skapitulował i w całości dostał się do sowieckiej niewoli. Niewielkiej części żołnierzy udało się z niej zbiec. 
Walki w obronie Lwowa 
Transport z II batalionem, a potem z dowództwem pułku i pododdziałami pułkowymi jechał trasą przez Brześć nad Bugiem, Werbę, Włodzimierz Wołyński. II batalion 12 września wyładował się w Dublanach i jeszcze tego samego dnia skierowany został na linię walk we Lwowie. Rozdzielony kompaniami na odcinki obrony. 6 kompania strzelecka użyta na kierunku ul. Gródeckiej na pododcinku ppłk. Janowskiego, 12 września organizowała obronę remizy tramwajowej, 13 września walczyła wzdłuż ul. 29-listopada, Gipsowej i Zadworzańskiej z niemieckimi patrolami i dywersją ukraińską 14 września wysunięty pluton został zniszczony w walce z oddziałem niemieckim. 4 kompania strzelecka 13-14 września walczyła na cmentarzu Janowskim, następnie na Górze Stracenia, wchodziła w skład odcinka ppłk. Brzezińskiego. 5 kompania strzelecka walczyła na odcinku południowym ppłk. Mrozka w rejonie Parku Towarzystwa Ruch na Wulce. 2 kompania ckm ul. Borkowskich. Przez pierwsze dni batalion nie miał łączności z dowództwem macierzystej dywizji. Ze względu, że dowództwo pułku nie miało podległych sobie żadnych batalionów. dowódca dywizji płk dypl. Jarosław Szafran rozkazał ppłk Piotrowi Parfinowiczowi przygotowanie natarcia na wzgórza w rejonie Zboisk i Hołoska Wielkiego. Pododdziały pułkowe w części stacjonowały w rejonie Ossolineum, a w części w Majerówce. W nocy 17/18 września do Lwowa dotarła kompania zwiadu 205 pp. Od 19 września dowódca 35 DP rez. dokonał reorganizacji swojej dywizji. Dowódcy 205 pp oprócz własnego batalionu II/205 pp, podporządkowano bataliony II/207 pułku piechoty i III/207 pp (którego dowództwo pułku, nie dotarło do Lwowa). 19 września o godz. 14.00 zgrupowanie 35 DP rez. pod dowództwem dowódcy Piechoty Dywizyjnej płk dypl. Lucjana Janiszewskiego wykonało natarcie celem zdobycia Zboisk, wzg. 324, dalej wzg. 325 i lasu na północ od sanatorium. Natarcie wyszło z okolic szosy żółkiewskiej z rejonu Lwów-Zniesienie. Natarcie miał prowadzić 205 pp (bez batalionu) i 206 pułk piechoty. Kompanie zwiadu 205 pp i 206 pp osłaniały natarcie na jego prawym skrzydle. W pierwszym rzucie 205 pp nacierały oba bataliony 207 pp. głównym celem natarcia pułku było wzg. 324 i Hołosko Wielkie Przy silnym wsparciu artylerii natarcie zgrupowania uderzeniowego do godz. 19.00 zdobyło Zboiska, cmentarz w Hołosku Wielkim blisko cegielni Schleichera. Rano 20 września natarcie zostało zatrzymane kontratakiem oddziałów niemieckiej 1 Dywizji Górskiej wspartej czołgami. Oddziały okopały się. W godzinach południowych zgrupowanie 35 DP rez. wycofano na pozycje wyjściowe natarcia. 21 września dokonano reorganizacji sił 35 DP rez. na odcinku zachodnim. Odcinek obrony „Wulecki” obsadził batalion II/205 pp, jako odwód odcinka zachodniego wydzielono dowództwo i pododdziały pułkowe 205 pp z podporządkowanymi mu dwoma batalionami 207 pp. Tego dnia dokończono przezbrojenie kompanii ckm w nowe ckm wz.30. 21 września na odcinku zachodnim stan pułku, to dowództwo, pododdziały pułkowe 15 oficerów i 310 szeregowych, II batalion 205 pp mjr Franciszka Krausa 16 oficerów i 448 szeregowych( + 5 kompania por. Korendo, na odcinku południowym i stanem 4 oficerów i 236 szeregowych). 22 września na rozkaz dowództwa obrony Lwowa, nastąpiła kapitulacja załogi przed podchodzącymi od 19 września wojskami sowieckimi, wojska niemieckie w międzyczasie wycofały się. 205 pp stanowiący załogę Lwowa poszedł do niewoli sowieckiej. 
Batalion III/205 pp 
III batalion pod dowództwem kpt. Jana Żmudzińskiego po wyładowaniu z transportu kolejowego na stacji w Miłosnej i przeszedł na postój do lasów rembertowskich. Od 12 września wraz z rezerwowym 103 batalionem strzelców mjr. Stanisława Hankiewicza został podporządkowany dowódcy Wołyńskiej Brygady Kawalerii, ubezpieczał jej postój z kierunku Mińska Mazowieckiego zajmując pozycje na wschodnim skraju lasu zastowskiego (na zachód od Starej Miłosnej). 13 września o godz. 5.00 wyruszył batalion szosą na Dębe Wielkie, z zadaniem wykonani natarcia na Mińsk Mazowiecki. Ze względu na marsz po złych drogach, zatłoczenie dróg taborami wojskowymi i uchodźcami cywilnymi do akcji weszły o godz. 12.00. Opóźnione bataliony III/205 pułku piechoty i 103 rezerwowy batalion strzelców, wsparte ogniem 15 baterii artylerii konnej. Natarcie doprowadziło do zajęcia wsi Choszczówka o godz. 13.00. Dalsze natarcie doprowadziło do wyparcia obrony niemieckiej, za tor kolejowy wzdłuż zachodniego skraju Mińska Maz., natarcie obu batalionów zostało zatrzymane silnym ogniem broni maszynowej. O godz.15.00 na Choszczówkę wyszedł niemiecki kontratak, który pomimo wsparcia obu batalionów przez baterię 3/2 dywizjonu artylerii konnej i 15 bak, nieprzyjaciel odbił miejscowość. Batalion poniósł wysokie straty szczególnie w kompaniach strzeleckich, w poległych, rannych i zaginionych. Posiadane ckm Maxim wz. 1908 zacinały się i psuły w trakcie walk, nie dały należytego wsparcia w walce. Batalion wycofał się pod osłoną zmroku. Nocą 13/14 września batalion III/205 pp wycofał się do Warszawy. Od 14 września wszedł w skład Odcinka Wschód gen. bryg. Juliusza Zulaufa Dowództwa Obrony Warszawy. 14 września został włączony w skład zgrupowania 26 pułku piechoty ppłk dypl. Franciszka Węgrzyna, na pododcinku „Utrata” jako odwód dowódcy zgrupowania przy ul. Brukowej. Batalion bronił Utraty na warszawskiej Pradze, do dnia kapitulacji stolicy w dniu 28 września. 

</doc>
<doc id="1190844" url="https://pl.wikipedia.org/wiki?curid=1190844" title="Jezus frasobliwy">
Jezus frasobliwy



</doc>
<doc id="1190846" url="https://pl.wikipedia.org/wiki?curid=1190846" title="Gra w tchórza">
Gra w tchórza



</doc>
<doc id="1190847" url="https://pl.wikipedia.org/wiki?curid=1190847" title="Kuno Becker">
Kuno Becker

Eduardo Kuno Becker Paz Cuellar Felix, bardziej znany jako Kuno Becker (ur. 14 stycznia 1978 w Meksyku) – meksykański aktor filmowy i telewizyjny, znany przede wszystkim z roli Santiago Muñeza w trylogii: "Gol!" (2005), "Gol 2" (2007) i "Gol 3" (2009).
Życiorys.
Wczesne lata.
Kuno Becker urodził się w Meksyku w rodzinie o korzeniach niemiecko-hiszpańskich jako syn Manuela Beckera Cuellara i Marii del Rocio Teddie Paz Felix. Dorastał wraz z bratem Guntherem i siostrą Karine. Początki jego kariery związane były z muzyką. W wieku sześciu lat był już zawodowym skrzypkiem. Wyjechał na stypendium do Europy i rozpoczął studia na Uniwersytecie Mozarteum w Salzburgu w Austrii, gdzie uczył się m.in. u Denesa Zsigmonda i Ruggiero Ricci. W wieku siedemnastu lat zrezygnował z kariery skrzypka i rozpoczął studia w Centrum Edukacji Artystycznej (CEA) Televisa.
Kariera.
Kiedy miał dziewiętnaście lat, po raz pierwszy zagrał w operze mydlanej. Wkrótce potem wziął udział w kolejnych telenowelach, m.in.: "Pueblo chico, infierno grande" (1997), "Desencuentro" (1997), "Rencor apasionado" (1998), "Camila", "Soñadoras" (główna rola). Występował także na scenie w sztukach: "Culpas prohibidas" (1998), "Culpas prohibidas" (1999) i "The Pillowman" (2007).
Spotykał się z Kate del Castillo (2014).

</doc>
<doc id="1190853" url="https://pl.wikipedia.org/wiki?curid=1190853" title="Halina Piekarek-Jankowska">
Halina Piekarek-Jankowska

Halina Piekarek-Jankowska (ur. 8 marca 1948 w Rawie Mazowieckiej, zm. 26 maja 2011 w Gdyni) – polska geolog, profesor nauk o Ziemi, samorządowiec.
Życiorys.
Córka Wacława i Stanisławy. Absolwentka Uniwersytetu Warszawskiego. W 1979 na UG uzyskała stopień naukowy doktora. W 1995 habilitowała się na tej samej uczelni na podstawie rozprawy zatytułowanej "Zatoka Pucka jako obszar drenażu wód podziemnych". Tytuł profesorski (w zakresie nauk o Ziemi) otrzymała 15 maja 2002. W pracy naukowej zajmowała się geologią i oceanologią ze specjalnością w zakresie geologii morza i hydrogeologii morska.
Zajmowała stanowisko wicedyrektora Instytutu Oceanografii Uniwersytetu Gdańskiego, kierownika Zakładu Geologii Morza UG, prorektora tej uczelni oraz dziekana Wydziału Biologii, Geografii i Oceanologii UG. Pełniła także funkcję prorektora i następnie od 2007 rektora Państwowej Wyższej Szkole Zawodowej w Elblągu. Wykładała również w Kaszubsko-Pomorskiej Szkole Wyższej w Wejherowie. Zasiadała w prezydium Komitetu Badań Morza Polskiej Akademii Nauk, była wiceprezesem Gdańskiego Towarzystwa Naukowego oraz członkinią Polskiego Towarzystwa Geologicznego. Od 2010 pełniła funkcję prezesa Elbląskiego Towarzystwa Naukowego.
W 2006 z ramienia Platformy Obywatelskiej została wybrana do Sejmiku Województwa Pomorskiego. W 2010 nie ubiegała się o reelekcję.
Była mężatką, miała dwóch synów. W 1997 odznaczona Złotym Krzyżem Zasługi.
Została pochowana na cmentarzu komunalnym w Rumi.

</doc>
<doc id="1190858" url="https://pl.wikipedia.org/wiki?curid=1190858" title="Joanna Kudelska">
Joanna Kudelska

Joanna Kudelska (ur. 17 marca 1989 w Warszawie) – polska aktorka dubbingowa. Znana jest między innymi z dubbingowania postaci Hermiony Granger w serii filmów o Harrym Potterze.

</doc>
<doc id="1190861" url="https://pl.wikipedia.org/wiki?curid=1190861" title="Inercja gospodarki">
Inercja gospodarki

Inercja gospodarki – odporność gospodarki na zakłócenia ze strony czynników zarówno zewnętrznych jak i wewnętrznych.
W sferze realnej i regulacyjnej zjawisk i procesów społeczno-gospodarczych inercja zachodzi w skali mikro-, mezo- i makroekonomicznej. Występuje zależność: im większy układ, tym większa inercja. Szczególnie duża inercja dotyczy układów przestrzenno-osadniczych.
Inercja gospodarki występuje częściej w obliczu działań człowieka zmierzających do przyśpieszenia aniżeli do opóźniania oczekiwanych zmian. Objawia się to tym, że zastosowanie odpowiednich instrumentów i środków nie przynosi skutków od razu, są one opóźnione w czasie. Bezwładność zwiększa się wraz ze skracaniem się czasu w jakim miałyby dokonać się przewidywane zmiany.
Pomiar inercji.
Ze względu na duże zróżnicowanie czynników kształtujących poziom i rodzaj inercji, trudno jest je jednoznacznie nazwać i wymienić. Stąd wynikają próby pomiaru inercji, która wyraża się w sferze realnej, w konkretnych zmianach w gospodarce i jej strukturze oraz wybranych wielkościach makroekonomicznych. Do pomiaru inercji często postuluje się wykorzystanie amplitudy dochodu narodowego pozostającego w kraju oraz dynamiki stopy bezrobocia, gdyż te elementy są podstawowymi celami polityki gospodarczej.
Miernikiem inercji rynku pracy jest czas poszukiwania pracy. Zasoby ludzkie zaangażowane w gospodarce są czynnikiem mocno warunkującym poziom dochodu narodowego. Jeśli więc uzna się teorię naturalnej stopy bezrobocia za słuszną, jej poziom można uznać za poziom inercji zasobów pracy. Obniżenie stopy bezrobocia pośrednio wskazuje na ożywienie gospodarcze i jednocześnie oznacza ograniczenie inercji gospodarczej.
Gdy wzrost wskaźników określających inercję zbiega się w czasie z pogorszeniem się koniunktury, konieczne jest zastosowanie mocniejszych instrumentów polityki gospodarczej. 
Literatura.
"Polityka gospodarcza. Studia i przyczynki", pod red. Naukową Jerzego Tarajkowskiego, Oficyna Wydawnicza Garmond, Poznań 2005

</doc>
<doc id="1190863" url="https://pl.wikipedia.org/wiki?curid=1190863" title="Karl Samuel Schneider">
Karl Samuel Schneider

Karl Samuel Schneider (ur. 22 września 1801, zm. 25 lipca 1882) – ewangelicki pastor i polityk.
W 1838 został wybrany do urzędu bielskiego pastora, w 1858 seniora śląskiego i w 1864 superintendenta morawsko-śląskiego.
W 1848 został wybrany jako jedyny protestant do Sejmu Rzeszy ("Reichtag").
Jest pochowany na Starym Cmentarzu Ewangelickim w Bielsku-Białej.

</doc>
<doc id="1190865" url="https://pl.wikipedia.org/wiki?curid=1190865" title="Koło wpisane">
Koło wpisane



</doc>
<doc id="1190866" url="https://pl.wikipedia.org/wiki?curid=1190866" title="Emine Sevgi Özdamar">
Emine Sevgi Özdamar

Emine Sevgi Özdamar (ur. 10 sierpnia 1946 w Malatya w Turcji) – niemiecka aktorka (głównie teatralna), reżyserka (teatralna), i pisarka, pochodzenia tureckiego.
Życiorys.
Już w wieku 12 lat Emine stanęła po raz pierwszy na deskach teatru państwowego w Bursie (w sztuce „Mieszczanin szlachcicem” Molière’a). Do Niemiec przyjechała po raz pierwszy w roku 1965, jako 19-latka nieznająca w ogóle języka niemieckiego, do pracy jako Gastarbeiter, na dwuletni kontrakt w jednej z fabryk w Berlinie Zachodnim.
W latach 1967 do 1970 uczyła się w szkole aktorskiej w Stambule. W Turcji zagrała też swoje pierwsze profesjonalne role teatralne. Jako miłośniczka poezji, zainspirowana twórczością Heinego i Brechta (szczególnie jego tekstami piosenek z albumu który kupiła podczas pierwszego pobytu w Niemczech), przyjęła w roku 1976 posadę asystentki reżysera w Volksbühne w Berlinie Wschodnim (wspomnienia z tego czasu zawarła w powieści "Seltsame Sterne starren zur Erde").
Współpracowała tam między innymi z Benno Bessonem i Matthiasem Langhoffem. Z trupą tego teatru, w latach 1978 i 1979, przebywała w Paryżu i Awinionie. Doktorantka Paryskiego Uniwersytetu 8 Vincennes – Saint Denis. W latach 1979 do 1984 była na angażu aktorskim w Schauspielhaus Bochum. Na zlecenie tego ostatniego powstała jej pierwsza sztuka teatralna "Karagöz in Alamania" (Czarnooki w Niemczech), którą w roku 1986 wystawił, w jej reżyserii, Schauspielhaus Frankfurt.
Obok wielu ról teatralnych, występowała też w filmach, m.in. w „Happy Birthday, Türke” (filmowa adaptacja powieści kryminalnej Jakoba Arjouni’na pod tym samym tytułem, reżyseria Doris Dörrie), i w „Yasemin” (reżyseria Hark Bohm), obu nagrodzonych jako Deutscher Filmpreis/Bester Spielfilm (Niemiecka Nagroda Filmowa / Najlepszy Film). Od roku 1986 pracuje jako niezależna pisarka. Mieszka w Berlinie.
Poza swoim zaangażowaniem w teatr, od roku 1982, Emine zajęła się pisaniem powieści, wierszy i opowiadań, w których głównie opisuje swoje doświadczenia z życia w Niemczech.
Swoimi tekstami otworzyła trzecią drogę, pomiędzy literaturą zmieszania i konsternacji pierwszego pokolenia tureckich Gastarbeiterów, i literaturą spokoju umysłu i zrównoważenia ich trzeciej generacji. Przez wielu Niemiecko-Tureckich autorów dawana jest dzięki temu jako przykład do naśladowania.
Za te dzieła te otrzymała wiele nagród i wyróżnień.
W maju 2007 Emine przyjęta została w poczet, liczącej odtąd 175 członkiń i członków, Deutsche Akademie für Sprache und Dichtung (Niemieckiej Akademii Języka i Twórczości Poetyckiej).

</doc>
<doc id="1190867" url="https://pl.wikipedia.org/wiki?curid=1190867" title="Horniman Museum">
Horniman Museum

Horniman Museum – muzeum w Londynie, zaprojektowane przez architekta Charlesa Harrisona Townsenda. Zostało założone w 1901 roku przez Fredericka Johna Hornimana, handlarza herbatą, ojca Annie Elizabeth Fredericka Horniman. 
Horniman Museum ma trzy główne kolekcje: antropologiczną (w tym 80 tys. eksponatów etnograficznych oraz 10 tys. archeologicznych), historii naturalnej (25 tys. okazów) oraz instrumentów muzycznych (7 tys. instrumentów oraz 1 tys. dokumentów archiwalnych).
Wystawy
Wystawy stałe:
Afrykańskie Światy,
Akwarium,
Galeria Stuletnia: Sto lat kolekcjonerstwa,
Galeria Historii Naturalnej,
Galeria Instrumentów Muzycznych,
Pokój Środowiska Naturalnego.

</doc>
<doc id="1190872" url="https://pl.wikipedia.org/wiki?curid=1190872" title="Carl Samuel Schneider">
Carl Samuel Schneider



</doc>
<doc id="1190880" url="https://pl.wikipedia.org/wiki?curid=1190880" title="Andrzej Jaworski (polityk)">
Andrzej Jaworski (polityk)

Andrzej Jaworski (ur. 16 grudnia 1970 we Włocławku) – polski polityk i samorządowiec, były prezes Stoczni Gdańsk, poseł na Sejm VI, VII i VIII kadencji.
Życiorys.
W 1995 ukończył studia z etnologii na Uniwersytecie im. Adama Mickiewicza w Poznaniu, a w 1999 z zakresu politologii (studia doktoranckie) na Uniwersytecie Kardynała Stefana Wyszyńskiego w Warszawie. W 2006 ukończył w Berlinie kurs z zakresu marketingu i finansów, a w 2017 zarządzanie innowacjami i projektami w Wyższej Szkole Handlu i Usług w Poznaniu. W tym samym roku został absolwentem studiów podyplomowych Executive MBA.
Od 1987 do 1992 był instruktorem Polskiej Organizacji Harcerskiej. Od 1996 do 1997 kierował Bałtycką Fundacją Kultury. Od 1998 do 1999 był zastępcą redaktora naczelnego miesięcznika „Nasza Wspólnota”. Od 2003 pełnił funkcję prezesa komunalnego Przedsiębiorstwa Gospodarki Maszynami Budownictwa w Warszawie. Członek rady nadzorczej PKP Intercity i rady programowej TVP3. W maju 2006 został przewodniczącym rady nadzorczej Koncernu Energetycznego Energa, w tym samym roku objął również stanowisko prezesa Stoczni Gdańsk. Po odwołaniu w 2008 został doradcą ISD Polska ds. restrukturyzacji zakładu. Objął stanowisko prezesa Fundacji Stoczni Gdańsk. Zasiadał w radzie Polskiej Organizacji Turystycznej oraz radzie Pomorskiej Izby Przemysłowo-Handlowej.
W latach 1998–2002 był radnym Gdańska z listy AWS, działał w ZChN. W wyborach do PE w 2004 oraz w wyborach samorządowych w 2006, 2010 i 2014 (na stanowisko prezydenta Gdańska) bez powodzenia kandydował z rekomendacji Prawa i Sprawiedliwości. W wyborach samorządowych w 2006 uzyskał mandat radnego sejmiku pomorskiego. Zasiadał w Komisji Rewizyjnej jako jej przewodniczący oraz w Komisji Strategii Rozwoju i Polityki Przestrzennej. Był również szefem klubu radnych Prawa i Sprawiedliwości. Radnym sejmiku województwa pomorskiego przestał być 18 czerwca 2009, obejmując mandat poselski po Tadeuszu Cymańskim, który został wybrany na posła do Parlamentu Europejskiego. W 2010 został pełnomocnikiem okręgowym PiS. W wyborach do Sejmu 2011 skutecznie ubiegał się o reelekcję, otrzymując 22 770 głosów. Został m.in. członkiem Komisji Sprawiedliwości i Praw Człowieka oraz Komisji Spraw Wewnętrznych.
W 2015 został ponownie wybrany do Sejmu, otrzymując 25 875 głosów. 14 maja 2016 nominowany w skład zarządu Powszechnego Zakładu Ubezpieczeń, co skutkowało koniecznością zrzeczenia się mandatu poselskiego. W kwietniu 2017 wybrany w skład zarządu PKOl. 29 maja tego samego roku złożył rezygnację z członkostwa w zarządzie PZU. W listopadzie 2017 został członkiem zarządu Krajowej Spółki Cukrowej. W 2018 był prezesem Polskiego Związku Curlingu. W sierpniu tego samego roku złożył rezygnację z zasiadania w zarządzie Krajowej Spółki Cukrowej. W 2016 został przewodniczącym rady Instytutu „Pamięć i Tożsamość” im. świętego Jana Pawła II, działającego przy kościele Najświętszej Maryi Panny Gwiazdy Nowej Ewangelizacji i św. Jana Pawła II w Toruniu. Wieloletni członek sekretariatu SOS dla Radia Maryja i Telewizji Trwam. Organizował też akcję SOS dla Rodziny.
We wrześniu 2018 został zawieszony w prawach członka PiS. W lipcu 2020 objął funkcję prezesa zarządu przedsiębiorstwa VRG, posiadającego marki odzieżowe Vistula, Wólczanka, Bytom i Deni Cler oraz markę W. Kruk z branży jubilerskiej. Stanowisko to zajmował do września 2021. W kwietniu 2022 wszedł w skład zarządu PZU Życie. W tym samym roku został również pełniącym obowiązki prezesa zarządu, a następnie prezesem zarządu PZU Zdrowie. W 2022 powołany na pełnomocnika PiS w Gdyni.
Odznaczenia.
W 2017 został odznaczony Złotym Krzyżem Zasługi.

</doc>
<doc id="1190881" url="https://pl.wikipedia.org/wiki?curid=1190881" title="Albania Wenecka">
Albania Wenecka

Albania Wenecka (wł. "Albania Veneta") – posiadłości Republiki Weneckiej na należącym dziś do Czarnogóry i Albanii odcinku wybrzeża Morza Adriatyckiego. Pozostawały we władaniu Republiki Weneckiej od początku XV wieku do jej upadku w 1797 r. Nazwa odróżnia je od należącej do Imperium Osmańskiego „Albanii Osmańskiej”.
Albania Wenecka stanowiła w zasadzie pas wybrzeża o szerokości do kilkunastu kilometrów, jednak okresowo obejmowała również miasta leżące w głębi lądu. W swym największym zasięgu Albania Wenecka rozciągała się od południowego krańca Republiki Dubrownickiej na północy po port Durazzo (dziś Durrës) na południu.
Pierwszą wenecką posiadłością na wybrzeżu północnoalbańskim był port Durrës, przejęty pokojowo od albańskiego księcia Jerzego Thopii w 1392 r. Również w tym roku Wenecja uzyskała z rąk książąt Dukagjinów port Alessio (Lezhë) u ujścia Drinu. W kwietniu 1396 r. książę Jerzy II Balszić przekazał Wenecji miasto Scutari (Szkodra) i zrzekł się praw do miast Drivast (Drisht), Dagno (Danj) i Satti (Shati). Po nabyciu Durrës, Lezhë i Scutari Wenecja uzyskała mocną pozycję w północnej Albanii, będącej wówczas terenem walk między książętami albańskimi, Serbią i Turcją. Druga faza ekspansji zaczęła się w 1420 r, gdy miasto Cattaro (Kotor) oddało się pod protektorat Wenecji. W 1421 r. Wenecja uzyskała port Dulcigno (Ulcinj) i przejściowo (do 1423 r.) port Budua (Budva). W 1425 r. pod protektoratem Wenecji znalazły się powiązana z Kotorem osada Grbalj (Radovanići), gmina Paštrovići i pas wybrzeża od Budvy do Antivari (Bar). Dalsze postępy zostały zahamowane przez przewagę Serbów. Dopiero w 1442 r. Wenecja odzyskała Budvę, w 1443 – Bar, a w latach 1444–1447 uzyskała Shati i Danj. Było to apogeum władztwa weneckiego w północnej Albanii.
Po upadku powstania Skanderbega (1455-1479) Wenecja zawarła 25 stycznia 1479 r. z Turcją pokój w Stambule. Na mocy tego układu Republika utraciła na rzecz Turków wszystkie posiadłości poza wybrzeżem Zatoki Kotorskiej, w szczególności Szkodrę, Lezhë i Drisht, i jedynie czasowo, jako rekompensatę za utratę Szkodry, zachowała Budvę, Bar, Ulcinj i Durrës. W 1482 r. Turcy zajęli Castelnuovo (Herceg Novi). W toku kolejnej wojny wenecko-osmańskiej (1499–1503) w 1501 r. Turcy odebrali Wenecji Durrës, jednak pokój kończący tę wojnę pozostawił w rękach Wenecji Bar i Ulcinj. Miasta te Wenecja utraciła na rzecz imperium osmańskiego w 1573 r. wraz z częścią Albanii Weneckiej leżącą na południe od Budvy. W 1687 r. Wenecja zbrojnie odzyskała Herceg Novi. Ostatecznie pod władzą Republiki Wenecji pozostało tylko wybrzeże Zatoki Kotorskiej z portami Cattaro (Kotor), Risano (Risan), Perasto (Perast), Teodo (Tivat) i Castelnuovo (Herceg Novi) oraz przylegający od południa do ujścia tej zatoki brzeg otwartego morza z portem Budua (Budva). Obszar ten pozostał w granicach Republiki Wenecji do jej upadku w 1797 r.
Albania Wenecka była zarządzana przez namiestnika ("provveditore"), rezydującego w Szkodrze. Miastami bezpośrednio włączonymi do Republiki Weneckiej zarządzało po dwóch urzędników mianowanych przez Signorię: cywilny podesta i wojskowy kapitan. W miastach, które utrzymały wewnętrzną autonomię, Republikę reprezentował konsul ("bailo").
Miasta Albanii Weneckiej stanowiły ośrodki kupieckie zajmujące się głównie tranzytowym handlem z Lewantem, a w mniejszym stopniu – wywozem towarów z północnej Albanii: soli, ałunu, rudy żelaza, ryb, wełny i zboża. W miastach istniały manufaktury, jednak o niewielkiej wydajności.
Ludność Albanii Weneckiej była mieszana narodowościowo. Początkowo przeważali romańskojęzyczni Dalmatyńczycy. Po podbiciu Bałkanów przez Turków osmańskich do miast weneckich napłynęły rzesze uchodźców serbskich i albańskich. Pod koniec XVII wieku Dalmatyńczycy wciąż stanowili dwie trzecie ludności miast, natomiast Słowianie – już ponad połowę ludności terenów wiejskich. Grupy ludności albańskiej mieszkały na południu Albanii Weneckiej, w okolicach Ulcinja i Durrës. Według oficjalnych danych austriackich po włosku mówiło 32% mieszkańców Kotoru w 1880 r. i już tylko 13,6% w 1910 r. Dziś reliktem ludności romańskiej w Czarnogórze jest grupa 0,5 tys. Włochów, używających dialektu weneckiego, mieszkających w Kotorze i Peraście.
W czasach napoleońskich dzieje polityczne Albanii Weneckiej były burzliwe. W 1797 r. zaczęła być okupowana przez wojska francuskie, po czym, z mocy pokoju w Campo Formio z 17 października tego samego roku, przekazana Austrii. Jednak już z mocy pokoju w Preszburgu z 26 grudnia 1805 r. Albania Wenecka została przyłączona do napoleońskiego Królestwa Włoch. W 1806 r. była okupowana przez Rosję, która zwróciła ją Francji na mocy pokoju w Tylży z 7 lipca 1807 r. W 1809 r. została włączona, wraz z pozostałymi byłymi weneckimi posiadłościami nad Adriatykiem i z byłą Republiką Dubrownicką, do Prowincji Iliryjskich. Po upadku Napoleona ziemie te na mocy postanowień kongresu wiedeńskiego zostały przyłączone do Cesarstwa Austriackiego jako Królestwo Dalmacji, przy czym na przełomie lat 1813–1814 były krótko okupowane przez Czarnogórę, która zainstalowała w Dobrocie tymczasowy rząd, ale po nadejściu wojsk austriackich oddała ten obszar bez walki. Na mocy traktatu berlińskiego z 13 lipca 1878 r. przyłączono do austriackiej Dalmacji turecką gminę Spizza (Sutomore) – 40 km² z 1650 mieszkańcami. W 1913 r. Czarnogóra uzyskała należący dawniej do Wenecji pas wybrzeża z portami Bar i Ulcinj. Po upadku Austro-Węgier w 1918 r. dawna Albania Wenecka została włączona do nowo powstałej Jugosławii. Podczas włoskiej okupacji w latach 1941–1943 tereny te stanowiły Prowincję Kotorską w Gubernatorstwie Dalmacji. Po II wojnie światowej zostały przyłączone do Czarnogóry, w której składzie pozostają do dzisiaj.

</doc>
<doc id="1190884" url="https://pl.wikipedia.org/wiki?curid=1190884" title="Carya">
Carya



</doc>
<doc id="1190885" url="https://pl.wikipedia.org/wiki?curid=1190885" title="Mockingbird">
Mockingbird

Mockingbird – singiel amerykańskiego rapera Eminema pochodzący z jego albumu Encore. Utwór ostatecznie umiejscowił się na 11 pozycji listy amerykańskiej oraz 4 brytyjskiej. "Mockingbird" nominowany był do nagrody Grammy w kategorii najlepsza piosenka rap, lecz przegrał na rzecz Kanye West i jego hitu „Gold Digger”.
Piosenka ta opisuje relacje pomiędzy autorem a jego córką – Hailie Jade. Eminem pociesza swą córkę, że mimo iż rozstał się z jej matką, mimo wszystkich kontrowersji i kłopotów ich otaczających wszystko potoczy się dobrze, jeżeli będą się trzymać blisko. Eminem przyznaje, że jest to jedyna piosenka, nad którą się wzruszył podczas pisania.
Teledysk przedstawia amatorskie nagrania z domu Marshalla.

</doc>
<doc id="1190887" url="https://pl.wikipedia.org/wiki?curid=1190887" title="Rząd Symeona Sakskoburggotskiego">
Rząd Symeona Sakskoburggotskiego

Rząd Symeona Sakskoburggotskiego – gabinet pod kierownictwem Symeona Sakskoburggotskiego, powołany i zaprzysiężony 24 lipca 2001 przez Prezydenta Bułgarii Petyra Stojanowa.
W skład gabinetu wchodziły dwie partie, które uzyskały odpowiednio najlepszy i najgorszy wyniki w wyborach parlamentarnych w 2001: liberalny Narodowy Ruch Symeona Drugiego (43%) oraz reprezentujący bułgarskich Turków Ruch na rzecz Praw i Wolności (5%). Rząd Symeona, ostatniego cara Bułgarii, dysponował 141 głosami w Zgromadzeniu Narodowym (z 240). Był pierwszym gabinetem w Europie Wschodniej, na którego czele stanął były monarcha, obalony przez reżim komunistyczny.
Ponadto był drugim w historii istnienia Republiki Bułgarskiej, który przetrwał pełną kadencję, a Symeon – drugim (po Iwanie Kostowie) premierem sprawującym swe obowiązki przez cztery lata.
16 lipca 2005 roku, dwa miesiące po wyborach parlamentarnych, wygranych przez Bułgarską Partię Socjalistyczną, Sakskoburggotski podał swój rząd do dymisji. Jednak Narodowy Ruch Symeona Drugiego, mimo przegranego głosowania, pozostał u władzy, ponieważ zawiązał koalicję z partią zwycięską.
Powstanie Narodowego Ruchu Symeona II.
Rządzący od 1997 roku gabinet kierowany przez Iwana Kostowa od początku swojej działalności gwałtownie tracił na popularności. Pomimo dobrych wyników w gospodarce (w 2000 roku Bułgaria zanotowała pierwszy od lat wzrost gospodarczy, o 5%) oraz aktywności w polityce zagranicznej, rząd odczuwał skutki wielkich reform (m.in. reformy administracyjnej), które zmusiły do wielu wyrzeczeń zwykłych obywateli i – w tamtym okresie – w żadnej widoczny sposób nie przełożyły się na poprawę ich sytuacji materialnej. Na spadek poparcia dla rządu wpływ miały także skandale korupcyjne, w które zamieszani byli członkowie Związku Sił Demokratycznych, oraz wizerunek samego premiera, który w mediach zwykle przedstawiany był jako "chłodny", "nieprzystępny" i "samolubny". Kostowowi nie pomogła nawet tzw. wielka reorganizacja w grudniu 1999 roku, kiedy z pierwszego składu gabinetu zostało tylko czterech ministrów.
Kiedy w kwietniu 2001 roku, czyli na trzy miesięcy przed zaplanowanymi wyborami do Zgromadzenia Narodowego, ostatni car Bułgarii 64-letni Symeon II ogłosił, że stanie na czele nowej partii Narodowy Ruch Symeon Drugi (chociaż sam nie wystartuje w wyborach), z miejsca nieistniejące jeszcze ugrupowanie otrzymało 35% poparcia w sondażach. Eksperci tłumaczyli nagłą fascynację byłym carem tym, że Symeon jako człowiek zupełnie nowy w bułgarskiej polityce (przebywał w kraju od 1996 roku, ale dotąd nie angażował się w sprawy państwowe) i posiadający duże obycie międzynarodowe, wywołuje największe nadzieje na realne zmiany; tym bardziej, że na początek XXI wieku przypadł kryzys dominujących do tej pory sił politycznych – na Związku Sił Demokratycznych, jak na niemal każdej partii rządzącej, kumulowało się społeczne niezadowolenie, zaś Bułgarska Partia Socjalistyczna ciągle nie była w stanie odzyskać zaufania wyborców po klęsce swoich rządów w 1997 roku, kiedy to gabinet Żana Widenowa doprowadził Bułgarię na skraj katastrofy gospodarczej. Oba ugrupowania w przedwyborczych sondażach mogły liczyć na 10-15% poparcia. Niektórzy nawet sugerowali, że sympatia dla Symeona spowodowana jest wyłącznie chęcią wyeliminowania z życia publicznego skompromitowanych elit politycznych, a nie wiarą w jego program, czy ideologię.
Symeon II został wysłany na przymusową emigrację przez komunistów w 1946 roku. Mieszkał w Egipcie, Hiszpanii, gdzie poznał swoją żonę Margaritę, oraz w Stanach Zjednoczonych. Komentatorzy analizujący fenomen Symeona podkreślali, że duże poparcie dla jego partii mogło być spowodowane szacunkiem dla niego samego, jako ofiary systemu, oraz rodziny, z której się wywodzi; jego ojciec, bardzo popularny car Borys III umarł w niewyjaśnionych okolicznościach w 1943 roku, ciotka Mafałda zginęła w obozie nazistowskim, zaś wuj Kirył został zamordowany przez komunistów. Sam car podtrzymywał wśród swoich dzieci, które otrzymały bułgarskie imiona, pamięć o przodkach i kraju, z którego się wywodzą.
Jeszcze przed założeniem NRSD Symeon ogłosił, że będzie startował w wyborach prezydenckich w 2002 roku, jednak okazało się, że jako obywatel hiszpański, nie może zostać zarejestrowany wśród kandydatów na najwyższy urząd w państwie.
Przed wyborami miało miejsce coś w rodzaju narodowej mobilizacji, szczególnie o wysoką frekwencję próbowali zadbać młodzi działacze NRSD. I rzeczywiście, 17 czerwca 2001 roku do urn przyszło 67% obywateli Bułgarii. Narodowy Ruch otrzymał 43% głosów i wyprzedził drugi ZSD o 24 punkty procentowe. Do Zgromadzenia oprócz tych dwu ugrupowań weszła także Bułgarska Partia Socjalistyczna (17%) oraz Ruch na rzecz Praw i Wolności (5%). Na partię Symeona II głosowało prawie 2 miliony mieszkańców Bułgarii, w większości młodzi z dużych miast.
Opozycja krytykowała zwycięzców za program, oparty – jej zdaniem – jedynie na hasłach moralnej odnowy, a nie na propozycjach reform administracyjno-gospodarczych, oraz wyrażała obawę, że nowy premier będzie próbował przywrócić w kraju monarchię. Zresztą do ostatniej chwili nie było pewnym, że to Symeon zostanie szefem rządu; były car nie startował w wyborach do parlamentu i przez długi czas publicznie bronił się przed wzięciem na siebie odpowiedzialności za sformowanie gabinetu.
Z list Narodowego Ruchu do Zgromadzenia Narodowego dostało się wielu nauczycieli akademickich z tytułem profesora (głównie prawników) oraz więcej niż dotychczas – kobiet, które stanowiły 1/3 klubu.
Skład rządu: kontrowersje.
Symeon, który nie miał swojego zaplecza politycznego, na listach własnej partii wystawił z jednej strony ludzi świetnie wykształconych, ale bez doświadczenia politycznego (menedżerowie i prawnicy), z drugiej zaś postaci znane z programów telewizyjnych i wybiegów mody. Najważniejsze stanowiska w Zgromadzeniu Narodowym i w rządzie otrzymali jednak przedstawiciele tej pierwszej grupy – trzydziestokilkuletni absolwenci prestiżowych uczelni zagranicznych, którzy zostali szefami resortów gospodarczych, oraz doświadczeni, czasem z komunistyczną przeszłością, profesorowie prawa, zazwyczaj pracujący na Uniwersytecie im. Klemensa Ochrydy. W mediach pojawiło się określenie rządu jako "kombinacji starych prawników i yuppies".
Największe kontrowersje wzbudziła obsada stanowisk ministra spraw zagranicznych i ministra obrony. Szefem dyplomacji został matematyk i znany działacz ekologiczny Solomon Pasi, zaś wojskiem pokierować miał Nikołaj Swinarow, drugi w historii Republiki Bułgarskiej prawnik na tym stanowisku.
Młodzi ministrowie pojawili się w resortach gospodarczych: 31-letni Nikołaj Wasilew, absolwent uczelni w Stanach Zjednoczonych, Japonii i na Węgrzech, został wicepremierem i ministrem gospodarki; cztery lata starszy Milen Wełczew (uniwersytet w Sofii, Rochester i MIT w Cambridge) objął tekę ministra finansów, zaś Płamen Petrow (35 lat, uniwersytet w Sofii i trzy w USA) – ministra transportu i komunikacji.
Do grupy doświadczonych profesorów prawa zaliczali się Georgi Petkanow, minister spraw wewnętrznych, do 1990 roku członek Bułgarskiej Partii Komunistycznej; Przewodniczący Zgromadzenia Narodowego Ognian Gerdżikow oraz przewodniczący klubu parlamentarnego NRSD, późniejszy wicepremier-koordynator ds. integracji europejskiej, Płamen Panajotow. Tytułem profesora mogli poszczycić się również minister edukacji Władimir Atanasow (bułgarystyka) oraz minister kultury Bożidar Abraszew, były dziekan Akademii Muzycznej.
800 dni.
Jeszcze w kwietniu 2001 roku na jednym z wieców wyborczych Symeon zarysował tzw. program 800 dni. Obiecał, że w ciągu dwu i pół roku gospodarka Bułgarii zrzuci z siebie całkowicie balast komunistycznego centralizmu i zostanie podporządkowana zasadom wolnego rynku, zgodnie ze standardami Unii Europejskiej. Jednocześnie podkreślił, że rząd jest w stanie jedynie "zaproponować system ekonomicznych środków zaradczych i współpracy", tj. stworzyć odpowiednie warunki prawno-administracyjne, zaś polepszenie statusu materialnego obywateli będzie zależeć w równie dużym stopniu od tego, czy będą potrafili wyzwolić w sobie "umiejętności przedsiębiorcze". Jak stwierdził Emil Koszłukow, deputowany NRSD, ideą nadrzędną programu 800 dni było "potraktowanie państwa jak firmy, którą trzeba zreformować". "Przez pierwszy rok analizuje się sytuację, w drugim wprowadza zmiany, a w trzecim widać ich pierwsze owoce" – wyjaśniał.
Po roku rządów Symeona wzrost gospodarczy Bułgarii wyniósł 4,8%, zaś bezrobocie spadło z 19 do 13%. Ponadto zanotowano spadek inflacji, znaczny wzrost eksportu i powiększenie zysków z turystyki. Mimo dobrych rezultatów w ekonomii, poparcie dla premiera od lipca 2001 do lipca 2002 roku spadło radykalnie; dwanaście miesięcy po wyborach 77% obywateli źle oceniało gabinet byłego cara. Program zmniejszenia roli państwa w życiu społecznym, co w praktyce oznaczało znaczne ograniczenie wydatków socjalnych i większe ukierunkowanie polityki gospodarczej na prywatyzację, spotkał się z niezadowoleniem najbiedniejszych, głównie licznej w Bułgarii grupy Romów. Wielu ekspertów podkreślało, że tylko nieliczni Bułgarzy odczuli na własnej skórze rezultaty polityki gospodarczej; ani pensje, ani emerytury znacząco nie wzrosły. Nie poprawiło się również bezpieczeństwo, a korupcja, od lat będąca jednym z największych problemów w kraju, w końcu dosięgła członków rządu: w kwietniu 2003 roku minister finansów Milen Wełczew został oskarżony o kontakty ze znanym przestępcą Iwanem "Doktorem" Todorowem, i chociaż złożył dymisję, to nie została ona przyjęta przez premiera; rok później skandal wybuchł w ministerstwie kultury, kiedy wiceminister Bisera Josifowa stwierdziła publicznie, że od początku rządów Bożidara Abraszewa "korupcja i brak transparentności są szeroko rozpowszechnione w resorcie" (za co zresztą została odwołana przez premiera). Poza tym na wdrożenie reform rząd bułgarski zaciągnął pożyczkę w Banku Światowym w wysokości 450 milionów dolarów; obawiano się więc, czy nie powtórzy się sytuacja z czasów Filipa Dimitrowa, który również swoim następcom zostawił długi do spłacenia, co zresztą pośrednio wpłynęło na wybuch tzw. kryzysu walutowego w 1996 roku.
Niektóre plany gabinetu wzbudziły wątpliwości także innych wysokich urzędników państwowych. Próba zmiany wymiaru sprawiedliwości, poprzez dostosowanie go do norm europejskich (m.in. przeniesienie części kompetencji Prokuratora Generalnego na Ministra Sprawiedliwości, odebranie mu uprawnień śledczych, które w przeszłości były wykorzystywane politycznie, oraz ograniczenie władzy i immunitetu Najwyższej Rady Sądowej), spotkała się ze sprzeciwem najbardziej zainteresowanych, czyli: Nikoły Fiłczewa, Prokuratora Generalnego oraz przedstawicieli NRS. Fiłczew w jednym z wywiadów podkreślił, że za reformę wymiaru sprawiedliwości nie mogą być odpowiedzialni wiceministrowie Miglena Taczewa i Mario Dimitrow, gdyż nazwiska obojga pojawiają się w kilku śledztwach korupcyjnych. Działania ekipy ministra sprawiedliwości Antona Stankowa poparł za to opozycyjny Związek Sił Demokratycznych, który już w 1998 roku próbował, nieskutecznie, ograniczyć wpływ NRS na Prokuratora Generalnego oraz innych prokuratorów, którym – zgodnie z Konstytucją z 1991 roku – decyzją nawet jednego z pięciu swoich członków mogła uchylić immunitet.
Lipiec 2003: reorganizacja rządu.
W lipcu 2003 roku, dwa lata po wygraniu wyborów, Symeon zdecydował się na pierwszą poważną reorganizację swojego rządu. Zmiany były w dużej mierze spowodowane znacznym spadkiem popularności premiera i wielu członków jego gabinetu. Chociaż Symeon wprowadził do życia politycznego Bułgarii nowy styl: otwarcie mówił o konieczności wyeliminowania "animozji niebiesko-czerwonych", ponad otwartą konfrontację słowną przedkładał zapewnienia o możliwości znalezienia consensusu przez wymianę argumentów, to taki model sprawowania władzy, po jakimś czasie dla wielu zaczął oznaczać uległość i brak stanowczości. Ponadto dziennikarze zaczęli oskarżać Symeona i młodych ministrów o arogancję (premier nigdy nie ukrywał niechęci do mediów) i wyniosłość.
Swoje dotychczasowe stanowiska straciło pięciu ministrów, z tym, że dwoje – Lidia Szulewa i Nikołaj Wasilew – jedynie zmieniło resorty; Szulewa z ministerstwa pracy i polityki społecznej przeszła do gospodarki, zaś Wasilew – z gospodarki do transportu i komunikacji. Oboje zachowali funkcje wicepremierów. Z gabinetu odeszli Płamen Petrow (minister transportu i komunikacji), który został uwieczniony na zdjęciach ze znanym przestępcą "Doktorem" Todorowem (na tych samych fotografiach znalazł się minister finansów Milen Wełczew, ale jego rezygnacja nie została przyjęta), a także minister edukacji i nauki Władimir Atanasow i minister zdrowa Bożidar Finkow.
Zaskoczeniem było wejście do rządu Płamena Panajotowa, przewodniczącego klubu parlamentarnego NRSD, na stanowiska wicepremiera i koordynatora ds. wstąpienia do Unii Europejskiej.
Brak zmian na kluczowych stanowiskach spowodował ostrą krytykę opozycji, która reorganizację zapowiadaną jaką "wielką" określiła mianem "kosmetycznej" i "niewystarczającej". 21 lipca 2003 roku Zgromadzenie Narodowe zaakceptowało zmiany w rządzie. Spośród 233 obecnych deputowanych, 119 głosowało za ich przyjęciem, zaś 107 było przeciwnych.
Polityka zagraniczna: wojna w Iraku.
Dwa miesiące przed zapowiadanym na marzec 2003 roku atakiem wojsk amerykańskich na Irak, minister spraw zagranicznych Bułgarii Solomon Pasi wydał oświadczenie, w którym poparł działania Stanów Zjednoczonych, zaś 5 lutego był jednym z sygnatariuszy listu do Rady Bezpieczeństwa ONZ, w którym dziesięciu szefów dyplomacji z krajów Europy Wschodniej i Centralnej przypominało o "konieczności solidarności z USA". Dwa dni później Zgromadzenie Narodowe, większością głosów koalicji rządowej, podjęło uchwałę o przekazaniu wsparcia logistycznego Amerykanom, co oznaczało udostępnienie lotniska w Sarafowie koło Burgas, zgodę na tranzyt powietrzny i lądowy oraz wysłanie do jednego z państw sąsiadujących z Irakiem stupięćdziesięcioosobowej jednostki wojsk chemicznych.
Jednak aktywniejsze zaangażowanie się po stronie amerykańskiej, było możliwe po rozwiązaniu kilku poważnych problemów. Po pierwsze – Bułgaria jeszcze w latach 80. pożyczyła rządowi irackiemu 1,7 miliarda dolarów. W lutym wicepremier Tarik Aziz zagroził, że jeżeli Bułgarzy poprą Stany Zjednoczone, to dług nie zostanie nigdy zwrócony. Po drugie zaś – przeciwko wojnie ostro protestowała opozycyjna Bułgarska Partia Socjalistyczna oraz jej dawny lider Georgi Pyrwanow. Prezydent początkowo potępił Amerykanów za działanie bez mandatu ONZ, następnie (20 marca) wygłosił w parlamencie przemówienie, w którym w sposób stanowczy sprzeciwił się wojnie. W efekcie Bułgaria zaczęła na arenie międzynarodowej mówić dwugłosem – premier Sakskoburggotski domagał się od Amerykanów uznania Bułgarii za pełnoprawnego koalicjanta, zaś prezydent się na to nie zgadzał. Pyrwanow podkreślał, że wysłanie żołnierzy do Iraku może zaszkodzić bułgarskim staraniom w wejściu do Unii Europejskiej.
Do sierpnia w polskiej strefie w Karbali znalazło się 485 żołnierzy bułgarskiej piechoty. Od końca 2004 roku stacjonowali oni w Wielonarodowej Dywizji Centrum-Południe w Diwanii. Pierwszym dowódcą kontyngentu został gen. Nikoła Kolew.
27 grudnia 2003 roku w wyniku wybuchu samochodu-pułapki życie straciło pięciu żołnierzy bułgarskich. W kraju nasiliły się protesty antywojenne, ponadto nagle musiano sobie poradzić z nowym problemem: żołnierze zaczęli odmawiać wyjazdu na misję.
Pomysł wycofania wojsk bułgarskich z Iraku pojawił się wśród urzędników rządowych po raz pierwszy już w kwietniu 2004 roku. Wówczas ministrowie spraw zagranicznych i obrony powiedzieli, że z powodu "dużych trudności z doborem żołnierzy na trzecią zmianę sił" rozważane jest opuszczenie kraju. Jeszcze w tym samym miesiącu wśród walczących w Iraku zrobiono ankietę, w której zapytano, kto chce wrócić do domu: z 480 żołnierzy "za" opowiedziało się 62 (wszyscy powrócili). 5 maja 2005 roku, na jednym z ostatnich posiedzeń Zgromadzenia Narodowego 39. kadencji parlamentarzyści zdecydowali, że do końca 2005 roku Bułgaria wycofa wszystkie swoje oddziały z Iraku.
W sumie w wojnie zginęło 13 żołnierzy z Bułgarii. Ostatni bułgarski kontyngent opuścił Irak w grudniu 2005 roku, kilka miesięcy po przejęciu władzy przez Bułgarską Partię Socjalistyczną. Sprawę irackiego długu wyjaśniono dopiero w listopadzie 2007 roku: po czterech latach negocjacji ustalono, że rząd iracki zwróci Bułgarii jedynie 20% pożyczonej sumy, czyli 360 milionów dolarów.
Bibliografia.
"Wszystkie nie odznaczone przypisami informacje pochodzą z artykułów wymienionych w bibliografii."

</doc>
<doc id="1190888" url="https://pl.wikipedia.org/wiki?curid=1190888" title="Hailie Jade">
Hailie Jade



</doc>
<doc id="1190890" url="https://pl.wikipedia.org/wiki?curid=1190890" title="Diego Capel">
Diego Capel

Diego Ángel Capel Trinidad (ur. 16 lutego 1988 w Albox) – hiszpański piłkarz występujący na pozycji pomocnika w hiszpańskim klubie Extremadura UD. Były reprezentant Hiszpanii.
Kariera.
Jest wychowankiem klubu FC Barcelona. Capel był reprezentantem Hiszpanii U-20. Wraz z nią wziął udział w Mistrzostwach Świata U-20. Strzelił gola w doliczonym czasie gry w meczu z Urugwajem, dzięki czemu spotkanie zakończyło się wynikiem 2-2. Razem z Hiszpanią dotarł do ćwierćfinału, w którym została ona wyeliminowana przez Czechy. Latem 2011 roku Diego Capel podpisał 5 letni kontrakt ze Sportingiem. Kwota transferu wyniosła 3,5 miliona euro. Od sezonu 2018/19 będzie występował w barwach hiszpańskiego 2. ligowego Extremadura UD.

</doc>
<doc id="1190892" url="https://pl.wikipedia.org/wiki?curid=1190892" title="Lynne Cox">
Lynne Cox

Lynne Cox (ur. 1957) – amerykańska pływaczka długodystansowa i pisarka. W 1971 ona i jej koledzy z drużyny byli pierwszą grupą nastolatków, którzy przepłynęli cieśninę pomiędzy stałym lądem a wyspą Catalina. Dwa razy pobiła rekord świata w pływaniu przez kanał La Manche (1972 w czasie 9 h 57 min i 1973 w czasie 9 h 36 min). W 1975 Lynne Cox została pierwszą osobą, która przepłynęła w wodzie o temperaturze 10 °C, 16 km (10 mil) Cieśniny Cooka w Nowej Zelandii.
Największym wyczynem Lynne Cox jest przepłynięcie ponad mili w lodowatych wodach Antarktydy. Chociaż z powodu hipotermii większość ludzi wytrzymałaby w tej temperaturze 5 min, Cox wytrzymała 25 minut.
Jej pierwsza książka, "Swimming to Antarctica" ("Królowa zimnych wód"), była opublikowana przez Alfreda A. Knopfa w 2004 roku.
Jej druga książka, "Grayson", opowieść o tym jak spotkała dziecko wieloryba podczas wczesnego treningu na wybrzeżu Kalifornii, była opublikowana w 2006.
Planetoida (37588) Lynnecox nosi jej imię.

</doc>
<doc id="1190901" url="https://pl.wikipedia.org/wiki?curid=1190901" title="Lowellville">
Lowellville

Lowellville – wieś w USA, w hrabstwie Mahoning, w stanie Ohio. Według danych z 2000 roku wieś miała 1281 mieszkańców.

</doc>
<doc id="1190902" url="https://pl.wikipedia.org/wiki?curid=1190902" title="CloneCD">
CloneCD

CloneCD – program umożliwiający sporządzanie kopii danych, także zabezpieczonych płyt. Został napisany przez Elaborate Bytes, lecz jako że jest to szwajcarska firma, zostali zmuszeni do zaprzestania kontynuowania prac nad swym projektem, ze względu na łamanie praw Unii Europejskiej. Aktualnie CloneCD jest rozwijany przez SlySoft – firmę zarejestrowaną na wyspie Antigua, której prawo nie stanowi żadnych przeszkód.
"CloneCD" tworzy dokładną kopię płyty w formacie .ccd, umieszczając w niej także zabezpieczenia, dzięki czemu system widzi kopiowane gry oraz aplikacje jako oryginalne.

</doc>
<doc id="1190905" url="https://pl.wikipedia.org/wiki?curid=1190905" title="Desmidiales">
Desmidiales



</doc>
<doc id="1190907" url="https://pl.wikipedia.org/wiki?curid=1190907" title="Synagoga na Nowym cmentarzu żydowskim w Lublinie">
Synagoga na Nowym cmentarzu żydowskim w Lublinie



</doc>
<doc id="1190908" url="https://pl.wikipedia.org/wiki?curid=1190908" title="Remondis">
Remondis

Remondis SE &amp; Co. KG – niemieckie przedsiębiorstwo z sektorów: zbiórki i przetwarzania odpadów, gospodarki wodno-ściekowej i oczyszczania miasta.
Jest firmą rodzinną założoną w 1934 r., do 2005 działającą pod nazwą Rethmann. Jest największym przedsiębiorstwem gospodarki odpadami i recyklingu w Niemczech, z dużym udziałem w rynku w Polsce i w Australii oraz mniejszym w kilkunastu innych krajach Europy oraz w Japonii, Chinach i na Tajwanie.
Działalność Remondis w Polsce.
Firma weszła do Polski w 1992 r. Świadczy usługi w ok. 30 miastach w kraju i zatrudnia ponad 1850 pracowników. Jej podstawowa działalność polega na zbiórce i transporcie odpadów oraz oczyszczaniu miasta i odbywa się w miejscowościach:
Poza działalnością podstawową spółka posiada także zakłady specjalistyczne:

</doc>
<doc id="1190912" url="https://pl.wikipedia.org/wiki?curid=1190912" title="Józef Gerard">
Józef Gerard

Ojciec Józef Gérard (ur. 12 marca 1831 w wiosce Bouxieres-aux-Chenes w Lotaryngii, zm. 29 maja 1914 w Roma (Lesotho)) – duchowny katolicki, oblat, błogosławiony Kościoła katolickiego. W młodości był pasterzem. Wraz z rodziną odbywał liczne pielgrzymki, udając się do sanktuarium Matki Bożej Dobrej Rady w Nancy albo do Sion.
Droga życia zakonnego.
Misjonarska droga powołania rozpoczęła się właściwie wówczas, gdy jego proboszcz ks. Cayens opowiadał mu historie o smutnym losie afrykańskich plemion. Również dwaj inni misjonarze – oblaci Maryi Niepokalanej – wywarli na niego duży wpływ. W wieku 20 lat, wstąpił do oblackiego nowicjatu w Notre Dame de l`Osier. Głęboko zżył się ze Zgromadzeniem, które odtąd stało się jego drugą rodziną. Jeszcze w nowicjacie, 7 marca 1852 roku otrzymał obediencję do Natalu w Afryce Południowej, a w maju następnego roku ostatecznie opuścił rodzinną Francję.
Kapłaństwo.
Po trwającej osiem miesięcy podróży, 21 stycznia 1854 dotarł wraz z dwoma innymi oblatami: o. Barret'em OMI i bratem Bernard OMI do Natalu. Ta podróż była pierwszą i ostatnią w Jego życiu. Po trzech tygodniach został wyświęcony na kapłana w Pietermaritzburgu przez tamtejszego biskupa Allarda. Zaczął pracę misyjną, której początek nie był łatwy. Kolejno ponosił porażki, aż wreszcie dla o. Józefa zaczął się drugi etap misjonarskiego życia – ewangelizacja Basutosów.
Misjonarz Natalu.
Dzień 1 listopada 1863 roku można przyjąć jako prawdziwy start jego apostolskiej działalności. Wędrownemu misjonarzowi przypadło nawracać szczepowych kacyków, pomagać ubogim, starym i chorym, uczyć prawd wiary pasterzy, demaskować czarowników i czarownice. Całe jego posługiwanie zaczęło się odtąd odbywać konno, aby umożliwić niekończące się objazdy po górach. O. Gerard nie znał się na sztuce, ale za to wykazywał talent duchowego architekta, rzeźbiarza ludzkich dusz, umiejąc pomagać w budowaniu żywego i kwitnącego Kościoła. U podstaw tej duchowej budowli postawił katechizację. "Panie" – często modlił się – "daj mi łaskę, bym do szaleństwa kochał moje zadanie katechety... bym uczynił mocnymi tych chrześcijan, którzy by dobrze poznali świętą religię i dlatego Ciebie kochali." Jego apostolska miłość powoli zwyciężała Basutosów, którzy początkowo nie dowierzali kapłanom katolickim; przez tę miłość stał się też wielkim przyjacielem młodzieży.
Misja św. Moniki.
W 1876 biskup Jolivet wybrał o. Gerard na założyciela misji w pogańskiej okolicy, znanej z rozwiązłych obyczajów. Nazwano ją misją św. Moniki. Podczas długiego, 20-letniego pobytu w tym miejscu ogarnęło go "szaleństwo dusz". Całe dnie jeździł na swoim koniu Artabanie w poszukiwaniu potrzebujących Basutosów, a kiedy nastawała noc, wracał wyczerpany i przy blasku świecy odmawiał brewiarz. Aby nie zasnąć przy nim, akompaniował sobie na starej fisharmonii. O. Józef wrócił na misję Roma w 1897 r. Pomimo swego wieku i kondycji wciąż narażał się na rozmaite niebezpieczeństwa, z których zawsze wychodził szczęśliwie. Nadano mu z tego powodu przydomek "Ramehlolo" – ojciec cudów. Do ostatnich chwil swego życia czuł ogromną potrzebę głoszenia słów Chrystusa. Przykuty do łóżka w czasie choroby, wołał do siostry zakonnej i pytał ""Gdzie jest mój Artaban? Chcę pojechać, aby odwiedzić chorych"." Od 1862 roku do swojej śmierci w 1914 Ojciec Gerard nie opuścił Lesotho. Był z Basutosami w okresie dobrej koniunktury oraz tej złej, w okresie głodu, jak i w czasach obfitości, w czasie wojny i w czasie pokoju. On wyraźnie wykazywał solidarność z ludem Basutusów w latach wojny burskiej (1865-68). Były to lata cierpienia i śmierci, których Basutusi nigdy nie zapomnieli. Ze względu na wierność królowi Moshoeshoe podczas wojny burskiej, ojciec Gerard został przyjęty przez Basutusów jako jeden z nich.
Śmierć.
Zmarł 29 maja 1914 roku. Na cmentarzu wódz Maama żegnał go, kończąc słowami: ""muszę przyznać, że o. Gerard był takim człowiekiem, który, można by powiedzieć, nie brał do ust pożywienia, bo karmił się modlitwą. Gdyby modlitwą można było nakarmić ludzi, dawno by on dał ją nam, Basutosom, do jedzenia"." Jego grób stał się miejscem kultu, pielgrzymują do niego tysiące osób. Został beatyfikowany przez papieża Jana Pawła II 15 września 1988 w Maseru.

</doc>
<doc id="1190916" url="https://pl.wikipedia.org/wiki?curid=1190916" title="My Blueberry Nights">
My Blueberry Nights



</doc>
<doc id="1190919" url="https://pl.wikipedia.org/wiki?curid=1190919" title="Twierdzenie Ponceleta">
Twierdzenie Ponceleta

Twierdzenie Ponceleta - twierdzenie planimetrii: Proste łączące dowolny punkt z wierzchołkami wielokąta mającego nieparzystą liczbę boków wyznaczają na przeciwległych jego bokach takie odcinki, że iloczyn długości odcinków niemających wspólnych końców równa się iloczynowi długości pozostałych odcinków.
Twierdzenie to jest uogólnieniem twierdzenia Cevy.

</doc>
<doc id="1190920" url="https://pl.wikipedia.org/wiki?curid=1190920" title="SafeDisc">
SafeDisc

SafeDisc – zabezpieczenie przed kopiowaniem płyt CD oraz DVD opracowane oraz rozwijane przez amerykańską firmę Macrovision. Najnowsza wersja nazwana została "Advanced".
Mimo że "SafeDisc" sprawnie zabezpiecza przed kopiowaniem płyt w domowym środowisku, jest to jedno z łatwiejszych zabezpieczeń do złamania przez crackerów. Pierwsze edycje programu nic nowego nie wnosiły, dopiero wersja 2.9+ wymaga specyficznych nagrywarek, które mają specjalnie tworzyć zepsute sektory na dysku.

</doc>
<doc id="1190929" url="https://pl.wikipedia.org/wiki?curid=1190929" title="Uśpieni (film 1996)">
Uśpieni (film 1996)

Uśpieni – dramat filmowy z 1996 roku w reżyserii Barry’ego Levinsona na podstawie powieści Lorenza Carcaterry.
Fabuła.
Czterej chłopcy – Lorenzo, Michael, John i Tommy – zostają umieszczeni w zakładzie poprawczym za napad na sprzedawcę hot-dogów. Podczas pobytu są torturowani i gwałceni przez strażników, którymi dowodzi Sean Nokes. Po jedenastu latach John i Tommy spotykają swojego oprawcę w barze i mordują na oczach świadków. Dwaj pozostali – dziennikarz Lorenzo oraz prawnik Michael – postanawiają ratować przyjaciół.
Nagrody i nominacje.
Oscary za rok 1996

</doc>
<doc id="1190931" url="https://pl.wikipedia.org/wiki?curid=1190931" title="Olimpiada „Losy Polaków na Wschodzie po 17 września 1939 roku”">
Olimpiada „Losy Polaków na Wschodzie po 17 września 1939 roku”



</doc>
<doc id="1190932" url="https://pl.wikipedia.org/wiki?curid=1190932" title="Twierdzenie Salmona">
Twierdzenie Salmona

Twierdzenie Salmona – twierdzenie planimetrii: Jeśli z punktu leżącego na okręgu poprowadzono trzy cięciwy i na każdej z nich jako na średnicy zbudowano okrąg, to okręgi te przecinają się parami w trzech punktach leżących na jednej prostej.
Dowód.
Niech formula_1 oznaczają odpowiednio: dany punkt i końce danych trzech cięciw. Oczywiście leżą one na okręgu, nazwijmy go formula_2 Załóżmy, bez szkody dla ogólności, że leżą one na tym okręgu w tej właśnie kolejności.Okręgi opisane na średnicach formula_3 oznaczmy jako formula_4
Przecięcia par okręgów formula_5 oznaczmy jako formula_6 odpowiednio.
Dokonajmy inwersji w punkcie M i dowolnym promieniu. Niech odpowiednie obiekty po tym przekształceniu mają nazwy primowane.
Z własności inwersji wynika, że:
Co więcej, punkty formula_6 są współiniowe wtedy i tylko wtedy, gdy formula_14 leżą na jednym okręgu.
Zauważmy teraz, że formula_15 zatem formula_16 leżą na jednym okręgu. Analogicznie formula_17 oraz formula_18 są współokręgowe.
Skoro trójki punktów formula_10 i formula_20 są współliniowe, możemy zapisać, że:
Zatem na czworokącie formula_22 można opisać okrąg, skąd wynika, że punkty formula_6 leżą na prostej, c.n.d.

</doc>
<doc id="1190933" url="https://pl.wikipedia.org/wiki?curid=1190933" title="Suszka (biurowa)">
Suszka (biurowa)

Suszka – przyrząd piśmienny, służący do szybkiego usuwania nadmiaru atramentu i osuszania świeżo napisanego tekstu.
Istnieje kilka odmian suszki, jak m.in.:
A także ich wariacje np. ze sztucznym kamieniem jako materiałem absorbującym atrament czy z tkaniną umocowaną w formie taśmy na wałkach.
Przed rozpowszechnieniem bibuły schnięcie atramentu przyśpieszano poprzez posypywanie tekstu drobnym piaskiem (z pojemnika przypominającego solniczkę).
Suszka bywa nazywana "bibularzem", choć niektórzy językoznawcy uważają to za błąd.

</doc>
<doc id="1190938" url="https://pl.wikipedia.org/wiki?curid=1190938" title="Jonas Hellborg">
Jonas Hellborg

Jonas Hellborg (ur. 7 czerwca 1958 r.) – szwedzki gitarzysta basowy. Współpracował z takimi osobami jak John McLaughlin, Ustad Sultan Khan, Fazal Qureshi, Bill Laswell, Shawn Lane, Jens Johansson, Michael Shrieve, V. Selvaganesh, Mattias IA Eklundh and Buckethead.

</doc>
<doc id="1190940" url="https://pl.wikipedia.org/wiki?curid=1190940" title="Luffa">
Luffa



</doc>
<doc id="1190942" url="https://pl.wikipedia.org/wiki?curid=1190942" title="Peter Fleming">
Peter Fleming

Peter Blair Fleming (ur. 21 stycznia 1955 w Chatham) – amerykański tenisista.
Zasłynął przede wszystkim jako wieloletni partner deblowy Johna McEnroe, z którym wygrał łącznie 51 turniejów, w tym wielkoszlemowe – Wimbledon (czterokrotnie) i US Open (trzykrotnie). Również z McEnroe tworzył skuteczny duet w Pucharze Davisa, przyczyniając się do trzykrotnego zdobycia trofeum przez Amerykanów (lata 1979, 1981 i 1982). Niezależnie Fleming odnosił sukcesy w grze pojedynczej, wygrywając trzy turnieje i dochodząc do pierwszej dziesiątki w rankingu światowym, niemniej jednak kojarzony jest przede wszystkim jako deblista, tym bardziej że w 1984 dotarł na sam szczyt światowego rankingu gry podwójnej. Na szczycie listy deblistów utrzymywał się w sumie przez siedemnaście tygodni.
Kariera tenisowa.
Jako uczeń Chatham High School zdobył w 1972 tytuł stanowego mistrza szkół średnich New Jersey. Rok później w krajowym rankingu juniorów zajmował 12. pozycję. W czasie studiów bronił barw Uniwersytetu Michigan i Uniwersytetu Kalifornijskiego w Los Angeles w amerykańskich rozgrywkach akademickich, w 1976 sięgając po mistrzostwo NCAA w grze podwójnej. Występował wówczas w reprezentacji uczelni kalifornijskiej w parze z Ferdim Tayganem i miał za sobą starty turniejowe wśród seniorów, w tym zwycięstwo nad Raúlem Ramírezem (San Francisco 1975).
Rok 1976 to również sezon, w którym Fleming zagrał po raz pierwszy w finale turnieju zawodowego w deblu – w La Costa w Kalifornii, gdzie za partnera miał młodszego z braci Mayerów, Gene’a. W 1977 Fleming zaliczył trzy finały, w tym jeden ponownie z Gene’em Mayerem, by sięgnąć po pierwsze turniejowe zwycięstwo w 1978 – w Monte Carlo (w ramach World Championship Tennis) w parze z reprezentantem Czechosłowacji Tomášem Šmídem. Dla przebiegu dalszej kariery Fleminga, szczególnie deblowej, znaczenie w 1978 miało nawiązanie współpracy z Johnem McEnroe; jeszcze w tymże 1978 roku zaowocowała ona czterema wygranymi turniejami i wimbledońskim finałem, w którym Amerykanie musieli uznać wyższość Boba Hewitta i Frew McMillana, rundę wcześniej eliminując Wojciecha Fibaka i Toma Okkera. Amerykanie byli też w ćwierćfinale US Open.
Fleming i McEnroe zetknęli się na korcie już kilka lat wcześniej, w spotkaniu które dla obu przyszłych partnerów było wielkoszlemowym debiutem – podczas US Open 1974. W pierwszej rundzie tego turnieju górą był Fleming, grający w parze z nieco starszym Vitasem Gerulaitisem (partnerem McEnroe był doświadczony Meksykanin Antonio Palafox, dawny mistrz Wimbledonu). Cztery lata później połączenie sił Fleminga i McEnroe przyniosło zwycięstwa w 13 turniejach, w tym ATP Finals, Wimbledonie i US Open. W londyńskim finale pokonali Briana Gottfrieda i Raúla Ramíreza 4:6, 6:4, 6:2, 6:2, a w Nowym Jorku – Boba Lutza i Stana Smitha 6:2, 6:4. Sezon 1980 para Flrming–McEnroe zakończyła z 7 tytułami (jedno zwycięstwo Fleming odniósł ponadto z Ferdim Tayganem), nie zdołali także obronić żadnego z tytułów w Wielkim Szlemie; w półfinale Wimbledonu na ich drodze stanęli Australijczycy Paul McNamee i Peter McNamara, a w finale US Open za porażkę sprzed roku zrewanżowali się Lutz i Smith (6:7, 6:3, 1:6, 6:3, 3:6).
W 1981 współpraca Fleminga i McEnroe przyniosła sześć turniejowych triumfów, w tym ponownie na Wimbledonie (w finale z Lutzem i Smithem 6:4, 6:4, 6:4) i US Open (w finale walkower z McNamarą i Günthardtem). Rok 1982amerykański debel zakończył z trzema wygranymi turniejami, na Wimbledonie finał przegrany do McNamee i McNamary, na US Open ćwierćfinał – jednakże w 1983 wśród pięciu zdobytych wspólnie trofeów nie zabrakło zwycięstw wielkoszlemowych. W finale Wimbledonu Amerykanie pokonali swoich rodaków, bliźniaków Tima i Toma Gulliksonów 6:4, 6:3, 6:4, a w decydującym meczu US Open okazali się lepsi od innej amerykańskiej pary Fritza Buehninga i Vana Winitsky’ego 6:3, 6:4, 6:2. W 1984 Fleming i McEnroe po raz pierwszy obronili wielkoszlemowy tytuł, po pięciosetowym finale Wimbledonu z Australijczykami Patem Cashem i Paulem McNamee 6:2, 5:7, 6:2, 3:6, 6:3. Wyczyn ten nie udał im się na US Open, gdzie w półfinale musieli uznać wyższość Szwedów Andersa Järryda i Stefana Edberga. Skuteczna gra w innych imprezach w 1984 dała Amerykanom pięć dalszych zwycięstw turniejowych, w tym w nowojorskim ATP Finals.
Po 1984 Fleming nie zdołał już wygrać imprezy wielkoszlemowej; wciąż odnosił triumfy w turniejach o mniejszym prestiżu, w 1985 trzy (dwa w parze z McEnroe, jeden z Järrydem), w 1986 pięć (cztery z McEnroe, jeden z Forgetem). Na Wimbledonie w 1985, w parze z McEnroe, odpadł w półfinale z Patem Cashem i Johnem Fitzgeraldem. Na US Open 1986 był w ćwierćfinale, mając za partnera Steve’a Dentona. Ostatni sukces Fleming odniósł w parze z rodakiem Garym Donnellyem – finał Wimbledonu 1986, przegrany do szwedzkiej pary Mats Wilander i Joakim Nyström 6:7, 3:6, 3:6. Donnelly był także partnerem Fleminga w jego pożegnalnym zawodowym sezonie 1987, kiedy to wygrali razem turniej w Waszyngtonie oraz osiągnęli półfinał French Open (odpadli z Forgetem i Noahem); na US Open 1987 Fleming zakończył swoje wielkoszlemowe starty, ulegając w pierwszej rundzie debla i drugiej rundzie singla.
Kariera reprezentacyjna Fleminga również wiąże się ściśle z osobą Johna McEnroe. W latach 1979–1984 Fleming wystąpił piętnastokrotnie w reprezentacji USA w Pucharze Davisa, wyłącznie jako deblista, zawsze mając za partnera McEnroe. Pozostawali przez lata niepokonani, dopiero w ostatnim meczu – finale Pucharu Davisa 1984 – serię Amerykanów przerwali Szwedzi Edberg i Järryd (trofeum w tymże roku zdobyli Szwedzi). Dzięki tym występom Fleming miał znaczący udział w trzykrotnych triumfach zespołu amerykańskiego. W 1979 zdobył punkt w jednej z wcześniejszych rund, później pozycję reprezentacyjnych deblistów przejęli Bob Lutz i Stan Smith (McEnroe grał natomiast także w rundach finałowych w grze pojedynczej); zarówno w 1981, jak i w następnym roku, Fleming z McEnroe zdobywali już punkty w finałach, kolejno przeciwko Argentyńczykom i Francuzom. W 1984 i 1985 Fleming był ponadto w składzie zespołu, który sięgnął po Drużynowy Puchar Świata.
W parze McEnroe–Fleming za lidera uchodził McEnroe, młodszy o cztery lata od partnera. Fleming, podobnie jak jego partner, zdołał osiągnąć pozycję lidera w światowym rankingu gry podwójnej – po raz pierwszy w czerwcu 1984.
Schyłek lat 70. XX wieku to czas, kiedy Fleming skutecznie łączył występy deblowe z grą pojedynczą. W latach 1978–1979 wygrał trzy turnieje, a czterokrotnie przegrywał w finałach. W 1978 w finale w Maui musiał uznać wyższość Billa Scanlona, natomiast w Bolonii zdobył tytuł, pokonując w półfinale Johna McEnroe, a w finale Adriano Panattę. W 1979 w finale w Cincinnati pokonał Roscoe Tannera, a w Los Angeles ponownie Johna McEnroe, któremu jednak tydzień później uległ w decydującym meczu turnieju w San Francisco. Ponadto w tymże roku uległ McEnroe w finale w San Jose, a w finale w Maui, rozgrywanym w identycznym jak rok wcześniej składzie, jeszcze raz przegrał z Billem Scanlonem.
Jako singlista w Wielkim Szlemie Fleming debiutował na US Open 1976; przegrał wówczas w drugiej rundzie z Jimmym Connorsem. Najlepszy wynik wielkoszlemowy Amerykanin osiągnął w 1980, kiedy to na Wimbledonie wyeliminował m.in. Ilie Năstase i Onny’ego Paruna, by dopiero w ćwierćfinale przegrać z McEnroe. Pożegnalny występ w Wielkim Szlemie Fleming zaliczył w US Open 1987 (przegrał w drugiej rundzie z Järrydem), a w cyklu Grand Prix dwa miesiące później, ulegając w Sztokholmie Rosjaninowi Aleksandrowi Wołkowowi.
W klasyfikacji gry pojedynczej Fleming najwyżej plasował się w lipcu 1980 – na 8. miejscu. Wkrótce potem skoncentrował się na grze podwójnej, czego efektem był spadek w rankingu singlowym w 1983 poniżej miejsca 650. W całej karierze, uwzględniając zarówno grę pojedynczą, jak i podwójną, zarobki zawodowe Amerykanina wyniosły niespełna dwa miliony dolarów. Po zakończeniu występów sportowych udziela się jako komentator telewizyjny tenisa, współpracując m.in. z Eurosportem, BBC i Sky Sports.
Fleming, wysoki i praworęczny zawodnik, prezentował na korcie ofensywny tenis, oparty na mocnym podaniu i skutecznym woleju. Ważnym jego atutem, szczególnie w deblu, był także top-spinowy return ze strony bekhendowej.

</doc>
<doc id="1190943" url="https://pl.wikipedia.org/wiki?curid=1190943" title="Polska Socjalistyczna Partia Robotnicza">
Polska Socjalistyczna Partia Robotnicza

Polska Socjalistyczna Partia Robotnicza w Czechosłowacji (PSPR) – partia lewicowa działająca w latach 1921–1938 na Śląsku Cieszyńskim i Opawskim, opowiadająca się za prawami narodowymi Polaków oraz realizacją programu socjalistycznego w skali całej Czechosłowacji.
Informacje ogólne.
Główni działacze: W. Sembol, L. Lizak, Augustyn Łukosz, Józef Badura, Emanuel Chobot, Władysław Wójcik.
Siedzibą organizacji była Ostrawa.
Przy partii afiliowane były następujące organizacje:
Historia polskiego ruchu lewicowego na Śląsku Cieszyńskim do 1921 roku.
21 marca 1920 roku została powołana Polska Partia Socjaldemokratyczna w Republice Czechosłowackiej (PPSD) – na jej czele stanął Emanuel Chobot. Już w początkowym okresie działania w jej łonie pojawiły się kontrowersje: grupa skupiona wokół Tadeusza Regera opowiadała się za skoncentrowaniem na walce o prawa narodowe Polaków w Czechosłowacji (preferowano sojusze z polskimi ugrupowaniami prawicowymi), z kolei Emanuel Chobot i inni działacze lewego skrzydła chcieli łączyć walkę o prawa mniejszości polskiej z działalnością na rzecz przebudowy ustroju społeczno-gospodarczego Czechosłowacji, opowiadając się za współpracą z praską socjaldemokracją.
PPSD swym działaniem obejmowała powiaty Frysztat i Frydek, na terenie okręgów Cieszyn, Frysztat i Bielsko działała zjednoczona w maju 1919 roku Polska Partia Socjalistyczna.
Organem prasowym PPSD był "„Głos Robotniczy”", którego redaktorem został L. Lizak.
Powstanie PSPR.
W lutym 1921 roku doszło do połączenia się PPSD z siedzibą w Ostrawie z frysztackimi i czeskocieszyńskimi oddziałami PPS w ruch o nazwie Polska Socjalistyczna Partia Robotnicza (PSPR).
12 czerwca 1921 roku odbył się pierwszy zjazd zjednoczonej partii – na skutek konfliktów z konserwatywnie nastawionym skrzydłem część działaczy odeszła do sekcji polskiej Komunistycznej Partii Czechosłowacji (Karol Śliwka, F. Goetze, L. Lizak, E. Chobot, F. Kraus), po kilku miesiącach część z nich wróciła na łono PSPR, niektórzy jednak (Kraus, Śliwka) pozostali w KPCz.
Udział w wyborach w I Republice.
W wyborach parlamentarnych z 1925 roku PSPR zdecydowała się wystartować razem z polskimi organizacjami narodowymi (ZŚlK i SL) oraz ślązakowcami. Wzbudziło to znaczne kontrowersje – w partii działała spora grupa osób, które preferowały sojusze z czeską socjaldemokracją, według nich przychylniej nastawioną do praw mniejszości niż rządzący w Pradze agrariusze i ludowcy. Niezadowolenie w partii pogłębił fakt nieuzyskania przez socjalistów ani jednego mandatu w sejmie praskim (jedynym polskim posłem został wówczas katolik Leon Wolf), mimo dobrej lokaty polityka PSPR W. Wójcika (drugie miejsce na liście) nastawieni lewicowo Polacy woleli głosować na komunistów.
W wyborach do sejmiku krajowego w Brnie w 1928 roku PSPR wystartowała już osobno, uzyskując w skali regionu niecałe 10 tys. głosów (dla porównania KPCz: 166 tys.). Jak się okazało, również start samodzielny nie gwarantował sukcesu polskim socjalistom.
Do wyborów parlamentarnych z 1929 roku poszli socjaliści – mimo propozycji wspólnego starty składanych przez czeską socjaldemokrację – wspólnie z polskimi i śląskimi organizacjami, wsparci głosami mniejszości żydowskiej. Udało się wówczas wywalczyć dwa mandaty dla Polaków, w tym jeden dla Emanuela Chobota, lidera PSPR.
Rozbicie ruchu lewicowego.
Ostatnie wybory do parlamentu czechosłowackiego upłynęły pod znakiem współpracy polskich socjalistów z czeską lewicą – kandydaci polscy umieszczeni na dalekich miejscach byli jednak skazani na porażkę. Klęska wyborcza doprowadziła do rozłamu w szeregach PSPR i wyłonienia się Polskiej Partii Socjaldemokratycznej (PPSD, powrót do nazwy z 1921 roku), na czele z Augustynem Łukoszem.
W marcu 1938 PPSD zjednoczyła się ze Stronnictwem Ludowym w centrolewicową Polską Partię Ludową.

</doc>
<doc id="1190944" url="https://pl.wikipedia.org/wiki?curid=1190944" title="Post Filipowy">
Post Filipowy

Post Filipowy (post przed Bożym Narodzeniem, post przed świętem Narodzenia Chrystusa) – jeden z czterech okresów postnych w Cerkwi prawosławnej i u grekokatolików. W starym stylu trwa od 14 listopada według kalendarza juliańskiego, tj. 27 listopada według kalendarza gregoriańskiego (dzień św. Filipa Apostoła) do 24 grudnia według kalendarza juliańskiego, tj. 6 stycznia według kalendarza gregoriańskiego. W nowym stylu 14 listopada odbywa się przygotowanie, a post zaczyna się 15 listopada.

</doc>
<doc id="1190945" url="https://pl.wikipedia.org/wiki?curid=1190945" title="Zbawienie dla gejów?">
Zbawienie dla gejów?

Zbawienie dla gejów? (ang. "For the Bible Tells Me So", dosł. "Ponieważ tak każe mi Biblia") – amerykański film dokumentalny w reżyserii Daniela G. Karslake'a, traktujący o usiłowaniu stygmatyzacji homoseksualizmu przez amerykańskich fundamentalistów religijnych. Światowa premiera filmu miała miejsce podczas Sundance Film Festival w 2007 roku.
W filmie zamieszczono wywiady między innymi z kilkoma rodzinami znanymi ze swojego przywiązania do religii, w których dzieci okazały się być orientacji homoseksualnej, w tym rodziny polityka Dicka Gephardta (córka lesbijka) oraz Gene'a Robinsona (pierwszy zadeklarowany gej nominowany na biskupa amerykańskiego Kościoła episkopalnego).
Film spotkał się z pozytywnym przyjęciem krytyków. W serwisach Rotten Tomatoes i Metacritic, gromadzących recenzje, otrzymał – odpowiednio – 98% i 73/100. Zdobył również kilka nagród na prestiżowych festiwalach filmowych i dokumentalnych.
19 listopada 2007 roku Amerykańska Akademia Sztuki i Wiedzy Filmowej umieściła 
"Zbawienie dla gejów?" na liście piętnastu filmów, które pretendowały do nagrody Oscara w dziedzinie dokumentu. Lista została ograniczona do pięciu tytułów 22 stycznia 2008 roku, jednakże ostatecznie dokument Karslake’a nie znalazł się w finałowej piątce.
W Polsce film wyemitowany został przez telewizję Planete. Jego premiera miała miejsce 28 lutego 2009 roku w godzinach wieczornych. Wraz z filmem "Homoseksualizm w krainie półksiężyca" wszedł w skład cyklu "Homoseksualiści a religia".

</doc>
<doc id="1190946" url="https://pl.wikipedia.org/wiki?curid=1190946" title="NPZ">
NPZ

NPZ (ros. Открытое Акционерное Общество «Производственное объединение „Новосибирский приборостроительный завод“») – rosyjskie przedsiębiorstwo zajmujące się produkcją optyki. Producent noktowizorów, celowników oraz amatorskich teleskopów astronomicznych TAL. Firma ma swoją siedzibę w Nowosybirsku.
Mimo zdominowania rynku amatorskiego sprzętu astronomicznego przez marki zachodnie oraz znacznie tańsze chińskie, NPZ jest stosunkowo dobrze znana zarówno w Polsce, jak i Europie Zachodniej.
Firma została założona w 1905 roku w Rydze. Jest ceniona za bardzo dobrą jakość optyki i przystępne ceny swych produktów. Najbardziej znane instrumenty optyczne tej marki to teleskopy:
Jednymi ze sztandarowych produktów firmy są modele TAL 200K oraz 250K. Jest to dość oryginalna konstrukcja określana mianem zmodyfikowanego Maksutowa, cechująca się dobrymi właściwościami optycznymi.

</doc>
<doc id="1190947" url="https://pl.wikipedia.org/wiki?curid=1190947" title="Hellborg">
Hellborg



</doc>
<doc id="1190948" url="https://pl.wikipedia.org/wiki?curid=1190948" title="Carl Zeiss (przedsiębiorstwo)">
Carl Zeiss (przedsiębiorstwo)

Carl Zeiss AG – niemieckie przedsiębiorstwo, zajmujące się produkcją różnorodnego sprzętu optycznego. Od kilkudziesięciu lat zajmuje się także opracowywaniem i produkcją współrzędnościowych maszyn pomiarowych. Znana z wysokiej jakości wyrobów. Wyroby firmy to m.in. obiektywy fotograficzne, soczewki, okulary, szkła kontaktowe, lunety, lornetki, teleskopy, mikroskopy, celowniki optyczne, a nawet środki do czyszczenia optyki oraz mikrosilniki spalinowe JENA (głównie samozapłonowe) dla modelarzy. Częścią koncernu jest Carl Zeiss Sports Optics GmbH.
Segmenty technologiczne, w których ZEISS posiada kompetencje i oferuje swoje rozwiązania to:
SMT – Semiconductor Manufacturing Technology
IQR – Industrial Quality &amp; Research
MED – Medical Technology
COM – Consumer Markets
Wg danych danych firmy z roku finansowego 2017/18 światowy ZEISS osiągnął: 5,8 miliardów EURO przychodów, 772 zysku w milionach EURO (EBIT) i posiadała ponad 30 000 pracowników na świecie.
Historia.
Przedsiębiorstwo zostało założone w 1846 roku w Jenie przez rzemieślnika Carla Zeissa jako warsztat mechaniki precyzyjnej o specjalności przyrządów optycznych. Początkowo specjalizował się w lupach, a następnie mikroskopach, budując ich tysiąc przez pierwsze 20 lat istnienia warsztatu. Opracował m.in. pierwszy złożony mikroskop wielosoczewkowy. W latach 60. XIX w. Zeiss zaangażował do współpracy profesora fizyki Ernsta Abbego, którego odkrycia w zakresie optyki doprowadziły do dalszych sukcesów firmy. Trzecim istotnym współpracownikiem od 1881 roku był profesor chemii Otto Schott, który wynalazł nowy typ szkła, produkowany następnie w hucie Schotta sfinansowanej przez Zeissa. W 1886 roku firma wyprodukowała dziesięciotysięczny mikroskop, a w 1887 roku pierwszy mikroskop apochromatyczny, nie zniekształcający kolorów. W 1888 roku Carl Zeiss zmarł, a zakłady przejął Ernst Abbe, zakładając Fundację Carla Zeissa, którą następnie kierował. Fundacja, do której należała także huta szkła Schotta, w kolejnych latach wykupywała słabsze firmy.
Koncern Zeissa był m.in. dostawcą przyrządów celowniczych i obserwacyjnych dla armii niemieckiej podczas obu wojen światowych, a także dla innych armii. Podczas II wojny światowej zakłady zostały zbombardowane. Główna siedziba w Jenie została zajęta w kwietniu 1945 przez Amerykanów, którzy wywieźli na Zachód przyrządy i dokumentację z działu badawczo-rozwojowego oraz ewakuowali 250 czołowych specjalistów. Na mocy układu w Poczdamie, Jena ostatecznie znalazła się w radzieckiej strefie okupacyjnej, przekształconej później w Niemiecką Republikę Demokratyczną. Rosjanie również wywieźli pozostałe oprzyrządowanie fabryki, niemniej przystąpiono do jej odbudowy. W NRD pozostały zakłady Carl Zeiss Jena funkcjonujące jako przedsiębiorstwo państwowe (VEB), a w RFN reaktywowano zakłady Carl Zeiss w Oberkochen, w oparciu o przedwojenne zakłady Rudolfa Winkla w Getyndze (nabyte przez Fundację w 1911) i Moritza Hensoldta w Wetzlar (utworzone w 1852 i nabyte przez Fundację w 1928). Produkty zachodnioniemieckie funkcjonowały także pod marką Hensoldt. W połowie lat 60. XX wieku rozstrzygnięto spór sądowy, pozwalając zarówno zakładom z NRD i RFN na używanie znaku firmowego Zeiss jako następcom podzielonej Fundacji.
W 2006 roku zakłady Hensoldt w Wetzlar przekształcono w Carl Zeiss Sports Optics GmbH. Od 2006 roku Zeiss współpracuje z firmą Sony przy projektowaniu oraz produkcji obiektywów marki Alfa.
We wrześniu 2010 firma przedstawiła swoje plany związane z manualnymi obiektywami do lustrzanek. Producent podjął decyzję o dalszym rozwoju modeli ZE i ZF.2 (dla lustrzanek Canon i Nikon). Poinformowano również o zakończeniu produkcji obiektywów ZK (dla Pentax K).
W lipcu 2013 firma poinformowała, iż kończy produkcję obiektywów pod nazwą "Carl Zeiss", jednocześnie informując, iż nowe obiektywy będą produkowane pod nową nazwą: "ZEISS".
Carl Zeiss Polska.
Carl Zeiss Polska jest obecny na rynku polskim od 1970 roku. Ma swoje biura w Poznaniu (siedziba główna), w Warszawie (oddział) oraz Laboratorium szkoleniowo-pomiarowe ZEISS Quality Excellence Center w Tychach. W Tychach mieści się również laboratorium wzorcujące, które działa zgodnie z systemem zarządzania wg normy ISO/IEC 17025 i wykonuje wzorcowania: współrzędnościowych maszyn pomiarowych z głowicą pomiarową stykową o zakresie pomiarowym 0-3818 mm.
Carl Zeiss Polska reprezentują w Polsce następujące grupy biznesowe: technologię medyczną (MED), optykę okularową (VIS), metrologię przemysłową - Industrial Quality Solutions (IQS) oraz mikroskopię - Research Microscopy Solutions (RMS). 
Zespół ZEISS w Polsce to grupa ponad 100 wykwalifikowanych pracowników wykonujących swe obowiązki z lokalizacji rozproszonych po Polsce, oferującym profesjonalne wsparcie sprzedażowe, szkoleniowe, usługowe i serwisowe.
Produkty.
Carl Zeiss na świecie oferuje produkty w obszarach: rozwiązania do wytwarzanie układów scalonych, maszyny pomiarowe współrzędnościowe optyczne i stykowe, tomografy przemysłowe, skanery 3D, urządzenia do mikrochirurgii i urządzenia okulistyczne, soczewki wewnątrzgałkowe, optykę okularową (soczewki okularowe) i produkty konsumenckie (np. obiektywy, lornetki, lunety itp.). 
Carl Zeiss Polska sprzedaje, serwisuje i wspiera produkty ZEISS wg poniższej specjalizacji: 
Dział IQS oferuje swoim klientom systemy pomiarowe: maszyny współrzędnościowe, skanery 3D, tomografy przemysłowe oraz usługi: pomiarowe, szkolenia, serwisu sprzętu, wzorcowania współrzędnościowych maszyn pomiarowych. Laboratoria pomiarowe zlokalizowane są w Warszawie i Tychach. 
Dział MED dostarcza produkty i rozwiązania dla okulistyki i mikrochirurgii.
Dział RMS oferuje mikroskopy optyczne, mikroskopy fluorescencyjne, mikroskopy konfokalne, mikroskopy elektronowe, mikroskopy rentgenowskie oraz systemy do analizy obrazu.
Dział VIS wspiera klientów najwyższą jakością produktów optycznych.
Manualne obiektywy serii Z.
Carl Zeiss zajmuje się projektowaniem i produkcją (na zlecenie "Zeiss" w Japonii w fabrykach firmy Cosina) manualnych obiektywów do lustrzanek z mocowaniami:

</doc>
<doc id="1190951" url="https://pl.wikipedia.org/wiki?curid=1190951" title="Post Piotrowy">
Post Piotrowy

Post Piotrowy – jeden z okresów postnych w liturgii prawosławnej i Katolickich Kościołów wschodnich o różnej długości. Trwa od jednego do sześciu tygodni: rozpoczyna się w poniedziałek, osiem dni po Pięćdziesiątnicy i trwa do 28 czerwca/11 lipca, tj. 11 lipca według kalendarza gregoriańskiego, czyli do wigilii święta św. Piotra i św. Pawła.

</doc>
<doc id="1190953" url="https://pl.wikipedia.org/wiki?curid=1190953" title="Makrospora">
Makrospora

Makrospora (megaspora) – zarodnik, z którego rozwija się gametofit żeński (produkujący komórki jajowe). Makrospory wytwarzane są w makrosporangiach na sporoficie. Występują u roślin różnozarodnikowych (wymarłe gatunki skrzypowych, niektóre widłaki i paprocie oraz wszystkie rośliny nasienne).
U okrytonasiennych makrospory, nazywane tu częściej megasporami, powstają w procesie megasporogenezy, z dzielącego się mejotycznie megasporocytu, czyli tzw. komórki macierzystej megaspor. Po podziale trzy megaspory zanikają, a jedna staje się komórką macierzystą woreczka zalążkowego.

</doc>
<doc id="1190959" url="https://pl.wikipedia.org/wiki?curid=1190959" title="System sądowniczy Wielkiej Brytanii">
System sądowniczy Wielkiej Brytanii

System sądowniczy w Wielkiej Brytanii jest zasadniczo odmienny od modelu kontynentalnego, gdyż Zjednoczone Królestwo nie ma jednolitego systemu prawnego – zarówno Anglia i Walia, jak i Szkocja, jak i Irlandia Północna posługują się systemami odrębnymi. Jeżeli chodzi o prawo imigracyjne oraz specjalne imigracyjne uprawnienia apelacyjne jest ono takie samo w całym Zjednoczonym Królestwie, natomiast prawo pracy jest takie samo i dotyczy wszystkich części składowych oprócz Północnej Irlandii.
System sądownictwa w Wielkiej Brytanii pozostaje prawie niezmieniony od wieków. W połowie XIX wieku sądy Anglii były podzielone i spotykały na drodze wiele problemów, a zarazem każde z nich miały różne potrzeby. Pomiędzy rokiem 1883 a 1885 powstał "Supreme Court of Judicature", który w 1891 roku zmienił nazwę na "Supreme Court of England and Wales", a na podstawie "Constitutional Reform Act 2005" z 2005 roku zmienił nazwę na "Senior Courts of England and Wales" składający się z trzech sądów.
Sąd Najwyższy Zjednoczonego Królestwa.
Sąd Najwyższy Zjednoczonego Królestwa (ang. "Supreme Court of the United Kingdom") jest sądem apelacyjnym ostatniej instancji w prawie wszystkich sprawach rozpatrywanych na podstawie prawa Anglii, Walii, Irlandii Północnej, a także prawa cywilnego Szkocji. Wcześniej, do czasu reformy z 2005 roku wprowadzonej przez "Constitutional Reform Act 2005" (weszła w życie w 2009 roku), rolę tę pełniła Izba Lordów.
Senior Courts of England and Wales.
Court of Appeal.
Wydział Karny, któremu przewodniczy Lord Naczelny Sędzia ("Lord Chief Justice"), rozpoznaje odwołania od skazań i wyroków wniesione przez osoby, w stosunku do których Sąd Koronny wydał skazanie lub wyrok. Sąd może unieważnić lub utrzymać skazanie, bądź też zarządzić ponowny proces, a w przypadku odwołań od wyroków, zmienić wyrok. Jednakże po skierowaniu do Sądu Apelacyjnego przez prokuratora generalnego, sąd jest uprawniony do zwiększenia wymiaru kary, którą uważa za zbyt łagodną. Zwykle w Wydziale Karnym Sądu Apelacyjnego zasiada razem trzech sędziów, ale wydaje się tylko jeden wyrok.
Wydział Cywilny, któremu przewodniczy "Master of the Rolls", rozpoznaje odwołania głównie od orzeczeń Wysokiego Trybunału oraz sądów okręgowych. W czasie takiego rozpoznania, sędziowie tego sądu mogą wydać dowolne orzeczenie, które, ich zdaniem, powinno było zostać wydane w sądzie niższej instancji. W niektórych przypadkach zarządza się ponowny proces. W Sądzie Apelacyjnym rzadko przesłuchuje się świadków. Orzeczenia opierają się zwykle na dokumentach, protokołach wcześniejszych rozpraw oraz argumentacji adwokatów występujących w imieniu stron. Zwykle w Sądzie Apelacyjnym zasiada razem trzech sędziów, każdy z nich może wydać wyrok, a orzeczenie sądu zapada większością głosów).
High Court of Justice.
Wydział Kanclerski ("Chancery Division"): Zajmuje się w szczególności sprawami majątkowymi, w tym zarządzaniem majątkiem osób zmarłych, interpretacją testamentów, niewypłacalnością oraz sporami dotyczącymi spółek kapitałowych i osobowych.
Wydział Ławy Króla (King"`s Bench Division"): Jest największym z trzech Wydziałów i zajmuje się szerokim zakresem spraw cywilnych, w tym powództwami o odszkodowanie wynikającymi z niedotrzymania umów oraz czynów niedozwolonych, sprawami o zniesławienie, sporami o charakterze handlowym oraz sprawami z zakresu prawa morskiego (sprawami cywilnymi związanymi z okrętami, np. zderzenie, uszkodzenie ładunku oraz ratunek).
Wydział Rodzinny ("Family Division"): Wydział powstał w 1970 roku z połączenia trzech różnych sądów: Spadkowego ("Probate"), Rozwodowego ("Divorce") i Admiralicji ("Admiralty").
Za pośrednictwem Sądu Administracyjnego Wysoki Trybunał pełni również funkcję nadzorczą nad licznymi sądami, trybunałami oraz organami i osobami prywatnymi pełniącymi funkcje publiczne.
Crown Court.
W roku 1972 powstał kolejny oddział Sądu Najwyższego zwany Sądem Koronnym. Zwołany został przez Parlament Zjednoczonego Królestwa Wielkiej Brytanii i Irlandii Północnej by zajmował się najpoważniejszymi przestępstwami kryminalnymi.
Sądy Niższej Instancji Anglii i Walii.
Magistrates Courts.
Rozpatrują one głównie drobne sprawy z zakresu prawa karnego. Sprawy o poważniejsze przestępstwa rozpatruje Sąd Koronny. Są również właściwe w sprawach z zakresu prawa rodzinnego. Są także sądami dla nieletnich tzw. „Youth Courts”.
W sądach pokoju orzekają tzw. sędziowie pokoju ("Justices of the Peace") są to w większości osoby bez wykształcenia prawniczego. Bardziej złożone sprawy w sądach pokoju rozpoznają sędziowie zawodowi zwani „District Judges”.
County Courts.
Okręgowe Sądy Cywilne ("County Court Civil") ustanowiono w połowie dziewiętnastego wieku. Zajmują się one większością spraw cywilnych w Anglii i Walii. Mniej skomplikowane sprawy cywilne rozpoznają sądy okręgowe, natomiast bardziej złożone sprawy rozstrzyga Wysoki Trybunał. Najwięcej spraw rozpatrywanych przez sądy okręgowe dotyczy odzyskiwania należności, jednakże sprawy o przywrócenie posiadania majątku (np. w przypadku niepłacenia rat kredytu hipotecznego), sprawy rodzinne, związane z przysposobieniem i upadłością rozpoznają również sądy okręgowe. Sprawami rozwodowymi w Centralnym Londynie zajmuje się Główny Urząd Sądu Rodzinnego, a nie sądy okręgowe.
Okręgowe Sądy Rodzinne ("County Court Family") zajmują się sprawami dotyczącymi rodziców i ich dzieci.
Tribunals.
Zajmują się sprawami na forum, które można obejrzeć na sali. Rozprawy takie są dostępne dla publiczności. Sąd ten zajmuje się prawami emigracyjnymi czy prawem pracy.
Istnieje wiele Trybunałów rozpoznających rozmaite kwestie, np. imigrację, podatki, zdrowie psychiczne, grunty i nieruchomości, zasiłki z opieki społecznej, transport oraz zatrudnienie. Postępowanie przed trybunałami jest mniej formalne niż przed innymi sądami. W skład członków trybunałów mogą wchodzić specjaliści w innych dziedzinach niż prawo, np. lekarze, oraz osoby bez wykształcenia prawniczego, choć przewodniczącym takiego trybunału prawie zawsze jest osoba o wykształceniu prawniczym. W zależności od rodzaju trybunału, odwołania od decyzji trybunału można składać do trybunału wyższej instancji, Wysokiego Trybunału lub Sądu Apelacyjnego. Za pośrednictwem Sądu Administracyjnego Wysoki Trybunał pełni również funkcję nadzorczą nad licznymi sądami, trybunałami oraz organami i osobami prywatnymi pełniącymi funkcje publiczne.
Lord Chief Justice of England and Wales.
Jest to kierowniczy urząd sądownictwa Anglii i Walii, powstał w XII w.
Na mocy reformy z 2005 roku osoba powołana na stanowisko Lorda Naczelnego obejmuje równocześnie stanowisko Prezesa Sądów Anglii i Walii "President of the Courts of England and Wales". Obecnie funkcję tę sprawuje Igor Judge, Baron Judge. Ma on około 400 ustalonych obowiązków łącznie z reprezentowaniem sądownictwa Anglii i Walii w Parlamencie i rządzie brytyjskim. Przydziela stanowiska i lokalizacje sędziom. Również jest obecny na najważniejszych sprawach cywilnych, karnych i rodzinnych. Na każdym posiedzeniu nosi płaszcz i kamizelkę, a także krótką perukę.
Zakres orzecznictwa i praktyka.
Sądownictwo w Anglii obejmuje dość szeroki zasięg, od małych spraw na przykład odzyskiwanie długów czy niszczenie dóbr materialnych (rozwiązywane są szybkim i tanim sposobem) do spraw bardziej skomplikowanych związanych z problemami w korporacjach międzynarodowych. Większość spraw cywilnych nie kończy się w sądzie jak i również często nie dochodzi do pełnego procesu. Zakańczane są za pośrednictwem lub przez użycie ustalonych procedur składania skarg, a jeśli jednak sprawy idą przez sąd, celem jest rozwiązanie jej najprostszymi i najszybszymi środkami. Sąd nie ma mocy i prawa w sprawach cywilnych do karania strony przegranej więzieniem. Zazwyczaj strona wygrana otrzymuje rekompensatę w postaci pieniężnej.
Ubiór.
Od początku istnienia sądów Wielkiej Brytanii przyjęło się, że wszyscy obecni na sali sądowej pracownicy mają określony ubiór ("Dress code"), który określa ich pozycje i zadania. Pracownicy Ławy Króla ("King's Bench") mają pięć rodzajów, a na przykład pracownicy Sądu Lorda Kanclerza – trzy (purpurowy, z czarnego jedwabiu i z futra gronostaja).
Innymi dodatkami są szale, peleryny, szaty z kapturami, białe rękawiczki, imitacje spodni do jazdy konnej oraz buty ze stalowymi sprzączkami. Peruki, które są ikoną brytyjskiego sądu, są produkowane z naturalnych włosów ludzkich. W 1834 roku Humphrey Ravenscroft opatentował pomysł, który przetrwał do dziś. Zaczął używać do produkcji peruk włosów końskich. Peruki te okazały się niezawodną i nieodłączną częścią tradycji sądownictwa. Były bardzo lekkie i wygodne, a ich konstrukcja pozostawała niezmienna, co okazało się równie bardzo wygodne. Humphrey był wnukiem założyciela sklepu, którego rodzina sławiła się w tworzeniu peruk dla prawników. Rodzinny sklep jest największą firma na świecie produkującą peruki dla pracowników sądu w Wielkiej Brytanii.
W praktyce większość pracowników sądu ubrana jest w garnitury, a peruki adwokackie są zakładane tylko na specjalne okazje.

</doc>
<doc id="1190961" url="https://pl.wikipedia.org/wiki?curid=1190961" title="Megaspora">
Megaspora



</doc>
<doc id="1190966" url="https://pl.wikipedia.org/wiki?curid=1190966" title="Makrosporangium">
Makrosporangium

Makrosporangium, megasporangium – jeden z dwóch typów zarodni obecny u roślin różnozarodnikowych. Powstają w nim nieliczne lub wręcz pojedyncze zarodniki zwane makrosporami, z których z kolei rozwijają się przedrośla wytwarzające tylko żeńskie narządy – rodnie, a w nich komórki jajowe. Makrosporangia są zwykle większe od mikrosporangiów. Wyrastają na liściach zwanych makrosporofilami, często zmodyfikowanych i odmiennych od innych liści.
Makrosporangia występują u widłaków różnozarodnikowych, u paproci z rzędu salwiniowców, u nagonasiennych i okrytonasiennych. U okrytonasiennych funkcję megasoprangium pełni ośrodek w zalążku.

</doc>
<doc id="1190967" url="https://pl.wikipedia.org/wiki?curid=1190967" title="Emanuel Chobot">
Emanuel Chobot

Emanuel Chobot (ur. 1 stycznia 1881 w Orłowej k. Karwiny, zm. 7 czerwca 1944 w Morawskiej Ostrawie) – polski działacz lewicowy na Śląsku Cieszyńskim w okresie I Republiki Czechosłowackiej, przewodniczący PSPR, poseł na sejm w Pradze, członek Rady Narodowej Księstwa Cieszyńskiego w 1918 roku.
W młodości pracował w oddziale austriackiej federacji konsumentów w Orłowej. Od 1908 do 1918 roku członek powiatowej rady PPSD w Cieszynie, po 1920 roku współtworzył PPSD Republiki Czechosłowackiej.
Od 1921 do 1938 roku działacz Polskiej Socjalistycznej Partii Robotniczej na Śląsku Cieszyńskim.
W latach 1929–1935 sprawował mandat posła do Zgromadzenia Narodowego w Pradze, działał w grupie socjaldemokratycznej.
Był jednym z przywódców lewicowego odłamu w polskim ruchu socjalistycznym, opowiadał się za bliską współpracą z czeską socjaldemokracją.

</doc>
<doc id="1190971" url="https://pl.wikipedia.org/wiki?curid=1190971" title="MABT">
MABT

MABT - włoski materiał wybuchowy, mieszanina trotylu, 2,4-dinitrofenolu oraz kwasu pikrynowego.

</doc>
<doc id="1190973" url="https://pl.wikipedia.org/wiki?curid=1190973" title="Ćwierćlotos">
Ćwierćlotos



</doc>
<doc id="1190974" url="https://pl.wikipedia.org/wiki?curid=1190974" title="Pecten maximus">
Pecten maximus



</doc>
<doc id="1190977" url="https://pl.wikipedia.org/wiki?curid=1190977" title="Carmine Giovinazzo">
Carmine Giovinazzo

Carmine Dominick Giovinazzo (ur. 24 sierpnia 1973 w Nowym Jorku) – amerykański aktor, scenarzysta, malarz i muzyk. Wystąpił w roli detektywa Daniela „Danny’ego” Messera w serialu CBS " (2004-2013). 
Życiorys.
Urodził się i wychował w dzielnicy Port Richmond na Staten Island w Nowym Jorku, jako syn Nancy i policjanta Dominicka Giovinazzo. Ma włosko-norwesko-brytyjskie korzenie. Był zapalonym sportowcem i chciał zostać zawodowym graczem w baseball. Jednak poważna kontuzja pleców uniemożliwiła mu dalszą grę i zajął się aktorstwem. W 1991 ukończył Port Richmond High School w Staten Island. Studiował w Wagner College na stypendium baseballowym. Studiował aktorstwo w Wagner College i HB Studios.
Początkowo przez cztery lata grywał w krótkometrażowych niezależnych produkcjach. W 1997 przeprowadził się do Los Angeles. Wystąpił w pilotażowym odcinku serialu The WB " (1997), w którym jego postać Christophera Boala była pierwszą ekranową ofiarą serii. Wkrótce został obsadzony w komedii romantycznej "Billy’s Hollywood Screen Kiss" (1998), melodramacie sportowym Sama Raimiego "Gra o miłość" ("For Love of the Game", 1999), dramacie politycznym "Droga do białego domu" ("The Big Brass Ring", 1999) i dramacie wojennym Ridleya Scotta "Helikopter w ogniu" ("Black Hawk Down", 1999). Za rolę Scotta w sitcomie UPN "Shasta McNasty" (1999) zdobył nominację do People’s Choice Award. 
Występował gościnnie w serialach takich jak NBC "Powrót do Providence" ("Providence", 1999), NBC "Ściśle tajne" ("UC: Undercover", 2001) i CBS "Obrońca" ("The Guardian", 2003). Zagrał Tony’ego Galpera, ofiarę w ostatnim odcinku serialu ABC "Columbo" (2003). Po występie w dramacie sportowym "Przysięga wierności" ("Pledge of Allegiance", 2003) u boku Freddy’ego Rodrígueza i dramacie wojennym "W rękach wroga" ("In Enemy Hands", 2004) z Williamem H. Macy, grał detektywa Danny’ego Messer’a w serialu CBS "" (2004-2013).
Życie prywatne.
11 lipca 2010 ożenił się z Vanessą Marcil. W sierpniu 2012 Marcil wystąpiła o rozwód z powodu niezgodności charakterów. Rozwód został sfinalizowany 18 marca 2013.
W wolnych chwilach oddaje się malarstwu i poezji, śpiewa i gra na gitarze w zespole oraz pisze piosenki.

</doc>
<doc id="1190978" url="https://pl.wikipedia.org/wiki?curid=1190978" title="Roman Kurkiewicz">
Roman Kurkiewicz

Roman Kurkiewicz (ur. 1962) – polski dziennikarz, publicysta, redaktor naczelny "Przekroju", współtwórca programów "Tok Szok" i "Magazyn Literacki".
Życiorys.
Uczył się w III Liceum Ogólnokształcącym w Poznaniu.
Studiował filozofię na Akademii Teologii Katolickiej w Warszawie oraz na Uniwersytecie Warszawskim. Odbywał nowicjat w zakonie dominikanów w Poznaniu. Roman Kurkiewicz twierdzi, że w jego przypadku bycie mnichem, poprzez zwątpienie i dystans do religii, doprowadziło go do ateizmu.
W latach 1979–1989 związany był z opozycją demokratyczną.
Przyznaje, że nadużywał alkoholu już w młodości (np. jako nastolatek wpadał w ciągi alkoholowe), ale w 2000 przeszedł skuteczną terapię odwykową, dzięki której przestał pić.
Pracował w „Gazecie Wyborczej” od początku jej istnienia, gdzie współtworzył m.in. „Magazyn Gazety”. Był również pracownikiem działu publicystyki TVP2, gdzie współpracował przy takich programach, jak „Tok Szok” czy „Magazyn Literacki”. Pracował również w Polsacie i TV4. W 2001 był zastępcą kierownika działu społecznego w tygodniku „Newsweek Polska”. W 2002 i ponownie od stycznia 2012 do końca września 2012 redaktor naczelny „Przekroju”, w międzyczasie przez kilka lat był felietonistą tego tygodnika. Tworzył tam cykle: „Łżem i wobec”, „Lewomyślnie”.
Do października 2010 prowadził w Tok FM programy: „Pod tytułem”, „Kurkiewy” oraz „Mówi się”. Od października 2011 prowadził audycję o książkach „Pod tytułami” w rozgłośni Radio dla Ciebie.
Od 30 czerwca 2014 do 1 września 2016 wraz z Janem Wróblem prowadził na antenie TVN24 program „Dwie prawdy”. Od 2017 felietonista tygodnika „Przegląd”.
Związany z Collegium Civitas, gdzie wykłada przedmiot "Warsztat prasowy – literatura faktu".
W 2011 został nominowany w studenckim plebiscycie MediaTory w kategorii ProwokaTOR.
Od 3 października 2019 do 29 października 2020 prowadził na antenie internetowej rozgłośni Halo.Radio swoją autorską audycję "Halo Wieczorem". W programie omawiał tematy dotyczące spraw obywatelskich i oddolnych inicjatyw społecznych. 

</doc>
<doc id="1190979" url="https://pl.wikipedia.org/wiki?curid=1190979" title="David Firth">
David Firth

David Firth (ur. 23 stycznia 1983 w Doncaster) – brytyjski autor filmów animowanych. Stworzył filmy i seriale, takie jak: "Salad Fingers", "Spoilsbury Toast Boy", "Panathinaikos Bear", "Devvo", "Burnt Face Man", "Sock" oraz wiele jednoczęściowych filmików, m.in. "Milkman", "Socklops", "Health Reminder", "Aussies" i "The Child that Smelt Funny".
Prowadzi własną stronę internetową (fat-pie.com), na której prezentuje autorskie kreskówki czy filmy animowane, a także prowadzi sklep z gadżetami i ubraniami z postaciami z kreskówek.

</doc>
<doc id="1190980" url="https://pl.wikipedia.org/wiki?curid=1190980" title="Trolltaar">
Trolltaar

Trolltaar - mini-album norweskiej grupy blackmetalowej Ancient. Wydanie limitowane do 1000 kopii, zostało wydane w 1995 roku przez wytwórnie muzyczną "Damnation Records".

</doc>
<doc id="1190993" url="https://pl.wikipedia.org/wiki?curid=1190993" title="Estádio Luiz José de Lacerda">
Estádio Luiz José de Lacerda

Estádio Luiz José de Lacerda – stadion piłkarski, w Caruaru, Pernambuco, Brazylia, na którym swoje mecze rozgrywa klub Central Sport Club.

</doc>
<doc id="1190995" url="https://pl.wikipedia.org/wiki?curid=1190995" title="Wieczne pretensje">
Wieczne pretensje

Wieczne pretensje – polski film obyczajowy z 1974 roku w reżyserii i na podstawie scenariusza Grzegorza Królikiewicza.
Nagrody.
1975:

</doc>
<doc id="1190998" url="https://pl.wikipedia.org/wiki?curid=1190998" title="London Borough of Redbridge">
London Borough of Redbridge

London Borough of Redbridge – jedna z 32 gmin Wielkiego Londynu położona w jego północno-wschodniej części. Wraz z 19 innymi gminami wchodzi w skład tzw. Londynu Zewnętrznego. Władzę stanowi Rada Gminy Redbridge (ang. Redbridge Council).
Historia.
Gminę utworzono w 1965 roku na podstawie ustawy London Government Act 1963 z obszarów Ilford (ang. Municipal Borough of Ilford) utworzonego w 1926 roku, Wanstead and Woodford (ang. Municipal Borough of Wanstead and Woodford) utworzonego w 1937 roku i północnej części Dagenham (ang. Municipal Borough of Dagenham) utworzonego w 1938 oraz południowej części Chigwell (ang. Chigwell Urban District) utworzonego w 1933 roku, które należały do hrabstwa Essex. Nazwa Redbridge pochodzi od mostu przez rzekę Roding, zbudowanego z czerwonej cegły (został rozebrany w 1921 roku).
Geografia.
Gmina Redbridge ma powierzchnię 56,41 km2, graniczy od wschodu z Havering, od zachodu z Waltham Forest, od południa z Barking and Dagenham i Newham, zaś od północy z dystryktem Epping Forest w hrabstwie Essex. Redbridge jest określana jako gmina podmiejska, dobra do zamieszkania, z przewagą zieleni. W obrębie gminy znajduje się 13 obszarów chronionych, około 500 hektarów lasu oraz około 250 hektarów parków i terenów zielonych. 
W skład gminy Redbridge wchodzą następujące obszary:
Gmina dzieli się na 21 okręgów wyborczych które nie pokrywają się dokładnie z podziałem na obszary, zaś mieszczą się w czterech rejonach tzw. borough constituencies – Chingford and Woodford Green, Leyton and Wanstead, Ilford North i Ilford South.
Demografia.
W 2011 roku gmina Redbridge miała 278 970 mieszkańców.
Podział mieszkańców według grup etnicznych na podstawie spisu powszechnego z 2011 roku:
Podział mieszkańców według wyznania na podstawie spisu powszechnego z 2011 roku:
Podział mieszkańców według miejsca urodzenia na podstawie spisu powszechnego z 2011 roku:
Transport.
Przez Redbridge przebiega jedna linia metra: Central Line.
Stacje metra:
Pasażerskie połączenia kolejowe na terenie Redbridge obsługuje przewoźnik National Express East Anglia. 
Stacje kolejowe:
Znane osoby.
Sir Winston Churchill - premier Wielkiej Brytanii z czasów II wojny światowej, przez 40 lat był deputowanym do Izby Gmin z terenu Wanstead and Woodford.
W Redbridge urodzili się m.in. 

</doc>
<doc id="1191003" url="https://pl.wikipedia.org/wiki?curid=1191003" title="Dadi (tytuł)">
Dadi (tytuł)

Dadi (dewanagari दादी) – w języku hindi „babcia” (matka ojca); stosowane również jako tytuł kobiety pełniącej funkcję przewodnika duchowego.

</doc>
<doc id="1191004" url="https://pl.wikipedia.org/wiki?curid=1191004" title="Estádio José Vareda">
Estádio José Vareda

Estádio José Vareda – stadion piłkarski, w Limoeiro, Pernambuco, Brazylia, na którym swoje mecze rozgrywa klub Centro Limoeirense de Futebol.

</doc>
<doc id="1191006" url="https://pl.wikipedia.org/wiki?curid=1191006" title="Estádio Paulo de Souza Coelho">
Estádio Paulo de Souza Coelho

Estádio Paulo de Souza Coelho – stadion piłkarski, w Petrolina, Pernambuco, Brazylia, na którym swoje mecze rozgrywa klub Petrolina Social Futebol Clube.
Poprzednia nazwa stadionu: Estádio Associação Rural de Petrolina

</doc>
<doc id="1191008" url="https://pl.wikipedia.org/wiki?curid=1191008" title="Clonecd">
Clonecd



</doc>
<doc id="1191010" url="https://pl.wikipedia.org/wiki?curid=1191010" title="Strach (film 1975)">
Strach (film 1975)

Strach – polski film kryminalny z 1975 roku w reżyserii Antoniego Krauzego nakręcony na podstawie powieści Zbigniewa Safjana, który był też autorem scenariusza.
Główne role.
Źródło: Filmpolski.pl.
Nagrody.
1975: MFF w San Sebastián – nagroda za debiut reżyserski.

</doc>
<doc id="1191014" url="https://pl.wikipedia.org/wiki?curid=1191014" title="Estádio Antônio Inácio de Souza">
Estádio Antônio Inácio de Souza

Estádio Antônio Inácio de Souza – stadion piłkarski, w Caruaru, Pernambuco, Brazylia, na którym swoje mecze rozgrywa klub Clube Atlético do Porto.

</doc>
<doc id="1191015" url="https://pl.wikipedia.org/wiki?curid=1191015" title="PCC Arriva">
PCC Arriva



</doc>
<doc id="1191017" url="https://pl.wikipedia.org/wiki?curid=1191017" title="Estádio Cornélio de Barros">
Estádio Cornélio de Barros

Estádio Cornélio de Barros – stadion piłkarski, w Salgueiro, Pernambuco, Brazylia, na którym swoje mecze rozgrywa klub Salgueiro AC.

</doc>
<doc id="1191018" url="https://pl.wikipedia.org/wiki?curid=1191018" title="Karol Junga">
Karol Junga

Karol Junga (ur. 28 października 1887 w Żukowie Górnym na Śląsku Cieszyńskim, zm. 4 lutego 1943 w Katowicach) – polski działacz społeczny i narodowy na Śląsku Cieszyńskim, poseł do Sejmu Krajowego na Morawach (1929–1938) i na Sejm Ustawodawczy II RP (1919–1922).
Życiorys.
Pochodził z polskiej rodziny katolickiej zajmującej się rolnictwem. Po ukończeniu gimnazjum w Cieszynie uczył się w szkole rolniczej w Wiedniu. Następnie praktykował w Towarzystwie Rolniczym w Krakowie, by osiąść na ojcowskim gospodarstwie w Żukowie.
Angażował się społecznie już w czasach austriackich: pełnił mandat radnego gminy Górny Żuków, był członkiem lokalnego Kółka Rolniczego i prezesem Kasy Raiffeisena. Później został również dyrektorem Kredytowego Banku Cieszyńskiego, zakładał Spółkę Rolniczo-Handlową "Ziemia" w Cieszynie.
W 1918 delegowany do Rady Narodowej Księstwa Cieszyńskiego. Opowiadał się za włączeniem większej jego części w skład RP.
W Sejmie Ustawodawczym reprezentował okręg Cieszyn, starał się zainteresować posłów w Warszawie sytuacją na Śląsku. Był członkiem klubu Narodowego Zjednoczenia Ludowego. Po 1922 pozostał w Czechosłowacji, gdzie działał w Związku Śląskich Katolików w Czeskim Cieszynie. Redagował związany ze Związkiem tygodnik "Nasz Kraj".
W 1928 został nominowany przez rząd Czechosłowacji do Morawsko-śląskiego Sejmiku Krajowego w Brnie jako jedyny reprezentant ludności polskiej. Został tzw. hospitantem w klubie agrariuszy. Ponownie został posłem w 1935, mandat piastował aż do włączenia zaolziańskiej części Śląska Cieszyńskiego do Polski w 1938.
Działacz Zarządu Związku Spółek Zarobkowych i Gospodarczych na Śląsku, pełnił tam funkcję prezesa, członka zarządu i rady nadzorczej.
Podczas okupacji niemieckiej represjonowany. Aresztowany i więziony w Cieszynie, Zwickau, Bytomiu i Katowicach. Zmarł w więzieniu.

</doc>
<doc id="1191019" url="https://pl.wikipedia.org/wiki?curid=1191019" title="Ciąg dalszy nastąpi">
Ciąg dalszy nastąpi

Ciąg dalszy nastąpi – polski dramat psychologiczny z 1975 roku składający się z dwóch nowel. Obie łączy tematyka: psychologia samotnych kobiet.
Nowele.
Na smyczy.
Główne role:
Lekcja miłości.
Główne role:

</doc>
<doc id="1191020" url="https://pl.wikipedia.org/wiki?curid=1191020" title="Pike Place Market">
Pike Place Market

Pike Place Market – publiczny targ, będący miejscem widokowym na Zatokę Elliotta w Seattle w stanie Waszyngton w Stanach Zjednoczonych. Rynek otwarty został 17 sierpnia 1907. Jest to jedno z najpopularniejszych miejsc w Seattle, położone w centrum miasta i zajmujące 9 akrów powierzchni.
W 1971 w pobliżu Pike Place Market otwarta została pierwsza na świecie kawiarnia Starbucks. Na Pike Place Market sklep został przeniesiony w 1976, gdzie funkcjonuje do dziś.

</doc>
<doc id="1191023" url="https://pl.wikipedia.org/wiki?curid=1191023" title="Ferrari Tipo F131">
Ferrari Tipo F131

Ferrari Tipo F131 - silnik Ferrari produkowany i wykorzystywany w modelu 360 Modena w latach 1999-2004.

</doc>
<doc id="1191024" url="https://pl.wikipedia.org/wiki?curid=1191024" title="Estádio Municipal Nildo Pereira de Menezes">
Estádio Municipal Nildo Pereira de Menezes

Estádio Municipal Nildo Pereira de Menezes – stadion piłkarski, w Serra Talhada, Pernambuco, Brazylia, na którym swoje mecze rozgrywa klub Serrano Futebol Clube.

</doc>
<doc id="1191025" url="https://pl.wikipedia.org/wiki?curid=1191025" title="Whitesnake (album)">
Whitesnake (album)

Whitesnake – siódmy album muzyczny grupy rockowej Whitesnake wydany w kwietniu 1987 roku.

</doc>
<doc id="1191026" url="https://pl.wikipedia.org/wiki?curid=1191026" title="Dadi Janki">
Dadi Janki

Dadi Janki (ur. 1916, zm. 27 marca 2020 w Mount Abu) – joginka i nauczycielka duchowa Światowego Uniwersytetu Duchowego Brahma Kumaris Radża Jogi. Janki podróżowała i nauczała tradycji radżajogi w wielu krajach.
Życiorys.
Urodziła się w 1916 roku w indyjskiej prowincji Sindh (obecnie Pakistan) w zamożnej, głęboko religijnej rodzinie. W 1950 roku wraz ze swoim guru Brahma Babą, począwszy od góry Abu, rozpoczęła zakładanie aśramów radżajogi w Indiach (Delhi, Mumbaj). W 1974 roku założyła pierwszy ośrodek tej szkoły poza Indiami – w Londynie. Od 1983 do 2020 roku była wicedyrektorem ruchu Brahma Kumaris.

</doc>
<doc id="1191027" url="https://pl.wikipedia.org/wiki?curid=1191027" title="Oblężenie Smoleńska (1609–1611)">
Oblężenie Smoleńska (1609–1611)

Oblężenie Smoleńska miało miejsce w dniach 29 września 1609 – 13 czerwca 1611 podczas wojny polsko-rosyjskiej (1609–1618).
Wstęp.
W lipcu 1608 roku Rzeczpospolita zawarła z Wasylem Szujskim rozejm, który obowiązywać miał 3 lata i 11 miesięcy. Zygmunt III Waza, który od początku dyskretnie wspierał Dymitriadę, nie miał zamiaru przestrzegać zawartego układu, czego dowodem było przybycie w sierpniu 1608 roku do obozu drugiego Dymitra wiernego stronnika króla starosty uświackiego Jana Piotra Sapiehy, który był bratem stryjecznym kanclerza wielkiego litewskiego Lwa Sapiehy.
Także Rosja już pod koniec 1608 roku zaczęła prowadzić pertraktacje mające na celu sprzymierzenie się ze Szwecją, która w tym okresie była w stanie wojny z Polską (Wojna polsko-szwedzka (1600–1611)). Ostatecznie Wasyl Szujski zawarł układ sojuszniczy ze Szwecją w lutym 1609 roku, wkrótce po zawarciu układu ze Szwedami zaczął wysuwać roszczenia terytorialne wobec Rzeczypospolitej i przyjął prowokujący tytuł księcia Połockiego, choć Połock po wojnach Batorego znów należał do Litwy. Dla Zygmunta III stało się to znakomitym pretekstem do rozpoczęcia oficjalnej wojny. Na skutek zawartego układu wojska szwedzkie dołączyły do wojsk rosyjskich.
Zygmunt III Waza, który już w sierpniu 1608 roku zdecydował się na wojnę z Rosją i z tego powodu starał się o poparcie hetmana polnego Stanisława Żółkiewskiego, który wobec wakatu na stanowisku hetmana wielkiego, był po królu najwyższym dowódcą wojskowym w Koronie. Król miał zamiar zdobyć koronę carską dla siebie lub syna Władysława, a następnie po połączeniu sił Rosji i Rzeczypospolitej odzyskać władzę nad swoim dziedzictwem - Szwecją, a także zneutralizować zagrożenie tatarsko-tureckie. Istotne dla poparcia wojny wśród szlachty, było również hasło odzyskania ziem utraconych przez Litwę, do czego król zobowiązał się w pactach conventach. Inny, propagandowym celem wojny było również szerzenie religii katolickiej w obu zdobytych krajach, szczególnie ważne dla uzyskania poparcia u papieża i katolickich monarchów Europy. W efekcie papież Paweł V ogłosił odpust i jubileusz na intencję królewskiego zwycięstwa. Żółkiewski sprzeciwiał się wojnie, gdyż uważał, że dopóki trwała wojna ze Szwecją nie można angażować państwa w kolejny konflikt.
Zygmunt III nie postawił sprawy przyszłej wojny na sejmie ze stycznia i lutego 1609 roku, plany o niej był jednak powszechnie wiadome, szlachta uchwaliła nowe regulaminy wojskowe, a także uznała prawnie kościół prawosławny w Rzeczypospolitej. Z tego też powodu o wybuchu wojny na początku 1609 roku zadecydował jedynie król z senatem, przy całkowitym pominięciu izby poselskiej. Skutkiem ubocznym takiego stanu rzeczy była mizeria przygotowań wojennych, gdyż nie posiadający poparcia sejmu król, mógł organizować armię tylko w oparciu o własne środki finansowe. Przeciwny dotąd wojnie Żółkiewski, po podjętej na radzie senatu decyzji o wojnie, nie oponował już, opowiadał się jedynie za uderzeniem wprost na stolicę Rosji - Moskwę, jednak dał się przekonać do planów królewskich zdobycia Smoleńska.
Król na wojnę ruszył z Krakowa 28 maja, a z Żółkiewskim spotkał się 6 czerwca w Bełżycach pod Lublinem. Król Zygmunt III, któremu udało się w końcu pozyskać dla swych planów Żółkiewskiego, 25 sierpnia przybył do Mińska. Żółkiewski w tym czasie maszerował przez Brześć Litewski i Słonim.
Zygmunt III wyruszył z Mińska i udał się przez Borysów do Orszy, gdzie oczekiwał go wraz z wojskami litewskimi Lew Sapieha. Wszyscy w obozie tryskali optymizmem, przypuszczając, że wobec panującego w Rosji chaosu Smoleńsk nie stawi twardego oporu. Armia polsko-litewska wymaszerowała z Orszy 17 września. Wojska polskie przekroczyły oficjalną granicę z Rosją po przeprawieniu się przez rzekę Iwarę 21 września 1609 roku. Armia polska licząca początkowo 8500 jeźdźców (w tym 4342 husarzy) stale rosła, pod Smoleńskiem osiągając liczbę 17 tysięcy. Później do wojsk polsko-litewskich dołączyły jeszcze wojska kozackie w sile około 20 tysięcy Zaporożców.
Oblężenie.
Oblężenie rozpoczęło się 29 września 1609 roku, gdy pod Smoleńsk dotarła awangarda wojsk litewskich pod wodzą Lwa Sapiehy. Załoga Smoleńska zdążyła uprzednio spalić przedmieścia, by nie dawały osłony wojskom Rzeczypospolitej. Stanisław Żółkiewski dotarł pod mury Smoleńska następnego dnia i natychmiast przystąpił do oględzin fortecy. Grubych na sześć, a wysokich na trzynaście do dziewiętnastu metrów murów długości 6,5 kilometra, zbudowanych za Godunowa, bronił dowodzony przez Michała Szeina rosyjski garnizon liczący blisko 20 000 żołnierzy i mieszczan, wspomagany przez 500 Szwedów. Obok murów twierdza posiadała także fortyfikacje ziemne. Wojska polskie liczyły początkowo 8409 jazdy i 4530 piechoty oraz 30 dział. Po przybyciu pod Smoleńsk Zygmunta III Żółkiewski 2 października przeprowadził drugi przegląd obleganej twierdzy.
Hetman wytyczył obozy i rozkazał sypanie szańców, nie był jednak (w przeciwieństwie do króla i kanclerza Lwa Sapiehy) przekonany do długiego oblężenia całością wojsk. Uważał, że znacznie lepszym rozwiązaniem byłoby zablokowanie miasta częścią sił, a z resztą ruszyć w głąb pogrążonego w chaosie państwa moskiewskiego, gdzie byłoby można szybko znaleźć rozstrzygnięcie militarne i polityczne. Dał temu wyraz na odbytej 3 października radzie wojennej. Obstawał przy swoim zdaniu także z tego powodu, że nie spełniły się nadzieje co do rychłej kapitulacji Smoleńska, który był dobrze przygotowany i nie zamierzał się poddać. Jednak niektórzy na naradzie twierdzili, że to tylko pozory i przy pierwszych szturmach załoga na pewno się podda.
Z powodu swych przychylnych dla Rosji poglądów i wynikających z nich marzeń o unii obu państw i tworzących je narodów, Żółkiewski szybko popadł w konflikt z otaczającymi króla magnatami. Najbardziej zagorzałymi przeciwnikami Żółkiewskiego byli: wojewoda bracławski Jan Potocki, starosta białokamieniecki Jakub Potocki oraz starosta feliński Stefan Potocki. Także nieprzychylni hetmanowi byli Sapiehowie, Wiśniowieccy, Mniszchowie i Rużyńscy. Choć oblężeniem kierował Żółkiewski, w tych warunkach był mocno krępowany przez licznych i nieprzychylnych mu królewskich doradców.
Pierwsza próba ataku, podjęta 4 października, zupełnie się nie powiodła. Następnego dnia przybyły pod twierdzę wojska zaporoskie w sile 5000 żołnierzy, które przywiódł ataman Olewczenko. Przybyły także liczne oddziały polskie i litewskie, które zwiększyły siły polsko-litewskie do 17 200 żołnierzy. W dniach 5 - 8 października załoga smoleńska odparła trzy szturmy. W walkach w ręce polskie dostały się dokumenty mówiące o tym, że już podczas rokoszu sandomierskiego Wasyl Szujski miał iść w głąb Rzeczypospolitej w imieniu pierwszego Samozwańca na czele rosyjskiej armii interwencyjnej.
Po nieudanych szturmach armia oblężnicza ograniczyła się do bombardowania miasta oraz prowadzenia prac oblężniczych i podkopów. Ostrzeliwanie potężnych murów nie przynosiło wielkich korzyści, szturmów natomiast już nie prowadzono, by nie tracić niepotrzebnie żołnierzy. Garnizon smoleński też nie mógł pochwalić się sukcesami, gdyż wszystkie jego wycieczki Polacy i Litwini odpierali z dużymi stratami. Działania oblężnicze były prowadzone ospale, przy braku jednoznacznych decyzji. Paraliż dowództwa związany był z ciągłymi intrygami i wynikającymi stąd sporami nominalnego dowódcy Stanisława Żółkiewskiego z członkami prokrólewskiej koterii magnackiej.
Osaczone zewsząd miasto wkrótce zaczęło odczuwać brak wody, opału i soli, a w mieście zaczęły szerzyć się choroby, głównie szkorbut. Wojska oblegające też musiały znosić trudne warunki pogodowe, jakie panowały jesienią. Nędza i choroby obniżały morale wojska i skłaniały do dezercji.
Pod koniec stycznia Rosjanie podjęli się rokowań, oferując koronę carską synowi króla Władysławowi, pod warunkiem przyjęcia przez niego prawosławia. Po dwutygodniowych pertraktacjach zawarto 14 lutego układ, wedle którego królewicz miał być koronowany, a prawosławie pozostawać jedyną w Rosji religią. Polska i Rosja miały być odtąd sprzymierzeńcami. Układ zaprzysięgli jedynie bojarowie, natomiast Zygmunt III wstrzymał się od przysięgi, gdyż sam pragnął panować nad Rosją. Miał on całkowicie odmienną wizję przyszłości, niż Żółkiewski, który miał nadzieję na porozumienie narodów i unię dynastyczną.
Smoleńsk jednak trzymał się nadal, podczas gdy liczebność polsko-litewskiej piechoty spadła do 1900 żołnierzy. Dzięki nowym zaciągom wzrosła jedynie liczebność jazdy. Sytuację pogorszył podział dowództwa wojsk oblężniczych na partie: koronną, z hetmanem Żółkiewskim i litewską, z Janem Sapiehą. Ponadto kurczowe trzymanie wszystkich sił pod Smoleńskiem brało się również z królewskiego przekonania, że Moskwa sama pogrąży się w chaosie. Wkrótce okazało się, że to Żółkiewski miał rację, a Rosjanie przystąpili do ofensywy i zaczęli zajmować mniejsze przygraniczne zameczki. Pierwszy padł Osipow, jeszcze wcześniej wojska rosyjskie i szwedzkie oblegały twierdzę Biała, której udało się jednak obronić. Wreszcie do Polaków zaczęły docierać wieści o gromadzącej się potężnej armii szwedzko-rosyjskiej pod wodzą Dymitra Szujskiego, która według nich miała liczyć kilkadziesiąt tysięcy żołnierzy. Gdy 6 czerwca dotarła pod Smoleński wieść, że armia Dymitra Szujskiego koncentruje się pod Kaługą, dla odparcia spodziewanej odsieczy jeszcze tego samego dnia ruszył spod Smoleńska Żółkiewski, wziąwszy ze sobą niewiele ponad 2 tys. żołnierzy (1630 jazdy i 597 piechoty). Na czas nieobecności Żółkiewskiego pieczę nad oblężeniem przejął Jan Potocki.
Efektowne zwycięstwo pod Kłuszynem odniesione 4 lipca 1610 roku oraz kapitulacja wojsk rosyjskich zablokowanych w Carowym Zamijszczu, radykalnie zmieniły układ sił. Zwycięski hetman ruszył na Moskwę. Dużym wzmocnieniem dla armii oblężniczej pod Smoleńskiem było przybycie 28 lipca 15-tysięcznej armii kozackiej. Znużony długim bombardowaniem twierdzy Potocki spróbował 21 sierpnia zdobyć Smoleńsk szturmem, przyniosło to jednak bardzo duże straty w postaci 970 zabitych i rannych.
Pod Moskwą na początku sierpnia zaczęły się układy, zakończone umową z 28 sierpnia, na mocy której nowym carem Rosji po obalonym Wasylu Szujskim został syn Zygmunta III, królewicz Władysław. Znakomite zwycięstwo zostało pod Smoleńskiem bardzo źle przyjęte, a król, zazdrosny o swą sławę, kazał zataić przed wojskiem informację o bitwie kłuszyńskiej.
W drugiej połowie 1610 roku wojska Rzeczypospolitej sprowadziły pod Smoleńsk ciężkie działa burzące, dzięki którym udało się częściowo uszkodzić mury obronne Smoleńska. Pewnym sukcesem było przeciągnięcie we wrześniu na stronę królewską części sił drugiego Samozwańca, który stał pod Moskwą. Żołnierze, którzy przeszli na stronę króla, otrzymali obietnicę zapłaty zaległego żołdu ze skarbca carskiego, który w przyszłości miał być w ręku Zygmunta III. 
W październiku wojska polskie przystąpiły do okupacji Moskwy. Żółkiewski natomiast 21 listopada wrócił pod Smoleńsk, przedkładając królowi zawarty z rosyjskimi bojarami układ. Król nie zgadzał się, by zatwierdzić taką umowę. Wynikało to z faktu, że Zygmunt III nie miał zamiaru sadzać na moskiewskim tronie swego syna i w dalszym ciągu myślał o koronie carskiej dla siebie. Rosjanie także zajmowali coraz ostrzejsze stanowisko, żądając jak najszybszego przybycia Władysława dla przyjęcia prawosławia i objęcia tronu. Wkrótce król, wbrew radom Żółkiewskiego, nakazał uwięzić posłów bojarskich, metropolitę Filareta oraz kniazia Wasyla Golicyna, gdyż ci twardo opowiadali się za koroną carską dla Władysława. Obaj zostali uwięzieni w Malborku.
Dotknięty niełaską królewską Żółkiewski opuścił 16 lutego 1611 roku obóz pod Smoleńskiem i udał się do Kijowa, by pilnować kresów południowo-wschodnich. 
Pomimo wielu szturmów, podkopów i zasadzek, Smoleńsk bronił się nadal. Jednak długie oblężenie sprawiło, że twierdza była już na wyczerpaniu. Zaczęły kończyć się nie tylko zapasy żywności, ale także zapasy amunicji. Pod koniec z całego garnizonu przy życiu pozostało tylko kilkuset żołnierzy i mieszczan. Także po polskiej stronie, mimo lepszych warunków zaopatrzeniowych, wielu żołnierzy chorowało i umierało. Choroba nie ominęła też dowódcy Jana Potockiego, który w końcu zmarł, a jego miejsce zajął Jakub Potocki. 
Wojska polskie, licząc na zmęczenie obrońców, spróbowały kolejnego szturmu 2 czerwca 1611 roku. Atak przeprowadzono z zaskoczenia, pod osłoną nocy. Piechota niepostrzeżenie podeszła pod mury i ustawiła drabiny, natomiast z drugiej strony zrobiono wyłomy w słabych częściach muru wskazanych przez jednego z mieszkańców. Obrońcy i tym razem zdołali odeprzeć atak.
W nocy z 12 na 13 czerwca wojska królewskie ruszyły do ostatniego szturmu. Kawaler maltański Bartłomiej Nowodworski włożył minę w kanał odprowadzający z twierdzy nieczystości, niszcząc znaczną część murów. Za pomocą min wysadzono niektóre baszty, a twierdzę ogarnął pożar. Szturmujące Smoleńsk wojsko wpadło na ulice miasta. Miasto posiadające 38 baszt wysokich na 21 metrów, z których 9 znajdowało się nad bramami skapitulowało. Najdłużej broniła się położona przy Dnieprze baszta Frołowska wysoka na 31 metrów, jej załoga poddała się wieczorem 13 czerwca.
Po 20 miesiącach i 11 dniach oblężenia utracony przed 97 laty (w 1514 roku) Smoleńsk wrócił do Wielkiego Księstwa Litewskiego.

</doc>
<doc id="1191028" url="https://pl.wikipedia.org/wiki?curid=1191028" title="Anejakulacja">
Anejakulacja

Anejakulacja – zaburzenie czynności płciowych polegające na braku wytrysku nasienia u osobników płci męskiej.

</doc>
<doc id="1191030" url="https://pl.wikipedia.org/wiki?curid=1191030" title="Estádio Otávio Limeira Alves">
Estádio Otávio Limeira Alves

Estádio Otávio Limeira Alves – stadion piłkarski, w Santa Cruz do Capibaribe, Pernambuco, Brazylia, na którym swoje mecze rozgrywa klub Sociedade Esportiva Ypiranga Futebol Clube.

</doc>
<doc id="1191031" url="https://pl.wikipedia.org/wiki?curid=1191031" title="Junior Stress">
Junior Stress

Junior Stress, właściwie Marcel Galiński (ur. 4 lipca 1986 w Lublinie) – polski wokalista, związany ze sceną muzyki reggae i dancehall. Członek sound systemu Love Sen-C Music oraz formacji Geto Blasta. Prowadzi także solową działalność artystyczną. W 2004 roku ukończył Prywatne Liceum im. Królowej Jadwigi w Lublinie.
Współpracował ponadto z takimi wykonawcami jak: Lech Janerka, Sidney Polak, Bas Tajpan, Bob One, EastWest Rockers (Ras Luta), Grubson, Hemp Gru, JWP, Marika, Mesajah, Miuosh, Natural Dread Killaz, MLN, WhiteHouse czy De Mono.
Działalność artystyczna.
Na stałe kojarzony z lubelskim sound systemem Love Sen-C Music, z którym zdobył pierwsze miejsce – "Champion Sound" na ogólnopolskim soundclashu Poznań 2005. Udziela się wokalnie w grupie Geto Blasta (wraz z Natty B).
Jego debiut wydawniczy to utwór „Korupcja” (zaśpiewany wspólnie z Natty B), wydany w 2004 roku na 7" płycie winylowej przez wytwórnię Siódemki.com. W styczniu 2006 utwór „Nieważne ile masz imion” ukazał się na składance Jah Free "Pillar of Salt". W tym samym roku nagrał utwór „Otwórz swe oczy” (wraz z Ras Lutą), który ukazał się na minialbumie o tym samym tytule.
W 2005 na festiwalu w Ostródzie uzyskał tytuł najlepszego wokalisty. W 2009 roku związał się z wytwórnią Karrot Kommando. Jej nakładem ukazał się wiosną 2009 debiutancki album Juniora Stressa pt. "L.S.M".
Jesienią 2008 roku (1-go października) odbyła się pierwsza impreza z cyklu Dancehall Masak-rah, impreza której inicjatorami byli Junior Stress i 27Pablo.

</doc>
<doc id="1191032" url="https://pl.wikipedia.org/wiki?curid=1191032" title="StarForce">
StarForce

StarForce – system stosowany do zabezpieczania płyt CD oraz DVD przed kopiowaniem stworzony dla Windows przez Protection Technology. W przeciwieństwie do SafeDisc, "StarForce" nie ingeruje w strukturę fizyczną płyty. Zabezpieczenie korzysta z 24 bitowego alfa-numerycznego klucza, który jest wprowadzany tylko raz, przy pierwszym uruchomieniu programu. Pozwala to w przyszłości na identyfikację oryginału i kopii.
Stopień trudności jego złamania zależy od tego, jaką wersję użyto i ile razy procedura zabezpieczania została wykonana na pliku.
StarForce 3.0.
StarForce 3.0 ma reputację szczególnie trudnego do złamania. Mimo to, crackerom udaje się obejść zabezpieczenia, lecz zajmuje im to niekiedy nawet ponad rok od czasu premiery, jak w przypadku . Część gier wymaga także poradników odnośnie do jak zainstalować „złamaną” aplikację.

</doc>
<doc id="1191033" url="https://pl.wikipedia.org/wiki?curid=1191033" title="Brahma Baba">
Brahma Baba

Brahma Baba (ur. w 1876, zm. w 1969) – imię duchowe Lekhraja Kripilaniego, założyciela ruchu Brahma Kumaris.
Życiorys.
Urodził się w wiosce niedaleko Hajdarabadu w prowincji Sindh w Indiach Brytyjskich w skromnej rodzinie nauczyciela wiejskiego wyznającej hinduizm. Był człowiekiem wykształconym i religijnym, abstynentem i wegetarianinem, posługiwał się językami sindhi, hindi i angielskim. Osiągnął sukces w handlu diamentami, stając się biznesmenem, i filantropem. Był ojcem pięciorga dzieci.
Droga duchowa.
W 1936, w wieku 60 lat, zaczął doświadczać powtarzających się przypływu energii i wizji światła: ujrzał czteroramienną postać Wisznu. oraz bezcielesny Śiwa pojawiał mu się w wizjach jako dźjotibindu. Założył pod ich wpływem społeczność religijną Brahma Kumaris Iswariya Vishwa Vidyalaya początkowo składającej się z jego krewnych, sąsiadów i przyjaciół. W nauczaniu podkreślał znaczenie prostoty, równość wszystkich ludzi i kres kalijugi.
Duże znaczenie przykładał do społecznej pozycji indyjskich kobiet – co było wbrew ówczesnym zwyczajom i praktykom. Założył szkołę dla dziewcząt. W październiku 1937 powołał ośmioosobowy komitet zarządzający. W jego skład weszły wyłącznie kobiety, którym w lutym 1938 przekazał cały swój majątek i zarząd nad szkołą. Lekharadża nosił imię "Om Bama", a najbliższa uczennica "Om Radha", uczestniczki ruch "Brahma Kumaris", zaś uczestnicy "Brahma Kumaras" (Brahma Kumarowie).
W 1950, po uzyskaniu przez Indie niepodległości i oddzieleniu Pakistanu, Baba wraz z sangą przeniósł siedzibę ruchu z Karaczi do Radżastanu, gdzie aśram rozwija się nadal. W 1953 otworzono aśram w New Delhi. Ruch w 1964 spopularyzowała w Indiach objazdowa wystawa. Baba zmarł w 1969 roku, zanim powstały ośrodki w Londynie i Hongkongu.

</doc>
<doc id="1191034" url="https://pl.wikipedia.org/wiki?curid=1191034" title="...Gdziekolwiek jesteś panie prezydencie...">
...Gdziekolwiek jesteś panie prezydencie...

...Gdziekolwiek jesteś panie prezydencie... – polski film historyczny, wojenny i biograficzny z 1978 roku. Reżyserem filmu jest Andrzej Trzos-Rastawiecki, który obok Władysława Terleckiego jest też autorem scenariusza.
Informacje ogólne.
Film jest oparty na faktach, ale obok autentycznych, historycznych postaci, pojawiają się też fikcyjne. Akcja filmu toczy się w Warszawie we wrześniu 1939. Premiera odbyła się w Warszawie w 39. rocznicę wybuchu II wojny światowej. Wykorzystano m.in. kroniki PAT i niemieckie oraz fragmenty filmów Juliena Bryana. Bożena Krzywobłocka skrytykowała niektóre wątki filmu, m.in. brak pogłębienia postaci i jej dylematów jako przedstawiciela obozu rządzącego, sposób przedstawienia sabotażystów niemieckich, niektóre elementy kostiumologiczne i scenograficzne (np. zadbany wygląd ratusza, który był wówczas mocno zniszczony). Zwróciła uwagę na brak akcentów mówiących o stosunku warszawiaków do walczących żołnierzy. Pochwaliła natomiast tytułową rolę Tadeusza Łomnickiego, jako dobrze oddającą rzeczywistość września 1939.
Nagrody.
1978:
1979:

</doc>
<doc id="1191035" url="https://pl.wikipedia.org/wiki?curid=1191035" title="Estádio Valdemar Viana de Araújo">
Estádio Valdemar Viana de Araújo

Estádio Valdemar Viana de Araújo – stadion piłkarski, w Afogados da Ingazeira, Pernambuco, Brazylia, na którym swoje mecze rozgrywa klub Afogadense Futebol Clube.

</doc>
<doc id="1191036" url="https://pl.wikipedia.org/wiki?curid=1191036" title="Estádio José Albertim">
Estádio José Albertim

Estádio José Albertim – stadion piłkarski, w Vicência, Pernambuco, Brazylia, na którym swoje mecze rozgrywa klub Clube Atlético de Vicência.

</doc>
<doc id="1191037" url="https://pl.wikipedia.org/wiki?curid=1191037" title="Dadi Prakashmani">
Dadi Prakashmani

Dadi Prakaszmani – joginka i nauczyciel duchowy Światowego Uniwersytetu Duchowego Brahma Kumaris (Radża Jogi).
Życiorys.
Od 1937 r. należy do ścisłego grona liderów Brahma Kumaris. Była Głównym Koordynatorem ruchu w indyjskim stanie Maharasztra. Obecnie (od 1969 r.) piastuje funkcję Dyrektora Administracyjnego.

</doc>
<doc id="1191038" url="https://pl.wikipedia.org/wiki?curid=1191038" title="Starbucks Coffee">
Starbucks Coffee



</doc>
<doc id="1191040" url="https://pl.wikipedia.org/wiki?curid=1191040" title="Estádio Vila Olímpica do Sesc">
Estádio Vila Olímpica do Sesc

Estádio Vila Olímpica do Sesc – stadion piłkarski, w Belo Jardim, Pernambuco, Brazylia, na którym swoje mecze rozgrywa klub Belo Jardim Futebol Clube.
Pierwszy gol: Anderson Aquino (Sport)

</doc>
<doc id="1191042" url="https://pl.wikipedia.org/wiki?curid=1191042" title="Allison Smith">
Allison Smith

Allison Smith (ur. 9 grudnia 1969 w Nowym Jorku) – amerykańska aktorka filmowa i telewizyjna, była aktorka dziecięca.
Znana jest głównie z występów w telewizji. W latach 1984–1987 gościnnie występowała w sitcomie "Kate &amp; Allie". Smith pojawiała się także na Broadwayu w musicalu "Little Orphan Annie".

</doc>
<doc id="1191045" url="https://pl.wikipedia.org/wiki?curid=1191045" title="Polityka kursu walutowego">
Polityka kursu walutowego

Polityka kursu walutowego – jedno z narzędzi polityki gospodarczej państwa związane z kształtowaniem kursu walutowego oraz warunków działania rynku walutowego dla realizacji postawionych celów. Od stosowanych zasad polityki kursu walutowego zależny jest system walutowy określonego obszaru, a w konsekwencji reguły obrotu i wymienialności walut. Polityka kursu walutowego realizowana jest w środowisku międzynarodowego systemu walutowego.
Dzięki narzędziu, jakim jest kurs walutowy państwo może oddziaływać na obroty z zagranicą oraz popyt wewnętrzny. 
Instrumenty polityki kursowej.
Instrumenty polityki kursowej można podzielić na rynkowe oraz administracyjne.
Do instrumentów rynkowych zalicza się interwencje banku centralnego na rynku walutowym, w tym bezpośrednią sprzedaż lub zakup walut obcych na rynku oraz swapy walutowe.
Do narzędzi administracyjnych z zakresu polityki kursowej zalicza się modyfikację parytetu waluty krajowej w stosunku do innych walut oraz ograniczenia walutowe. Modyfikacja parytetu może obejmować dewaluację, rewaluację lub modyfikację rozpiętości przedziału dopuszczalnych wahań kursu waluty wokół parytetu. Do ograniczeń walutowych zaliczane są: określanie kwot wpływów z eksportu, określanie kwot wydatków na import, limitowanie wielkości inwestycji zagranicznych w kraju i inwestycji krajowych za granicą, ograniczenie ilości dewiz w obrocie turystycznym, ograniczenie działalności nierezydentów oraz ustanawianie pułapów na przepływy kapitałowe
Podstawowe typy reżimów kursowych obejmują:
W Polsce, zgodnie z artykułem 24 Ustawy z dnia 29 sierpnia 1997 r. o Narodowym Banku Polskim:

</doc>
<doc id="1191046" url="https://pl.wikipedia.org/wiki?curid=1191046" title="Samorozprężalne metalowe stenty">
Samorozprężalne metalowe stenty

Samorozprężalne metalowe stenty (ang. "self-expandable metallic stents", SEMS), protezy samorozprężalne – metalowe endoprotezy zapewniające prawidłowy pasaż pokarmu, żółci lub mas kałowych. Stenty wprowadzane są endoskopowo pod kontrolą fiberoskopu i (lub) pod fluoroskopią, od strony ust albo odbytu, w zależności od lokalizacji zwężenia wymagającego protezowania. Większość SEMS znajduje zastosowanie w paliatywnym leczeniu nowotworów przewodu pokarmowego, powodujących zamknięcie światła narządów rurowatych (przełyku, jelita, dróg żółciowych). 

</doc>
<doc id="1191048" url="https://pl.wikipedia.org/wiki?curid=1191048" title="Bieda (album)">
Bieda (album)

Bieda – drugi album autorski Krzysztofa Daukszewicza. Koncert zarejestrowano w Teatrze "Studio Buffo" w Warszawie 18-20.02.1990 roku. Nagrania realizowano w studiu Andrzeja Puczyńskiego w Izabelinie. Autorem słów i kompozytorem muzyki do wszystkich utworów jest Krzysztof Daukszewicz. Płyta wydana przez Polskie Nagrania (SX 2903) w 1990 r.
Muzycy.
oraz
Lista utworów.
Strona A
Strona B

</doc>
<doc id="1191050" url="https://pl.wikipedia.org/wiki?curid=1191050" title="Rusty Schwimmer">
Rusty Schwimmer

Rusty Schwimmer, właściwie Deborah Schwimmer (ur. 25 sierpnia 1962) – amerykańska aktorka filmowa i telewizyjna. W 2001 roku na festiwalu filmowym Method Fest zdobyła nagrodę dla najlepszej aktorki drugoplanowej, za rolę w filmie "John John in the Sky".
Występuje głównie w popularnych serialach jako postać gościnna; pojawiła się m.in. w "Gotowych na wszystko", "Herosach", "Obławie" i "Obrońcy".

</doc>
<doc id="1191051" url="https://pl.wikipedia.org/wiki?curid=1191051" title="Hear Music">
Hear Music

Hear Music – marka i wytwórnia muzyczna należąca do koncernu Starbucks Coffee. Firma założona została w 1990 roku, a w 1999 roku zakupiona przez Starbucks. W Stanach Zjednoczonych otwierane są firmowe kawiarnie Hear Music, w których oprócz produktów Starbucks można kupić lub odsłuchać nagrania muzyczne.

</doc>
<doc id="1191055" url="https://pl.wikipedia.org/wiki?curid=1191055" title="Odessa Munroe">
Odessa Munroe

Odessa Munroe (ur. 28 marca 1975 roku w Vancouver) – kanadyjska aktorka i choreograf filmowy.
Występuje w epizodycznych rolach w filmach fabularnych i serialach. Znalazła się w czołówce horroru Ronny'ego Yu "Freddy kontra Jason" (2003) jako dziewczyna znad jeziora. Jej postać pierwotnie nazywała się Heather, jednak sceny, w których wymawiano jej imię usunięto. Tego samego roku Munroe wystąpiła też w dreszczowcu Davida R. Ellisa "Oszukać przeznaczenie 2".

</doc>
<doc id="1191057" url="https://pl.wikipedia.org/wiki?curid=1191057" title="Kościół św. Michała Archanioła w Kamieńczyku">
Kościół św. Michała Archanioła w Kamieńczyku

Kościół w Kamieńczyku – kościół w Kamieńczyku w województwie dolnośląskim, w powiecie kłodzkim, w gminie Międzylesie. Wpisany do rejestru zabytków w 1958 roku. Jeden z czterech zachowanych drewnianych kościołów na Ziemi Kłodzkiej – pozostałe znajdują się w Zalesiu, Międzygórzu i Nowej Bystrzycy.
Położenie.
Kościół pod wezwaniem Św. Michała, położony jest w południowo-zachodniej Polsce, w południowej części Gór Bystrzyckich, na niewielkim grzbiecie odchodzącym w kierunku wschodnim od wzniesienia Kamyk, w miejscowości Kamieńczyk, około 5 km na południowy zachód od centrum miejscowości Międzylesie.
Historia.
Kościół został wzniesiony w 1710 przez mieszkańców Kamieńczyka wyznania ewangelickiego, za zgodą konsystorza biskupiego, jako kościół przedpogrzebowy na starym istniejącym wówczas cmentarzu. Prawdopodobnie kościół zbudowano na miejscu małej kaplicy cmentarnej. W 1740 kościół wyposażono późnobarokowy ołtarz główny, zakupiony ze starego kościoła w Lichkovie w Czechach. W 1731 wykonano empory oraz chór, które w 1734 czeski malarz Antoni Ferdynand Veit pokrył barokową polichromią, a w 1754 w kościele ustawiono ambonę. W 1793 roku na bocznych wewnętrznych ścianach umieszczono stacje Drogi Krzyżowej. W latach 1934-35 przeprowadzono remont kościoła, wymieniono zniszczone belki zrębu oraz pokrycie zewnętrznych ścian i dachu, a pod konstrukcją założono nowy fundament z kamienia oraz poszerzono zakrystię. W okresie tym wnętrze świątyni otrzymało nową polichromię o motywach roślinnych oraz nowe stacje drogi krzyżowej – obrazy namalowane na szkle przez Herberta Blaschke. Na początku XX wieku został odnowiony ołtarz przez Leona Richtera z Lądka-Zdroju. W latach 1995-2001 wykonano wiele prac remontowych i konserwacyjnych.
Architektura.
Kościół zbudowany w stylu barokowym, orientowany, jednonawowy, drewniany, o zwartej, lekkiej konstrukcji wieńcowej. Złożony z nawy i prezbiterium, zbudowany z drewna. Całość posadowiona na kamiennym fundamencie. W osi budowli od zachodniej strony znajduje się wysoka kwadratowa drewniana wieża konstrukcji słupowo–szkieletowej z kruchtą w przyziemiu od frontu całość oszalowana deskami w ułożeniu pionowym. Wieża zwieńczona barokowym, cebulastym hełmem gontowym z latarnią, chorągiewką i krzyżem. Stromy dach jednokalenicowy, dwuspadowy tworzący okapy, pokryty gontem. Po południowej stronie prezbiterium znajduje się prostokątna zakrystia ułożona prostopadle do osi kościoła, zwieńczona dachem dwuspadowym krytym gontem, z dwoma małymi prostokątnymi oknami w ścianie od strony południowej.
Wnętrze.
Kościół salowy, jednonawowy, prezbiterium niewyodrębnione z nawy, zamknięte trójbocznie z zakrystią. Prezbiterium oddziela od nawy jedynie belka tęczowa, zakończona trójbocznie. Całość przykryta jest płaskim drewnianym stropem. Od frontu z zachodniej strony w przyziemiu czworokątnej wieży kościelnej mieści się kruchta. Za kruchtą nad nawą chór muzyczny z krótkimi bocznymi emporami wokół nawy. Parapety naw ozdobione są motywami wazonów z kwiatami a strop upiększony motywami roślinnymi. Malowane motywy ozdób na parapetach, nawach i stropie, wykazują ludowe cechy. Na jednym z rysunków na emporze widoczne trzy litery „A.f.V.”, prawdopodobnie są to inicjały praskiego malarza Antoniego Ferdynanda Veita, żyjącego w pierwszej połowie XVIII wieku. Naprzeciw chóru i kruchty w centralnej części prezbiterium ustawiony jest niewysoki, późnobarokowy polichromowany, drewniany ołtarz główny z obrazem, z około 1720 roku, przedstawiający św. Michała. Pośrodku ołtarza znajduje się figura patrona a po bokach aniołowie. Obok prezbiterium, w południowej części obok zakrystii, umieszczona jest ambona ze stromymi schodkami z 1754, wykonana przez A. Marza w formie wielobocznego korpusu osadzonego na kolumnie. W płycinach ambony całopostaciowe wizerunki ewangelistów. Między prezbiterium a nawą wisi ciekawy, ozdobny, ludowy świecznik z XVIII wieku w kształcie pierścienia z figurą Matki Boskiej z Dzieciątkiem, otoczonej przez putta trzymające świeczki. Nad wejściem, na środku parapetu empory (chór muzyczny), umieszczona rzeźba św. Anny Samotrzeci z połowy XVIII w. Na ścianach bocznych nawy stacje Drogi Krzyżowej – obrazy namalowane na szkle w latach 30. XX wieku przez Herberta Blaschke. W kościele jest jeszcze kilka ludowych rzeźb. Całość wystroju wnętrza tworzy ciekawy układ plastyczny.
Barokowa polichromia empor i chóru z 1734 roku autorstwa Antoniego Ferdynanda Veita, została latach 1935–36 przemalowana i ozdobiona bogatymi ornamentami roślinnymi.
Otoczenie.
Przed kościołem po północnej stronie kamienna rzeźba Ukrzyżowanie z II połowy XVIII wieku i murowany budynek dawnej kostnicy zwieńczony dwuspadowym dachem pokrytym gontem. Taki budynek zwano po łacinie ossuarium. Składano tu kości dawno zmarłych mieszkańców, których groby musiano rozkopywać dla nowych pochówków. Między budynkiem kostnicy a kościołem stoi wysoki drewniany płot z bramą zakończony okapem.
Po północnej stronie kościoła znajduje się stary cmentarz z porcelanowymi tablicami i różnokolorowymi inskrypcjami na grobach sprzed 1945. Cmentarz od 1950 nie jest użytkowany.

</doc>
<doc id="1191058" url="https://pl.wikipedia.org/wiki?curid=1191058" title="Detektyw nocnych koszmarów">
Detektyw nocnych koszmarów

 – japoński horror z 2006 roku w reżyserii Shin’ya Tsukamoto. Film został wyprodukowany przez Movie-Eye Entertainment Inc. Główne role grają Ryūhei Matsuda i Hitomi Furuya. Obok nich występują Masanobu Andō i Ren Osugi. Shin’ya Tsukamoto wystąpił w roli 0. Niemal cały film został nakręcony w dzielnicy Tokio, Adachi. Zdjęcia do sequelu rozpoczęły się w lipcu 2006 roku: "Akumu Tantei 2", również z Ryūhei Matsudą w roli Kyoichi Kagenumy, trafił do kin w 2008 roku.

</doc>
<doc id="1191059" url="https://pl.wikipedia.org/wiki?curid=1191059" title="Akumu tantei">
Akumu tantei



</doc>
<doc id="1191060" url="https://pl.wikipedia.org/wiki?curid=1191060" title="Operacja Żagiel 2007">
Operacja Żagiel 2007

Operacja Żagiel 2007 (ang. The Tall Ships' Races 2007) – zlot żaglowców połączony z regatami oraz imprezami okolicznościowymi, organizowany przez Sail Training Association w 2007 roku, na i w portach Morza Bałtyckiego (The Tall Ships' Races Baltic 2007). W dniach 4-7 sierpnia 2007 – w Szczecinie odbył się finał tego zlotu żaglowców Tall Ships' Races (Operacja Żagiel).
Klasy żaglowców.
Wzięły w nim udział 92 zarejestrowane żaglowce i jachty (lista zgłoszeniowa):
Żaglowce klasy A.
O długości ponad 100 m:
Pozostałe klasy A

</doc>
<doc id="1191061" url="https://pl.wikipedia.org/wiki?curid=1191061" title="Akumu Tantei">
Akumu Tantei



</doc>
<doc id="1191063" url="https://pl.wikipedia.org/wiki?curid=1191063" title="Claude Bartolone">
Claude Bartolone

Claude Bartolone (ur. 29 lipca 1951 w Tunisie) – francuski polityk, wieloletni deputowany, od 2012 do 2017 przewodniczący Zgromadzenia Narodowego.
Życiorys.
Z wykształcenia handlowiec. W połowie lat 70. zaangażował się w działalność Partii Socjalistycznej. W 1982 wszedł w skład krajowych władz wykonawczych tego ugrupowania. Pełnił funkcję sekretarza krajowego m.in. ds. młodzieży i wyborów, a od 2008 odpowiadającego za relacje międzynarodowe.
W 1981 po raz pierwszy został deputowanym do Zgromadzenia Narodowego z departamentu Sekwana-Saint-Denis. Mandat deputowanego pełnił nieprzerwanie do 1998, kiedy to w rządzie Lionela Jospina został ministrem delegowanym (wiceministrem) ds. miast. Urząd ten sprawował do 2002, w tym samym roku ponownie został deputowanym. Również w wyborach w 2007 i w 2012 skutecznie ubiegał się o reelekcję. Po tych ostatnich, wygranych przez socjalistów, został wybrany na przewodniczącego niższej izby francuskiego parlamentu XIV kadencji.
Obejmował też różne funkcje w administracji terytorialnej. W latach 1995–1998 był merem Pré-Saint-Gervais, a od 2001 do 2008 zastępcą burmistrza tej miejscowości. Od 1998 przez cztery lata zasiadał w radzie regionu Île-de-France. Od 2008 do 2012 był przewodniczącym rady generalnej Sekwana-Saint-Denis. W 2015 ubiegał się o prezydenturę regionu Île-de-France, przegrywając z Valérie Pécresse; został wówczas ponownie radnym regionu, rezygnując z mandatu wkrótce po wyborze. W 2017 nie kandydował w kolejnych wyborach parlamentarnych.

</doc>
<doc id="1191066" url="https://pl.wikipedia.org/wiki?curid=1191066" title="Kazimierz Schilling">
Kazimierz Schilling

Kazimierz Schilling (ur. 19 listopada 1943 w Poznaniu, zm. 10 grudnia 2006 w Olsztynie) – doktor astronomii, współtwórca, pracownik i dyrektor Planetarium w Olsztynie, laureat tytułu „Zasłużony dla Torunia”.
Życiorys.
Ukończył Liceum im. Karola Marcinkowskiego w Poznaniu oraz studia astronomiczne na Wydziale Matematyki, Fizyki i Chemii Uniwersytetu im. Adama Mickiewicza. W 1972 roku obronił pracę doktorską „Poprawki do deklinacji gwiazd strefy zenitalnej Borowca”. W 1973 roku przyjął zaproszenie prof. Stanisława Oszczaka do współtworzenia Planetarium Lotów Kosmicznych w Olsztynie. W latach 1973-2003 kierownik Działu Astronomicznego tegoż planetarium. W latach 1982-1983 pełnił obowiązki dyrektora placówki. Pochowany na cmentarzu przy ulicy Bluszczowej w Poznaniu.
Działalność naukowa.
Uczył astronomii w II Liceum Ogólnokształcącym w Olsztynie, prowadził wykłady i ćwiczenia z astronomii w Wyższej Szkole Pedagogicznej. Był promotorem 5 prac magisterskich. Napisał ponad 400 felietonów z cyklu „Z niebem za pan brat”, które były publikowane przez 15 lat w „Gazecie Olsztyńskiej”. Autor książki „Kosmiczny gość kometa Halleya”, współautor książek „Patrz w niebo i pod nogi” i „Przewodnika astronomicznego po Polsce” (Wydawnictwo Pojezierze, Olsztyn 1982, 127 ss. ). Był autorem wielu projekcji astronomicznych dla dzieci i młodzieży.
Nagrody i wyróżnienia.
W 1990 roku otrzymał tytuł „Zasłużony dla Torunia”. W 1993 roku Polskie Towarzystwo Astronomiczne przyznało mu medal im. prof. Włodzimierza Zonna za Popularyzację Wiedzy o Wszechświecie. Otrzymał też liczne inne odznaczenia m.in.: Złotą Odznakę Honorową TWP Zasłużony Popularyzator Wiedzy, Złotą Odznakę Honorową Polskiego Towarzystwa Miłośników Astronomii, Honorową Odznakę Polskiego Towarzystwa Astronautycznego, Medal 40-lecia Polski Ludowej, Zasłużony Działacz Kultury, Złoty Krzyż Zasługi. Notka biograficzna Kazimierza Schillinga została zamieszczona w leksykonie „Who is who w Polsce” (2004).

</doc>
<doc id="1191067" url="https://pl.wikipedia.org/wiki?curid=1191067" title="Koleje Rosyjskie">
Koleje Rosyjskie

Koleje Rosyjskie ( – Rossijskije żeleznyje dorogi; – "RŻD") – operator rosyjskiej sieci kolejowej, jedno z największych przedsiębiorstw transportowych na świecie, ma około 80% przewozów kolejowych w Rosji.
Jedynym akcjonariuszem przedsiębiorstwa jest Federacja Rosyjska.
Historia.
Poprzedniczką RŻD były Koleje Radzieckie (Советские железные дороги), SŻD (СЖД). Zarządzał nimi wyspecjalizowany urząd, ostatnią nazwą było Ministerstwo Kolei (Министерствo путей сообщения), MPS (МПС).
Działalność.
Podstawą działalności przedsiębiorstwa są przewozy towarowe i pasażerskie. RŻD dysponują 99% krajowych magistrali kolejowych o łącznej długości 85 500 km, w tym zelektryfikowanych 42 300 km, wyłączając szereg linii zarządzanych przez przedsiębiorstwa prywatne, np. Kolej Norylską (Норильская железная дорога). Na koniec 2007 r. RŻD działały w 79 podmiotach administracyjnych Rosji, a planują ekspansję w 5.
Część przewozów pasażerskich, głównie na trasie Moskwa – St. Petersburg obsługiwana jest pociągami prywatnymi.
Tabor.
Przedsiębiorstwo dysponuje parkiem:
Wskaźniki działalności.
Corocznie RŻD przewozi ponad 1,3 mld pasażerów i 1,3 mld ton towarów.
Program inwestycyjny.
RŻD podpisały cały szereg kontraktów na dostawę nowego taboru:
Struktura organizacyjna.
Łącznie obejmuje 987 przedsiębiorstw i 165 innych podmiotów.
Struktura terytorialna.
Pracę sieci koordynuje 17 zarządów terytorialnych (kolei, filii), będących odpowiednikiem funkcjonujących do niedawna w ZSRR, Rosji, jak i w Polsce dyrekcji okręgowych:
Każda z kolei posiada w swojej strukturze wydzielone przedsiębiorstwa obsługi itd.
Przedsiębiorstwa zależne.
Lista obejmuje 108 podmiotów.
Projekty.
Przedsiębiorstwo jest sponsorem klubu hokejowego Łokomotiw Jarosław, klubu piłki nożnej Lokomotiw Moskwa.

</doc>
<doc id="1191068" url="https://pl.wikipedia.org/wiki?curid=1191068" title="Krystyna Rybicka">
Krystyna Rybicka

Krystyna Rybicka z domu Kielan primo voto Bąkowska (ur. 24 lutego 1924 w Sokołowie Podlaskim, zm. 26 grudnia 2007 w Filadelfii) – polska parazytolog i histochemik, badaczka zjawiska apoptozy, wyróżniona medalem „Sprawiedliwy wśród Narodów Świata”.
W 1934 przeprowadziła się wraz z rodziną do Warszawy. Przed wojną była harcerką. W czasie okupacji zaangażowała się w organizację Pomoc Żołnierzowi. Ukończyła Szkołę Główną Gospodarstwa Wiejskiego w Warszawie. Pracowała jako docent w Instytucie Parazytologii PAN. Od 1970 mieszkała w USA, pracując w kilku instytutach naukowych, w tym między innymi: w Uniwersytecie stanu Massachusetts, w Texas Heart Institute (Houston, stan Teksas), w Brookhaven National Laboratory (Long Island, stan Nowy Jork); w US Public Health Service Hospital (Staten Island, stan Nowy Jork), w Uniwersytecie Vanderbilta (Nashville, stan Tennessee) oraz w Uniwersytecie Pensylwanii (Filadelfia, stan Pensylwania).
2 stycznia 1991 została wyróżniona wraz z rodzicami Franciszkiem i Marią z d. Osińską tytułem "Sprawiedliwy wśród Narodów Świata" za pomoc udzieloną w czasie okupacji niemieckiej żydowskim dziewczynkom: Janinie (Janie) Prot (1926–2011) oraz Romanie Laks (ur. 1935). Jej siostra Zofia Kielan-Jaworowska otrzymała ten tytuł w 1999.

</doc>
<doc id="1191069" url="https://pl.wikipedia.org/wiki?curid=1191069" title="Vital">
Vital

 – japoński film z 2004 roku w reżyserii Shin’yi Tsukamoty. Tadanobu Asano gra w nim Hiroshiego Takagi – studenta medycyny, który stracił swoją dziewczynę w wypadku samochodowym.
Fabuła.
Hiroshi (Tadanobu Asano) budzi się w szpitalnym pokoju i przypomina sobie, że miał wypadek samochodowy w którym zginęła jego dziewczyna, Ryōko (Nami Tsukamoto). Nie pamięta prawie nic z tego co wydarzyło się wcześniej. Hiroshi próbuje odzyskać swoją pamięć, studiując podręczniki medycyny które czytał na krótko przed tragedią. Jedna z koleżanek ze studiów, Ikumi (Kiki), zakochuje się w Hiroshim. Podczas czteromiesięcznego kursu anatomii Hiroshi uświadamia sobie, że zwłoki które preparuje, należą do jego zmarłej dziewczyny, co sprawia, że wspomnienia wracają; jednocześnie, wiąże się z Ikumi.

</doc>
<doc id="1191071" url="https://pl.wikipedia.org/wiki?curid=1191071" title="Schilling">
Schilling



</doc>
<doc id="1191073" url="https://pl.wikipedia.org/wiki?curid=1191073" title="Frank Capra Jr.">
Frank Capra Jr.

Frank Warner Capra, lepiej znany jako Frank Capra Jr. (ur. 20 marca 1934 w Los Angeles, zm. 19 grudnia 2007 w Filadelfii) – amerykański producent filmowy, syn reżysera Franka Capry.
Życiorys.
Urodził się w Los Angeles jako syn Lucille Rayburn Warner i reżysera Franka Capry. Planował zostać naukowcem, a w 1955 uzyskała dyplom z geologii.
Stał na czele firmy Screen Gams. W wytwórni tej powstały wówczas między innymi takie produkcje jak "28 dni", "Boskie sekrety siostrzanego stowarzyszenia Ya-Ya", "Szkoła uczuć" czy "Teren prywatny".
Był także producentem dwóch sequeli "Planety Małp", a także pracował przy reżyserii seriali pt. "Gunsmoke" i "Dennis the Menace".
Jego dwaj synowie – Frank Capra III i Jonathan Capra – byli asystentami reżyserów.
Zmarł 19 grudnia 2007 w Filadelfii w wieku 73 lat na raka gruczołu krokowego.

</doc>
<doc id="1191077" url="https://pl.wikipedia.org/wiki?curid=1191077" title="Sferometr">
Sferometr

Sferometr – przyrząd pomiarowy służący pomiarom promieni krzywizn elementów sferycznych, jak na przykład soczewki. W odróżnieniu od wzorców łuków kołowych pomiarów dokonujemy nie wprost.
Budowa.
Sferometr składa się z podstawy w postaci metalowego pierścienia oraz zegarowego czujnika mikrometrycznego bądź śruby mikrometrycznej. Do regulacji (zerowania) sferometru służy śruba umożliwiająca swobodny przesuw czujnika oraz obrotowa podziałka, wyskalowana najczęściej w setnych bądź dziesiątych częściach milimetra.
Przebieg pomiarów.
Pomiaru promienia krzywizny dokonuje poprzez pomiar strzałki czaszy oraz promień (wewnętrzny lub zewnętrzny) podstawy sferometru, a następnie wyliczenie szukanego promienia.
Aby dokonać pomiaru promienia krzywizny soczewki należy:

</doc>
<doc id="1191079" url="https://pl.wikipedia.org/wiki?curid=1191079" title="Atomic Rooster">
Atomic Rooster

Atomic Rooster – brytyjski zespół rockowy, działający w latach 1969–1983. Liderem zespołu był Vincent Crane.
Do największych przebojów grupy należą „Tomorrow Night” i „The Devil’s Answer”.
Historia grupy.
Idea zespołu powstała wśród muzyków akompaniujących Arthurowi Brownowi. Organista Vincent Crane i perkusista Carl Palmer postanowili wspólnie założyć nowy zespół. Trio powstało w czerwcu 1969 pod nazwą Atomic Rooster w składzie: Vincent Crane (instrumenty klawiszowe, głównie organy, Nick Graham (gitara basowa, gitara, flet, śpiew), Carl Palmer (perkusja). W tym składzie zespół nagrał album, zatytułowany po prostu "Atomic Roooster", wydany w 1970.
Jeszcze w listopadzie 1969 Graham odszedł z zespołu i przeszedł do grupy Skin Alley, a jego miejsca zajął gitarzysta i wokalista John Du Cann. W czerwcu 1970 z Atomic Rooster odszedł Carl Palmer, który wraz z klawiszowcem Keithem Emersonem i wokalistą, gitarzystą i gitarzystą basowym Gregiem Lake'em współzałożył wirtuozowskie trio – Emerson, Lake and Palmer. W grupie jego miejsce zajął Rick Parnell, syn lidera orkiestr Jacka Parnella, jednak w dwa miesiące później na jego miejsce wszedł Paul Hammond. Ten skład nagrał album "Death Walks Behind You" (1970), który – docierając do 12. miejsca na liście najpopularniejszych albumów – został największym sukcesem grupy.
W czerwcu 1971 zespół stał się kwartetem, gdy został uzupełniony enigmatycznym wokalistą Pete'em Frenchem. Kwartet ten wydał trzeci album pt. "In Hearing of..." (1971). Tuż przed ukazaniem się płyty na rynku z zespołu odeszli gitarzysta John Cann i Paul Hammond. Crane przyjął nowych muzyków: gitarzystę Steve'a Boltona i ponownie perkusistę Ricka Parnella. Przez krótko grał w zespole basista Bill Smith. Gdy w grudniu 1971 French odszedł do grupy Cactus, na jego miejsce wszedł Chris Farlowe. Kwartet wydał album pt. "Made in England" (1972).
W grudniu 1972 z zespołu odszedł gitarzysta Steve Bolton i został zastąpiony przez Johnny'ego Mandalę z zespołu Babylon. Atomic Rooster rozwiązali się w 1974, rok po wydaniu albumu "Nice 'n' Greasy".
Johnny Mandala (już jako John Goodsall) założył zespół Brand X. Vincent Crane zajął się tworzeniem muzyki dla radia i teatru, brał udział w muzycznych programach dla dzieci oraz był dyrektorem muzycznym programu "Rain Dog Stomu Yamashta's Red Buddha Theatre Company", poza rym reaktywował jazzowo-poetyckie występy z Paulem A. Greenem, a w 1978 ponownie nawiązał współpracę z Arthurem Brownem.
W 1980 nastąpiła reaktywacja Atomic Rooster; gitarzystą ponownie był John Cann, a nowym perkusistą Preston Heyman. Po jego odejściu w 1981 na bębnach grał Ginger Baker, zastąpiony później ponownie przez Paula Hammonda. W 1983 gitarzystą w zespole został Bernie Torme, a od czasu do czasu na gitarze grał także David Gilmour. Niektóre źródła podają, że od czerwca 1983 w grupie występowali jeszcze Jean Crane jako wokalistka i John Field na instrumentach perkusyjnych. Był to już jednak koniec istnienia zespołu.
Vincent Crane od 1984 do 1987 grał w grupie Dexys Midnight Runners. Popełnił samobójstwo 14 lutego 1989. Przez całe swoje życie walczył z depresją. Paul Hammond popełnił samobójstwo w 1992 z powodu nałogowej narkomanii. John Du Cann zmarł 21 września 2011 na atak serca. 
W 2016 za zgodą wdowy po Vincencie Crane zespół reaktywował się w składzie z dwoma oryginalnymi członkami z lat 70. - wokalistą Pete’em Frenchem i gitarzystą Steve’em Boltonem.
Zespół po raz pierwszy gościł w Polsce 15 września 2018 roku, podczas Festiwalu "Kielce Rockują" w Amfiteatrze Kadzielnia w Kielcach.
Dyskografia.
Opracowana na podstawie Discogs:

</doc>
<doc id="1191084" url="https://pl.wikipedia.org/wiki?curid=1191084" title="Horyłka">
Horyłka



</doc>
<doc id="1191086" url="https://pl.wikipedia.org/wiki?curid=1191086" title="Portage Park">
Portage Park

Portage Park, to chicagowska dzielnica zamknięta ulicami Narragansett Avenue na zachodzie, Belmont Avenue na południu, Lawrence Avenue na północy, a na wschodzie torami kolejowymi tuż na wschód od Cicero Avenue. Portage Park, według spisu ludności z 2000, roku stanowi największe skupisko mieszkańców narodowości polskiej lub pochodzenia polskiego na terenie metropolii chicagowskiej. Jej centralnym punktem jest tytułowy park.
„Portage” oznacza dosłownie „przenoskę”, a więc pas ziemi pomiędzy dwoma zbiornikami wodnymi, przez który trzeba przenieść łódź, by móc płynąć dalej. Od niepamiętnych czasów szlak takiej przenioski wiódł mniej więcej wzdłuż ulicy Irving Park Road łącząc szlaki wodne Chicago River i Des Plaines River.
Historia.
Indianie ze szczepów Pottowatomi, Ottawa, Chippewa, a później także francuscy i anglosascy traperzy używali tej właśnie przenioski, bowiem na odcinku pomiędzy dzisiejszymi ulicami Cicero i Narragansett szlak był błotnisty, a wiosną i jesienią nawet spławny.
Wzdłuż tych właśnie ulic przebiegały dwa progi pradoliny jeziora Michigan, które zatrzymywały wody opadowe zamieniając obszar dzisiejszej dzielnicy w grząskie bagnisko.
Pierwsi biali osadnicy pojawili się dopiero w roku 1816. Stało się to możliwe po podpisaniu traktatu z Indianami, na mocy którego zachodnia granica USA przesunąła się na linię dzisiejszych ulic Rogers Avenue i Forest Preserve Drive. Jednak trwające do roku 1832 krwawe walki z plemionami Sauków i Lisów pod wodzą Czarnego Jastrzębia opóźniły trwałą kolonizację obszaru.
Pierwszymi osadnikami były rodziny Armitage’ów, Gale’ów, Grayów i Faulknerów (istnieją do dziś w nazwach szkół i ulic). Bagnisty teren nie pozwalał na uprawę ziemi. Osadnicy walczyli z ostrymi zimami i wiosennymi powodziami, ale przetrwali. W 1841 roku E.B. Sutherland zbudował przy Northwest Plank Road (dzisiejsza Milwaukee Avenue) zajazd, który natychmiast zdobył sobie popularność wśród przejezdnych, bowiem można tu było zjeść lub przenocować przed trwającym około 8 godzin dojazdem do Chicago. Pięć lat później lokal został odkupiony przez rodzinę Dickinsonów i jako „Dickinson Tavern” egzystował u zbiegu ulic Milwaukee i Belle Plaine (wówczas Western Plank Road) aż do roku 1912. W 1850 roku założono miasteczko Jefferson, a Chester Dickinson został jego pierwszym burmistrzem.
Northwest Plank Road, zbudowana za ogromne jak na owe czasy pieniądze (51 tys. dolarów), stała się pierwszym w miarę wygodnym szlakiem komunikacyjnym wiodącym z Chicago na północny zachód, nic więc dziwnego, że okolice dzisiejszego skrzyżowania zwanego Six Corners (pol. sześć narożników) zaczęły się gwałtownie zaludniać. W latach sześćdziesiątych XIX wieku rozrastająca się szybko metropolia dotarła do granic miasteczka Jefferson, które ostatecznie w roku 1889 wchłonęła. W ten sposób obecny obszar Portage Park znalazł się w granicach Chicago.
Z początku była to cicha, podmiejska okolica, aż do roku 1907, kiedy to wzdłuż ulicy Milwaukee Avenue (już się wtedy tak nazywała) ruszył pierwszy tramwaj. W kilka lat później (1909-1911) powstała kolejna linia wzdłuż Irving Park Road, a w roku 1915 wytyczono granice parku i zbudowano otwarty basen dla publiczności. W tamtym czasie było to zwykłe błotniste bajoro, ale amatorów kąpieli nie brakowało.
W roku 1959 na basenie na terenie Portage Park rozgrywane były zawody pływackie igrzysk panamerykańskich, a w 1972 krajowe eliminacje do igrzysk olimpijskich.
Portage Park dzisiaj.
Dzisiejszą dzielnicę Portage Park zamieszkuje ponad 60 tys. ludzi najróżniejszego pochodzenia, w tym wielu Polaków. Różnorodność etniczną mieszkańców obrazuje przynależność religijna trzydziestu kilku tutejszych kościołów. Wizytówkami dzielnicy są, oczywiście, centra handlowo-biznesowe wokół Six Corners i Belmont-Central, kino Portage Theatre, i parki. Jest ich razem sześć, a wśród nich bardzo polski Park Chopina tuż obok kościoła św. Władysława.
O polskości tej dzielnicy świadczy liczba sklepów i innych biznesów wzdłuż ulic Belmont, Central, Montrose czy Lawrence, a także liczne polskie organizacje, które w owej dzielnicy mają swoje siedziby, np. Zrzeszenie Amerykańsko Polskie, Stowarzyszenie Weteranów Armii Polskiej czy Centrum Milenijne oo. Jezuitów.

</doc>
<doc id="1191090" url="https://pl.wikipedia.org/wiki?curid=1191090" title="Prowincja Konya">
Prowincja Konya



</doc>
<doc id="1191091" url="https://pl.wikipedia.org/wiki?curid=1191091" title="Prowincja Antalya">
Prowincja Antalya



</doc>
<doc id="1191092" url="https://pl.wikipedia.org/wiki?curid=1191092" title="Canon PowerShot A720 IS">
Canon PowerShot A720 IS



</doc>
<doc id="1191093" url="https://pl.wikipedia.org/wiki?curid=1191093" title="In Satan’s Name. The Definitive Collection">
In Satan’s Name. The Definitive Collection

In Satan's Name. The Definitive Collection – podwójny zestaw dysków zawierający wybrane nagrania brytyjskiej progresywnej grupy Atomic Rooster.
Zestaw ten został wydany przez firmę Recall, filię Snapper Music w 1997 r.

</doc>
<doc id="1191094" url="https://pl.wikipedia.org/wiki?curid=1191094" title="Canon PowerShot A710 IS">
Canon PowerShot A710 IS



</doc>
<doc id="1191095" url="https://pl.wikipedia.org/wiki?curid=1191095" title="Canon PowerShot A700">
Canon PowerShot A700



</doc>
<doc id="1191096" url="https://pl.wikipedia.org/wiki?curid=1191096" title="Zajączkowo (serial animowany)">
Zajączkowo (serial animowany)

Zajączkowo (ang. "Bunnytown", 2007-2008) – serial animowany produkcji brytyjskiej, z 2007 roku, który zadebiutował w bloku "Playhouse Disney" na kanale Disney Channel.
Kreskówka była emitowana w Polsce od 21 marca 2008 roku.
Fabuła.
Kreskówka opowiada o małym wirtualnym świecie, w którym mieszkają dzieci w wieku przedszkolnym. Zamieszkują tam także króliki, które mogą tańczyć, śpiewać i skakać do nieba.
Wersja polska.
Opracowanie i udźwiękowienie wersji polskiej: na zlecenie Disney Character Voices International – Sun Studio Polska
Reżyseria: Artur Kaczmarski
Dialogi, teksty piosenek: Tomasz Robaczewski
Udział wzięli:
i inni
Piosenki śpiewała: Joanna Węgrzynowska

</doc>
<doc id="1191101" url="https://pl.wikipedia.org/wiki?curid=1191101" title="Dariusz Miliński">
Dariusz Miliński

Dariusz Miliński (ur. 10 lipca 1957 w Cieplicach Śląskich-Zdroju) – polski malarz, scenograf i twórca plakatów. Jego obrazy to głównie portrety ludzi, utrzymane w stylistyce quasi-realistycznej, po części bajkowe, osadzone w wiejskim krajobrazie. Ten specyficzny tworzony przez artystę klimat bywa porównywany do prac Boscha czy Breugla.
Artysta ma na koncie ponad dwieście wystaw indywidualnych, w tym w prestiżowych galeriach, jak na przykład chicagowska „1756” w dzielnicy Lincoln Park.
Przez szerszą publiczność kojarzony jest najczęściej z plakatami do filmów. Jest autorem plakatów do filmów "Edi" i "Mój Nikifor".
Bohater filmu "Wpinanie księżyca" zrealizowanego w reżyserii Andrzeja B. Czuldy w 2001 roku, produkcja Wytwórnia Filmów Oświatowych dla Telewizji Polonia.
Mieszka we wsi Pławna Dolna, gdzie posiada pracownię, którą nazywa „przedsiębiorstwem artystycznym”. Ma opinię oryginała dzięki czerwonym włosom, chodzeniu w spodniach-bojówkach i noszeniu sznurków koralików. Twierdzi, że nie chce i nie zamierza wydorośleć. Stąd też przydomek artysty – „Cudak z Pławnej”.
Zbudował własną kopię Arki Noego, która znajduje się w Pławnej Dolnej.

</doc>
<doc id="1191102" url="https://pl.wikipedia.org/wiki?curid=1191102" title="Charlie Crist">
Charlie Crist

Charlie Crist, właśc. Charles Joseph Crist (ur. 24 lipca 1956) – amerykański polityk, działacz Partii Demokratycznej. Gubernator Florydy w latach 2007–2011. W latach 2017-2022 członek Izby Reprezentantów.
Urodzony w Altoonie w Pensylwanii, Crist zasiadał w senacie stanu Floryda w latach 1993–1999. W 1998 był kandydatem do Senatu Stanów Zjednoczonych, ale przegrał z popularnym urzędującym demokratą Bobem Grahamem.
Mimo porażki dzięki tej kampanii wygrał wybory w 2000 roku na stanowisko komisarza ds. edukacji (2001–2003), piastowane do likwidacji stanowiska.
W latach 2003–2007 był prokuratorem generalnym Florydy.
Jako republikański kandydat na gubernatora w 2006 pokonał demokratycznego oponenta, kongresmena Jima Davisa stosunkiem 52,2 do 45,1%, zapewniając tym samym po raz pierwszy w historii stanu trzecią kadencję dla republikanów. Gubernator Florydy w latach 2007-2011.
Jako demokrata w latach 2017-2022 reprezentował trzynasty okręg wyborczy Florydy.
Uchodzi za polityka o umiarkowanych poglądach. Popiera m.in. prawo do dobrowolnej eutanazji, rozbudowę systemu ubezpieczeń medycznych, prawa mniejszości seksualnych (w tym do zawierania związków cywilnych). Cieszy się też opinią przychylnego czarnej mniejszości. Z drugiej strony popiera stosowanie kary śmierci oraz prawo do powszechnego posiadania broni palnej.

</doc>
<doc id="1191109" url="https://pl.wikipedia.org/wiki?curid=1191109" title="Laura Łącz">
Laura Łącz

Laura Ewa Łącz (ur. 25 października 1954 w Warszawie) – polska aktorka teatralna i filmowa oraz pisarka.
Życiorys.
Wczesne lata.
Jest córką piłkarza i aktora Mariana Łącza i aktorki Haliny Dunajskiej. W 1977 roku została absolwentką PWST w Warszawie, ukończyła też studia na kierunku filologia polska na Uniwersytecie Warszawskim.
Kariera.
Na deskach teatru oficjalnie zadebiutowała 3 lutego 1978 rolą kobiety w sztuce "Ballada Łomżyńska" Ernesta Brylla. W latach 1977–2000 występowała na deskach Teatru Polskiego w Warszawie. W 1983 roku otrzymała Nagrodę im. Zbyszka Cybulskiego.
Wystąpiła w kilkudziesięciu filmach kinowych, telewizyjnych, serialach, przedstawieniach teatralnych i Teatru Telewizji.
Jest autorką książek dla dzieci, m.in. "Sekret czarnego łabędzia", "Spełnione marzenia" oraz "Bajki i wiersze na cztery pory roku".
Prowadzi Agencję Artystyczną „Laura”, która zajmuje się organizacją imprez artystycznych dla dzieci i dorosłych.
Życie prywatne.
Dwukrotnie zamężna. W latach 1972–1979 jej mężem był muzyk Dominik Kuta. Była też żoną aktora Krzysztofa Chamca (zm. 2001), z którym ma syna, Andrzeja Jaxa-Chamca.

</doc>
<doc id="1191110" url="https://pl.wikipedia.org/wiki?curid=1191110" title="Towarzystwo Miłośników Polanicy">
Towarzystwo Miłośników Polanicy

Towarzystwo Miłośników Polanicy – towarzystwo regionalne w Polanicy-Zdroju, założone w 1973.
Historia.
W 1973 w Polanicy zebrała się grupa ok. 20 osób chętnych do ożywienia życia kulturalnego w mieście. Byli to m.in. naczelni lekarze uzdrowiska Józef Matuszewski i Wiesław Malka, nauczyciele: Leszek Majewski, przewodnik turystyczny i autor przewodników sudeckich, Jan Pisarczyk; działacze i przewodnicy PTTK: Włodzimierz Młotkowski (twórca i przewodniczący Komisji Zdrojowej), Jan Kleniewski, działacze społeczni: Zygmunt Bratkowski, Kazimierz Klimkiewicz, przedstawiciele kadry zarządzającej życia gospodarczego i administracji: Antoni Piekarski, dyrektor Zespołu Uzdrowisk Kłodzkich, Karol Klich, dyrektor oddziału FWP, Marian Kilianek, dyrektor Huty Szkła, pracownicy uzdrowiska, działacze kulturalni. Większość z nich przybyła do Polanicy tuż po zajęciu miasta przez Armię Czerwoną w 1945 roku.
Zebranie założycielskie odbyło się 23 października 1973 i ten dzień jest uznawany za początek działalności Towarzystwa, wówczas nazywanego Towarzystwem Miłośników Uzdrowiska w Polanicy Zdroju.
Pierwszy zarząd składał się z członków założycieli: prezes – dr Józef Matuszewski, długoletni naczelny lekarz uzdrowiska oraz wiceprezes – Włodzimierz Młotkowski. W 1977 prezesem TMP był Zygmunt Bratkowski, w kolejnych latach Kazimierz Klimkiewicz, Jan Myczka, Jan Nowak, Wiesław Malka, Tomasz Tymeński, Tytus Wyczałek, Karol Klich, Wiesław Lewicki, Jolanta Bachry (1999–2003). Od 2003 jest nim Edward Wojciechowski.
Od niemal 50 lat TMP działa w środowisku lokalnym koncentrując się na zachowaniu dziedzictwa narodowego i kulturowego oraz promocji miasta poprzez badanie i przybliżanie jego historii, wydawnictwo książek i okolicznościowych publikacji, wydawanie pisma „Nieregularnik Polanicki”, współpracę z regionalistami z DTSK we Wrocławiu i profesorami uczelni wrocławskich i wałbrzyskich oraz nauczycielami i młodzieżą polanickich szkół. TMP przywiązuje dużą wagę do utrzymania więzi i integracji z towarzystwami o podobnym charakterze działalności statutowej, w tym zwłaszcza z Towarzystwem Miłośników Ziemi Kłodzkiej i towarzystwami z Dusznik-Zdroju, Szalejowa Dolnego czy Krosnowic. Autorem logo TMP był w 1978 artysta plastyk Edmund Mańczak.
W latach ubiegłych TMP współorganizowało m.in. ogólnopolski Międzynarodowy Festiwal Filmów Amatorskich POL-8 (wrzesień) i Memoriał Akiby Rubinsteina (sierpień). Obecnie animatorem tych imprez jest Teatr Zdrojowy – Miejskie Centrum Kultury.
Od 11 stycznia 2014 siedzibą TMP jest zabytkowy obiekt w centrum uzdrowiska. Przy Towarzystwie Miłośników Polanicy 5 sierpnia 2016 powstał Klub Literacki „Helikon”.
Działalność i osiągnięcia.
Osiągnięcia i działalność towarzystwa:
Działalność wydawnicza.
TMP wydało szereg publikacji jak:
Tablice pamiątkowe.
Odsłonięto tablice pamiątkowe poświęcone zasłużonym mieszkańcom Polanicy oraz jubileuszom:
Wystawy i wydarzenia.
Zorganizowano m.in. wystawy:

</doc>
<doc id="1191111" url="https://pl.wikipedia.org/wiki?curid=1191111" title="Roślina monokarpiczna">
Roślina monokarpiczna

Roślina monokarpiczna, hapaksant – roślina, która zakwita raz w ciągu swego cyklu rozwojowego i po rozsianiu diaspor zamiera. Jedno- lub wielokrotność cyklu rozmnażania generatywnego jest jednym z modeli rozwojowych roślin. Rośliny, które w przeciwieństwie do monokarpicznych mają powtarzalne etapy rozwojowe w cyklu życiowym, określane są mianem roślin polikarpicznych.
Do monokarpicznych należą głównie rośliny o krótkim okresie życia – jednoroczne i dwuletnie. Do wyjątków należą monokarpiczne rośliny wieloletnie, np. agawy i część bambusowych.
Szczegółowe modele rozwojowe roślin monokarpicznych.
W zależności od liczby i rozmieszczenia aktywnych merystemów wierzchołkowych wyróżnia się:

</doc>
<doc id="1191112" url="https://pl.wikipedia.org/wiki?curid=1191112" title="Maida Vale (stacja metra)">
Maida Vale (stacja metra)

Maida Vale – stacja metra londyńskiego na trasie Bakerloo Line, położona w rejonie o tej samej nazwie, w dzielnicy City of Westminster.
Podobnie jak kilka innych stacji tej linii, Maida Vaila posiada wykładany z zewnątrz terakotą budynek wejścia. Jego dodatkową atrakcją architektoniczną jest dawne logo metra ułożone na ścianie w formie mozaik. Stacja należy do drugiej strefy biletowej. Rocznie korzysta z niej ok. 3 mln pasażerów.

</doc>
<doc id="1191113" url="https://pl.wikipedia.org/wiki?curid=1191113" title="Edmund Borowski">
Edmund Borowski

Edmund Borowski (ur. 23 stycznia 1945 w Waitzdorf, zm. 22 sierpnia 2022w Inowrocławiu) – polski lekkoatleta specjalizujący się w biegu na 400 metrów.
Jego największym osiągnięciem jest zdobycie złotego medalu na mistrzostwach Europy w 1966 w Budapeszcie na sztafecie 4 × 400 metrów (wraz z Janem Wernerem, Stanisławem Grędzińskim i Andrzejem Badeńskim). W biegu indywidualnym na 400 m na tych mistrzostwach odpadł w eliminacjach.
Odnosił także sukcesy w zawodach halowych. Na europejskich igrzyskach halowych w 1967 w Pradze zdobył srebrny medal w sztafecie 4 × 2 okrążenia (wraz z nim biegli Edward Romanowski, Jan Balachowski i Tadeusz Jaworski), a w rok później na EIH w Madrycie wywalczył taki sam medal w sztafecie 1+2+3+4 okrążenia (partnerzy Marian Dudziak, Waldemar Korycki i Andrzej Badeński). Wreszcie kolejny srebrny medal zdobył na halowych mistrzostwach Europy w 1970 w Wiedniu w sztafecie 2+3+4+5 okrążeń (ze Stanisławem Waśkiewiczem, Kazimierzem Wardakiem i Erykiem Żelaznym).
Był rezerwowym zawodnikiem polskiej sztafety 4 × 400 metrów na igrzyskach olimpijskich w 1968 w Meksyku.
Trzykrotnie zdobywał tytuł mistrza Polski w sztafecie 4 × 400 m (1967, 1968 i 1971), dwukrotnie był wicemistrzem w tej konkurencji (1966 i 1969) i dwukrotnie brązowym medalistą w biegu na 400 metrów (w 1966 i 1967). Wystąpił w piętnastu meczach reprezentacji Polski, odnosząc 1 zwycięstwo indywidualne i 15 w sztafetach.
Rekordy życiowe:
Był zawodnikiem Zawiszy Bydgoszcz.

</doc>
<doc id="1191115" url="https://pl.wikipedia.org/wiki?curid=1191115" title="Lista gwiazd w gwiazdozbiorze Wolarza">
Lista gwiazd w gwiazdozbiorze Wolarza

Zestawienie to zawiera gwiazdy w gwiazdozbiorze Wolarza do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1191118" url="https://pl.wikipedia.org/wiki?curid=1191118" title="Elis &amp; Tom">
Elis &amp; Tom

Elis &amp; Tom – album nagrany w 1974 roku przez brazylijskich muzyków Antônio Carlosa Jobima i Elis Reginę.
Nagrań dokonano w Los Angeles w okresie 22 lutego-9 marca 1974, a album wydała wytwórnia płytowa Verve Records. Producentem płyty był Aloysio de Oliveira.

</doc>
<doc id="1191119" url="https://pl.wikipedia.org/wiki?curid=1191119" title="Epsilon Boötis">
Epsilon Boötis



</doc>
<doc id="1191120" url="https://pl.wikipedia.org/wiki?curid=1191120" title="Warwick Avenue">
Warwick Avenue

Warwick Avenue – stacja metra londyńskiego na trasie Bakerloo Line, położona w dzielnicy City of Westminster. Nie posiada nadziemnego budynku – podróżni wchodzą do części podziemnej schodami bezpośrednio z ulicy. Stacja należy do drugiej strefy biletowej. W roku 2007 skorzystało z niej ok. 4,22 mln pasażerów.
Stacja jest tytułowym "bohaterem" utworu "Warwick Avenue" walijskiej piosenkarki Duffy, wydanego w 2008 roku i pochodzącego z jej albumu "Rockferry". Nagranie to dotarło na 3. miejsce na liście UK Official Top 40.

</doc>
<doc id="1191121" url="https://pl.wikipedia.org/wiki?curid=1191121" title="Grylloi">
Grylloi

Grylloi (z gr.) – niewielkie obrazki o tematyce groteskowej i portrety satyryczne, deformujące rzeczywistość w sposób żartobliwy lub karykaturalny, charakterystyczne dla malarstwa greckiego epoki hellenistycznej, w późniejszym okresie pojawiające się w rzymskim malarstwie ściennym.
Prekursorem grylloi był Antyfilos, malarz pracujący w Aleksandrii, który namalował żartobliwy portret niejakiego Gryllosa w śmiesznym stroju (stąd nazwa całego gatunku). Wkrótce tematyka grylloi przeniknęła do drobnej plastyki rodzajowej, przykładem czego jest brązowa statuetka "Tańczącej karlicy" z Mahdia (około 130 p.n.e., obecnie w Musee Alaoui w Tunisie).
U schyłku I wieku p.n.e. grylloi pojawiły się w rzymskim malarstwie ściennym. Obok deformacji anatomicznej (np. "Walka Pigmejów z krokodylami" z kolumbarium Doria Pamphili w Rzymie z około 27 p.n.e. – 14 n.e., obecnie w rzymskim Museo Nazionale Romano) niekiedy postacie ludzkie wyposażano w cechy zoomorficzne, np. głowę osła, świni, psa (jak w pompejańskim malowidle "Ucieczka Eneasza z Troi", obecnie znajdującym się w Narodowym Muzeum Archeologicznym w Neapolu).

</doc>
<doc id="1191124" url="https://pl.wikipedia.org/wiki?curid=1191124" title="Kapela Rorantystów">
Kapela Rorantystów

Kapela Rorantystów – męski zespół wokalny ufundowany przez króla Zygmunta I Starego w 1540 r. i działający w Katedrze na Wawelu od 1543 do ok. 1794 roku.
Historia.
Był to średniej wielkości zespół męski, złożony wyłącznie z duchownych polskiego pochodzenia i zobowiązanych – poza normalnymi zadaniami kapłańskimi – do wykonywania obowiązków muzycznych. Rorantyści zamieszkali w Domu Katedralnym, a dochody na ich utrzymanie płynęły z żup wielickich i bocheńskich, cła krakowskiego i dziesięcin z podkrakowskich wsi. Zespół liczył 9 właściwych członków (ustanawianych przez biskupa) oraz kleryka i kierowany był przez prepozyta (przełożonego). Z czasem do tego składu dołączyło kilku zastępców, zwanych substytutami. Pierwszym przełożonym kapeli był Mikołaj z Poznania.
Rorantyści śpiewali głównie w Kaplicy Zygmuntowskiej, a do ich obowiązków należało codzienne wykonywanie śpiewów we mszy świętej roratniej oraz w czasie większych świąt kościelnych. Repertuar zespołu był bardzo ambitny, śpiewali bowiem wielogłosowe utwory na 4–5 głosów równych a cappella, zarówno kompozytorów polskich, jak i obcych, wśród nich Palestriny, Orlando di Lasso, Certona i Goudimela. Zarówno skład jak i repertuar zespołu można odtworzyć na podstawie zachowanych dokumentów i rękopisów nutowych przechowywanych w Katedrze na Wawelu.
W XVII w. poziom zespołu zaczął podupadać wskutek powstania konkurencyjnej wokalno-instrumentalnej kapeli katedralnej, lepiej odpowiadającej gustom epoki baroku. W 1794 r. zaprzestano finansować kapelę rorantystów, co spowodowało jej likwidację. Mimo to pamięć o polskiej kapeli była w porozbiorowej, patriotycznie nastawionej Polsce żywa. W 1819 roku Karol Kurpiński opublikował rozprawę "Wiadomości o kompozytorach polskich..." będącą najwcześniejszym przekazem dziejów kapeli.

</doc>
<doc id="1191132" url="https://pl.wikipedia.org/wiki?curid=1191132" title="Mołdawska Republika Demokratyczna">
Mołdawska Republika Demokratyczna

Mołdawska Republika Demokratyczna (rum. "Republica Democratică Moldovenească") – niepodległe państwo mołdawskie istniejące w latach 1917–1918.
Historia.
Upadek caratu w Rosji umożliwił zwołanie w październiku 1917 Zjazdu Chłopów Besarabii, a następnie Zjazdu Żołnierzy Mołdawskich. W ich wyniku doszło do powołania Rady Kraju. 2 grudnia 1917 Rada Kraju przyjęła deklarację o utworzeniu republiki mołdawskiej w ramach Rosji Sowieckiej. Na jej pierwszego premiera powołano dwa dni później Pantelimona Erhana. 
Sytuacja w kraju była bliska anarchii, w związku z rozwiązaniem armii rosyjskiej i nikłymi możliwościami egzekucji prawa przez Radę Kraju. Wielu żołnierzy sympatyzowało z ruchem komunistycznym i formowało bojówki jawnie występujące przeciw nominalnej władzy Republiki. Rada Kraju, dzięki porozumieniu liderów głównych frakcji ruchu mołdawskiego (Pantelimon Halippa, Ion Inculeț) wezwała Rumunię do interwencji. Odpowiadało to dążeniom samej Rumunii, toteż 8 stycznia 1918 wojska tego państwa wkroczyły do Mołdawskiej Republiki Ludowej, kilka dni później opanowały Kiszyniów i stopniowo wypierały oddziały bolszewickie na lewy brzeg Dniestru. 24 stycznia 1918 ogłoszono za zgodą Rosyjskiej FSRR niepodległość i zmieniono nazwę państwa na Mołdawska Republika Demokratyczna. Wobec wkroczenia wojsk rumuńskich na terytorium Mołdawskiej Republiki Demokratycznej, Rada Krajowa Mołdawii podjęła 27 marca/9 kwietnia 1918 decyzję o zjednoczeniu z Rumunią, co niekiedy jest uważane za decyzję podjętą pod naciskiem obcych wojsk. W szczególności deputowani Rady Kraju reprezentujący inne niż Mołdawianie grupy etniczne, w obliczu obecności wojsk rumuńskich w Kiszyniowie, w tym w bezpośredniej odległości od gmachu parlamentu, zdecydowali się wstrzymać od głosu podczas decydującego głosowania. Deputowani zastrzegli ponadto czternaście warunków autonomii Besarabii.
Unia obu państw nastąpiła 27 czerwca 1918. Przyłączenie Mołdawii do Rumunii zostało potwierdzone poprzez traktat paryski z 1920, którego postanowień wszak Rosyjska FSRR i później ZSRR nigdy nie uznały. Stąd w historiografii rosyjskojęzycznej mówi się o „okupacji” przez Rumunię, zaś w rumuńskojęzycznej o „wyzwoleniu”. 
W ramach Rumunii Mołdawia miała zachować autonomię, którą jednakże szybko zlikwidowano. Podstawą dla tej decyzji było głosowanie Rady Kraju 27 listopada 1918, przeforsowane przez Blok Mołdawski Pantelimona Halippy, przeprowadzone w nocy i bez kworum.
Besarabska SRR.
Bolszewicy mołdawscy, którzy nie zgodzili się z faktem przyłączenia Mołdawii do Rumunii, po wkroczeniu wojsk rumuńskich emigrowali na Ukrainę, proklamowali 11 maja 1919 Besarabską SRR, która przetrwała do 1920. Siedziba władz republiki znajdowała się w Odessie. 
Działacze bolszewiccy, przekraczając Dniestr, bez większego powodzenia starali się podburzać ludność Besarabii do powstania antyrumuńskiego. Największe zainspirowane przez nich wystąpienia, w Chocimiu w styczniu 1919 i w Benderach w maju tego samego roku zostały krwawo stłumione przez wojska rumuńskie. 
Podczas wojny polsko-bolszewickiej stolica Besarabskiej SRR została przeniesiona do Tyraspola. 7 marca 1924 proklamowano w ramach Ukraińskiej SRR Mołdawski Obwód Autonomiczny mający być odskocznią wobec zajętej przez Rumunów Besarabii.

</doc>
<doc id="1191134" url="https://pl.wikipedia.org/wiki?curid=1191134" title="Lista gwiazd w gwiazdozbiorze Żagla">
Lista gwiazd w gwiazdozbiorze Żagla

Zestawienie to zawiera gwiazdy w gwiazdozbiorze Żagla do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1191140" url="https://pl.wikipedia.org/wiki?curid=1191140" title="MemoryStick Duo">
MemoryStick Duo



</doc>
<doc id="1191141" url="https://pl.wikipedia.org/wiki?curid=1191141" title="Infuzja doszpikowa">
Infuzja doszpikowa

Infuzja doszpikowa (wkłucie doszpikowe, łac. "infusio intraossea", skrót "i.o.") – proces iniekcji odbywającej się bezpośrednio do jamy szpikowej. Dostęp doszpikowy uzyskuje się za pomocą specjalnych igieł doszpikowych. Jest alternatywną drogą podaży leków i płynów przy braku możliwości dostępu żylnego. Zwykle jest stosowana u dzieci, niemniej u dorosłych również może być skuteczna (z zastrzeżeniem, że przy konieczności agresywnej płynoterapii, objętość płynowa jaką można dostarczyć przy dostępie doszpikowym może być niewystarczająca).
Stężenie w osoczu leku podanego doszpikowo jest porównywalne z lekiem podanym do wkłucia centralnego.
Wkłucie doszpikowe umożliwia również pobranie materiału do badań laboratoryjnych, m.in. gazometria krwi żylnej, poziom elektrolitów, glukozy czy hemoglobiny.
Miejsce.
Najczęstszym miejscem założenia dostępu doszpikowego jest bliższy koniec kości piszczelowej, około 2 cm poniżej guzowatości piszczeli na powierzchni przednio-przyśrodkowej (kość leży w tym miejscu blisko skóry, jest łatwa do zlokalizowania) oraz 2 cm powyżej kostki przyśrodkowej na dalszym końcu kości piszczelowej. Przy braku możliwości wkłucia do piszczeli zalecanym miejscem dostępu jest koniec dalszy kości udowej. Podczas zakładania takiego dostępu u dzieci zaleca się unikanie zakładania dostępu w bliskości głównych chrząstek wzrostowych. Ponadto u dorosłych używając systemu automatycznego możemy wykonać wkłucie doszpikowe na rękojeści mostka w linii pośrodkowej 1,5 cm poniżej wcięcia jarzmowego.
Wykonanie.
Dostęp doszpikowy zakłada się za pomocą igły wkręcanej lub automatycznej. Technika wykonania wygląda następująco:
Umiejscowienie igły w jamie szpikowej potwierdzają:
Przy automatycznych igłach po zwolnieniu mechanizmu spustowego następuje samoistne usadowienie igły w jamie szpikowej.
Przeciwwskazania.
Przeciwwskazaniami do założenia dostępu doszpikowego są:

</doc>
<doc id="1191142" url="https://pl.wikipedia.org/wiki?curid=1191142" title="Antyfilos">
Antyfilos

Antyfilos (ur. ok. 310 p.n.e. w Naukratis w Egipcie, zm. 280 p.n.e.) – malarz grecki pracujący w Aleksandrii, prekursor gatunku karykatury o nazwie "grylloi".
Antyfilos był uczniem Ktezydemosa. Działał na dworze faraona Ptolemeusza I Sotera jako malarz nadworny i portrecista władcy. Antyfilos miał być rywalem Apellesa, którego oczerniał przed faraonem. Apelles obronił się jednak przed uknutą przeciwko niemu intrygą, udowodniając przed władcą swoją niewinność. Stworzył wtedy obraz "Kalumnia". Na podstawie opisu całej historii, podanego przez Lukiana, Sandro Botticelli namalował obraz "Oszczerstwo według Apellesa".
Antyfilos zapoczątkował "grylloi", malując żartobliwy portret niejakiego Gryllosa (imię oznaczające również wieprza) w śmiesznym stroju (stąd nazwa całego gatunku). Według opisów Antyfilos miał celować w pomysłowości, łatwości malowania i był mistrzem światłocienia. Co do tego ostatniego powoływano się na obraz przedstawiający dziecko dmuchające na ogień, w którym światło rozjaśniało piękne wnętrze oraz twarz dziecka.
Wiele dzieł Antyfilosa znalazło się w Rzymie. Wśród nich były takie obrazy, jak: "Hezjone", "Aleksander i Filip z Minerwą", "Ojciec Liber (Dionizos)", "Młodociany Aleksander", "Hipolit", "Kadmos z Europą" (ten ostatni obraz umieszczony był w Portyku Pompejusza i cieszył się taką popularnością, że Rzymianie zamiast mówić „iść do Portyku Pompejusza” mówili „iść do Europy”). Wielu badaczy sądzi, że fresk pompejański przedstawiający Peronę karmiącą ojca, wzorowany jest na obrazie Antyfilosa. Również karykatury znalezione w Pompejach (np. ucieczka Eneasza, Anchizesa i Askaniusza z Troi, w której bohaterowie przedstawieni są w postaci psów) wydają się inspirowane twórczością Antyfilosa.

</doc>
<doc id="1191144" url="https://pl.wikipedia.org/wiki?curid=1191144" title="Paddington (stacja metra)">
Paddington (stacja metra)

Paddington – jedna z największych stacji metra londyńskiego, ósma w całej sieci pod względem rocznej liczby korzystających z niej pasażerów. Spotykają się na niej 4 linie: Bakerloo Line, Circle Line, District Line oraz Hammersmith &amp; City Line.
Stacja składa się z trzech głównych części, z których każda posiada 2 perony. Dwie z nich znajdują się pod dworcem kolejowym Paddington Station. Pierwsza, płytsza, służy liniom Circle i District (zatrzymują się na tych samych peronach). Głębiej znajdują się perony linii Bakerloo. Obie te części połączone są przejściami podziemnymi zarówno między sobą, jak i z dworcem kolejowym. Trzecia część stacji, służąca linii Hammersmith &amp; City, znajduje się na powierzchni, a jej perony położone są tuż obok peronów kolejowych, na tym samym poziomie.
W roku 2007 z całego kompleksu skorzystało ok. 37,2 mln pasażerów.

</doc>
<doc id="1191146" url="https://pl.wikipedia.org/wiki?curid=1191146" title="Czułe dranie">
Czułe dranie

Czułe dranie – satyryczny program rozrywkowy emitowany w TV4 od kwietnia do września 2007 roku. Program charakteryzował specyficzny humor i niestereotypowo prowadzone rozmowy z ludźmi kultury, polityki i show businessu. Dwie serie "Czułych drani" (38 odcinków) prowadzili Paweł Loroch i Ula Kaczyńska oraz Przemysław Frankowski i Witold Odrobina. Wśród gości pojawili się Maciej Maleńczuk, Jerzy Urban, Kazimiera Szczuka, Paweł Stasiak, Hanna i Antoni Gucwińscy, Iwan Komarenko, Alicja Resich-Modlińska, Edyta Jungowska, Michał Koterski, Maciej Kuroń, Borys Szyc, Jacek Kurski, Leszek Miller, Janusz Korwin-Mikke, Krzysztof Bosak, Włodzimierz i Maciej Zientarscy, Agnieszka Fitkau-Perepeczko.
Jego kontynuacją był program "Nieczułe dranie".

</doc>
<doc id="1191147" url="https://pl.wikipedia.org/wiki?curid=1191147" title="Amarantine (singel)">
Amarantine (singel)

Amarantine – singel Enyi, pochodzący z albumu Amarantine.

</doc>
<doc id="1191148" url="https://pl.wikipedia.org/wiki?curid=1191148" title="Lista gwiazd w gwiazdozbiorze Herkulesa">
Lista gwiazd w gwiazdozbiorze Herkulesa

Zestawienie to zawiera gwiazdy w gwiazdozbiorze Herkulesa do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1191149" url="https://pl.wikipedia.org/wiki?curid=1191149" title="Pentesilea">
Pentesilea



</doc>
<doc id="1191155" url="https://pl.wikipedia.org/wiki?curid=1191155" title="Hrabstwo Montgomery (Wirginia)">
Hrabstwo Montgomery (Wirginia)

Hrabstwo Montgomery – hrabstwo w USA, w stanie Wirginia, według spisu z 2000 roku liczba ludności wynosiła 83629. Siedzibą hrabstwa jest Christiansburg.
Geografia.
Według spisu hrabstwo zajmuje powierzchnię 1005 km², z czego 1002 km² stanowią lądy, a 3 km² – wody.

</doc>
<doc id="1191157" url="https://pl.wikipedia.org/wiki?curid=1191157" title="Hrabstwo Nelson (Wirginia)">
Hrabstwo Nelson (Wirginia)

Hrabstwo Nelson – hrabstwo w Stanach Zjednoczonych, w stanie Wirginia. W 2000 roku liczba ludności zamieszkująca hrabstwo wynosiła 14 445. Siedzibą hrabstwa jest Lovingston.
Geografia.
Według spisu hrabstwo zajmuje powierzchnię 1228 km², z czego 1223 km² stanowią lądy, a 5 km² – wody.

</doc>
<doc id="1191159" url="https://pl.wikipedia.org/wiki?curid=1191159" title="MultiMediaCard">
MultiMediaCard



</doc>
<doc id="1191160" url="https://pl.wikipedia.org/wiki?curid=1191160" title="Hrabstwo New Kent">
Hrabstwo New Kent

Hrabstwo New Kent – hrabstwo w USA, w stanie Wirginia, według spisu z 2000 roku liczba ludności wynosiła 13462. Siedzibą hrabstwa jest New Kent.
Geografia.
Według spisu hrabstwo zajmuje powierzchnię 578 km², z czego 542 km² stanowią lądy, a 36 km² – wody.

</doc>
<doc id="1191161" url="https://pl.wikipedia.org/wiki?curid=1191161" title="Jerome LeBanner">
Jerome LeBanner



</doc>
<doc id="1191162" url="https://pl.wikipedia.org/wiki?curid=1191162" title="Hrabstwo Northampton (Wirginia)">
Hrabstwo Northampton (Wirginia)

Hrabstwo Northampton – hrabstwo w USA, w stanie Wirginia, według spisu z 2000 roku liczba ludności wynosiła 13093. Siedzibą hrabstwa jest Eastville.
Geografia.
Według spisu hrabstwo zajmuje powierzchnię 2059 km², z czego 536 km² stanowią lądy, a 1523 km² – wody.

</doc>
<doc id="1191163" url="https://pl.wikipedia.org/wiki?curid=1191163" title="Hrabstwo Northumberland (Wirginia)">
Hrabstwo Northumberland (Wirginia)

Hrabstwo Northumberland – hrabstwo w USA, w stanie Wirginia, według spisu z 2000 roku liczba ludności wynosiła 12259. Siedzibą hrabstwa jest Heathsville.
Geografia.
Według spisu hrabstwo zajmuje powierzchnię 741 km², z czego 500 km² stanowią lądy, a 241 km² – wody.

</doc>
<doc id="1191164" url="https://pl.wikipedia.org/wiki?curid=1191164" title="Lista gwiazd w gwiazdozbiorze Indianina">
Lista gwiazd w gwiazdozbiorze Indianina

Zestawienie to zawiera gwiazdy w gwiazdozbiorze Indianina do jasności 6,5 magnitudo. Dodatkowo uwzględniono w nim także inne znaczące choć słabsze obiekty gwiazdowe.

</doc>
<doc id="1191175" url="https://pl.wikipedia.org/wiki?curid=1191175" title="Aleksander Czyż">
Aleksander Czyż

Aleksander Maksymilian Orsztynowicz-Czyż (ur. 14 lutego 1986 w Warszawie) – polski aktor głosowy, raper oraz realizator dźwięku.
Życiorys.
Z polskim dubbingiem związany od 1998 roku. Jest absolwentem Państwowej Szkoły Muzycznej I stopnia – Zespołu Szkół Muzycznych im. Marcina Józefa Żebrowskiego w Częstochowie oraz Akademii Filmu i Telewizji w Warszawie.
Jego rodzicami są Jacek Czyż, aktor telewizyjny, teatralny i dubbingowy oraz aktorka Hanna Orsztynowicz. Od 2007 roku występuje na scenie pod pseudonimem MXN. Swoją przygodę z rapem rozpoczynał na warszawskim Starym Mieście, w zespole Własny Styl Mowy, którego był współzałożycielem. W późniejszym czasie współtworzył kolektyw "We Dwóch". Obecnie prowadzi solową działalność muzyczną. Brał udział także w bitwach freestyle'owych takich jak: WBW, Bitwa o Remont, Bitwa o Chwile.
Od roku 2012 wspomaga na koncertach Onara, udzielając się jako jego Hypeman – w tej roli wspiera również zespół Płomień 81.
Zawodowo zajmuje się realizacją dźwięku. Jest właścicielem oficyny wydawniczej oraz studio nagraniowego Drezina Records.

</doc>
<doc id="1191176" url="https://pl.wikipedia.org/wiki?curid=1191176" title="Andrzej Siewierski">
Andrzej Siewierski

Andrzej Siewierski (ur. 19 lipca 1964 w Szydłowcu, zm. 28 grudnia 2007 w Dąbrówce Zabłotniej) – wokalista, gitarzysta, autor tekstów, producent muzyczny, współzałożyciel i lider grupy Azyl P.
Życiorys.
Zespół Azyl P. szczyt popularności osiągnął w latach 80. minionego stulecia. Andrzej „Siwy” Siewierski komponował muzykę, teksty do wielu słynnych piosenek, w tym „Mała Maggie”, „Oh Lila”, „Chyba umieram” czy „Kara śmierci”. Największe sukcesy grupa świętowała w składzie: Siewierski (gitara, wokal), Jacek Perkowski (gitara – zastąpił Leszka Żelichowskiego z pierwszego składu), Dariusz Grudzień (gitara basowa) oraz Marcin Grochowalski (perkusja). Zespół działał do 1986. Później muzykom nie udało się go reaktywować. Siewierski zajął się innym biznesem, pracował w handlu. Z muzyką nie tracił jednak kontaktu. W 2007 nagrał solowy album pt. "Samotny żagiel".
28 grudnia 2007 w Dąbrówce Zabłotniej w wieku 43 lat muzyk popełnił samobójstwo rzucając się pod pociąg.
Wydarzenia po śmierci.
Już po jego śmierci w 2008 roku Dariusz Grudzień zorganizował koncert pamięci "Jest jeszcze ,na Ciebie czas" w drugiej edycji w 2010 roku przekształcony już w Festiwal „Rock na Zamku” im. Andrzeja Siewierskiego. Po latach przerwy zainicjował kolejne – w 2015 i 2016 roku. Z reaktywowanym Azylem P. występowały gwiazdy rocka, m.in. Muniek Staszczyk (T. Love), Marek Piekarczyk (TSA), Krzysztof Jaryczewski (Oddział Zamknięty), potem dołączyli zdolni muzycy młodego pokolenia – Maciej Silski, Ania Brachaczek, Ania Rusowicz i meksykański laureat programu "The Voice of Poland" - Juan Carlos Cano.
W 2017 roku w studio im. Agnieszki Osieckiej w Programie 3 Polskiego Radia odbył się koncert „Azyl P. i Przyjaciele”, płyta z jego zapisem ukazała się jesienią. Z obecnymi muzykami Azylu – Dariuszem Grudniem, Marcinem Grochowalskim, Bartoszem Jończykiem i Maciejem Silskim wystąpili: Marek Piekarczyk, Ania Brachaczek, Tomasz „Titus” Pukacki, Krzysztof Jaryczewski, Maciej Silski i Juan Carlos Cano. Zespół zaczął gościć w różnych rozgłośniach radiowych, stacjach telewizyjnych. Utwór „Oh Lila”, który podczas koncertu w „trójce” wykonał z kapelą „Titus” gościł na liście przebojów tego programu radiowego. Azyl P. nagrał singla „Co ja wiem”. W 2017 grupa świętowała 35-lecie powstania.

</doc>
<doc id="1191177" url="https://pl.wikipedia.org/wiki?curid=1191177" title="Łaskun cejloński">
Łaskun cejloński

Łaskun cejloński ("Paradoxurus zeylonensis") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae). Gatunek słabo poznany.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1778 roku niemiecki przyrodnik Johann Christian Daniel von Schreber nadając mu nazwę "Viverra zeylonensis". Holotyp pochodził ze Sri Lanki. 
Ostatnie badania genetyczne wykazały, że na Sri Lance występuje tylko jeden gatunek z obrębu rodzaju "Paradoxurus". Autorzy "Illustrated Checklist of the Mammals of the World" uznają ten gatunek za monotypowy. 
Zasięg występowania.
Łaskun cejloński występuje na Sri Lance.
Morfologia.
Długość ciała (bez ogona) 50,2–58 cm, długość ogona 43,7–52,5 cm; masa ciała 3–6 kg. Niewielki łaskun o złotobrązowym ubarwieniu. Wzór zębowy: I formula_1 C formula_2 P formula_3 M formula_4 = 40.
Tryb życia.
Gatunek nadrzewny, przebywa w koronach dużych drzew. Tryb życia i biologia rozrodu tego gatunku nie została poznana. Jest aktywny nocą. Przypuszczalnie samica rodzi 2-3 młodych w jednym miocie. Pojawianie się młodych osobników obserwowano w październiku i listopadzie. "Paradoxurus zeylonensis" żywi się głównie owocami. Zanotowano również przypadki zjadania małych kręgowców i owadów.

</doc>
<doc id="1191180" url="https://pl.wikipedia.org/wiki?curid=1191180" title="Chubut (rzeka)">
Chubut (rzeka)

Chubut (hiszp. "Río Chubut", walijski "Afon Camwy") – rzeka w Argentynie, w Patagonii o długości 820 km oraz powierzchni dorzecza 138 000 km². Źródła rzeki znajdują się w Andach, a uchodzi ona do Oceanu Atlantyckiego.
Rzeka Chubut, która jest rozprowadzana w dolnym biegu poprzez sieć kanałów, wykorzystywana jest do uzupełniania zasobów wody w glebie poprzez irygację.
Główne dopływy rzeki:
Nazwa rzeki pochodzi od słowa "chupat", które w języku Tehuelche oznacza „przezroczysty”. Od rzeki wzięła nazwę argentyńska prowincja Chubut. Stolica tej prowincji, Rawson, położona jest przy ujściu Chubut do Atlantyku.
W XIX wieku nad rzeką Chubut osiedlili się Walijczycy tworząc walijską kolonię "Gwladfa Gymraeg". Stąd też wiele nazw miejscowości pochodzi z języka walijskiego, np. Trelew.

</doc>
<doc id="1191184" url="https://pl.wikipedia.org/wiki?curid=1191184" title="Gerberga Saska">
Gerberga Saska

Gerberga Saska (ur. 913, zm. 5 maja zapewne w 969) – księżna Lotaryngii, królowa i regentka Francji, córka króla Henryka Ptasznika i jego drugiej żony Matyldy z Ringelheim, siostra cesarza Ottona I.
Pochodzenie.
Geberga była drugim dzieckiem Henryka Ptasznika z jego drugiego małżeństwa z Matyldą. Starszy od niej był późniejszy cesarz Otton I. O jej dzieciństwie nie zachowały się żadne informacje. Opisywano ją jako osobę wykształconą. Z tego powodu należy przypuszczać, że wychowywała się w klasztorze.
Małżeństwo z Gizelbertem z Lotaryngii.
W 928 r. Gerberga poślubiła księcia Lotaryngii Gizelberta. Henryk Ptasznik chciał w ten sposób związać swojego zięcia z państwem wschodniofrankijskim. Źródło z XI w. "Translatio s. Servatii" twierdzi, że za jej przyczyną mąż poparł bunt księcia bawarskiego Henryka przeciw Ottonowi I. Gizelbert miał w poparciu buntowników własny interes, gdyż dążył do niezależności Lotaryngii i zapewne samodzielnie podjął decyzję o przystąpieniu do walki z władcą Niemiec. W jej trakcie zachorował i zmarł.
Małżeństwo z Ludwikiem IV Zamorskim.
Otton I planował wydać Gerbergę lub jej córkę za księcia bawarskiego. Księżna zwróciła się o opiekę do brata Henryka. Zdystansowała się również od polityki zmarłego męża. Gerberga poślubiła pod koniec 939 r. króla Francji Ludwika IV Zamorskiego, który uzyskał w ten sposób prawa do Lotaryngii i wzmocnił własną pozycję wobec swojego politycznego przeciwnika Hugona Wielkiego, którego żoną była siostra Gerbergi Jadwiga Saska. Imię najstarszego syna Ludwika i Gerbergi Lotara świadczyło o pretensjach do Lotaryngii. Król Francji musiał jednak w 942 r. zrzec się tej krainy wobec przewagi militarnej Ottona I. Nie wiadomo czy stało się to pod wpływem Gerbergi. Zapewne przeważyły jednak względy wewnętrzne i chęć rozerwania sojuszu pomiędzy Ottonem I i Hugonem Wielkim.
W 945 r. Ludwik Zamorski został uwięziony przez Hugona, który zażądał, w zamian za jego uwolnienie, najstarszego syna Lotara jako zakładnika. W tej sytuacji Gerberga objęła regencję. Udało jej się doprowadzić do uwolnienia męża, dając jako zakładnika młodszego syna Karola. Przekonała także Ludwika Zamorskiego do zawarcia sojuszu ze swoim bratem Ottonem I. Pomiędzy 946 a 950 r. obaj władcy spotkali się pięciokrotnie. Podczas Wielkanocy 950 r. Gerberga gościła u brata w Akwizgranie. Poparcie Ottona I i pośrednictwo jego siostry umożliwiło zawarcie w 953 r. pokoju pomiędzy Ludwikiem a Hugonem.
Wdowieństwo.
W 954 r. Ludwik Zamorski spadł z konia i zmarł w wyniku odniesionych ran. Gerberga po raz drugi została regentką w imieniu 13-letniego syna. Udało jej się doprowadzić do jego wyboru na króla. Tym razem zwróciła się o pomoc do Hugona Wielkiego obawiając się, że pomoc brata uzależni rządzone przez nią państwo od potężniejszego sąsiada.
Po śmierci Hugona Wielkiego w 956 r. Gerberga i jej siostra Jadwiga stanęły na czele dwóch najpotężniejszych rodzin w państwie i działały w interesie swoich synów. Na tym etapie Gerberga uzyskała wsparcie braci Ottona I oraz arcybiskupa Kolonii i księcia Lotaryngii Brunona. W ten sposób udało jej się zachować status quo i przekazać władzę synowi Lotarowi.
Gerberga w 959 r. została opatką w klasztorze Notre-Dame w Soissons, co było tradycyjnym stanowiskiem dla wdów królewskich, pozostała jednak aktywna politycznie. W 961 r. troszczyła się o wybór nowego arcybiskupa Reims. W 965 r. uczestniczyła w Hoftagu w Kolonii, na którym postanowiono o małżeństwie jej syna Lotara z Emmą, córką króla włoskiego Lotara II i Adelajdy Burgundzkiej, która była także pasierbicą cesarza Ottona I.
Potomstwo.
Z małżeństwa z Gizelbertem z Lotaryngii
Z małżeństwa z Ludwikiem Zamorskim:

</doc>
<doc id="1191186" url="https://pl.wikipedia.org/wiki?curid=1191186" title="Łaskun czarnonogi">
Łaskun czarnonogi

Łaskun czarnonogi, łaskun Jerdona ("Paradoxurus jerdoni") – gatunek drapieżnego ssaka z podrodziny łaskunów (Paradoxurinae) w obrębie rodziny wiwerowatych (Viverridae). Gatunek słabo poznany.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1885 roku brytyjski zoolog William Thomas Blanford nadając mu nazwę "Paradoxurus jerdoni". Holotyp pochodził z Kodaikanal, w górach Palani, w Tamilnadu, w południowych Indiach. Podgatunek "caniscus" po raz pierwszy zgodnie z zasadami nazewnictwa binominalnego opisał w 1933 roku brytyjski zoolog Reginald Innes Pocock nadając mu nazwę "Paradoxurus jerdoni caniscus". Holotyp pochodził z Virajpet, na wysokości , w południowym Kodagu, w Indiach. 
Autorzy "Illustrated Checklist of the Mammals of the World" rozpoznają dwa podgatunków.
Zasięg występowania.
Łaskun czarnonogi występuje endemicznie w południowych i południowo-zachodnich Indiach zamieszkując w zależności od podgatunku:
Morfologia.
Długość ciała (bez ogona) 51–61,5 cm, długość ogona 44–50 cm; masa ciała 2–4,3 kg. Niewielki łaskun o brązowym ubarwieniu z ciemniejszą głową, czarnymi kończynami i czarnym końcem ogona.
Tryb życia.
Prowadzi nadrzewny, samotniczy i nocny tryb życia. Żywi się głównie owocami oraz owadami, ptakami i gryzoniami. Biologia rozrodu tego gatunku nie została poznana. 

</doc>
<doc id="1191188" url="https://pl.wikipedia.org/wiki?curid=1191188" title="Paradoxurus jerdoni">
Paradoxurus jerdoni



</doc>
<doc id="1191190" url="https://pl.wikipedia.org/wiki?curid=1191190" title="Makrosporofil">
Makrosporofil

Makrosporofil, megasporofil – żeński liść zarodnionośny u roślin naczyniowych. Na takim liściu umieszczone są makrosporangia. U roślin nagonasiennych funkcję megasporofilu pełnią łuski nasienne, a u okrytonasiennych odpowiednikiem megasporofili są owocolistki. Makrosporofile często nie przypominają zielonych liści odżywczych – trofofili.

</doc>
<doc id="1191192" url="https://pl.wikipedia.org/wiki?curid=1191192" title="Woreczek żółtkowy">
Woreczek żółtkowy



</doc>
<doc id="1191193" url="https://pl.wikipedia.org/wiki?curid=1191193" title="Bateria B-43a-2">
Bateria B-43a-2

Bateria B-43a-2 – standardowa stała bateria obrony dalekiej. Została zbudowana najprawdopodobniej w 1904 r.
Zlokalizowana na prawym skrzydle fortu 43a „Podchruście” razem z baterią B-43a-3 zlokalizowaną na lewym skrzydle oraz schronem amunicyjnym stanowiła grupę dział rozproszonej obrony fortu. Zbudowana z ziemnych obwałowań ze schronami zlokalizowanymi w poprzecznicach. Schrony o konstrukcji ceglano-kamiennej kryte stropem stalowo-betonowym oraz wejściem chronionym przelotnią.
Wysadzona w latach 50. razem z fortem 43a „Podchruście”. Częściowo zachowane obwałowania.

</doc>
<doc id="1191194" url="https://pl.wikipedia.org/wiki?curid=1191194" title="Emilian z Durostorum">
Emilian z Durostorum

Emilian z Durostorum a. z Dacji, Święty Emilian (ur. w Tracji, zm. w 362 lub 363 w Durostorum) – biskup Durostorum (późniejszy "Dobrostolon", obecnie "Silistra"), męczennik, święty Kościołów katolickiego i prawosławnego.
Żywot świętego.
Emilian żył w IV wieku za panowania cesarza Juliana Apostaty. Żywot świętego przypadał na okres chwilowego, ponownego prześladowania chrześcijan. Został legionistą wojsk namiestniczych w Dacji, stacjonował zaś w Durostorum. Tam działał jako kaznodzieja. Z czasem zyskał szacunek miejscowej ludności i został obrany biskupem. 
Śmierć męczeńska.
Za wyznawanie innej religii niż rzymskiej cesarz nie zamierzał karać; oficjalnie karał za przestępstwa wobec prawa. Takie przestępstwo popełnił rzekomo Emilian, niszcząc posąg jednego z rzymskich bogów w jego własnej świątyni. Został skazany na chłostę, a następnie za świętokradztwo spalony na stosie nad brzegiem Dunaju. 
Według legendy płonący Emilian wskoczył do rzeki i utopił się. Śmierć męczeńska Emiliana odbiła się szerokim echem w Europie, a on sam stał się jednym z najsłynniejszych męczenników tego okresu. 
Kult.
Relikwie świętego przeniesiono do Konstantynopola i w niedługim czasie Emilian został kanonizowany. 
Tradycja przypisuje mu patronat nad Dacją (i jej spadkobierczynią Rumunią) oraz Rumelią. Patronuje też wszystkim odważnie wyznającym swoją wiarę religijną.
W ikonografii święty przedstawiany jest w czerwonych szatach męczennika z krzyżem w ręku. Ma kasztanowe włosy i średniej długości brodę.
Wspomnienie liturgiczne w Kościele katolickim obchodzone jest 18 lipca.
Kościół katolicki obrządku bizantyjsko-ukraińskiego oraz Cerkiew prawosławna wspominają męczennika 18/31 lipca, tj. 31 lipca według kalendarza gregoriańskiego ("Pamięć Ojców Kościoła sześciu Soborów Powszechnych").

</doc>
<doc id="1191195" url="https://pl.wikipedia.org/wiki?curid=1191195" title="Białokurowicz">
Białokurowicz

Białokurowicz ("Białokur", "Pocisk") – polski herb szlachecki z nobilitacji.
Opis herbu.
W polu czerwonym nad półksiężycem srebrnym dwa srebrne żeleźce strzał, pomiędzy nimi lewo-ukośna belka srebrna.
Nad tarczą hełm w koronie, brak informacji o klejnocie.
Historia herbu.
Nadany w 1581 roku Bazylemu Białokurowiczowi.
Herbowni.
Białokur, Białokurowicz.

</doc>
<doc id="1191197" url="https://pl.wikipedia.org/wiki?curid=1191197" title="Pomnik Jana III Sobieskiego w Warszawie">
Pomnik Jana III Sobieskiego w Warszawie

Pomnik Jana III Sobieskiego w Warszawie – rzeźba dłuta Franciszka Pincka umieszczona przy ulicy Agrykola na osi pałacu Na Wyspie, zaprojektowana przez Andrzeja Le Bruna.
Opis.
Wykonanie pomnika zlecił Stanisław August Poniatowski, by w ten sposób uczcić wodza bitwy wiedeńskiej. W obliczu wojny rosyjsko-tureckiej i spodziewanego sojuszu polsko-rosyjskiego, król widząc wzmagające się sympatie Polaków do Szwecji i Turcji, dążył do podsycania nastrojów antytureckich, czemu miało służyć ufundowanie we wrześniu 1788 pomnika Jana III Sobieskiego w Warszawie. Jednak jego propaganda nie przyniosła rezultatów. Wzorem dla Le Bruna był barokowy pomnik przedstawiający Jana III Sobieskiego na koniu, znajdujący się w apartamentach królewskich pałacu w Wilanowie. Duży blok szydłowieckiego piaskowca, z którego rzeźbę wykuto, czekał przygotowany od kilkudziesięciu lat. 
Monument ma wysokość około 4 metrów i ustawiony jest na moście, który został przebudowany według projektu Dominika Merliniego; dodano dwa przęsła i segment z arkadą. Pomnik składa się z trzech części; główna, środkowa to król na koniu w zbroi rycerskiej i hełmie z pióropuszem tratujący pokonanych tureckich żołnierzy. Po bokach znajdują się tarcze z inskrypcjami w dwóch językach: po polsku i łacinie. Wsparte są na zdobycznej broni tureckiej. 
Odsłonięcie pomnika odbyło się 14 września 1788, 105 lat po zwycięskiej odsieczy wiedeńskiej. Most i pomnik są dobrze widoczne z okien rezydencji królewskiej i stanowią północne zwieńczenie kompozycji przestrzennej Łazienek.
Pomnik nie został zniszczony w czasie II wojny światowej. W 1947 przeszedł gruntowną renowację. W 1999 został częściowo zdewastowany przez wandala; trzeba było odrestaurować urwaną rękę Turka i zniszczone napisy. W 2001 znowu wymagał renowacji, tym razem wichura, która przeszła nad Warszawą, strąciła głowę króla do kanału zasilającego staw. W 2022 od posągu króla oderwał się kawałek lewej stopy.

</doc>
<doc id="1191199" url="https://pl.wikipedia.org/wiki?curid=1191199" title="Saint Christopher-Nevis-Anguilla">
Saint Christopher-Nevis-Anguilla

Saint Christopher-Nevis-Anguilla – dawne brytyjskie terytorium zamorskie na Karaibach.
Od 1958 kolonie Saint Christopher i Nevis oraz Anguilla weszły wspólnie w skład Federacji Indii Zachodnich. Po jej rozwiązaniu w 1962 Anguilla była nadal zarządzana przez Brytyjczyków razem z Saint Christopher i Nevis, co wywoływało niezadowolenie mieszkańców wyspy. 7 lutego 1967 kolonia otrzymała autonomię jako państwo stowarzyszone Saint Christopher-Nevis-Anguilla. W tym samym roku doszło do secesji Anguilli, która została stłumiona w 1971.
W 1980 władze brytyjskie zgodziły się na samostanowienie Anguilli. W 1983 Saint Christopher i Nevis uzyskało niepodległość. Anguilla pozostała terytorium zamorskim.

</doc>
<doc id="1191202" url="https://pl.wikipedia.org/wiki?curid=1191202" title="Czapla siodłata">
Czapla siodłata

Czapla siodłata ("Ardeola grayii") – gatunek średniej wielkości ptaka z rodziny czaplowatych (Ardeidae), zamieszkujący południową Azję. Nie jest zagrożony.

</doc>
<doc id="1191203" url="https://pl.wikipedia.org/wiki?curid=1191203" title="Józef Jan Zimmerman">
Józef Jan Zimmerman

Józef Jan Zimmerman (ur. 2 marca 1887 w Warszawie, zm. 10 października 1954 w Białymstoku) – malarz, pedagog, projektant tkanin.
Rodzina.
Był synem Jana i Cecylii z domu Pawłowskiej. Ojciec zarządzał zakładem garbarskim Temler i Szwede w Warszawie, zmarł gdy syn miał 4 lata. Matka podjęła wówczas pracę w przedszkolu (ochronce) przy zakładach "Częstochowianka" w Błesznie (obecnie dzielnica Częstochowy). 30 lipca 1912 r. ożenił się z Władysławą Martynowską – nauczycielką, córką Aleksandry z domu Korzon i Franciszka Ksawerego Martynowskiego – dziennikarza, historyka, krytyka sztuki. Miał dwoje dzieci: Jan Zimmerman – inż. chemik i Anna Hulewicz – architekt.
Lata nauki.
Naukę rozpoczął podczas pobytu u rodziny w Rosji, w Humaniu a następnie w Nowozubkowie koło Briańska. Egzamin maturalny złożył w szkole prywatnej I. Lamparskiego w Częstochowie.
Edukację artystyczną rozpoczął chodzą w latach 1903–1908 do Warszawskiej Szkoły Rysunkowej, a następnie w latach 1913–1914 odbył roczne studia w Szkole Artystycznej Plenerowej Antoniego Austena w Parku "Sielce" pod Warszawą (obecnie osiedle warszawskie w dzielnicy Mokotów). Uczestniczył w Kursach Wakacyjnym dla nauczycieli w Bydgoszczy i w Krakowie. Swoje kwalifikacje potwierdził przed Komisją Egzaminacyjną Wydziału Sztuk Pięknych Uniwersytetu Stefana Batorego w Wilnie w 1927, uzyskując dyplom nauczyciela rysunków w szkołach ogólnokształcących i seminariach nauczycielskich.
Praca zawodowa.
Od 1902 pracował w Rysowni Fabryki Żyrardowskiej w Żyrardowie. Współpracował projektując wzory tkanin z firmą w Częstochowie. Od 1907–1919 pracował w zakładzie malarsko dekoracyjnym Bronisława Maruszewskiego jako rysownik. Od 1915 r. podjął pracę w charakterze nauczyciela rysunków w Gimnazjum Realnym Męskim i Żeńskim. Gimnazjum to właśnie powstawało, za zgodą ówczesnego okupanta pruskiego. Po upaństwowieniu w 1919 r. i przyjęciu nazwy Gimnazjum im. Króla Zygmunta Augusta w Wilnie, pracował tam dalej jako wykładowca aż do 1939 r. Od roku 1932 i w latach następnych, uczył również w Gimnazjum Mechanicznym i szkołach powszechnych. 7 maja 1938 r. za pracę pedagogiczną odznaczony został Brązowym Medalem za Długoletnią Służbę. W latach II wojny światowej gdy Niemcy zabronili Polakom kształcenia młodzieży, brał udział w tajnym nauczaniu. W tym czasie pracował oficjalnie jako kancelista w GrundstuckGesellschaft. Po wojnie, aż do końca życia pracował w różnych szkołach białostockich m.in. w Liceum Plastycznym, w Technikum budowlanym. W okresie międzywojennym był biegłym grafologiem.
Praca artystyczna.
Najwcześniejszym, nam znanym przejawem działalności plastycznej jest zachowany szkicownik. Najstarsze prace malarskie pochodzą z 1908 r. Powstały one w czasie jego pobytu u krewnych w Błesznie i są to dwie niewielkich rozmiarów prace olejne o tematyce pejzażowej. 2 maja 1911 r. został członkiem Towarzystwa "Zachęty" Sztuk Pięknych w Warszawie, a w latach 1925–1939 należał do Zrzeszenia Polskich Artystów Plastyków. Białostocki okres twórczy, najdłuższy w jego życiu artystycznym, zapoczątkował obrazem "Aleja Kasztanowa" namalowany zaraz po przybyciu do Białegostoku w 1915 r. Obraz ten wystawił w Salonie Jesiennym 1915 r. w Towarzystwie Zachęty Sztuk Pięknych w Warszawie. Na wystawach w Zachęcie brał jeszcze udział w 1924 r. w Salonie Dobroczynnym obrazem "Maki" oraz w 1930 r. w wystawie zbiorowej prac Zrzeszenia Polskich Artystów Plastyków, gdzie wystawił dwa obrazy "Wenecja Bydgoska" i "Motyw z Parku w Bydgoszczy". W latach 20. i 30. w Białymstoku brał udział we wszystkich wystawach prac białostockich plastyków. w 1955 r. w Muzeum w Białymstoku odbyła się wystawa pośmiertna prac artysty.
W roku 1997 Muzeum Historyczne Oddział Muzeum Okręgowego w Białymstoku przygotowało wystawę "Życie kulturalne Białegostoku w latach 1919–1939" na wystawie tej pokazano między innymi 25 prac malarza Józefa Zimmermana.
Tematyka prac to przeważnie studia natury, malowane w plenerze i w sposób wierny oddające jej urodę.

</doc>
<doc id="1191205" url="https://pl.wikipedia.org/wiki?curid=1191205" title="(57424) Caelumnoctu">
(57424) Caelumnoctu

(57424) Caelumnoctu (wcześniejsze oznaczenie 2001 SP22) — planetoida z grupy pasa głównego asteroid okrążająca Słońce w ciągu 5 lat i 110 dni w średniej odległości 3,03 j.a. Została odkryta 16 września 2001 roku, w programie LINEAR. Nazwa planetoidy pochodzi od łac. zwrotu "Caelum noctu" znaczącego „Niebo nocą”. Została nadana z okazji 50 rocznicy nadawania comiesięcznego programu telewizyjnego „The Sky at Night” w telewizji BBC. Numer planetoidy „57424” wskazuje na datę pierwszej emisji 1957-4-24.

</doc>
<doc id="1191209" url="https://pl.wikipedia.org/wiki?curid=1191209" title="Czapla zielonawa">
Czapla zielonawa

Czapla zielonawa ("Butorides striata") – gatunek średniej wielkości ptaka z rodziny czaplowatych (Ardeidae). Nie jest zagrożony.
Zasięg, środowisko.
Wilgotne lasy, strumienie, mokradła, brzegi jezior oraz bagna. Zamieszkuje Amerykę Południową, Afrykę, południową i wschodnią Azję, Australię i Oceanię. Ptak ten jest przeważnie osiadły. Populacje z Azji Wschodniej są wędrowne.
Podgatunki.
Międzynarodowy Komitet Ornitologiczny (IOC) wyróżnia 21 podgatunków "B. striata" (według stanu na 2021 rok). Autorzy "Handbook of the Birds of the World" (a tym samym IUCN) do gatunku tego zaliczają także 4 podgatunki zamieszkujące Amerykę Północną i Środkową, przez innych systematyków wyodrębniane do osobnego gatunku o nazwie czapla zielona ("Butorides virescens"). Wielu autorów za podgatunek "B. striata" uznaje też czaplę galapagoską ("B. (s.) sundevalli"), którą IOC traktuje jako osobny gatunek. Wyróżnia się następujące podgatunki:
Status.
IUCN uznaje czaplę zielonawą za gatunek najmniejszej troski (LC, "Least Concern"), wlicza jednak do tego taksonu czaplę zieloną ("Butorides virescens") i galapagoską ("B. (s.) sundevalli"). Globalny trend liczebności populacji uznawany jest za spadkowy, choć niektóre populacje są stabilne, a trend liczebność części populacji nie jest znany.

</doc>
<doc id="1191210" url="https://pl.wikipedia.org/wiki?curid=1191210" title="Kakadu (album)">
Kakadu (album)

Kakadu – album Ewy Bem wydany 23 listopada 2007 roku przez wydawnictwo Agora.
Nagrany w stylistyce smoothjazzowej, nawiązuje do muzyki lat 70. oraz nagrań Bemibek, zawiera 13 utworów napisanych przez Ewę Bem (Bem debiutuje tu jako autor tekstów) oraz Joachima Mencla. Płytę promowała piosenka "Kocham i nie kocham Cię". Na płycie pojawiają się znani polscy jazzmeni: pianista Andrzej Jagodziński i trębacz Robert Majewski. Na gitarze gra Jacek Królik.
16 stycznia 2008 roku krążek uzyskał status złotej płyty.
Na temat albumu Ewa Bem wypowiedziała się tak: "to płyta naturalnych brzmień i żywych muzyków, pieczołowicie wybieranych ze względu na ich kunszt. To trzynaście zupełnie różnych piosenek, ze wspólnym mianownikiem, którym jest – tu wybaczcie wielkie słowa – walka z komercją i bylejakością".

</doc>
<doc id="1191214" url="https://pl.wikipedia.org/wiki?curid=1191214" title="Białoskórski">
Białoskórski

Białoskórski – polski herb szlachecki.
Historia herbu.
Herb z XV wieku.
Herbowni.
Białoskórski.

</doc>
<doc id="1191215" url="https://pl.wikipedia.org/wiki?curid=1191215" title="Twierdzenie Feuerbacha">
Twierdzenie Feuerbacha



</doc>
<doc id="1191216" url="https://pl.wikipedia.org/wiki?curid=1191216" title="Ernie Els">
Ernie Els

Theodore Ernest „Ernie” Els (ur. 17 października 1969) w Johannesburg – południowoafrykański golfista zaliczany do światowej czołówki od lat 90 XX wieku, będący przez pewien okres liderem światowego rankingu OWGR (Official World Golf Ranking). Jego pseudonim The Big Easy powstał z jego ogromnej postury (ma 190 cm wzrostu i waży 95 kg) i niezwykle płynnego, sprawiającego wrażenie bardzo prostego i łatwego w powtórzeniu zamachu golfowego (cyt: „That's why we call him The Big Easy, cause he made it look easy”).
Życiorys.
Dorastał w RPA, gdzie, zanim zajął się golfem, grał m.in. w rugby, krykieta i tenisa. W wieku 8 lat rozpoczął przygodę z golfem. W wieku 13 lat nie wiedział jeszcze, czy chce zająć się golfem, czy tenisem, gdyż osiągał podobne sukcesy w obu dyscyplinach. W wieku 14 lat osiągnął handicap 0 (dla porównania w całej Polsce jest tylko kilku amatorów z handicapem 0) i zdecydował, że życie poświęci temu sportowi. W 1984 roku wygrał mistrzostwa świata juniorów w grupie 13-14 lat wygrywając wtedy ze swoim późniejszym rywalem na zawodowych arenach Philem Mickelsonem. W 1989 roku przeszedł na zawodowstwo i z powodzeniem brał udział w rozgrywkach z serii European, Asian i PGA Tour. W 1994 roku wygrał US Open Golf i był to jego pierwszy wygrany turniej wielkoszlemowy. W latach 1994–1996 jako jedyny w historii wygrał trzykrotnie z rzędu mistrzostwa świata w formule matchplay. W 1997 roku po raz drugi wygrał US Open Golf i niemal po raz czwarty mistrzostwa świata matchplay, gdzie dopiero w finale uległ Vijay Singhowi. W tym też roku w uznaniu zasług otrzymał dożywotnią kartę uprawniającą do gry w cyklu European Tour. W 2002 roku wygrał kilka turniejów PGA i European Tour, w których udawało mu się wygrywać bezpośrednie pojedynki nawet z Tigerem Woodsem. W tym samym roku wygrał British Open i był to jego kolejny wygrany turniej wielkoszlemowy w karierze, a także po raz czwarty wygrał mistrzostwa świata matchplay. W 2003 roku zwyciężył w European Tour Order of Merit i po raz piąty triumfował w mistrzostwach świata matchplay. W 2005 roku doznał kontuzji kolana i musiał poddać się operacji, co wyłączyło go z gry na prawie cały sezon.
Do chwili obecnej wygrał 4 turnieje wielkoszlemowe, 7 mistrzostw świata matchplay, 18 turniejów z cyklu PGA Tour i 23 turnieje z cyklu European Tour.

</doc>
<doc id="1191217" url="https://pl.wikipedia.org/wiki?curid=1191217" title="Oblężenie Smoleńska">
Oblężenie Smoleńska

Oblężenia Smoleńska:

</doc>
<doc id="1191222" url="https://pl.wikipedia.org/wiki?curid=1191222" title="Twierdzenie Leibniza (geometria)">
Twierdzenie Leibniza (geometria)

Twierdzenie Leibniza – twierdzenie planimetrii: Suma kwadratów odległości dowolnego punktu P od wierzchołków trójkąta jest równa sumie kwadratów odległości wierzchołków od środka masy trójkąta i potrojonego kwadratu odległości punktu P od środka ciężkości.

</doc>
<doc id="1191223" url="https://pl.wikipedia.org/wiki?curid=1191223" title="Rawson (Argentyna)">
Rawson (Argentyna)

Rawson (wal. "Trerawson") – miasto w Argentynie, w prowincji Chubut. Położone jest u ujścia rzeki Chubut do Oceanu Atlantyckiego. Stanowi ośrodek administracyjny prowincji od 1957; roku utworzenia tejże.
Znajduje się około 1500 km na południe od Buenos Aires oraz 20 km na wschód od miasta Trelew. 
W granicach administracyjnych miasta znajduje się port rybacki Puerto Rawson, jest on u wybrzeża Atlantyku.
Ludność.
Liczba ludności wynosi 24,6 tysiąca osób, co czyni je piątym pod względem liczby ludności miastem prowincji, po miastach: Comodoro Rivadavia, Trelew, Puerto Madryn i Esquel. 
Historia.
Pierwsi osadnicy pojawili się na początku XIX wieku. Oficjalnie miasto zostało założone 15 września 1865 i zostało zasiedlone przez emigrantów z Walii. Zostało nazwane na cześć ówczesnego ministra spraw wewnętrznych Argentyny Guillermo Rawsona, który zezwolił na sprowadzenie walijskich osadników do doliny Chubut. Walijska nazwa miasta "Trerawson" oznacza "miasto Rawsona".
Miasto rozwinęło się w dużej mierze dzięki funkcji administracyjnej; liczba ludności wzrosła z 3,5 tys. osób w 1960 do 26,2 tys. osób w 2001.

</doc>
<doc id="1191224" url="https://pl.wikipedia.org/wiki?curid=1191224" title="Chris Sutton">
Chris Sutton

Christopher Roy Sutton (ur. 10 marca 1973 w Nottingham) – były angielski piłkarz.
Kariera.
Początki.
Urodzony w Nottingham Chris, jest synem byłego zawodnika Norwich City, Mike'a Suttona. Karierę zaczynał w klubie ojca. Ze względu na swój wzrost trenerzy kazali stawać mu na obronie. „Mam nadzieję, że człowiek, który był wówczas trenerem, dziś pracuje w banku, roznosi listy albo prowadzi autobus, ale nie pracuje z piłkarską młodzieżą” – powiedział kilkanaście lat później przyszły trener Suttona, Gianluca Vialli.
Blackburn.
W wieku 21 lat za sumę 5 milionów funtów przeszedł do Blackburn Rovers, stając się najdroższym angielskim piłkarzem. Już w swoim pierwszym sezonie na Ewood Park stworzył świetną parę napastników z Alanem Shearerem, a Blackburn zdobyło pierwsze od 1914 roku mistrzostwo Anglii. Potem Suttona zaczęły trapić kontuzje, a Shearer odszedł do Newcastle United. Dopiero w 1998 roku Sutton odzyskał dawną formę i zakończył sezon jako najlepszy strzelec Premier League (18 goli, wraz z Dionem Dublinem i Michaelem Owenem). W kolejnym sezonie z powodu kontuzji pachwiny nie wystąpił w sześciu ostatnich meczach sezonu i Blackburn spadło do drugiej ligi.
Chelsea.
Wkrótce zgłosiła się po niego Chelsea. Anglik przeszedł na Stamford Bridge za 10 milionów funtów. „To bardzo dużo pieniędzy, ale Chris jest ich wart. Jeśli chcesz wzmocnić swoją drużynę, musisz wydać pieniądze. Ja wiem, że nie mogłem wydać ich lepiej.” – powiedział po transferze trener londyńczyków, Gianluca Vialli. Jednak przejście Suttona do Chelsea okazało się niewypałem. W 40 meczach zdobył jedynie trzy bramki. Do dziś jest uznawany za jeden z najgorszych transferów w historii klubu.
Celtic.
Rok później Celtic kupił go za 6 milionów funtów. W Glasgow odzyskał wielką formę. Zdobył trzy tytuły mistrza Szkocji, dwa Puchary Szkocji i dwa Puchary Ligi. W 2003 roku poprowadził zespół do finału Pucharu UEFA. Rok wcześniej strzelił najszybszego gola w historii derbów z Rangers; na Ibrox Park trafił do siatki już w 18. sekundzie spotkania. W 2003 roku został wybrany przez piłkarzy najlepszym graczem w Szkocji. Ogółem w barwach Celticu rozegrał 199 meczów i zdobył 86 bramek.
W 2006 roku został zwolniony i przeszedł do Birmingham City, potem trafił do Aston Villi. W czerwcu 2007 roku zakończył karierę z powodu trwałego urazu oka.
Reprezentacja.
W reprezentacji rozegrał jedno spotkanie. Mógł pojechać na mistrzostwa świata we Francji, ale trener Glenn Hoddle skreślił go ze składu, ponieważ ten odmówił gry w reprezentacji Anglii B w meczu z Chile. Do kadry powołał go ponownie Kevin Keegan na mecz z Polską na Wembley. Sutton nie opuścił jednak ławki rezerwowych.
Sukcesy.
Blackburn Rovers
Celtic F.C.

</doc>
<doc id="1191225" url="https://pl.wikipedia.org/wiki?curid=1191225" title="Białostocki (herb szlachecki)">
Białostocki (herb szlachecki)

Białostocki ("Topacz z Jastrzębcem") – polski herb szlachecki znany tylko z nazwy.
Herbowni.
Białostocki.

</doc>
<doc id="1191226" url="https://pl.wikipedia.org/wiki?curid=1191226" title="Twierdzenie Steinera">
Twierdzenie Steinera



</doc>
<doc id="1191230" url="https://pl.wikipedia.org/wiki?curid=1191230" title="Halifax">
Halifax



</doc>
<doc id="1191231" url="https://pl.wikipedia.org/wiki?curid=1191231" title="Twierdzenie Steinera-Lehmusa">
Twierdzenie Steinera-Lehmusa

Twierdzenie Lehmusa-Steinera jest twierdzeniem planimetrii sformułowanym przez C. L. Lehmusa i udowodnionym przez Jakoba Steinera. 
Twierdzenie to jest zaskakująco trudne w dowodzie i zostało po raz pierwszy sformułowane w 1840 roku przez C. L. Lehmusa w liście do C. Sturma. C. Sturm przekazał to zapytanie J. Steinerowi, który podał jeden z pierwszych jego dowodów.

</doc>
<doc id="1191232" url="https://pl.wikipedia.org/wiki?curid=1191232" title="British Leeward Islands">
British Leeward Islands

British Leeward Islands – dawna kolonia brytyjska, leżąca w północnej części Wysp Nawietrznych. Po polsku nazywana była Brytyjskimi Wyspami Podwietrznymi, co było nazewniczą pomyłką (ang. "Leeward" oznacza "zawietrzny", co ma znaczenie przeciwne do "podwietrzny") a także Brytyjskimi Wyspami Zawietrznymi.
Kolonię utworzono w 1833 z połączenia dwóch dotychczasowych kolonii brytyjskich, z których jedna obejmowała wyspy Antigua, Barbuda i Montserrat, zaś druga - Saint Christopher, Nevis, Anguilla i Wyspy Dziewicze. W 1871, po przyłączeniu Dominiki, Brytyjskie Wyspy Podwietrzne zostały przekształcone w federację kolonii.
W 1940 Dominika opuściła federację i weszła w skład British Windward Islands. W 1956 "British Leeward Islands" otrzymały status terytorium zamorskiego. W 1957 odłączono od nich Brytyjskie Wyspy Dziewicze. 3 stycznia 1958 Brytyjskie Wyspy Podwietrzne weszły w skład Federacji Indii Zachodnich.

</doc>
<doc id="1191233" url="https://pl.wikipedia.org/wiki?curid=1191233" title="Ibis białowąsy">
Ibis białowąsy

Ibis białowąsy ("Bostrychia hagedash") – gatunek dużego ptaka z rodziny ibisów (Threskiornithidae). Szarozielony z metalicznym, czerwonozielonym nalotem na skrzydłach i białym paskiem na policzku. W locie skrzydła przypominają skrzydła warugi. Żyje samotnie, w parach albo w małych stadkach, żeruje na terenach otwartych.
Wyróżnia się trzy podgatunki "B. hagedash":

</doc>
<doc id="1191234" url="https://pl.wikipedia.org/wiki?curid=1191234" title="Slip of the Tongue">
Slip of the Tongue

Slip of the Tongue – ósmy album muzyczny grupy rockowej Whitesnake wydany w listopadzie 1989 roku.

</doc>
<doc id="1191235" url="https://pl.wikipedia.org/wiki?curid=1191235" title="Profilaktyka społeczna">
Profilaktyka społeczna

Profilaktyka społeczna – ogół działań zapobiegawczych niepożądanym zjawiskom w rozwoju i zachowaniu się ludzi to znaczy zapobieganie tym wszystkim sytuacjom, które powodują wyłanianie się potrzeb z zakresu opieki społecznej, terapii grupowej i indywidualnej oraz kompensacji społecznej. 
Rozwinięta i dobrze realizowana profilaktyka społeczna powinna redukować przypadki niedostosowania społecznego, wykolejeń, patologii społecznej. Powinna uprzedzać stany zagrożenia moralnego, zdrowotnego, kulturalnego, społecznego, aby uchronić jednostki i grupy danej populacji przed niepożądanymi odchyleniami od stanów normalnych, w tym zaburzeń na tle emocjonalnym.

</doc>
<doc id="1191236" url="https://pl.wikipedia.org/wiki?curid=1191236" title="Jaakow Dawid Kalisz I">
Jaakow Dawid Kalisz I

Jaakow Dawid Kalisz I (ur. 1814, zm. 1878) – rabin, założyciel i pierwszy cadyk chasydzkiej dynastii Amszynow. Syn cadyka Israela Icchaka Kalisza z Warki i brat Mordechaja Menachema Mendla Kalisza.

</doc>
<doc id="1191237" url="https://pl.wikipedia.org/wiki?curid=1191237" title="Bianki">
Bianki

Bianki ("Bianchi") - polski herb szlachecki, odmiana herbu Lis z indygenatu.
Opis herbu.
Opis zgodnie z klasycznymi regułami blazonowania:
W polu czerwonym rogacina srebrna bez prawej połowy grotu, u dołu rozdarta, dwukrotnie przekrzyżowana. 
W klejnocie nad hełmem w koronie pięć piór strusich.
Historia herbu.
Zatwierdzony indygenatem w 1662 roku Jackowi Biankiemu.

</doc>
<doc id="1191238" url="https://pl.wikipedia.org/wiki?curid=1191238" title="Miloslav Vlček">
Miloslav Vlček

Miloslav Vlček (ur. 1 lutego 1961 w Konicach) – czeski polityk, działacz Czeskiej Partii Socjaldemokratycznej, poseł, a w latach 2006–2010 przewodniczący Izby Poselskiej.
Życiorys.
Ukończył szkołę zawodową jako traktorzysta, następnie kształcił się w zakresie agronomii w Prościejowie, gdzie zdał egzamin maturalny. Później podjął studia na wydziale ekonomicznym Wyższej Szkoły Rolniczej w Brnie. Pracował początkowo w spółdzielni rolniczej w Ludmírovie, potem w administracji skarbowej w rodzinnej miejscowości.
W latach 1983–1989 był członkiem Komunistycznej Partii Czechosłowacji, a w 1993 wstąpił w szeregi Czeskiej Partii Socjaldemokratycznej. Od 1994 zasiadał w radzie miejskiej rodzinnej miejscowości. W 1998 uzyskał po raz pierwszy mandat deputowanego do Izby Poselskiej. Reelekcję uzyskiwał w wyborach w 2002 i 2006, zasiadając w niższej izbie czeskiego parlamentu do 2010.
14 sierpnia 2006, po wyborach parlamentarnych, został wybrany na przewodniczącego Izby Poselskiej w ramach porozumienia zawartego pomiędzy czeskimi ugrupowaniami politycznymi. Zrezygnował z tej funkcji w kwietniu 2010 w związku ze skandalem finansowym, w którym miał brać udział. Złożył również mandat poselski, zajął się następnie własną działalnością gospodarczą. W 2012 próbował powrócił do parlamentu, kandydując bez powodzenia do Senatu.

</doc>
<doc id="1191239" url="https://pl.wikipedia.org/wiki?curid=1191239" title="Ibis amerykański">
Ibis amerykański

Ibis amerykański ("Plegadis chihi") – gatunek dużego ptaka z rodziny ibisów (Threskiornithidae), zamieszkujący Amerykę Północną i Południową. Nie jest zagrożony.

</doc>
<doc id="1191241" url="https://pl.wikipedia.org/wiki?curid=1191241" title="Jérôme Carcopino">
Jérôme Carcopino

Jérôme Carcopino (ur. 27 czerwca 1881 w Verneuil-sur-Avre, zm. 17 marca 1970 w Paryżu) – francuski historyk starożytności.
Życiorys.
Uczęszczał do École normale supérieure, odbywając tam studia historyczne. W latach 1904-1907 był członkiem École française de Rome. W latach 1907-1911 był wykładowcą historii w renomowanym liceum w Hawrze, później na Uniwersytecie Algierskim, a także inspektorem zabytków starożytnych w Algierii (do 1920). Podczas I wojny światowej uczestniczył w kampanii dardanelskiej.
Działalność naukową podjął ponownie jako profesor Sorbony w 1920, będąc tam wykładowcą historii starożytnej do 1937, kiedy powołano go na dyrektora École française de Rome. 25 lutego 1941 został mianowany sekretarzem stanu do spraw oświaty i młodzieży w rządzie Vichy. Był członkiem wielu europejskich instytucji archeologicznych i historycznych, a od 1955 także członkiem Akademii Francuskiej.
Znany jako autor wielu nowatorskich prac naukowych z historii starożytnej Grecji i Rzymu, w których jego hipotezy badawcze spotykały się nierzadko ze sceptycznym przyjęciem. Najpopularniejszą jego publikację o życiu codziennym starożytnego Rzymu w epoce rozkwitu cesarstwa ("La Vie quotidienne à Rome à l'apogée de l'Empire" (1939, przekład polski 1960) przetłumaczono na wiele języków. W Polsce wcześniej wydano też jego biografię Cezara ("Caesar a godność królewska", Lwów 1935).
Jego rozległym dokonaniom naukowym poświęcono publikację "Jérôme Carcopino, un historien au service de l’humanisme" (wyd. Les Belles Lettres, Paris 1981), do której współautorów należy Pierre Grimal. 

</doc>
<doc id="1191244" url="https://pl.wikipedia.org/wiki?curid=1191244" title="Ibis zielony">
Ibis zielony

Ibis zielony ("Mesembrinibis cayennensis") – gatunek ptaka z rodziny ibisów (Threskiornithidae), zamieszkujący Amerykę Centralną i Południową. Pióra ma ciemnozielone z połyskiem. Dziób zielony, nogi krótkie. Dzięki nastroszonym piórom na szyi sprawia ona wrażenie grubej. Zwykle spotykany samotnie lub w parach. Ostrożny, żeruje na błotnistym dnie lasu, często przesiaduje na drzewach.

</doc>
<doc id="1191245" url="https://pl.wikipedia.org/wiki?curid=1191245" title="Katarzyna Dąbrowska">
Katarzyna Dąbrowska

Katarzyna Dąbrowska (ur. 14 marca 1984 w Nowym Mieście Lubawskim) – polska aktorka teatralna, filmowa i telewizyjna, a także piosenkarka. Stypendystka Ministra Kultury i Dziedzictwa Narodowego.
Życiorys.
Dzieciństwo i młodość spędziła w Nidzicy, w domu na Mazurach, gdzie uczęszczała do Liceum Ogólnokształcącego im. Stanisława Wyspiańskiego. W 2000 wzięła udział w odbywającym się na nidzickim zamku Festiwalu Piosenki Francuskiej, na którym zdobyła pierwszą nagrodę. Zdobyła także Grand Prix Ogólnopolskiego Konkursu Piosenki Francuskiej w Lubinie w kategorii amatorów, a podczas festiwalu została dostrzeżona przez Wojciecha Młynarskiego, który namówił ją na zdawanie egzaminów do szkoły aktorskiej.
W 2006 uczestniczyła w Międzynarodowym Konkursie Wokalnym w Petersburgu (II Nagroda w kategorii „Piosenka Aktorska”) i Konkursie Pamiętajmy o Osieckiej, w którym zajęła pierwsze miejsce. Rok później wygrała Studencki Festiwal Piosenki w Krakowie.
W 2007 ukończyła studia na wydziale aktorskim Akademii Teatralnej w Warszawie, grając w spektaklach dyplomowych "Usta pełne ptaków" (rola Leny-Matki), "Tańce w Ballybeg" (rola Kate, za którą otrzymała nagrodę na Festiwalu Szkół Teatralnych w Łodzi) oraz spektaklu muzycznym w reżyserii Mariusza Benoit" MP3". W tym samym roku otrzymała także trzecią nagrodę Przeglądu Piosenki Aktorskiej we Wrocławiu. Po studiach przez dwa miesiące współpracowała z Teatrem im. Wilama Horzycy w Toruniu.
Razem z Moniką Węgiel i Agnieszką Judycką tworzyła trio wokalne Amok. W grudniu 2011 wydały debiutancki album studyjny, zatytułowany po prostu "Amok", utrzymany w klimacie jazzu i bluesa.
Od 2007 jest aktorką Teatru Współczesnego w Warszawie, gdzie debiutowała rolą Leni w "Procesie" Franza Kafki w reż. Macieja Englerta. W 2008 dołączyła do stałej obsady serialu "Na dobre i na złe", w którym gra chirurga Wiktorię Mauelę Consalidę.
Od 2010 gra koncerty w różnych polskich miastach, na których interpretuje znane teksty polskich autorów, wraz z innymi wokalistami, m.in. Marcinem Januszkiewiczem. Przy wielu koncertach towarzyszy jej również Warsaw Tango Group, z którym w 2017 wydała album pt. "Warszawskie Tango Elektryczne", na którym znalazły się utwory w językach polskim i hiszpańskim.
W 2019 zajęła drugie miejsce w finale jedenastej edycji programu "Twoja twarz brzmi znajomo". W 2020 wystąpiła w świątecznym odcinku programu Polsatu "Twoja twarz brzmi znajomo".
Życie prywatne.
20 czerwca 2020 wzięła ślub z reżyserem Jarosławem Tumidajskim.
Udziela się charytatywnie i wspomaga organizacje prozwierzęce, jest również sojuszniczką środowisk LGBT. Uczestniczy również w koncertach dobroczynnych w tym: WOŚP, Fundacji „Mam marzenie”, Fundacji im. Darii Trafankowskiej.

</doc>
<doc id="1191247" url="https://pl.wikipedia.org/wiki?curid=1191247" title="Saint Christopher">
Saint Christopher



</doc>
<doc id="1191249" url="https://pl.wikipedia.org/wiki?curid=1191249" title="Ibis szkarłatny">
Ibis szkarłatny

Ibis szkarłatny "(Eudocimus ruber)" – gatunek dużego ptaka z rodziny ibisów (Threskiornithidae), zamieszkujący północną i wschodnią Amerykę Południową. Nie jest zagrożony.

</doc>
<doc id="1191252" url="https://pl.wikipedia.org/wiki?curid=1191252" title="British Windward Islands">
British Windward Islands

British Windward Islands – brytyjska kolonią istniejąca w latach 1833–1960, leżąca w południowej części Wysp Nawietrznych. Po polsku nazywana była Brytyjskimi Wyspami Zawietrznymi, co było nazewniczą pomyłką (ang. "windward" oznacza "nawietrzny"), a także Brytyjskimi Wyspami Nawietrznymi.
Składała się z wysp Grenada, Saint Lucia, Saint Vincent, Grenadyny, Barbados (siedziba gubernatora do 1885 roku, kiedy to powróciła do dawnego statusu oddzielnej kolonii) Tobago (do 1889 r., kiedy to dołączyło do Trinidadu), i (od 1940 r.) Dominika. Kolonia znana była jako Federalna Kolonia Wysp Zawietrznych od 1871 roku do czerwca 1956 roku, a następnie jako Terytorium Wysp Zawietrznych, aż do jej rozwiązania w 1960 roku.
Historia.
Stolicą było miasto Bridgetown a Barbadosie, od 1871 do 1885 roku, a następnie St. George's na Grenadzie. Wyspy nie były pojedynczą kolonią, ale konfederacją oddzielnych kolonii ze wspólnym gubernatorem, podczas gdy każda wyspa zachowała własne instytucje. Poszczególne wyspy nie miały wspólnego prawa ani dochodów. Był jednak wspólny sąd apelacyjny zarówno dla grupy, jak i dla Barbadosu, złożony z głównych sędziów poszczególnych wysp, a także istniał wspólny system kontroli, podczas gdy wyspy zjednoczyły się w utrzymaniu pewnych instytucji użyteczności publicznej. 3 stycznia 1958 British Windward Islands weszły w skład Federacji Indii Zachodnich.

</doc>
<doc id="1191254" url="https://pl.wikipedia.org/wiki?curid=1191254" title="Bilawal Bhutto Zardari">
Bilawal Bhutto Zardari

Bilawal Bhutto Zardari (ur. 21 września 1988 w Karaczi) – pakistański polityk, syn Benazir Bhutto, byłej premier Pakistanu i jej męża Asifa Alego Zardariego. Przewodniczący Pakistańskiej Partii Ludowej od 30 grudnia 2007.
Bilawal uczęszczał do "Rashid School For Boys" w Dubaju w ZEA, w której był wiceprzewodniczącym rady studenckiej. Od września 2007 studiował na Uniwersytecie Oksfordzkim w kolegium "Christ Church", gdzie wcześniej również studiował jego dziadek, Zulfikar Ali Bhutto.
W chwili zamachu na jego matkę 27 grudnia 2007, przebywał w domu rodzinnym w Dubaju. Po otrzymaniu wiadomości przybył do Pakistanu. Według testamentu, ujawnionego publicznie 30 grudnia 2007, Benazir Bhutto wyraziła wolę, by jej następcą na stanowisku lidera Pakistańskiej Partii Ludowej był jej jedyny syn. Tego samego dnia Bilawal Bhutto został wybrany przewodniczącym PPL. Jego ojciec, Asif Ali Zardari, został ponadto wybrany współprzewodniczącym partii.
Od 27 kwietnia 2022 jest ministrem spraw zagranicznych w rządzie Shehbaza Sharifa.

</doc>
<doc id="1191257" url="https://pl.wikipedia.org/wiki?curid=1191257" title="Dławigad afrykański">
Dławigad afrykański

Dławigad afrykański ("Mycteria ibis") – gatunek dużego ptaka z rodziny bocianów (Ciconiidae). Żyje samotnie lub w małych stadkach, żeruje na otwartej przestrzeni. Nie wyróżnia się podgatunków.
Występowanie.
Afryka Subsaharyjska i zachodni Madagaskar; zalatuje do północnej Afryki – Maroka, Tunezji i Egiptu. Pospolity na wodach śródlądowych i lokalnie na wybrzeżu. Niektóre osiadłe, większość ptaków koczuje bądź daleko wędruje.
Morfologia.
Długość ciała około 100 cm, rozpiętość skrzydeł 150–165 cm. Masa ciała 1190–2384 g.
Upierzenie białe, czarne lotki widoczne w locie, ogon także czarny. Pokrywy skrzydłowe i grzbiet mają różowawy odcień. Dziób lekko zakrzywiony, żółtopomarańczowy. Naga, czerwona skóra twarzy rozciągająca się poza oko; tęczówki ciemnobrązowe. Samice są podobne do samców, ale nieco mniejsze.
Ekologia.
Rozród.
Gniazdo zbudowane jest z patyków i umieszczone na małym drzewie nad wodą lub wysoko na dużym drzewie na suchym lądzie. Gniazduje kolonijnie w grupach jedno- lub wielogatunkowych do 10-20 par na jednym drzewie (czasami do 50 par); sąsiednie gniazda są oddalone od siebie zwykle o 1-3 m.
Samica składa 2–4 jaja (zwykle 3). Wysiadywanie trwa około 30 dni, a zajmują się nim oboje rodzice. Pisklęta początkowo pokryte są białym puchem. Rodzice karmią je rybami poprzez regurgitację. Młode stają się w pełni opierzone po 50–55 dniach po wykluciu i opuszczają gniazdo, ale wracają do niego na karmienie i nocują z rodzicami jeszcze przez 1–3 tygodnie. Dojrzałość płciową uzyskują w wieku 3 lat.
Pożywienie.
W skład jego diety wchodzą małe zwierzęta wodne, takie jak żaby, ryby, owady wodne, robaki, skorupiaki, czasami małe ssaki i ptaki.
Status.
Międzynarodowa Unia Ochrony Przyrody (IUCN) uznaje dławigada afrykańskiego za gatunek najmniejszej troski (LC – "Least Concern") nieprzerwanie od 1988 roku. Globalny trend liczebności populacji uznawany jest za jest spadkowy, choć niektóre populacje mogą być stabilne.

</doc>
<doc id="1191261" url="https://pl.wikipedia.org/wiki?curid=1191261" title="New Arrival">
New Arrival

New Arrival, czwarty album szwedzkiego zespołu A*Teens, płyta została wydana 28 stycznia 2003 roku. Zawierała 7 kompozycji z Pop 'Til You Drop! i 7 nowych piosenek z czego jedną była znana już wcześniej piosenka Heartbreak Lullaby (2001) w wersji ballady.

</doc>
<doc id="1191262" url="https://pl.wikipedia.org/wiki?curid=1191262" title="Majak (Rosja)">
Majak (Rosja)

Majak (, ) – jeden z największych zakładów atomowych Federacji Rosyjskiej, zlokalizowany 120 kilometrów na południe od Jekaterynburga, 70 kilometrów na północny zachód od Czelabińska. Miastem położonym najbliżej jest Oziorsk (początkowo nazywany Baza-10), którego centrum leży w odległości 8 km od zakładu. W historii rosyjskich badań nad bronią jądrową Majak znany był pod nazwami Czelabińsk-40, a potem Czelabińsk-65.
Majak przywoływany jest również w związku z poważnym skażeniem dużego obszaru Uralu w roku 1957, które było utrzymywane w tajemnicy przez Związek Radziecki przez około 30 lat. Warunki pracy w zakładzie Majak i ówczesny brak poczucia odpowiedzialności za środowisko naturalne doprowadziły do dodatkowego skażenia pobliskich jezior i spowodowania poważnych zagrożeń dla zdrowia ludzkiego oraz wypadków. Część obszaru skażona przez zakład Majak nadal jest zamknięta z uwagi na podwyższony poziom promieniowania. W ciągu drugiej połowy XX wieku na działanie promieniowania jonizującego narażone było około pół miliona mieszkańców rejonu; napromieniowanie następowało przy co najmniej jednej okazji, w niektórych przypadkach doprowadzając do dwudziestokrotnego przekroczenia dawki promieniowania w porównaniu do osób przebywających w rejonie Czarnobyla podczas katastrofy elektrowni atomowej.
Majak był celem lotu rozpoznawczego Gary’ego Powersa w maju 1960.
Historia badań nuklearnych.
Zakłady Majak zbudowano w pośpiechu i tajemnicy w latach 1945-1948, jako część radzieckiego programu badań nad bronią atomową. Pierwotnie zakładany cel istnienia zakładu to rafinowanie i obrabianie plutonu o przeznaczeniu wojskowym. W tym celu zbudowano pięć reaktorów atomowych. W późniejszym okresie zakład specjalizował się w przetwarzaniu plutonu ze zdemobilizowanej broni i odpadów z reaktorów atomowych. Współcześnie Majak wytwarza tryt i izotopy promieniotwórcze, wyłączywszy pluton. W ostatnich latach kontrowersje wokół zakładu wzbudził pomysł przetwarzania za opłatą odpadów zagranicznych reaktorów jądrowych.
W pierwszych latach działania z zakładu Majak wyciekły pewne ilości skażonej promieniowaniem wody, która przedostała się do pobliskich jezior i rzeki Tiecza, której wody zasilają Ob. Konsekwencje przedostania się napromieniowanej wody do dolnego biegu rzek nie są jeszcze znane. Niektórzy mieszkańcy Oziorska twierdzą, ze mieszkanie w tej okolicy nie stanowi obecnie zagrożenia z uwagi na spadek poziomu promieniowania od lat 60. XX wieku. Nie przywołują też żadnych problemów ze zdrowiem własnym i zdrowiem pracowników zakładu Majak. Twierdzenia te są jednak niepoparte dowodami, a dodatkowo nikt nie zaprzecza temu, że osoby pracujące w Majaku w latach 50. i 60. XX wieku zmarły wskutek wystawienia na promieniowanie jonizujące. Sytuacja znacznie się od owego czasu poprawiła, lecz administracja zakładu Majak była wielokrotnie krytykowana za nie do końca uzasadnione praktyki.
Katastrofa kysztymska.
Warunki pracy w zakładzie Majak spowodowały znaczne zagrożenie dla zdrowia ludzkiego i wiele wypadków. Najbardziej znany wypadek wydarzył się w kompleksie 29 września 1957, kiedy to awaria systemu chłodzenia zbiornika zawierającego dziesiątki tysięcy ton rozpuszczonych odpadów nuklearnych skutkowała eksplozją (niemającą charakteru nuklearnego) o sile porównywalnej do wybuchu 75 ton trotylu (310 gigadżuli), a w konsekwencji skażenie promieniotwórcze o pierwotnej radioaktywności 2 milionów Ci obszaru o powierzchni 39 000 km². W wyniku tego incydentu ponad 200 osób zmarło na chorobę popromienną, 10 tysięcy ewakuowano, a 470 tysięcy narażono na działanie promieniowania jonizującego.
Inne wypadki.
10 grudnia 1968 w zakładach przeprowadzano eksperyment z technikami oczyszczania plutonu. Dwaj pracownicy zakładu wykorzystywali naczynie o niesprzyjającej geometrii w trakcie improwizowanej niezatwierdzonej operacji, jako naczynie tymczasowe do przechowywania organicznego roztworu plutonu. Innymi słowy, operatorzy zlewali roztwór plutonu do niewłaściwych pojemników. Po rozlaniu większości roztworu nastąpił błysk światła i uderzenie gorąca. Po ewakuacji pracowników zakładu nadzorca zmiany i nadzorca kontroli nad promieniowaniem weszli do budynku. Nadzorca zmiany po wprowadzeniu w błąd nadzorcy kontroli promieniowania wszedł do pomieszczenia, gdzie przelewano roztwór i najprawdopodobniej próbował wylać go przez kratki w podłodze. Spowodowało to reakcję materiału radioaktywnego i pochłonięcie przez nadzorcę śmiertelnej dawki promieniowania jonizującego. Działanie nadzorcy stało się powodem nominacji do nagrody Darwina.
Zakład Majak był miejscem jeszcze dwóch poważnych wypadków atomowych. Pierwszy z nich wydarzył się w okresie obfitych opadów, które spowodowały skażenie radioaktywne jeziora Karaczaj odpadami radioaktywnymi i przeniknięcie ich do okolicznych wód. Drugi z wypadków miał miejsce w roku 1964, gdy wiatr rozwiał pył zalegający na dnie wyschniętego, zanieczyszczonego odpadami radioaktywnymi jeziora Karaczaj, którego basen służył za skład odpadów radioaktywnych z Majaka od roku 1951. Podczas tego wypadku, gdy pył rozwiał się na części Oziorska, napromieniowaniu uległo około 400 tysięcy osób.

</doc>
<doc id="1191263" url="https://pl.wikipedia.org/wiki?curid=1191263" title="Albert Patterson">
Albert Patterson

Albert Patterson (ur. 27 stycznia 1894, zm. 18 czerwca 1954) – amerykański prawnik i polityk, działacz Partii Demokratycznej, prokurator generalny elekt stanu Alabama, zamordowany krótko przed objęciem urzędu.
W wieku 16 lat Patterson opuścił dom i udał się do Teksasu, gdzie pracował na polach naftowych. Służył także w Teksańskiej Gwardii Narodowej i brał udział w interwencji w Meksyku. Następnie walczył w I wojnie światowej, gdzie został ranny i był zmuszony do końca życia chodzić o lasce.
Po wojnie powrócił do Alabamy, gdzie ukończył studia prawnicze. W 1933 roku przeprowadził się do Phenix City. Wybrano do stanowego Senatu w 1945 roku.
Patterson ubiegał się o stanowisko prokuratora generalnego Alabamy w 1954 roku. Głównym punktem jego kampanii było „oczyszczenie” Phenix City, całkowicie kontrolowanego (łącznie z urzędami politycznymi) przez lokalną mafię. Petterson wygrał wybory, ale został zastrzelony przez zamachowca, działającego z poruczenia gangsterów, przed swoim biurem zanim zdążył objąć stanowisko.
Jego syn, John Patterson, został wybrany prokuratorem generalnym na jego miejsce i wypełnił obietnice wyborcze ojca. John pełnił potem urząd gubernatora Alabamy w latach 1959-1963.

</doc>
<doc id="1191266" url="https://pl.wikipedia.org/wiki?curid=1191266" title="Franco Battiato">
Franco Battiato

Franco Battiato (ur. 23 marca 1945 w Katanii, zm. 18 maja 2021 w Milo) – włoski piosenkarz, autor, malarz, reżyser filmowy. W swojej muzyce prezentował rozmaite style: lekki rock, pop, muzykę etniczną, lirykę. Współpracował m.in. z następującymi artystami: Milva, Giuni Russo, Ombretta Colli, Giusto Pio. W 1984 roku w duecie z Alice zajął piąte miejsce reprezentując Włochy w Konkursie Piosenki Eurowizji. W 1992 roku dał koncert w Bagdadzie. Nagranie VHS, wydane w 2006 roku na DVD nosi tytuł „Concerto Di Baghdad”.

</doc>
<doc id="1191268" url="https://pl.wikipedia.org/wiki?curid=1191268" title="Kleszczak afrykański">
Kleszczak afrykański

Kleszczak afrykański ("Anastomus lamelligerus") – gatunek dużego ptaka z rodziny bocianów (Ciconiidae). Dziób jasny, między zamkniętymi połówkami szeroka „dziura”. Zwykle towarzyski, żeruje na terenach otwartych; pozwala obserwować się z bliska. Swoim niezwykłym dziobem kruszy skorupy małży i ślimaków.

</doc>
<doc id="1191269" url="https://pl.wikipedia.org/wiki?curid=1191269" title="Deseado">
Deseado

Deseado (hiszp. "Río Deseado") - rzeka w południowej Argentynie, w prowincji Santa Cruz, na Wyżynie Patagońskiej. Wypływa z jeziora Buenos Aires/General Carrera, płynie 615 km w kierunku wschodnim i uchodzi do Oceanu Atlantyckiego w okolicach miasta Puerto Deseado.

</doc>
