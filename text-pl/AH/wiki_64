<doc id="1197907" url="https://pl.wikipedia.org/wiki?curid=1197907" title="Narodowa szkoła w ekonomii">
Narodowa szkoła w ekonomii

Narodowa szkoła w ekonomii, także niemiecka szkoła narodowa – nurt w ekonomii, koncepcja rozwoju politycznie rozbitego państwa niemieckiego o feudalnej gospodarce, która powstała w pierwszej połowie XIX wieku. 
Powstanie.
Narodowa szkoła ekonomii powstała po utworzeniu w 1834 r. Niemieckiego Związku Celnego. Zgodnie z jej zaleceniami, związek stosował osłonę celną całego obszaru krajów niemieckich.
Zwolennicy niemieckiej szkoły narodowej odrzucili ekonomię Adama Smitha, w myśl której najefektywniejszym systemem gospodarczym jest gospodarka rynkowa, zaś rola państwa w gospodarce powinna zostać ograniczona do niezbędnego minimum. Odrzucili oni również atomistyczną koncepcję społeczeństwa oraz tezę, że ludzie podejmują działalność gospodarczą, kierując się głównie zyskiem. Uznali, że teoria Smitha oraz wynikająca z niej polityka liberalizmu gospodarczego nie są przydatne dla feudalnych Niemiec i opracowali zasady, które miały pomóc Niemcom wyjść z zacofania gospodarczego i stać się potęgą gospodarcza.
Założenia i przedstawiciele.
Źródłem ideologicznym szkoły narodowej był romantyzm polityczny i ekonomiczny. Jego przedstawiciel, Adam Müller, gloryfikował germańską przeszłość i instytucje średniowiecza, kiedy Niemcy były silnym państwem, uznając, że państwo jest instytucją społeczną niezależną od jednostki i obejmującą wszystkie sfery jej aktywności. Społeczeństwo traktował jako element państwa, poza którym nie było możliwe życie społeczne. Uważał, że państwo łączy pokolenia przeszłe, teraźniejsze i przyszłe. Postulował wprowadzenie zakazu wolnego handlu. Korzyści z wolnej wymiany osiągają kraje ekonomicznie silniejsze. W krajach słabiej rozwiniętych trzeba chronić powstające i nie w pełni jeszcze dojrzałe gałęzie przemysłu do czasu, gdy osiągną zdolność opierania się samodzielnie obcej konkurencji. Müller twierdził, że majątek narodowy to nie tylko dobra materialne ale również niematerialne, talenty ludzi, kultura, wiedza i tradycja. Za przyczynę kryzysów gospodarczych uznał postęp techniczny i wzrost cen.
Koncepcję Müllera rozwinął uważany za głównego twórcę szkoły narodowej Friedrich List, który opowiedział się za podejściem interdyscyplinarnym w badaniach ekonomicznych, uwzględniającym m.in. kulturę, obyczaje i historię danego narodu. Twierdził, że między jednostką a państwem jest naród, który był organizmem etycznym. Przynależność do narodu decyduje o łączności pokoleń, a wyrazem więzi generacji jest gospodarka. Im wyższy jest jej poziom tym lepiej żyje się w jednostce. 
Koncepcja opracowana przez Friedricha Lista była oryginalną teorią rozwoju według której każdy naród w rozwoju gospodarczym przechodzi pięć etapów:
Naród który osiągnął ostatni etap, stawał się potęgą gospodarczą, czego warunkiem był wysoki poziom czynników ekonomicznych oraz znaczne terytorium.
List twierdził, że handel międzynarodowy jest korzystny tylko i wyłącznie wtedy gdy uczestniczą w nim państwa o jednakowym stopniu rozwoju. Postulował interwencje państwa o charakterze wychowawczym (cła ochronne).
W Polsce okresu międzywojennego ten nurt reprezentowali Henryk Radziszewski, profesor ekonomii w Lublinie oraz Stefan Dziewulski, długoletni wydawca "Ekonomisty".
Twierdzenia narodowej szkoły w ekonomii pojawiają się także i dziś jako argumentacja na rzecz osłony rodzimej wytwórczości w początkowych stadiach jej rozwoju.

</doc>
<doc id="1197908" url="https://pl.wikipedia.org/wiki?curid=1197908" title="Oricon">
Oricon

 – japońskie przedsiębiorstwo założone przez Sōkō Koike w 1967, zajmujące się zbieraniem informacji na temat sprzedaży muzyki (CD i DVD), gier elektronicznych i tworzeniem tygodniowych rankingów. Tygodniowe rankingi są ogłaszane w każdy wtorek. Grupa Oricon sporządza też szacowaną listę popularności na oficjalnej stronie internetowej. Diagramy Oricon są obecnie bardzo popularne w Japonii.

</doc>
<doc id="1197910" url="https://pl.wikipedia.org/wiki?curid=1197910" title="Schronisko Odrodzenie">
Schronisko Odrodzenie



</doc>
<doc id="1197911" url="https://pl.wikipedia.org/wiki?curid=1197911" title="Demian">
Demian

Demian: Dzieje młodości Emila Sinclaira – powieść niemieckiego pisarza Hermanna Hessego. Napisał ją w roku 1917, wydana została w roku 1919 pod pseudonimem Emil Sinclair, pod którym Hesse zmuszony był publikować swoje artykuły od 1917 roku.
"Demian" opowiada o dojrzewaniu głównego bohatera i odnajdowaniu własnej tożsamości za pośrednictwem przyjaciela, Maksa Demiana. Emil Sinclair przeżywa wiele wątpliwości, szybko również zauważa swoją odmienność. Demian uświadamia mu rzeczywiste, duchowe przyczyny tych rozterek. Wtajemnicza go w to, co w życiu najważniejsze, pomaga mu odciąć się od tego, co go zniewala. Poprzez swoje działania pomaga mu nie tylko odnaleźć siebie, ale i zjednoczyć się z innymi ludźmi.
W powieści widać wyraźny wpływ, jaki wywarł na autora Carl Gustav Jung i jego myśl psychologiczna. Losy bohatera oddają proces indywiduacji.

</doc>
<doc id="1197912" url="https://pl.wikipedia.org/wiki?curid=1197912" title="Hicham Aboucherouane">
Hicham Aboucherouane

Hicham Aboucherouane (ur. 2 kwietnia 1981 w El Aounat) – piłkarz marokański grający na pozycji ofensywnego pomocnika lub napastnika.
Kariera klubowa.
Aboucherouane jest wychowankiem klubu Najm El Aounat. W 1999 roku trafił do Raja Casablanca i w jej barwach zadebiutował w pierwszej lidze marokańskiej. W sezonie 2000/2001 był już podstawowym zawodnikiem zespołu i wtedy też wywalczył swoje pierwsze mistrzostwo Maroka. W 2002 roku natomiast zdobył Puchar Maroka oraz dotarł do finału Afrykańskiej Ligi Mistrzów, w nim jednak Raja uległa egipskiemu Zamalekowi SC (0:0, 0:1). W 2003 roku Hicham zdobył Puchar CAF.
Latem 2003 Aboucherouane wyjechał do Kataru i przez pół roku występował w zespole Qatar SC. W styczniu 2004 pozostał na Półwyspie Arabskim, ale zmienił barwy klubowe przenosząc się do saudysjkiego An-Nassr. Sezon 2004/2005 Marokańczyk spędził w Rai.
Latem 2005 trafił do Europy i podpisał kontrakt z francuskim Lille OSC. W Ligue 1 zadebiutował w wygranym 1:0 meczu ze Stade Rennais. Swojego pierwszego gola na francuskich boiskach strzelił we wrześniowym meczu z AS Saint-Étienne (2:0). W Lille rozegrał tylko 12 spotkań i zdobył 2 bramki. Zajął 3. miejsce w lidze.
W 2006 roku Aboucherouane powrócił do Rai, ale grał tam tylko przez pół roku, gdyż już na początku 2007 roku przeszedł do tunezyjskiego Espérance Tunis, z którym na koniec sezonu zdobył Puchar Tunezji.
Kariera reprezentacyjna.
W reprezentacji Maroka Aboucherouane zadebiutował w 2002 roku. W 2006 roku brał udział w Pucharze Narodów Afryki, ale Marokańczycy odpadli w fazie grupowej. W 2008 roku znalazł się w kadrze Henriego Michela na Puchar Narodów Afryki 2008.

</doc>
<doc id="1197918" url="https://pl.wikipedia.org/wiki?curid=1197918" title="Kryzysy bliźniacze">
Kryzysy bliźniacze

Kryzysy bliźniacze – zjawisko jednoczesnego występowania kryzysu walutowego i kryzysu bankowego. Występuje to w sytuacji, w której krótkookresowe zadłużenie całego systemu danego kraju w walutach zagranicznych przekracza krajowe zasoby walut, co prowadzi do równoległego wystąpienia kryzysu bankowego i walutowego.
Zdaniem autorów tej koncepcji zagrożenie takie powstaje szczególnie wtedy, gdy występują dwie okoliczności:

</doc>
<doc id="1197919" url="https://pl.wikipedia.org/wiki?curid=1197919" title="SEJF">
SEJF

SEJF (czyli Subiektywny Ekspres Jacka Fedorowicza) – program rozrywkowy prowadzony przez Jacka Fedorowicza. Był prowadzony w podobny sposób, co jego poprzednik "Dziennik Telewizyjny". Rozpoczęcie emisji programu nastąpiło we wrześniu 2005 roku"". Emisję programu zakończono w lutym 2006 po odejściu Jacka Federowicza z TVP"".

</doc>
<doc id="1197920" url="https://pl.wikipedia.org/wiki?curid=1197920" title="Aldo Barbero">
Aldo Barbero

Aldo Barbero (ur. w 1938 w Santa Fe, zm. 27 października 2013) – argentyński aktor.
Swoją karierę zaczął w 1963 od serialu telewizyjnego "Dos quererse".
Do 2006 wystąpił w siedemdziesięciu filmach i programach telewizji argentyńskiej. W 1971 roku wystąpił w musicalu "Balada para un mochilero" wyreżyserowanym przez Carlosa Rinaldiego, w którym zagrał wraz z Jose Marrone. W 1977 roku w filmie "La Aventura explosiva" zagrał razem z Victorem Bo.

</doc>
<doc id="1197921" url="https://pl.wikipedia.org/wiki?curid=1197921" title="Luka produktu narodowego brutto">
Luka produktu narodowego brutto

Luka produktu narodowego brutto (PNB) – bezpośredni efekt niepełnego wykorzystania czynników wytwórczych. Występuje na skutek zaistnienia różnicy pomiędzy rzeczywistym poziomem produkcji a potencjalnym, który byłby możliwy do osiągnięcia przy pełnym wykorzystaniu mocy produkcyjnych.

</doc>
<doc id="1197923" url="https://pl.wikipedia.org/wiki?curid=1197923" title="Pomoce archiwalne">
Pomoce archiwalne

Pomoce archiwalne – pomoce ewidencyjne i informacyjne w postaci inwentarzy, katalogów, skorowidzów (indeksy, sumariusze, repertoria), przewodników, oraz elektronicznych baz danych, sporządzane w celu zarządzania zasobem, jego popularyzacji i udostępniania. Dostępne na miejscu w archiwach w formie kartkowej, książkowej lub elektronicznej, w bibliotekach i czytelniach w formie książkowej oraz online poprzez strony internetowe archiwów.
Inwentarz archiwalny.
Jedna z najważniejszych pomocy archiwalnych, sporządzana zawsze dla jednego zespołu lub zbioru archiwalnego, odzwierciedla układ materiałów w całym zespole (zbiorze) ułatwiając szybkie dotarcie do interesującej nas jednostki. Ze względu na formę zewnętrzną dzielimy inwentarze na kartkowy i książkowy.
Wyróżnia się również:
Katalog archiwalny.
Pomoc archiwalna, w której gromadzi się informacje o jednostkach archiwalnych dotyczących konkretnego zagadnienia, a wchodzących w skład zespołu, jego części, lub wielu zespołów. Przykładem katalogu archiwalnego mogą być:
Skorowidz archiwalny.
Pomoc archiwalna zawierająca usystematyzowany (rzeczowo, chronologicznie lub alfabetycznie) wykaz haseł sporządzanych w formie kartkowej lub książkowej i obejmujących jeden lub wiele zespołów, pozwalająca na szybkie dotarcie do poszukiwanych materiałów. Do skorowidzów archiwalnych zalicza się:
Przewodnik archiwalny.
Pomoc archiwalna, najczęściej w formie publikacji, ujmująca archiwalia grupowo, sporządzana przy wykorzystaniu dokładniejszych pomocy archiwalnych. Zawiera charakterystykę serii, zespołów lub zasobów poszczególnych archiwów nie odnosząc się przy tym do pojedynczych jednostek, czy dokumentów. Wyróżnia się:

</doc>
<doc id="1197924" url="https://pl.wikipedia.org/wiki?curid=1197924" title="München-Laim (stacja kolejowa)">
München-Laim (stacja kolejowa)

München-Laim – stacja kolejowa w Monachium, w dzielnicy Laim, w kraju związkowym Bawaria, w Niemczech. Posiada 2 perony.

</doc>
<doc id="1197926" url="https://pl.wikipedia.org/wiki?curid=1197926" title="Władysław Niewiedniczy">
Władysław Niewiedniczy

Władysław Niewiedniczy, ros. Владислав Неведничий (ur. 3 września 1969) – rumuński szachista, po rozpadzie Związku Radzieckiego reprezentujący Mołdawię (do 1994), arcymistrz od 1993 roku.
Kariera szachowa.
Pierwsze znaczące sukcesy zaczął odnosić na początku lat 90. XX wieku. W roku 1992 triumfował (wspólnie z Dorianem Rogozenko) w Bukareszcie. W 1993 podzielił I m. (wspólnie z Walerijem Niewierowem i Igorem Zajcewem) w memoriale Victora Ciocaltei w Bukareszcie. 
W kolejnych latach odniósł szereg sukcesów w turniejach międzynarodowych, zwyciężając bądź dzieląc I miejsca m.in. w:
Po zmianie obywatelstwa szybko awansował do ścisłej czołówki rumuńskich szachistów. Dwukrotnie zdobył złote medale indywidualnych mistrzostw Rumunii (2008, 2012), był również srebrnym (2010) oraz czterokrotnie brązowym (1998, 2001, 2002, 2004) medalistą. W roku 2000 zakwalifikował się do pucharowego turnieju o mistrzostwo świata, awansując do II rundy (w której przegrał z Jeroenem Piketem).
Wielokrotnie reprezentował Mołdawię i Rumunię w turniejach drużynowych, m.in.:
Najwyższy ranking w dotychczasowej karierze osiągnął 1 lipca 2013 r., z wynikiem 2603 punktów zajmował wówczas 4. miejsce wśród rumuńskich szachistów.

</doc>
<doc id="1197929" url="https://pl.wikipedia.org/wiki?curid=1197929" title="Wielki Uzeń">
Wielki Uzeń

Wielki Uzeń (ros. Большой Узень, "Bolszoj Uzień"; kaz. Үлкен Өзен czy Қараөзен) – rzeka we wschodniej Rosji przeduralskiej i w północno-zachodnim Kazachstanie. Długość – 650 km, powierzchnia zlewni – 15,6 tys. km², przepływ (w mieście Nowouziensk) – od 7,3 m³/s do 393 m³/s. Reżim śnieżny.
Wielki Uzeń wypływa na zachodnich krańcach płaskowyżu Wielki Syrt w Rosji i płynie na południe przez Nizinę Nadkaspijską, gdzie uchodzi do bezodpływowych Jezior Kamysz-Samarskich, już na terenie Kazachstanu. Wiosną obfite wylewy, latem częściowo wysycha. Zamarza w grudniu, rozmarza w kwietniu. Wody używane do nawadniania.

</doc>
<doc id="1197931" url="https://pl.wikipedia.org/wiki?curid=1197931" title="Subsydia zielone">
Subsydia zielone

"Subsydia Zielone" wywodzą się z licznych porozumień międzynarodowych, na przykład Porozumienia w Sprawie Subsydiów i Środków Wyrównawczych.
Określa się tym mianem subsydia, których negatywny wpływ na handel jest niewielki lub mało prawdopodobny, a jednocześnie subsydia te służą rozwojowi opóźnionych regionów, ochronie środowiska, wsparciu (w ograniczonym zakresie) rolnictwa czy też badaniom naukowym.
Według prawodawstwa Unii Europejskiej subsydia zakwalifikowane jako "zielone subsydia" nie są podstawą do podjęcia środków antysubsydyjnych.

</doc>
<doc id="1197932" url="https://pl.wikipedia.org/wiki?curid=1197932" title="Banderola">
Banderola

Banderola – prostokątna, papierowa opaska naklejana na opakowanie, świadcząca o tym, że towar jest oryginalny i nienaruszony lub jako świadectwo zapłacenia przez producenta lub importera podatku akcyzowego. 
Wymiary banderoli i wzory nadruku zależą od rodzaju towaru i wysokości opłaconego podatku, a gatunek papieru i stosowana technika drukarska mają uniemożliwiać jej sfałszowanie. W niektórych państwach członkowskich UE znaki akcyzy przyjmują formę hologramów naklejanych na opakowania jednostkowe wyrobów akcyzowych (w szczególności w branży winiarskiej czy spirytusowej) czy formę e-banderol (w branży tytoniowej).
W polskiej ustawie o podatku akcyzowym banderola określana jest jako znak akcyzy.

</doc>
<doc id="1197933" url="https://pl.wikipedia.org/wiki?curid=1197933" title="Żołnierz królowej Madagaskaru (film 1939)">
Żołnierz królowej Madagaskaru (film 1939)

Żołnierz królowej Madagaskaru – polski film fabularny w reżyserii Jerzego Zarzyckiego, nakręcony w 1939 roku na podstawie farsy Stanisława Dobrzańskiego, przerobionej przez Juliana Tuwima (zob. sztuka "Żołnierz królowej Madagaskaru").
Prace na filmem podjęto pod koniec II Rzeczypospolitej. Był to jeden z kilku filmów będących w produkcji w czasie wybuchu II wojny światowej, na którego dokończenie zgodzili się niemieccy okupanci. Film uległ zniszczeniu, a w 1958 roku Jerzy Zarzycki nakręcił nową wersję (kolorową) pod tym samym tytułem.
Treść.
Nieśmiały adwokat z Radomia, Saturnin Mazurkiewicz, przybywa do stolicy. Zamierza starać się o rękę Sabiny Lemięckiej, wychowanicy państwa Mąckich, która jednak podkochuje się potajemnie w synu swoich opiekunów - Władysławie. Władzio Mącki nie zwraca jednak uwagi na skromną panienkę, gdyż sam kocha się w diwie kabaretowej Kamilli. Na prośbę państwa Mąckich, mecenas Mazurkiewicz osobiście udaje się za kulisy teatrzyku, by wyrwać młodzieńca z rąk niebezpiecznej uwodzicielki, jednak na miejscu sam ulega jej czarowi.

</doc>
<doc id="1197935" url="https://pl.wikipedia.org/wiki?curid=1197935" title="Head First (album Uriah Heep)">
Head First (album Uriah Heep)

Head First – piętnasty album brytyjskiej rockowej grupy Uriah Heep wydany w 1984. 

</doc>
<doc id="1197936" url="https://pl.wikipedia.org/wiki?curid=1197936" title="Mieczysław Jerzy Künstler">
Mieczysław Jerzy Künstler

Mieczysław Jerzy Künstler (ur. 26 marca 1933 w Słupcy, zm. 27 grudnia 2007 w Warszawie) – polski językoznawca, sinolog, znawca języków i kultury chińskiej.
Życiorys.
Od 1972 był członkiem Komitetu Nauk Orientalistycznych Polskiej Akademii Nauk (w latach 1993–2006 przewodniczącym tego Komitetu). W 1978 został profesorem Uniwersytetu Warszawskiego. Od 1983 był członkiem Towarzystwa Naukowego Warszawskiego. Był także członkiem komitetów redakcyjnych „Rocznika Orientalistycznego” oraz serii „Prace Orientalistyczne”.
Był autorem wielu prac poświęconych językom, historii, cywilizacji i kulturze Chin. Przełożył też kilka utworów klasycznej literatury chińskiej (najważniejsze, wraz z zespołem: "Dialogi konfucjańskie"), a także kilka prac radzieckich i zachodnich sinologów. Pochowany na cmentarzu Powązki Wojskowe w Warszawie (kwatera A17-1-24).

</doc>
<doc id="1197937" url="https://pl.wikipedia.org/wiki?curid=1197937" title="Odense (stacja kolejowa)">
Odense (stacja kolejowa)

Odense Banegård Center - stacja kolejowa w Odense, na wyspie Fionia, w Danii. Stacja ma 3 perony.

</doc>
<doc id="1197938" url="https://pl.wikipedia.org/wiki?curid=1197938" title="Mały Uzeń">
Mały Uzeń

Mały Uzeń (ros. Малый Узень – "Małyj Uzień"; kaz. Кіші Өзен, Сарыөзен; tatar. Кесе Үҙән) – rzeka we wschodniej Rosji przeduralskiej i w północno-zachodnim Kazachstanie. Długość – 638 km, powierzchnia zlewni – 18 250 km², przepływ (we wsi Mały Uzeń) – od 3,4 m³/s do 782 m³/s. Reżim śnieżny.
Mały Uzeń wypływa na zachodnich krańcach płaskowyżu Wielki Syrt w Rosji i płynie na południe przez Nizinę Nadkaspijską, gdzie uchodzi do bezodpływowych Jezior Kamysz-Samarskich, już na terenie Kazachstanu. Płynie równolegle do Wielkiego Uznia, około 50 km na zachód od niego. W środkowym biegu stanowi granicę rosyjsko-kazachską. Wiosną obfite wylewy, latem częściowo wysycha. Zamarza w grudniu, rozmarza w kwietniu. Wody używane do nawadniania.

</doc>
<doc id="1197942" url="https://pl.wikipedia.org/wiki?curid=1197942" title="Parada Warszawy">
Parada Warszawy

Parada Warszawy (tytuł alternatywny: "Parada Gwiazd Warszawy") – polski, czarno-biały film fabularny z 1937 roku. Do naszych czasów zachowało się ok. 20 minut.
Film jest składanką numerów kabaretowych i rewiowych z udziałem najpopularniejszych gwiazd przedwojennej Polski.

</doc>
<doc id="1197943" url="https://pl.wikipedia.org/wiki?curid=1197943" title="Pomidor uprawny">
Pomidor uprawny



</doc>
<doc id="1197945" url="https://pl.wikipedia.org/wiki?curid=1197945" title="Solanum lycopersicum">
Solanum lycopersicum



</doc>
<doc id="1197946" url="https://pl.wikipedia.org/wiki?curid=1197946" title="Gare de Bercy">
Gare de Bercy

Gare de Bercy – dworzec kolejowy w Paryżu, we Francji. Stacja znajduje się w pobliżu stacji Gare de Lyon. Stacja posiada 3 perony.

</doc>
<doc id="1197947" url="https://pl.wikipedia.org/wiki?curid=1197947" title="Prezenta (prawo kanoniczne)">
Prezenta (prawo kanoniczne)

Prezenta – w prawie kanonicznym, prawo do przedstawienia kandydata na urząd kościelny lub beneficjum przysługujące władzy lub osobie świeckiej z tytułu jego uposażenia, ogłoszone na soborze trydenckim.
W średniowieczu prawo do prezenty posiadał władca. W I Rzeczypospolitej królowie mieli prawo prezentowania swoich kandydatów m.in. na biskupów, którzy z tytułu swojej godności wchodzili do senatu państwa.
Prawo to dotyczyło również możliwości przedstawiania biskupowi kandydata na proboszcza parafii przez kolatora (zazwyczaj właściciela wsi).

</doc>
<doc id="1197949" url="https://pl.wikipedia.org/wiki?curid=1197949" title="Prezenta (archiwistyka)">
Prezenta (archiwistyka)

Prezenta, prezentata – adnotacja stawiana na korespondencji wpływającej do instytucji, świadcząca o przyjęciu pisma do dalszego rozpatrywania, zawiera zazwyczaj następujące informacje: nazwa instytucji, data wpływu, znak sprawy, liczba załączników oraz podpis pracownika przyjmującego korespondencję.

</doc>
<doc id="1197950" url="https://pl.wikipedia.org/wiki?curid=1197950" title="Polityka konkurencji">
Polityka konkurencji

Celem polityki konkurencji jest zapewnienie przez państwo funkcjonowania (stworzenia lub utrzymania) systemu wolnorynkowego, za pomocą dostępnych narzędzi jak np.:
Polityka konkurencji, choć zakłada interwencjonizm, ma na celu chronienie liberalizmu w gospodarce.
Polityka konkurencji w Unii Europejskiej.
W Unii Europejskiej polityka konkurencji uznawana jest za na tyle istotną, że w skład Komisji Europejskiej wchodzi komisarz ds. konkurencji, którego celem jest realizowanie zakazu praktyk kartelowych, nadużywania silnej pozycji na rynku, zapewnienie jednakowego traktowania przedsiębiorstw prywatnych i publicznych, kontrolowanie fuzji oraz krajowych subwencji.
W dobie globalizacji Unia Europejska stoi przed dylematem jak pogodzić wewnętrzną politykę konkurencji, ze zdolnością konkurencyjną europejskich przedsiębiorstw na rynkach zewnętrznych.
Polityka konkurencji w Polsce.
W Polsce politykę konkurencji prowadzi urząd antymonopolowy – Urząd Ochrony Konkurencji i Konsumentów.

</doc>
<doc id="1197951" url="https://pl.wikipedia.org/wiki?curid=1197951" title="Miracle (album BoA)">
Miracle (album BoA)

Miracle – 2.5 koreański album piosenkarki BoA. Został wydany 24 września 2002 roku przez wytwórnię SM Entertainment, sprzedał się w liczbie egzemplarzy w Korei (stan na maj 2003 r.). Zawiera koreańskie wersje japońskich singli.

</doc>
<doc id="1197952" url="https://pl.wikipedia.org/wiki?curid=1197952" title="Ferdynand III Toskański">
Ferdynand III Toskański

Ferdynand III Józef Jan-Baptysta Habsburg-Lotaryński (ur. 6 maja 1769 we Florencji; zm. 18 czerwca 1824 tamże) – Wielki książę Toskanii w latach 1790-1801 i 1814-1824, książę elektor (1803-1806), wielki książę Salzburga (1803-1805) oraz wielki książę Würzburga (1805-1814).
Ferdynand urodził się we Florencji, jako drugi syn Piotra Leopolda, ówczesnego księcia Toskanii, i jego żony – infantki Marii Ludwiki Hiszpańskiej. W 1790 ojciec Ferdynanda został cesarzem, a Ferdynand odziedziczył po nim tytuł wielkiego księcia Toskanii. Rządził Toskanią do 1801, kiedy w trakcie wojen napoleońskich, na podstawie traktatu z Aranjuez, został zmuszony do oddania Toskanii na rzecz królestwa Etrurii, tworzonego jako rekompensata dla książąt Parmy z dynastii Burbonów.
Ferdynand jako rekompensatę otrzymał zsekularyzowane ziemie arcybiskupstwa Salzburga i tytuł wielkiego księcia Salzburga. Został również księciem elektorem Cesarstwa, choć tytuł ten utracił kiedy w 1806 Cesarstwo zostało rozwiązane przez Napoleona. W 1805 Ferdynand musiał oddać Salzburg, który na podstawie pokoju w Preszburgu, dostał się w ręce jego starszego brata – cesarza Franciszka II. Ferdynand otrzymał wówczas w ramach rekompensaty tytuł wielkiego księcia Würzburga, nowego księstwa stworzonego specjalnie dla niego z dawnego biskupstwa Würzburga.
W 1814, po upadku Napoleona, Ferdynandowi zwrócono wielkie księstwo Toskanii. Jednak w 1815 z Toskanii zostało wydzielone księstwo Lukki – ponownie jako rekompensata dla Burbonów z Parmy. Lukka wróciła do Toskanii dopiero w 1847.
Ferdynand zmarł w 1824, we Florencji. Jego następcą został jego syn Leopold II, który ożenił się ze swoją siostrą cioteczną – Marią Antoniettą Burbon, księżniczką Obojga Sycylii.
Małżeństwo i potomstwo.
15 sierpnia 1790, w Neapolu Ferdynand poślubił swoją siostrę cioteczno-wujeczną (podwójną, ze strony matki i ojca) – księżniczkę Obojga Sycylii – Luizę Marię Amelię Teresę Burbon (27 lipca 1773 – 19 września 1802), córkę króla Ferdynanda I Burbona i Marii Karoliny Habsburg. Para miała 6 dzieci:
Dziewiętnaście lat po śmierci pierwszej żony, 6 maja 1821 we Florencji Ferdynand poślubił Marię Wettyn (27 kwietnia 1796 – 3 stycznia 1865), córkę Maksymiliana, księcia Saksonii i jego żony Karoliny Burbon-Parmeńskiej (córki Ferdynanda I, księcia Parmy). Ferdynand i Maria nie mieli dzieci.

</doc>
<doc id="1197954" url="https://pl.wikipedia.org/wiki?curid=1197954" title="Kościół ewangelicko-augsburski w Wiedniu">
Kościół ewangelicko-augsburski w Wiedniu

Kościół ewangelicko-augsburski w Wiedniu – luterański kościół farny (niem. "Lutherische Stadtkirche"), położony przy Dorotheergasse 18 w Wiedniu (tzw. "biały kościół"). Siedziba śródmiejskiej parafii Kościoła Ewangelickiego Augsburskiego Wyznania (niem. "Evangelische Pfarrgemeinde A.B., Wien - Innere Stadt"), jednej z 22 w stolicy Austrii.
Jest to dawny kościół klasztorny klarysek pw. Matki Boskiej Anielskiej. Klasztor, zwany "Klasztorem Królewskim" lub "Klasztorem Królowej" (niem. "Königinnenkloster"), został założony ok. 1580 przez Elżbietę, córkę cesarza Maksymiliana II i wdowę po królu Francji Karolu IX. Kościół został wzniesiony w latach 1582-1583 przez Jacoba Viviana według planów nadwornego budowniczego Pietro Ferabosco. Jest budowlą renesansową, z elementami nawiązującymi do gotyku, jednonawową. Trójbocznie zamknięte prezbiterium obrócone było ku ulicy i wejście wiodło jedynie z klasztornego dziedzińca. 1781 klasztor został zsekularyzowany przez cesarza Józefa II i 1783 nabyty wraz z sąsiednim budynkiem (obecny dom parafialny) przez zbór ewangelicko-augsburski, powstały 1782 na mocy Patentu Tolerancyjnego z 1781. Przedtem wiedeńscy luteranie mimo ograniczeń korzystali z eksterytorialnej kaplicy ambasady duńskiej, gdzie prowadzono duszpasterstwo również w języku niemieckim (już 1764 wydrukowano w Norymberdze dla ich potrzeb własny kancjonał. Jednocześnie część terenów poklasztornych zakupiła nowa parafia ewangelicko-reformowana, a na pozostałym obszarze wzniesiono obecny Palais Pallavicini.
Pierwszym luterańskim proboszczem i superintendentem wiedeńskim został ks. Johann Georg Fock. Na mocy ograniczeń narzuconych przez patent tolerancyjny, dla nadania kościołowi świeckiego wyglądu, trzeba było rozebrać 3 wieże i od strony ulicy dodano trakt zabudowań (budowniczy Adalbert Hild). Dopiero 1841 można było umieścić krzyż nad wejściem prowadzącym z ulicy na teren świątyni. Podczas remontu 1872 wymieniono ławki na obecne. Dzięki zniesieniu ograniczeń Patentem Protestanckim z 1861, w 1876 architekt Otto Thienemann przebudował elewację prezbiterium od ulicy, nadając jej charakter kościelnej fasady ze szczytem. Gruntownie przebudowana została świątynia 1907 (Ludwig Schöne), gdy nie tylko rozbudowano fasadę ale - dla ułatwienia dostępu i większego bezpieczeństwa uczestników nabożeństw - wnętrze przeorientowano o 180°, wybijając główne wejście w dotychczasowym prezbiterium i przenosząc ołtarz i empory naprzeciwko, a organy nad nowe wejście. W 1922 parafia, dawniej obejmująca całe miasto, otrzymała obecną nazwę. Fasada uległa zniszczeniu podczas walk o Wiedeń 1945 i została odbudowana w uproszczonej formie 1948. W 1989 przeprowadzono jej rekonstrukcję według stanu z 1907, a 1997 zostało gruntownie odnowione wnętrze.
W ołtarzu z końca XVIII w. znajduje się obraz Ukrzyżowania namalowany przez Franza Lindera 1783, według kompozycji Antona van Dycka. Z tego czasu pochodzą również empory. Do najcenniejszych zabytków zaliczana jest stiukowa chrzcielnica z 1822. Z wcześniejszego okresu przetrwały płyty nagrobne z XVI-XVIII w. Z kościołem wiąże się bogate życie muzyczne, działali tu m.in. Andreas Streicher, Franz Lachner, Franz Kemmler i Adolf Wurm. Prospekt organowy jest empirowy z 1806, jednak obecny, wielokrotnie przebudowany instrument pochodzi z 1965, liczy 2 manuały i pedał, 31 rejestrów i ponad 1900 piszczałek.
Oprócz nabożeństw dla dorosłych, dzieci i młodzieży, w kościele odbywają się koncerty, wystawy oraz prowadzona jest żywa działalność diakonijna.

</doc>
<doc id="1197955" url="https://pl.wikipedia.org/wiki?curid=1197955" title="Parada rezerwistów">
Parada rezerwistów

Parada rezerwistów – film fabularny z 1934 roku. Kopia się nie zachowała, zachował się jedynie zwiastun.

</doc>
<doc id="1197956" url="https://pl.wikipedia.org/wiki?curid=1197956" title="Lunochemia">
Lunochemia

Lunochemia – jest to gałąź nauk geologicznych, która zajmuje się historią naturalną Księżyca z chemicznego punktu widzenia. Zadaniem lunochemii jest prześledzenie wszystkich zmian geochemicznych na Księżycu, poznanie jego składu chemicznego, a także zapoznanie się z jego poszczególnymi warstwami. Lunochemia jest odpowiednikiem ziemskiej geochemii.

</doc>
<doc id="1197961" url="https://pl.wikipedia.org/wiki?curid=1197961" title="Usługi Doręczycielskie Kiki">
Usługi Doręczycielskie Kiki



</doc>
<doc id="1197962" url="https://pl.wikipedia.org/wiki?curid=1197962" title="Chelsea F.C. w poszczególnych sezonach">
Chelsea F.C. w poszczególnych sezonach

Chelsea F.C. Sezony – historia rozgrywek klubu Chelsea od roku 1905.

</doc>
<doc id="1197963" url="https://pl.wikipedia.org/wiki?curid=1197963" title="Pretoria (stacja kolejowa)">
Pretoria (stacja kolejowa)

Pretoria – stacja kolejowa w Pretorii, w prowincji Gauteng, w Republice Południowej Afryki. Stacja posiada 3 perony.

</doc>
<doc id="1197966" url="https://pl.wikipedia.org/wiki?curid=1197966" title="Albrecht Wacław Euzebiusz von Wallenstein">
Albrecht Wacław Euzebiusz von Wallenstein



</doc>
<doc id="1197967" url="https://pl.wikipedia.org/wiki?curid=1197967" title="Słuchaj uważnie">
Słuchaj uważnie



</doc>
<doc id="1197968" url="https://pl.wikipedia.org/wiki?curid=1197968" title="Windows DVD Maker">
Windows DVD Maker

Windows DVD Maker – wbudowana w Windows Vista (tylko: Windows Vista Ultimate i Windows Vista Home Premium) oraz Windows 7 prosta aplikacja służąca tworzeniu z materiałów audio, wideo i zdjęć pokazów slajdów możliwych do odtworzenia na komputerze lub na stacjonarnym odtwarzaczu DVD. Aplikacja oferuje kilkanaście szablonów, dzięki którym pokaz nabierze unikalnego wyglądu. Menu oraz tekst można dostosowywać do własnych potrzeb. Gotowy pokaz aplikacja zapisuje na płycie DVD.

</doc>
<doc id="1197971" url="https://pl.wikipedia.org/wiki?curid=1197971" title="I Murdered Mommy">
I Murdered Mommy

I Murdered Mommy to nazwa niezrealizowanego multimedialnego projektu autorstwa awangardowej grupy The Residents. Mimo skompletowania już całej ekipy pracującej nad projektem oraz napisania zarówno fabuły jak i postaci, produkcja CD-ROMu nigdy nie doszła do skutku z niewyjaśnionych do dziś przyczyn.
W 2004 roku światło dzienne ujrzało 1000 sztuk CD zawierające muzykę która miała znaleźć się w gotowym produkcie, do albumu dołączono również obszerną książeczkę zawierającą opis historii oraz postaci, które miały w grze wystąpić. Każda kopia albumu została ręcznie ponumerowana, brak jednak spisu utworów; tytuły kompozycji zostały podane przez członków The Cryptic Corporation już po wydaniu albumu.

</doc>
<doc id="1197972" url="https://pl.wikipedia.org/wiki?curid=1197972" title="Historia Żydów we Władysławowie">
Historia Żydów we Władysławowie

Historia Żydów we Władysławowie - gmina żydowska we Władysławowie powstała w XVI wieku. W 1800 w mieście żyło 108 Żydów, stanowiących 14% ogółu mieszkańców. Sto lat później stanowili oni już 30% liczby ludności. W 1939 mieszkało tu 56 rodzin żydowskich (około 280 osób).
Na przełomie 1942 i 1943 Niemcy wywieźli wszystkich Żydów z okolic Władysławowa (około 500 osób) do ośrodka zagłady w Chełmnie.
Cmentarz.
Cmentarz żydowski został założony w XVIII wieku, na terenie pobliskiej wsi Russocice. Ostatni znany pochówek odbył się w 1945. Podczas II wojny światowej Niemcy zdewastowali cmentarz.
Na powierzchni 0,5 hektara zachowały się 2 nagrobki wykonane z piaskowca. Widnieją na nich inskrypcje w języku hebrajskim.

</doc>
<doc id="1197973" url="https://pl.wikipedia.org/wiki?curid=1197973" title="Zespół Delbrücka">
Zespół Delbrücka



</doc>
<doc id="1197974" url="https://pl.wikipedia.org/wiki?curid=1197974" title="Wspólnota administracyjna Aalen">
Wspólnota administracyjna Aalen

Wspólnota administracyjna Aalen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba wspólnoty znajduje się w mieście Aalen, przewodniczącym jej jest Martin Gerlach.
Wspólnota administracyjna zrzesza jedno miasto i dwie gminy wiejskie:

</doc>
<doc id="1197975" url="https://pl.wikipedia.org/wiki?curid=1197975" title="Okręg wyborczy Brent South">
Okręg wyborczy Brent South

Okręg wyborczy Brent South powstał w 1974 r. i wysyłał do brytyjskiej Izby Gmin jednego deputowanego. Okręg obejmował część hrabstwa Greater London. Został zlikwidowany w 2010 r.

</doc>
<doc id="1197976" url="https://pl.wikipedia.org/wiki?curid=1197976" title="Stanisław Dunin Wąsowicz">
Stanisław Dunin Wąsowicz

Stanisław Dunin Wąsowicz herbu Łabędź (ur. 1785 na Wołyniu, zm. 1864 w Paryżu) – generał brygady powstania listopadowego, hrabia.
Służbę wojskową rozpoczął w roku 1809 w armii Księstwa Warszawskiego. Wziął udział jako podporucznik w wojnie z Austrią w 1809. Służył w 2 pułku ułanów i 10 pułku huzarów, a od 1811 w pułku szwoleżerów gwardii. Jako porucznik był adiutantem gen. Wincentego Krasińskiego.
Podczas kampanii moskiewskiej 1812 attaché à la maison Napoleona. Towarzyszył mu w ucieczce spod Moskwy i wiele razy ratował go z opresji. Kapitan z 1812, pułkownik z 1814.
Odbył kampanię saską i francuską. W 1815 w wojsku Królestwa Polskiego, po czym wziął dymisje i osiadł na gospodarstwie.
W czasie powstania listopadowego wrócił do służby. Szef osobistego sztabu Naczelnego Wodza gen. Józefa Chłopickiego i gen. Michała Gedeona Radziwiłła. Od kwietnia 1831 dowódca Brygady Jazdy w Dywizji Rezerwowej. W maju 1831 awans na generała brygady.
Po kapitulacji Warszawy podał się do dymisji i osiadł w Zatorze. Później wyjechał do Francji, gdzie zmarł. Jego zwłoki sprowadzono do Polski i pochowano w kościele pw. św. Wojciecha i św. Jerzego w Zatorze.

</doc>
<doc id="1197977" url="https://pl.wikipedia.org/wiki?curid=1197977" title="Wspólnota administracyjna Bopfingen">
Wspólnota administracyjna Bopfingen

Wspólnota administracyjna Bopfingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba wspólnoty znajduje się w mieście Bopfingen, przewodniczącym jej jest Gunter Bühler.
Wspólnota administracyjna zrzesza jedno miasto i dwie gminy wiejskie:

</doc>
<doc id="1197978" url="https://pl.wikipedia.org/wiki?curid=1197978" title="Historia Żydów w Dobrej">
Historia Żydów w Dobrej

Żydzi w Dobrej osiedlili się w 1521 roku. Była to przez dłuższy czas jedna z większych gmin żydowskich i podlegało pod nią wiele okolicznych miejscowości (m.in. Turek). Większość Żydów trudniła się handlem, rękodzielnictwem i karczmarstwem. Na przestrzeni lat liczba ludności narodowości żydowskiej stopniowo rosła, a w 1793 roku wyniosła 481 osób, czyli ponad połowę ogółu mieszkańców. Praktycznie do końca XIX wieku co drugi mieszkaniec Dobrej był Żydem.
W XIX wieku Żydzi zaczęli rozwijać przemysł tekstylny i olejowy, zajmowali się także rymarstwem i młynarstwem. W latach trzydziestych XIX wieku gmina żydowska była prowadzona przez "Agudat Izrael". W 1880 roku na 4526 mieszkańców miasta 1526 było Żydami.
W dwudziestoleciu międzywojennym miejscowa społeczność żydowska bardzo zubożała w związku z bojkotem ich sklepów i wyrobów ze strony Polaków. Musieli wtedy korzystać ze wsparcia "Gmilut Chassidim". Gmina liczyła wtedy około 1200 osób.
W roku 1926 liczba wszystkich mieszkańców Dobrej wynosiła 3486, w tym 1850 Polaków i 1589 Żydów. W następnych latach liczba Żydów zmalała, głównie z powodu ich masowych wyjazdów do uprzemysłowionej Łodzi. W 1939 roku oscylowała prawdopodobnie na granicy tysiąca.
W czerwcu 1937 roku bojówki antysemickie zdemolowały żydowskie sklepy. Po wybuchu wojny w mieście już od 15 października 1939 roku wprowadzona została administracja niemiecka.
Getto w Dobrej.
Wówczas też Żydów skomasowano w rejonie dzisiejszej ulicy Okrzei, gdzie utworzono getto. Funkcjonowało ono aż do utworzenia wspomnianego getta w Czachulcu, a więc prawie dwa lata.
Trudno ustalić, czy Żydzi przebywający w dobrskim getcie zostali przetransportowani do getta Czachulec zaraz po jego utworzeniu, czy dopiero po kilku dniach. Wiadomo jednak, że podczas jego ewakuacji całą odległość między obydwoma gettami, czyli około 12 km, Żydzi musieli przebyć na piechotę, dlatego mieli prawo zabrać ze sobą tylko podręczny bagaż.
Synagoga.
Brak danych o synagodze, wiadomo jedynie, że w okresie okupacji Niemcy urządzili w synagodze kasyno.
Cmentarz.
Przy wyjeździe z Dobrej w kierunku Sieradza znajduje się cmentarz żydowski o powierzchni 0,3 ha, nieogrodzony, zdewastowany, brak śladów mogił. Większością tablic nagrobnych niemiecki burmistrz Dobrej z okresu II wojny światowej wyłożył chodnik prowadzący do domu, w którym mieszkał. Te macewy, które przetrwały znaleźli i przechowywali okoliczni mieszkańcy. Szacuje się, że mogą one pochodzi z XVI lub XVII wieku. Wskazywałoby to, że są jednymi z najstarszych, o ile nie najstarszymi, zabytkami w mieście. O tym, że chowani tam byli niegdyś Żydzi, przypomina jedynie pamiątkowa tablica.
W 2006 roku narodziła się inicjatywa, aby w miejscu, gdzie znajdował się cmentarz powstało pamiątkowe lapidarium. Projektem i wykonaniem zajął się Leon Weintraub, mieszkający w Szwecji Żyd, którego matka pochodziła z Dobrej.
W Dobrej znajdował się niegdyś również stary cmentarz żydowski.

</doc>
<doc id="1197980" url="https://pl.wikipedia.org/wiki?curid=1197980" title="Wojciech Rogaczewski">
Wojciech Rogaczewski

 Wojciech Rogaczewski (ur. 23 kwietnia 1888 w Dąbrówce, zm. 16 marca 1944 w Buchenwaldzie) – polski duchowny katolicki, działacz religijny na Mazurach i we Francji.
Życiorys.
Urodził się w Dąbrówce jako syn Jana Michała i Anny z domu Hoffman. Jego brat Konrad był działaczem niepodległościowym i oficerem Wojska Polskiego.
W latach 1900–1910 był uczniem gimnazjum brodnickiego, tam od 1908 był prezesem tajnego Kółka Filomatów. W 1910 podjął studia weterynaryjne w Berlinie, a następnie w latach 1911–1914 studiował teologię katolicką w braniewskim seminarium duchownym.
Po otrzymaniu święceń kapłańskich jeszcze w 1914 został wikariuszem Parafii Katolickiej św. Katarzyny w Kętrzynie. Obok zwykłej posługi kapłańskiej opiekował się polskimi robotnikami sezonowymi i jeńcami wojennymi, Polakami z armii carskiej. Wygłaszał polskie kazania w pobliskiej Świętej Lipce. Angażował się szczególnie w ożywienie polskiego ruchu narodowego, przy parafii w Kętrzynie i sąsiednich miejscowościach. Zorganizowany przez niego polski chór dziecięcy wystąpił z polskimi kolędami na Pasterce w 1918. Działania księdza na rzecz sprawy polskiej były powodem jego aresztowania na początku 1919. Dzięki interwencji biskupa Augustinusa Bludau został z aresztu zwolniony i jeszcze w 1919 przeniesiony na samodzielną placówkę do Prawdzisk. Tam służył posługą kapłańską katolikom z pobliskich wsi, a także mieszkającym dalej w diasporze, na terenie zdominowanym przez wyznanie luterańskie. W Prawdziskach działał na rzecz rozbudzenia polskości, wbrew zakazom wprowadził nauczanie religii w języku polskim. W czasie plebiscytu współdziałał z Naczelną Radą Ludową w Poznaniu oraz z Komitetem Plebiscytowym w Grajewie. W 1926 został wydalony z terenu Prus Wschodnich.
W 1926 przez krótki okres przebywał na terenie diecezji chełmińskiej. Wkrótce na życzenie kardynała Augusta Hlonda wyjechał do Francji jako duszpasterz polskiej emigracji. Początkowo przebywał w Briey, a od 1930 w Metzu jako dziekan na wschodnią Francję. Po wydaleniu przez Niemców w sierpniu 1940 z Metzu, przeniósł się do Lyonu, gdzie z polecenia kard. Hlonda kierował Centralą Duszpasterstwa Polskiego w południowej Francji. Uczestniczył we francuskim ruchu oporu niósł szczególnie pomoc ukrywającym się przed Niemcami Polakom.
8 maja 1943 w Lyonie został aresztowany przez gestapo, w tym samym dniu podczas próby ucieczki został ciężko ranny. Więziony w Mont-Luc i obozach przejściowych w Fresnes i Compiègne, a od 29 stycznia 1944 w obozie koncentracyjnym w Buchenwaldzie, gdzie zmarł na tyfus 16 marca 1944.
Ks. Wojciech Rogaczewski, jeszcze przed 1939 za działalność w polskich organizacjach religijnych, społecznych i oświatowych w Metzu, odznaczony został przez polskie władze państwowe Złotym Krzyżem Zasługi, a władze kościelne godnością kanonika kapituły chełmińskiej.
Tablica upamiętniająca zasługi kapłana znajduje się w kościele katolickim w Metzu z napisem: "Pro fide et Patria", a także w kościele św. Katarzyny w Kętrzynie. Jego imię nosi szkoła podstawowa w Prawdziskach oraz, od 2008, rondo (skrzyżowanie ul. Sikorskiego i ul. Gdańskiej) w Kętrzynie.

</doc>
<doc id="1197982" url="https://pl.wikipedia.org/wiki?curid=1197982" title="Historia Żydów w Tuliszkowie">
Historia Żydów w Tuliszkowie

Historia Żydów w Tuliszkowie – Żydzi osiedlili się w Tuliszkowie na początku XIX wieku, wcześniej miasto było objęte przywilejem zakazującym Żydom osadnictwa. Niedługo po ich przybyciu założony został cmentarz i wzniesiona synagoga. Poza nią w mieście funkcjonowało kilka chasydzkich domów modlitwy. Ludność żydowska zajmowała się głównie handlem, rzemiosłem i rolnictwem.
Wspierali oni powstanie w 1863 roku, a niektórzy brali w nim udział. Powstaniec Jakow Mosze Skowron skazany został przez Rosjan na powieszenie, ale darowano mu życie na prośbę duchowieństwa katolickiego.
W dwudziestoleciu międzywojennym sytuacja lokalnej społeczności żydowskiej pogorszyła się w związku z kryzysem gospodarczym i nasileniem antysemityzmu. Wielu wtedy opuściło miasteczko, emigrując głównie do większych miast.
Od roku 1920 rabinem był Joel Fox. Był także członkiem syjonistycznego stowarzyszenia "Mizrachi".
W roku 1921 w Tuliszkowie mieszkało 260 Żydów, a we wrześniu 1939 roku już tylko 230 osób tej narodowości.
W grudniu 1939 roku lub styczniu roku 1940 utworzono getto żydowskie. Zostało zlikwidowane w październiku 1941 roku, po ponad roku działania, a ludność żydowską przesiedlono do getta w Czachulcu, skąd prawie wszyscy trafili do ośrodka zagłady w Chełmnie nad Nerem.
Synagoga.
Niewielki budynek przy ulicy 1 Maja. W czasie wojny Niemcy przebudowali ją na cele biurowe urząd pracy, zaś po wojnie na mieszkania.
Cmentarz.
Pozostałości cmentarza żydowskiego znajdują się przy utwardzonej drodze do wsi Krępa, w odległości około kilometra od kościoła. W czasie wojny całkowicie zniszczony, brak nagrobków, obecnie las.

</doc>
<doc id="1197986" url="https://pl.wikipedia.org/wiki?curid=1197986" title="Algorytm online">
Algorytm online

Algorytm online – szczególny rodzaj algorytmu, który nie zna danych wejściowych od początku w całości, lecz otrzymuje je w partiach (turach). Po każdej turze algorytm musi podać częściową odpowiedź.
Problemy rozwiązywane przez algorytmy online nazywa się problemami online. Naturalnymi przykładami są przydział czasu lub pamięci procesora ("scheduling") – ponieważ na ogół nie wiadomo, jakie procesy będą w przyszłości żądać zasobów, konieczne jest przydzielanie ich tylko na podstawie obecnej sytuacji.
Bardziej matematycznym przykładem jest "kolorowanie grafu online" – startując od grafu pustego, w każdej turze dodaje się pojedynczy wierzchołek ze wszystkimi krawędziami. Zadaniem algorytmu jest wybrać dla niego kolor tak, aby kolorowanie było dopuszczalne i kolorów było możliwie najmniej.
Algorytmami online nazywa się też te algorytmy klasyczne, które nie potrzebują czytać całych danych wejściowych, lecz mogą je przetwarzać na bieżąco. Takimi algorytmami są np. algorytm KMP dopasowania wzorca, czy algorytm Ukkonena konstrukcji drzewa sufiksowego.
Konkurencyjność.
Oczywiście, znając od początku pełne dane, prawdopodobnie udałoby się znaleźć lepsze rozwiązanie danego problemu (bardziej efektywny przydział pamięci, mniej użytych kolorów). Dlatego też zasadne jest porównywanie rozwiązania podanego przez algorytm online z optymalnym rozwiązaniem na tych samych danych wejściowych.
Jeśli dla każdych możliwych danych algorytm online daje wynik co najwyżej formula_1 razy gorszy niż optymalny, mówimy, że algorytm jest formula_1-konkurencyjny. Liczba formula_1 nazywa się współczynnikiem konkurencyjności algorytmu.
Uogólnieniem tego pojęcia jest funkcja konkurencyności: jest to taka funkcja formula_4 że dla dowolnych danych wejściowych algorytm online daje wynik nie gorszy niż formula_5 gdzie formula_6 jest wynikiem optymalnym.

</doc>
<doc id="1197988" url="https://pl.wikipedia.org/wiki?curid=1197988" title="Our Finest Flowers">
Our Finest Flowers

Our Finest Flowers to album autorstwa awangardowej grupy The Residents wydany w 1992 roku. Według początkowych zamysłów zawartość płyty miał stanowić zbiór największych przebojów grupy wydany z okazji ich 20 rocznicy powstania, po głębszym namyśle (według historii przytoczonej przez The Cryptic Corporation głównym impulsem dla zespołu było zwymiotowanie przez jednego z członków na kartkę papieru zawierającą listą największych przebojów, które miały trafić na wydawnictwo) zespół postanowił wypuścić album zawierający nowe piosenki zbudowane na podstawie znanych fanom kompozycji.

</doc>
<doc id="1197989" url="https://pl.wikipedia.org/wiki?curid=1197989" title="Dekanat Żywiec">
Dekanat Żywiec

Dekanat Żywiec – jeden z 23 dekanatów katolickich wchodzących w skład diecezji bielsko-żywieckiej. Dekanat Żywiec składa się z 11 parafii.
Historia.
Dekanat w Żywcu powstał z wydzielenia w dekanatu Oświęcim dekretem biskupa Piotra Gembickiego z 21 października 1644. Do 1772 roku na dekanat składało się 10 parafii: Żywiec, Rychwałd, Ślemień, Jeleśnia, Milówka, Radziechowy, Łodygowice, Lipnik, Komorowice i Bestwina.
W latach 1747–1749 liczbę katolików na obszarze 10 parafii dekanatu szacuje się 38 351, żydów na 20, protestantów na 542 (o nieokreślonej konfesji).

</doc>
<doc id="1197991" url="https://pl.wikipedia.org/wiki?curid=1197991" title="Brothers &amp; Sisters (singel)">
Brothers &amp; Sisters (singel)

Brothers &amp; Sisters to piosenka rockowej grupy Coldplay, pochodząca z jej drugiego EP, "Brothers &amp; Sisters EP". Nagranie zostało ukończone w ciągu zaledwie 4 dni. Nastrojowy utwór, który został umieszczony na wydaniu singla, "Easy to Please" został wzbogacony nowym efektem dźwiękowym – odgłosami deszczu, uzyskanymi poprzez wystawienie mikrofonów na zewnątrz studia w deszczowy dzień. Piosenka poza wydaniem na CD, ukazała się także na płytach winylowych, w ilości 1500 egzemplarzy. Nowsza wersja "Brothers &amp; Sisters" została umieszczona na singlu "Trouble".
Po sukcesie albumu "Parachutes" grupa wykonała piosenkę w programie Jo Whileya.

</doc>
<doc id="1197992" url="https://pl.wikipedia.org/wiki?curid=1197992" title="Wspólnota administracyjna Ellwangen (Jagst)">
Wspólnota administracyjna Ellwangen (Jagst)

Wspólnota administracyjna Ellwangen (Jagst) – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba wspólnoty znajduje się w mieście Ellwangen (Jagst), przewodniczącym jej jest Karl Hilsenbek.
Wspólnota administracyjna zrzesza jedno miasto i siedem gmin wiejskich:

</doc>
<doc id="1197994" url="https://pl.wikipedia.org/wiki?curid=1197994" title="Arcyksiężniczka Gizela">
Arcyksiężniczka Gizela



</doc>
<doc id="1197996" url="https://pl.wikipedia.org/wiki?curid=1197996" title="Dywizja Jazdy (II RP)">
Dywizja Jazdy (II RP)

Dywizja Jazdy (DJ) – wielka jednostka jazdy Wojska Polskiego.
Dywizja została sformowana pośpiesznie. Wzięła udział w wyprawie kijowskiej i zagonie na Koziatyn.
Formowanie dywizji.
Przy planowaniu wiosennej ofensywy na Ukrainie, w kwietniu 1920 doraźnie dla celów taktycznych zorganizowano Dywizję Jazdy pod dowództwem gen. Jana Romera w składzie: 4 Brygada Jazdy płk. Sulimirskiego i 5 Brygada Jazdy płk. Romana Pasławskiego. Na dowódcę dywizji wyznaczono dotychczasowego dowódcę 13 DP (mianowany kilka dni wcześniej głównym inspektorem służb) gen. ppor. Jana Romera. Szefem sztabu został oficer Adiutantury Generalnej NW mjr szt. gen. Tadeusz Piskor.
Walki dywizji.
25 kwietnia 1920 nad ranem dywizja przeszła przez most na Słuczy. Pierwszą bitwę stoczył 9 pułk z kawalerią przeciwnika zdobywając m. Prutówka. W ciągu dnia pokonano 73 km. Następnego dnia dywizja wyszła na linię toru kolejowego Żytomierz- Berdyczów tocząc walkę z bolszewickim pociągiem pancernym.
Walki o Koziatyn.
Spieszeni szwoleżerowie uderzyli na dworzec kolejowy. Jednocześnie 14, 6 i 1 pułk zdobywały dworzec towarowy i znajdujące się na nim pociągi. Rano 27 kwietnia 1920 kolejowy węzeł koziatyński został opanowany. Zagon na Koziatyn był, obok walk o Malin, Berdyczów i Żytomierz znaczącym wydarzeniem militarnym, które to doprowadziło do ogólnej porażki sił rosyjskich na Ukrainie. Droga na Kijów była otwarta. Za zdobycie miasta dywizja otrzymała pochwałę od Naczelnego Wodza, który specjalnie przybył do miasta by podziękować ułanom. Zdobyto wówczas: 27 dział, 176 karabinów maszynowych, samochód pancerny, 3 samoloty, 120 parowozów, 3000 wagonów z ładunkiem i 45 koni.
Kolejne boje.
1 maja 1920 spod Koziatyna dywizja rozpoczęła marsz przez Różyn, Skwirę i Fursy-Szamrajówkę uderzając na Białą Cerkiew. Tu oddziały dywizji współdziałały z ułanami III Brygady Jazdy działającej z kierunku Chwastowa. Po przejściu przez Białą Cerkiew dywizja, mając w szpicy 9 pułk, maszerowała na Szkarówkę, Trock i Ostrów, zdobywając Rokitno. Podjazdy dotarły aż do Werbówki i Kahorlika. Dywizji wspólnie z 3 BJ szerokim frontem uderzyła na południe. 5 Brygada zajęła Kahorlik wychodząc nad Dniepr. Pod Szubówką pułki 1 i 16 w szarży biorą do niewoli ok. 1000 jeńców i zdobywają 9 dział. 10 maja 1920 podjazd 1 pułku wkracza do Kaniowa. Nieprzyjaciel wycofał się na Roś i Dniepr, gromadząc się w Czerkasach i Cwietkowie.
W działaniach odwrotowych.
14 maja 1920 rozpoczęła się wielka ofensywa rosyjska na froncie północnym. W działaniach dywizji nastąpił przełom. Wobec spodziewanego uderzenia Budionnego, dywizja otrzymała rozkaz cofnięcia się i utworzenia ugrupowania do przeciwuderzenia. Nieprzyjaciel zaczyna przeważać. Szwadrony rozpoczynają działalność rozpoznawczą, szukając styczności z odzyskującym impet bojowy przeciwnikiem. Dywizja przechodzi do odwodu 2 Armii "(3 Armia stoi jeszcze na Dnieprze i na przedmościu kijowskim)". W tym też czasie odchodzi od dywizji III Brygada. Od 26 maja trwają walki odwrotowe. Dywizja opuszcza Rokitno nie dopuszczając do przerwania ugrupowań własnych. Meldunki lotnicze doniosły o ruchu 12-tysięcznej grupy kawalerii przeciwnika. 27 i 28 maja dywizja cofa się poza linię piechoty. 29 maja dochodzi do kawaleryjskich walk w okolicy Bereznej i Wołodarki. Dążąc do zamknięcia luki między Skwirą a Białą Cerkwią, dywizja stoczyła ponowną bitwę pod Rohoźną odbijając miejscowość i zdobywając ponownie Hajworono i Pietraszówkę. W bitwie tej, rozegranej przy dużym udziale artylerii, sztab gen. Karnickiego stał na wzgórzu 213. Na wzgórzu 206 widać było sztab dywizji nieprzyjacielskiej. Rosjan ścigano w kierunku na Rude Sioło i Pohreby, gdzie należało opanować przeprawę na Rosi. Meldunek lotnika doniósł jednak o przerwaniu polskiego frontu pod Bystrzykiem. Dywizja musiała przerwać natarcie i wycofać się pod Nowochwastów. Rosjanie natychmiast ruszyli do przeciwnatarcia atakując z Rubczanki i Rudego Sioła przeprawiającą się dywizję. Wywiązała się jedna z większych bitew kawaleryjskich tej wojny. W jej wyniku dywizja została odepchnięta przez sowieckie 4 i 14 dywizje ku północy, nie mogąc wypełnić zadania w Nowochwastowie.
19 czerwca dywizja wycofała się za Słucz w rejon Rohaczowa. W związku z tym, że mosty były zniszczone przez saperów 3 Dywizji Piechoty Legionów i I Brygadę Piechoty (rez.), rzekę pokonano wpław, a amunicję przeniesiono po kładkach zbudowanych na filarach spalonego mostu. Tabory dywizji przeszły drogą okrężną przez Baranówkę.
W tym czasie na Zwiahel maszerowała sowiecka 6 Dywizja Kawalerii.
20 czerwca 14 pułk ułanów i 2 pułk szwoleżerów otrzymały zadanie wsparcia działań 3 Dywizji Piechoty Legionów broniącej frontu nad Słuczą. Zdecydowano się wykonać wypad przed przedni skraj obrony, w kierunku na Kropiwną. Tam spotkano awangardy 1 Armii Konnej. Uderzono na nie od czoła, a dwa szwadrony 2 pułku szwoleżerów, pod wspólnym dowództwem por. Wincentego Karskiego, obeszły stanowiska nieprzyjaciela od północy.
Polscy szwoleżerowie rozproszyli sowieckie ubezpieczenia. Wzięto jeńców, zdobyto kilka ciężkich karabinów maszynowych i cztery porzucone działa.
28 czerwca polska Dywizja Jazdy gen. Jana Sawickiego weszła w ugrupowanie obronne 3 Dywizji Piechoty Legionów i stanęła w Kilikijowie.
4 Brygada Jazdy płk Konstantego Plisowskiego miała uderzyć od południa, zaś 3 Brygada Jazdy obsadzić szosę Korzec - Zwiahel. Nim jednostki polskie przygotowały się do ataku, na 8 pułk ułanów mjr. Henryka Brzezowskiego stacjonujący w Pieczywodach i dywizjon 1 pułku ułanów stacjonujący w Kutkach uderzyła jazda Budionnego. Na Kutki maszerował bez ubezpieczeń sowiecki 63 pułk kawalerii. Dowódca polskiego dywizjonu wpuścił Kozaków do miejscowości i wtedy uderzył. Krótka walka zakończyła się rozproszeniem zaskoczonego pułku.
Jednak w stronę Kilikijowa ciągnęły też pułki 6 Dywizji Kawalerii. Dywizjon 1 pułku ułanów z pościgu musiał przejść do działań opóźniających. Prowadziły je 2 i 3 szwadron. Ogniem ckm-ów szwadrony broniły przeprawy przez Korczyk, a już w samym Kilikijowie 2 szwadron wykonał szarżę, odrzucając z wioski nacierających Kozaków. Przy wykonywaniu szarży dostał się do niewoli polski ułan wożący znaczek szwadronu. Kolejna szarża ułanów odbiła ułana wraz ze znakiem.
W tym czasie na prawo od 1 pułku ułanów walkę prowadził 8 pułk ułanów. W pewnym momencie został on odcięty od sił głównych 4 Brygady Jazdy i musiał przebijać się przez pierścień okrążenia. Pozostałe pułki 4 BJ toczyły zaciętą walkę między Trościańcem a Muchorowem z próbującymi otoczyć ją brygadami sowieckiej 11 Dywizji Kawalerii.
Organizacja dywizji wiosną 1920.
Dywizja w chwili wejścia do walki liczyła ok. 3 tys. szabel oraz posiadała 65 karabinów maszynowych i 16 dział.

</doc>
<doc id="1197997" url="https://pl.wikipedia.org/wiki?curid=1197997" title="Sin-iddinam">
Sin-iddinam

Sin-iddinam – król Larsy panujący w latach 1849–1843 p.n.e. W czasie swego panowania poszerzył obszar królestwa aż w pobliże Aszur. Podobnie jak w czasie panowania jego poprzednika Nur-Adada Tygrys zmienił swe koryto.
Jego następcą został Sin-eribam.

</doc>
<doc id="1197999" url="https://pl.wikipedia.org/wiki?curid=1197999" title="Fabulizacja">
Fabulizacja



</doc>
<doc id="1198004" url="https://pl.wikipedia.org/wiki?curid=1198004" title="Chelsea F.C. Women">
Chelsea F.C. Women

Chelsea Football Club Women - kobiecy klub piłkarski Chelsea F.C.
Obecny skład.
"Stan na 2 października 2022"

</doc>
<doc id="1198009" url="https://pl.wikipedia.org/wiki?curid=1198009" title="Sin-eribam">
Sin-eribam

Sin-eribam – król Larsy panujący w latach 1842–1841 p.n.e.
Jego następcą był Sin-iqiszam.

</doc>
<doc id="1198010" url="https://pl.wikipedia.org/wiki?curid=1198010" title="Roma San Pietro">
Roma San Pietro

Roma San Pietro (wł: "Stazione di Roma San Pietro") – stacja kolejowa w Rzymie, w regionie Lacjum, we Włoszech. Stacja znajduje się w pobliżu Watykanu. Posiada 3 perony.
Otwarta wzdłuż linii do Viterbo 29 kwietnia 1894. Dzięki budowie nowej trasy do Pizy w 1990, stacja przeszła znaczące zmiany: zwiększono liczbę torów, linia została zelektryfikowana i zbudowany wiadukt. Wraz z pojawieniem się jubileuszu roku 2000 i ponowne otwarcie linii do Viterbo, perony zostały podwyższone i zbudowano dwie windy.

</doc>
<doc id="1198011" url="https://pl.wikipedia.org/wiki?curid=1198011" title="Wspólnota administracyjna Schwäbisch Gmünd">
Wspólnota administracyjna Schwäbisch Gmünd

Wspólnota administracyjna Schwäbisch Gmünd – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba wspólnoty znajduje się w mieście Schwäbisch Gmünd, przewodniczącym jej jest Wolfgang Leidig.
Wspólnota administracyjna zrzesza jedno miasto i jedną gminę wiejską:

</doc>
<doc id="1198013" url="https://pl.wikipedia.org/wiki?curid=1198013" title="Kōchi">
Kōchi

 – miasto w Japonii, na wyspie Sikoku, ośrodek administracyjny prefektury Kōchi.
Geografia i klimat.
Obszar miasta Kōchi składa się z trzech odrębnych sekcji geograficznych. Większa osiedlona część miasta leży na szczycie zatoki Urado, w wąskiej równinie aluwialnej przeciętej przez kilka rzek, zwłaszcza rzekami Kagami i Kokubu. Równina jest ograniczona z północy górami, a z południa i zachodu pasmem wzgórz.
Północne góry tworzą najrzadziej zaludnioną część miasta z osadami powstałymi wzdłuż wąskich dolin rzek. Najwyższym szczytem miasta jest Kuishi-yama o wysokości 1176 m n.p.m.
Na południe od centrum miasta zatoka Urado przecina wzgórza aż do jej ujścia w Oceanie Spokojnym. Teren otaczający zatokę i małą część wybrzeża stanowi trzecią część miasta. Obszar ten jest ważnym miejscem osiedli i przemysłu portowego.
W Kōchi znajduje się plaża Katsurahama, która znana jest jako jedyne legalne miejsce walki psów w Japonii. Na plaży znajduje się również pomnik Ryōmy Sakamoto.
Kōchi ma bardzo wilgotny klimat, otrzymując dwukrotnie więcej opadów, niż inne główne miasta wyspy Sikoku – Matsuyama i Takamatsu. Jest także jednym z najbardziej narażonych na tajfuny większych miast Japonii z powodu bezpośredniej granicy z Pacyfikiem, z którego sztormy nadchodzą do kraju.
Demografia.
Zmiany w populacji Kōchi w latach 1970–2015:
Gospodarka.
W tym mieście rozwinął się przemysł cementowy, papierniczy, chemiczny, włókienniczy oraz rybny.

</doc>
<doc id="1198016" url="https://pl.wikipedia.org/wiki?curid=1198016" title="Kochi">
Kochi



</doc>
<doc id="1198017" url="https://pl.wikipedia.org/wiki?curid=1198017" title="Merowie Paryża">
Merowie Paryża

Lista merów Paryża:

</doc>
<doc id="1198019" url="https://pl.wikipedia.org/wiki?curid=1198019" title="Sin-iqiszam">
Sin-iqiszam

Sin-iqiszam – król Larsy panujący w latach 1840–1836 p.n.e. Został zmuszony do opuszczenia i poddania Larsy Amorytom dowodzonym przez króla państwa Kazallum.

</doc>
<doc id="1198022" url="https://pl.wikipedia.org/wiki?curid=1198022" title="Naryn (rzeka w Kazachstanie)">
Naryn (rzeka w Kazachstanie)

Naryn (kaz.: Нарын; ros.: Нарым, "Narym") – rzeka we wschodnim Kazachstanie, prawy dopływ Irtyszu. Długość - 100 km. 
Naryn wypływa u styku Gór Narymskich i gór Sarymsakty w południowym Ałtaju. Płynie na zachód szeroką do 20 km doliną o piaszczysto-gliniastym podłożu i uchodzi do Zbiornika Buchtarmińskiego na Irtyszu koło wsi Bolszenarymskoje.

</doc>
<doc id="1198023" url="https://pl.wikipedia.org/wiki?curid=1198023" title="Historia Żydów w powiecie tureckim">
Historia Żydów w powiecie tureckim



</doc>
<doc id="1198025" url="https://pl.wikipedia.org/wiki?curid=1198025" title="Tallinn (stacja kolejowa)">
Tallinn (stacja kolejowa)

Tallinn, Tallinn Bałtycki, Dworzec Bałtycki (est. Balti jaam, ros. Балтийский вокзал, niem. Baltischer Bahnhof, Hauptbahnhof von Tallinn) – stacja kolejowa w Tallinnie, w Estonii. Jest największą stacją kolejową w kraju.
Pierwszy budynek dworca zaprojektował architekt Rudolf Otto von Knüpffer i powstał w 1870 r. jako czołowa stacja początkowa Kolej Bałtyckiej, czyli linii kolejowej z Tallinna do Petersburga i do Paldiski. W latach 1965–1967 wybudowano nowe pawilony pasażerskie.
W roku 2017 wymiana pasażerska na stacji wyniosła ok. 2,6 mln osób. Głównym przewoźnikiem na stacji jest Elron.
Stacja posiada 8 perony.

</doc>
<doc id="1198026" url="https://pl.wikipedia.org/wiki?curid=1198026" title="Rusty Coathangers for the Doctor">
Rusty Coathangers for the Doctor

Rusty Coathangers for the Doctor – prawdopodobny tytuł taśmy demo autorstwa nieposiadającej wówczas nazwy awangardowej grupy, która kilka lat później nazwała siebie mianem The Residents. Zarówno ten materiał, jak i trzy późniejsze szpule zespołu (The Ballad of Stuffed Trigger, Baby Sex oraz The Warner Bros. Album) nie zostały nigdy wydane.
W styczniu 2006 roku na jednym ze specjalistycznych forów internetowych pojawił się użytkownik o nicku "Cryptic" twierdzący, że posiada oryginalne szpule zawierające materiał i proszący o pomoc w ich odrestaurowaniu lub porady dotyczące tego procesu. Wiarygodność tej wiadomości była podważana we wrześniu tego samego roku przez członków The Cryptic Corporation twierdzących, że oryginał taśmy spoczywa w bezpiecznych archiwach zespołu i nigdy nie został powierzony w ręce osób trzecich w związku z czym żadne kopie nie istnieją. 

</doc>
<doc id="1198027" url="https://pl.wikipedia.org/wiki?curid=1198027" title="Zwiastowanie (obraz Alessandra Alloriego)">
Zwiastowanie (obraz Alessandra Alloriego)

Zwiastowanie – obraz namalowany w 1579 przez Alessandra Alloriego, włoskiego malarza manierystycznego. Został stworzony techniką olejną. Obecnie znajduje się w Galleria dell’Accademia we Florencji we Florencji.
W kompozycji anioł przekazujący wiadomość od Boga jest dynamiczną postacią o stanowczym spojrzeniu. Maryja jest spokojna i skupiona. Dynamiczność sceny zwiększa snop światła padający z góry.

</doc>
<doc id="1198030" url="https://pl.wikipedia.org/wiki?curid=1198030" title="Nowouralsk">
Nowouralsk

Nowouralsk () – miasto zamknięte w Federacji Rosyjskiej, w obwodzie swierdłowskim, pozostające w gestii Federalnej Agencji Energii Atomowej Rosatom ("Государственная корпорация по атомной энергии" «Росатом»).
Historia.
Nowouralsk powstał w lutym 1941, jako osiedle budowniczych zakładów metalurgicznych. Dopiero 17 marca 1954, bezimienne dotychczas osiedle otrzymało prawa miejskie i nazwę – Nowouralsk. Jednak przez następne 40 lat miasto funkcjonowało jako „Swierdłowsk – 44”. Odtajnienie nazwy nastąpiło 4 stycznia 1994.
W Nowouralsku znajduje się OAO „Uralskij Elektrochimiczeskij Kombinat”, przedsiębiorstwo będące światowym liderem w separacji izotopów uranu.

</doc>
<doc id="1198036" url="https://pl.wikipedia.org/wiki?curid=1198036" title="Hankou (stacja kolejowa)">
Hankou (stacja kolejowa)

Hankou – stacja kolejowa w Wuhanie, w prowincji Hubei, w Chinach. Znajduje się na terenie dawnego miasta Hankou. Stacja posiada 4 perony.

</doc>
<doc id="1198038" url="https://pl.wikipedia.org/wiki?curid=1198038" title="Listen to My Heart">
Listen to My Heart

Listen to My Heart – pierwszy japoński album studyjny BoA, wydany 13 marca 2002 roku przez Avex Trax. Osiągnął 1 pozycję w rankingu Oricon Album Chart i pozostał na liście przez 91 tygodni, sprzedał się w nakładzie egzemplarzy. Album zdobył status płyty Milion.

</doc>
<doc id="1198039" url="https://pl.wikipedia.org/wiki?curid=1198039" title="Pokojowa dywidenda">
Pokojowa dywidenda

Pokojowa dywidenda (ang. "peace dividend") – zysk z ograniczenia zbrojeń, slogan polityczny spopularyzowany przez amerykańskiego prezydenta George’a H.W. Busha i brytyjską premier Margaret Thatcher we wczesnych latach 90. XX wieku. oznaczający korzyści gospodarcze wynikające ze zmniejszenia wydatków na zbrojenia.
Termin ten był często stosowany w końcu zimnej wojny, gdy społeczeństwa zachodnie znacznie ograniczały swoje wydatki na obronność.
Co prawda gospodarka przechodzi fazę recesji po każdym większym konflikcie, ponieważ konieczne jest dostosowanie się do nowych warunków i przestawienie się na produkcję cywilną. Jednak w długim okresie powinny być odczuwalne pozytywne skutki zakończenia konfliktu. Wydatki na obronność powinny zostać przekierowane na potrzeby socjalne i wspieranie wzrostu ekonomicznego. Jest kwestią dyskusyjną czy taki efekt rzeczywiście występuje, ale wiele badań wskazuje że tak.
Po zakończeniu zimnej wojny państwa podzieliły się na te, które ograniczyły swoje wydatki na zbrojenia (Europa Zachodnia, Federacja Rosyjska) oraz te które ich nie ograniczyły (Stany Zjednoczone).
Wydatki USA na zbrojenia co prawda spadły po zakończeniu zimnej wojny, ale wzrosły znacznie po 11 września w ramach wojny z terrorem i wojny w Iraku.
Europejscy komentatorzy krytykują te zwiększone wydatki na obronność, z kolei amerykańscy politycy i komentatorzy krytykują Europę za zaniedbania w dziedzinie obronności.
Pokojowa dywidenda odnosi się też do poprawy sytuacji gospodarczej w Irlandii po porozumieniu pokojowym z Wielkiego Piątku.

</doc>
<doc id="1198040" url="https://pl.wikipedia.org/wiki?curid=1198040" title="Karol Turno">
Karol Turno

Karol Turno herbu własnego (ur. 7 maja 1788 w Warkowiczach na Wołyniu, zm. 10 marca 1860 w Objezierzu) – wojskowy, uczestnik powstania listopadowego.
Ukończył Wojskową Akademię Techniczną w Wiedniu. Od 1807 służył w wojsku austriackim. W 1809 wstąpił do służby w Armii Księstwa Warszawskiego i jako adiutant gen. Kazimierza Turno odbył kampanię austriacką. W 1811 w stopniu kapitana. Uczestniczył we wszystkich kampaniach lat 1812 – 1814.
Od 1815 w armii Królestwa Polskiego jako instruktor jazdy, adiutant przyboczny księcia Konstantego. Awansowany do stopnia pułkownika.
Z orderów posiadał Order Virtuti Militari IV kl., Order Świętego Stanisława II kl., rosyjski Order Świętej Anny II kl. z brylantami, niderlandzki Order Wojskowy Wilhelma III kl., francuski Order Legii Honorowej V kl.
W 1830 roku został nagrodzony Znakiem Honorowym za 15 lat służby.
Po wybuchu powstania listopadowego odprowadził księcia Konstantego do granicy Królestwa Polskiego, po czym oficjalnie zameldował swój powrót do powstania, by walczyć przeciwko Rosji (carewicz zaakceptował jego postępowanie). Początkowo zajmował się reorganizacją i rozbudową jazdy powstańczej. Od lutego 1831 szef jej sztabu.
Mianowany w maju 1831 generałem jako dowódca Brygady Jazdy. Od czerwca dowódca Dywizji Jazdy w stopniu generała brygady. Uczestniczył w nieudanej wyprawie i klęsce wojsk powstańczych pod Łysobykami. Ratował honor oręża polskiego pod Budziskami. Ranny w boju. Pod Szelkowem rozbił trzy pułki kozackie, pod Raciążem starł się z I. Paskiewiczem.
Po kapitulacji Warszawy pozostał w niej „dla słabości zdrowia”. Zesłany w głąb Rosji do Permu.
Powrócił w 1833 i gospodarował na roli w Grodzieńskiem, później gościł u rodziny w majątku Objezierze w Poznańskiem, gdzie zmarł. Pochowany w krypcie rodzinnej Turnów w kościele pw. św. Bartłomieja Apostoła w Objezierzu.

</doc>
<doc id="1198041" url="https://pl.wikipedia.org/wiki?curid=1198041" title="Manuel Fernandes (ur. 1986)">
Manuel Fernandes (ur. 1986)

Manuel Henrique Tavares Fernandes (wym. []; ur. 5 lutego 1986 w Lizbonie) – portugalski piłkarz występujący na pozycji pomocnika. Od 2022 jest zawodnikiem Apollonu Smyrnis.

</doc>
<doc id="1198042" url="https://pl.wikipedia.org/wiki?curid=1198042" title="Gregor Strasser">
Gregor Strasser

Gregor Strasser (ur. 31 maja 1892, zm. 30 czerwca 1934 w Berlinie) – niemiecki polityk narodowosocjalistyczny, twórca strasseryzmu, zamordowany w Berlinie podczas nocy długich noży.
Nauka i służba w wojsku.
Gregor Strasser i jego młodszy brat Otto urodzili się w katolickiej rodzinie urzędnika sądowego, mieszkającego przy rynku Geisenfeld w Górnej Bawarii. Uczęszczał do liceum ogólnokształcącego i po zdaniu egzaminów końcowych odbył praktykę jako aptekarz w wiosce Frontenhausen w Dolnej Bawarii od roku 1910 do 1914. W 1914 roku rozpoczął studia na Wydziale Farmacji Uniwersytetu Ludwika i Maksymiliana w Monachium, które przerwał w tym samym roku, by zaciągnąć się na ochotnika do niemieckiej armii. Strasser wziął udział w I wojnie światowej i dosłużył się stopnia porucznika. Za zasługi został odznaczony Krzyżem Żelaznym Pierwszej i Drugiej Klasy.
W 1918 wznowił studia na Uniwersytecie Fryderyka i Aleksandra w Erlangen. W 1919 roku razem z bratem Ottonem wstąpił do prawicowych Freikorpsów, na czele których stał Franz von Epp (1868–1946). W tym samym roku zdał egzamin państwowy, a w roku 1920 zaczął pracę jako aptekarz w Landshut. Założył także "Sturmbataillon Niederbayern" (Batalion Szturmowy Dolna Bawaria). Jako jego adiutant służył młody Heinrich Himmler. W połowie marca 1920 roku Freikorpsy Strassera były gotowe do wzięcia udziału w nieudanym puczu Kappa-Lüttwitza. W tym samym czasie jego brat Otto dowodził socjalistyczną "Rote Hundertschaft" (Czerwoną Grupą Stu), walczącą przeciw zamachowi stanu tego prawicowego, „reakcyjnego” skrzydła.
Kariera we wczesnej NSDAP.
Niedługo potem Gregor Strasser dowodził Ludowym Związkiem Obronnym ("Völkischer Wehrverband"), jedną z nacjonalistycznych grup paramilitarnych. W 1921 połączyły się one z siłami NSDAP, która powstała rok wcześniej w Monachium. W listopadzie 1923 roku wziął czynny udział w zakończonym klęską puczu monachijskim. Za szczególny udział w zdradzie stanu został skazany w kwietniu 1924 r. na półtora roku pozbawienia wolności. Karę odbywał w twierdzy w Landsbergu, która uchodziła w Rzeszy Niemieckiej za honorowe miejsce odosobnienia. Po kilku tygodniach został zwolniony, gdyż 4 maja 1924 r. wybrano go na posła do Landtagu Bawarii z ramienia powiązanego z nazistami Bloku Ludowego ("Völkischer Block").
7 grudnia 1924 r. uzyskał mandat do 3. Reichstagu (Parlamentu Niemieckiego) Republiki Weimarskiej. Został wybrany z listy Niemieckiej Ludowej Partii Wolności ("Deutschvölkische Freiheitspartei"), która tymczasowo zastępowała NSDAP (nielegalną od listopada 1923 roku do lutego 1925 roku). Strasser utrzymywał stanowisko w Reichstagu do grudnia 1932 roku.
Po oficjalnym odtworzeniu partii nazistowskiej przez Adolfa Hitlera w monachijskiej piwiarni Bürgerbräukeller 26 lutego 1925 roku, Strasser został pierwszym gauleiterem Dolnej Bawarii/Górnego Palatynatu. Po podziale tych regionów, był gauleiterem Dolnej Bawarii (od 1 października 1928 roku do 1929 roku). Od 30 czerwca 1926 roku do początków 1928 roku został Kierownikiem Propagandy w NSDAP ("NSDAP Reichspropagandaleiter"). Od stycznia 1928 roku do grudnia 1932 roku był nazistowskim kierownikiem organizacyjnym ("Reichsorganisationsleiter"). Gregor Strasser zreorganizował całą strukturę NSDAP, zarówno formacje regionalne, jak i hierarchię w głównym kierownictwie partii. Partia nazistowska stała się organizacją silnie scentralizowaną z własnymi mechanizmami kontroli i z dużym potencjałem propagandowym.
Strasserowska wizja zmiany struktur w krajowym kierownictwie nazistów została wcielona na drodze uchwał zwanych "Politische Organisation", podjętych 15 lipca 1932.
Reformy organizacyjne Strassera.
Po roku 1925 talent organizatorski Strassera pomógł NSDAP zrobić wielki krok od marginesowej południowoniemieckiej lokalnej partii do ogólnonarodowej partii masowej, przemawiającej do niższych klas społecznych swoimi tendencjami ku socjalizmowi. Liczba członków zwiększyła się z ok. 27 000 w roku 1925 do ponad 800 000 w roku 1931. Strasser rozszerzył wpływy NSDAP na północne i zachodnie obszary Niemiec. W tych regionach partia stała się tak silnym i dobrze zorganizowanym związkiem, że wkrótce zgromadziła więcej członków niż południowa sekcja partii kierowana przez Hitlera. Ponadto w marcu 1926 roku zorganizował podstawy berlińskiej sekcji SA (Oddziały Szturmowe) pod dowództwem Kurta Daluege’a, górnośląskiego aktywisty nazistowskiego. Z inicjatywy Strassera partia NSDAP powołała też własną organizację do spraw zagranicznych (NSDAP/AO). Razem z bratem Ottonem założył w marcu 1926 roku berlińską filię wydawnictwa Kampf-Verlag, które wydawało między innymi programowy tygodnik „Der Nationale Sozialist”.
Bracia Strasserowie niepodzielnie rządzili berlińskim skrzydłem partii. Wykształcili niezależny program ideologiczny, który różnił się od programu południowego skrzydła partii, dowodzonego przez Hitlera. Głosili oni – początkowo przy poparciu bliskiego
współpracownika Gregora Strassera w Nadrenii i Westfalii, Josepha Goebbelsa – anty-kapitalistyczny, społeczno-rewolucyjny kurs NSDAP, mocno nasiąknięty antysemityzmem i antymarksizmem.
Przy udziale Północno-Zachodniej Wspólnoty Pracy ("Arbeitsgemeinschaft Nordwest"), założonej w roku 1925, Gregor Strasser stworzył narzędzie do przeforsowania programu społeczno-politycznego i gospodarczego lewicowego odłamu NSDAP. 14 lutego 1926 roku Hitler skutecznie obronił się przed frakcją „narodowo-bolszewicką” w czasie konferencji kierownictwa partii, która odbyła się w Bambergu. Zapewniono Hitlerowi całkowitą dominację w NSDAP, a 1 lipca 1926 wykonano zarządzenie o rozwiązaniu Arbeitsgemeinschaft Nordwest.
Konflikt z Hitlerem i śmierć.
Programowa i osobista rywalizacja z Adolfem Hitlerem dramatycznie wzmogła się, gdy w grudniu 1932 roku kanclerz Kurt von Schleicher zaproponował Gregorowi Strasserowi stanowisko wicekanclerza i urząd premiera Prus. Von Schleicher miał nadzieję, że przy pomocy Strassera uda mu się dokonać rozłamu w NSDAP i przeciągnąć lewe skrzydło partii nazistowskiej na stronę narodowych konserwatystów. Mogłoby to zapobiec przejęciu władzy przez Hitlera. Jednak na skutek interwencji Hitlera plan kanclerza nie powiódł się. Strasser postanowił zrezygnować z członkostwa w NSDAP. Wrócił do działalności wydawniczej. Od czerwca 1931 r. publikował tygodnik „Die Schwarze Front” („Czarny Front”), który ze względu na niewielki nakład (10 000 kopii) miał niewielki wpływ na opinię publiczną.
W czasie czystek w łonie partii, zwanych przez nazistowską propagandę puczem Röhma, Strasser został aresztowany i zamordowany 30 czerwca 1934 na osobisty rozkaz Hitlera. Zabójcy zabili go, strzelając do niego przez okno jego celi.
Chociaż Strasser ostatecznie poniósł porażkę jako polityk, jego narodowo-rewolucyjne tezy polityczne, w połączeniu z socjalizmem, do dziś wywierają wpływ na niektóre kierunki neonazizmu.

</doc>
<doc id="1198044" url="https://pl.wikipedia.org/wiki?curid=1198044" title="Punk in Drublic">
Punk in Drublic

Punk in Drublic to piąty album studyjny punkrockowej grupy NOFX. Płyta została opublikowana w roku 1994 przez wytwórnię Epitaph. Tytuł płyty zawiera w sobie grę półsłówek - jest to przeinaczony zwrot "Drunk in Public" oznaczający upicie się w miejscu publicznym.
Lista utworów.
Wszystkie utwory autorstwa Fat Mike'a, chyba że napisano inaczej.

</doc>
<doc id="1198047" url="https://pl.wikipedia.org/wiki?curid=1198047" title="Św. Szymon">
Św. Szymon



</doc>
<doc id="1198049" url="https://pl.wikipedia.org/wiki?curid=1198049" title="Anna Antonowicz">
Anna Antonowicz

Anna Antonowicz (także Anja Antonowicz, ur. 22 grudnia 1981 we Włocławku) – polska i niemiecka aktorka teatralna, filmowa i telewizyjna.
Dorastała na toruńskim osiedlu "Na Skarpie", gdzie uczęszczała na zajęcia koła recytatorskiego. Pierwsze kroki przed kamerą także stawiała w Polsce. W niewielkiej roli dziewczynki pojawiła się w "Ciszy" Michała Rosy. Potem zagrała w serialach "Na dobre i na złe" i "Pensjonat pod Różą". W 2004 roku uzyskała dyplom Wydziału Aktorskiego Państwowej Wyższej Szkole Filmowej Telewizyjnej i Teatralnej w Łodzi.
Pierwszy sukces i niemiecką nagrodę telewizyjną zawdzięcza opartemu na faktach kryminałowi "Bella Block – Die Frau des Teppichlegers". Mieszka i pracuje w Niemczech.
Teatr.
W latach 2003–2004 związana była z Teatrem Nowym w Łodzi. W 2004 roku występowała również w łódzkim Teatrze Studyjnym PWSFTviT oraz w warszawskim Teatrze Syrena.

</doc>
<doc id="1198050" url="https://pl.wikipedia.org/wiki?curid=1198050" title="Wulkan złota">
Wulkan złota

Wulkan złota, Złoty Wulkan lub Skarby wulkanu ("fr. Le volcan d'or (Le Klondyke)") – dwutomowa powieść (15 i 14 rozdziałów) fantastyczno-naukowa Juliusza Verne’a, pisana w latach 1899-1900, ukończona w 1902.
Po raz pierwszy została opublikowana po polsku w przekładzie Krystyny Szeżyńskiej w 1996, pt. "Złoty wulkan" przez wydawnictwo Da Capo.
Wersja zmieniona.
Syn Verne’a, Michel, wprowadził do powieści zmiany i wydał ją drukiem w 1906 (a więc już po śmierci Juliusza Verne’a) pod nazwiskiem ojca. Wersja zmieniona zawiera (odpowiednio) 15 i 18 rozdziałów.
Jej pierwszy polski anonimowy niepełny przekład ukazał się w odcinkach w czasopiśmie "Biesiada Literacka" w 1917, pt. "Złoty Wulkan". Powieść była także tłumaczona przez Karolinę Bobrowską, pt. "Skarby wulkanu" (I wyd. w 1924).
Zarys fabuły.
W treści książka nawiązuje do wydarzeń z okresu gorączki złota w Klondike.
Autor wplata losy swoich bohaterów (braci ciotecznych: Summiego Skima i Bena Raddle) w ostatnie lata XIX stulecia, kiedy to tysiące ludzi na wieść o odkryciu złota wyruszyło na poszukiwania bogactwa.

</doc>
<doc id="1198051" url="https://pl.wikipedia.org/wiki?curid=1198051" title="Marek Nowicki (dziennikarz)">
Marek Nowicki (dziennikarz)

Marek Nowicki (ur. 18 czerwca 1970 w Warszawie) − polski dziennikarz, reporter Faktów TVN i felietonista dwutygodnika „Służba Zdrowia”.
Życiorys.
Studiował historię na Uniwersytecie Warszawskim (pracę magisterską obronił w 1997). Od 1998 roku związany z telewizją TVN. W Faktach zajmuje się bieżącą problematyka polskiej i światowej służby zdrowia. W programie Dzień dobry TVN promuje modę na zdrowy styl życia. 
W 2000 roku został uznany przez amerykańską "Missouri School of Journalism" za najlepszego polskiego dziennikarza telewizyjnego zajmującego się medycyną. W tym samym roku na zaproszenie Uniwersytetu Missouri w Columbii odbył staż dziennikarski w Stanach Zjednoczonych. 
Razem z żoną, Małgorzatą Nowicką napisał dwie książki poświęcone historii katolickiej Odnowy w Duchu Świętym w Polsce: "Upili się młodym winem" (wyd. I – 2014, wyd. II – 2016) i "Tamten dzień" (2016).

</doc>
<doc id="1198055" url="https://pl.wikipedia.org/wiki?curid=1198055" title="Dorożkarz nr 13">
Dorożkarz nr 13

Dorożkarz nr 13 – polski film obyczajowy z 1937 roku, z dialogami Stefana Wiecheckiego ps. "Wiech" i piosenkami Jerzego Jurandota.
Plenery: Warszawa.

</doc>
<doc id="1198061" url="https://pl.wikipedia.org/wiki?curid=1198061" title="Parafia Narodzenia Najświętszej Marii Panny w Żywcu">
Parafia Narodzenia Najświętszej Marii Panny w Żywcu

Parafia Narodzenia Najświętszej Marii Panny – największa parafia rzymskokatolicka w Żywcu, w metropolii krakowskiej, w diecezji bielsko-żywieckiej, w dekanacie żywieckim. Liczy 16 000 wiernych, swoim zasięgiem obejmuje dzielnicę Śródmieście i Kocurów-Koleby.
Konkatedra Narodzenia Najświętszej Maryi Panny.
Konkatedra Narodzenia Najświętszej Maryi Panny – zbudowana w XV wieku, z wysoką wieżą, ozdobiona u szczytu galerią, rozbudowany w latach 1582-1583. Wśród cennych dzieł gotycka płaskorzeźba Zaśnięcia Matki Boskiej z około 1500 roku. Wystrój wnętrza barokowy.
Kościół Świętego Krzyża w Żywcu.
Kościół Świętego Krzyża – gotycki kościół położony w części miasta zwanej Rudzą. Kościół ten został wybudowany w końcu XIV wieku. Około 1410 roku był w rękach Husytów, za czasów Piotra Komorowskiego oddano go katolikom. Koło świątyni znajdował się cmentarz, wykonywano tu też wyroki śmierci. Na przełomie XVIII i XIX wieku służył jako magazyn żywności. Kościół był wielokrotnie rozbudowywany, w końcu XVII wieku dobudowano apsydę, w 1878 roku kaplicę, a na początku XX wieku powstała wieża i przedsionek.
Kościół św. Marka w Żywcu.
Kościół Św. Marka – kościół położony przy ul. Sienkiewicza, za Szpitalem Powiatowym. Został zbudowany w 1591 roku, jako wotum przebłagalne dla odwrócenia szerzącej się w Żywcu zarazy. Pierwotnie był kościołem drewnianym. Murowana świątynia została wzniesiona w 1885 roku. Wokół kościoła powstał cmentarz, obecnie nieczynny.
Kościół Przemienienia Pańskiego.
Kościół Przemienienia Pańskiego - kościół położony na terenie cmentarza Przemienienia Pańskiego. Wzniesiony został w 1701 roku z inicjatywy wójta żywieckiego Andrzeja Komonieckiego i jego żony Zofii Kalfasowiczównej.
Kościół Matki Boskiej Nieustającej Pomocy.
W 1933 roku mieszkańcy Kocurowa, obecnie dzielnicy Żywca, wznieśli kaplicę pw. Matki Boskiej Nieustającej Pomocy. W kaplicy odprawiano msze święte, na poświęcenie pól, uczono również religii. Niedaleko od niej, w roku 1996 zbudowano, murowany kościół pod tym samym wezwaniem. Najpierw, w kwietniu, na placu budowy, postawiono krzyż, a następnie, w maju rozpoczęto budowę kościoła. W stanie surowym, kościół był ukończony już w grudniu 1996 roku.

</doc>
<doc id="1198062" url="https://pl.wikipedia.org/wiki?curid=1198062" title="Atlantis Princess">
Atlantis Princess

Atlantis Princess – trzeci koreański album studyjny BoA. Został wydany 30 maja 2003 roku przez wytwórnię SM Entertainment, sprzedał się w liczbie egzemplarzy w Korei Południowej.

</doc>
<doc id="1198068" url="https://pl.wikipedia.org/wiki?curid=1198068" title="Pan redaktor szaleje">
Pan redaktor szaleje

Pan redaktor szaleje – polska komedia muzyczna z 1937 roku. Kopia filmu się nie zachowała, pozostał jedynie jego zwiastun.

</doc>
<doc id="1198069" url="https://pl.wikipedia.org/wiki?curid=1198069" title="Łowcy wilków">
Łowcy wilków

Łowcy wilków (ang. "Wolf hunters") – powieść przygodowa Jamesa Olivera Curwooda, wydana w 1908 roku. Jej kontynuacją są "Łowcy złota". 
Akcja powieści, podobnie jak w przypadku wielu innych utworów Curwooda, toczy się na północy amerykańskiego kontynentu. Głównymi bohaterami są Rod i jego przyjaciele pół-Indianin Wabi oraz stary Indianin Mukkoki, doskonały myśliwy oraz znawca kanadyjskich lasów. Przyjaciele postanawiają spędzić zimę na polowaniu na wilki, za co kanadyjski rząd wypłacał 15 dolarów od skóry. Rod podczas rozmowy z Wabim poznaje burzliwą historię jego rodziny. Krwawa rywalizacja ojca Wabiego o rękę pięknej księżniczki z wodzem innego plemienia została przeniesiona na kolejne pokolenie. Przyjaciele muszą więc uważać nie tylko na dzikie zwierzęta, ale i na wrogie plemiona indiańskie, które na nich czyhają.

</doc>
<doc id="1198074" url="https://pl.wikipedia.org/wiki?curid=1198074" title="Dekanat Radziechowy">
Dekanat Radziechowy

Dekanat Radziechowy – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 11 parafii.

</doc>
<doc id="1198079" url="https://pl.wikipedia.org/wiki?curid=1198079" title="Kimmeryjczycy">
Kimmeryjczycy

Kimmeryjczycy – lud w mitologii greckiej, który w czasie złotego wieku żył na północ od Grecji. Gdy Zeus odniósł zwycięstwo w walce z Tytanami, zwanej tytanomachią, lud pogrążył się w ciemnocie i niewiedzy, odmawiając kultu bogom olimpijskim. Za to świętokradztwo Zeus ukarał ich strącając cały lud do Hadesu. Przed ucieczką z więzienia strzeże ich Cerber.

</doc>
<doc id="1198084" url="https://pl.wikipedia.org/wiki?curid=1198084" title="Podpalacze ludzi">
Podpalacze ludzi

Podpalacze ludzi (ang. "The Hymn") – powieść z gatunku horroru Grahama Mastertona, wydana w 1991 roku. Opublikowana również pod innym tytułem jako "The Burning". W Polsce znana też pod tytułem "Wyznawcy płomienia".
Powieść ukazuje grupę religijną, której głównym celem jest osiągnięcie nieśmiertelności, przez co giną niewinni ludzie. Salamandry, jak siebie nazywają wyznawcy, podchodzą do obrzędu poprzez spalenie. Jeżeli następuje to ze specjalnym amuletem, wykonanym z czary Poncjusza Piłata, ciało z płomieni przechodzi w dym i formuje się dusza, która w dzień przesilenia letniego materializuje się. Obrzęd powiązany jest z postaciami Adolfa Hitlera, Richarda Wagnera oraz Josefa Mengelego.
Opis fabuły.
Akcja powieści toczy się w San Diego – mieście położonym w południowej Kalifornii. Pewnego dnia Bob Tuggey został świadkiem samopodpalenia kobiety na parkingu nieopodal baru McDonald's. Mimo pomocy nie zdążył uratować jej życia. Wiadomość o śmierci narzeczonej uderzyła w Lloyda jak grom. Tkwił w ogromnym szoku, nie był w stanie prowadzić swojej dobrze prosperującej restauracji rybnej, która wychodziła na skalistą zatokę La Jolla. Na polecenie szefa opiekę nad Bazą Rybną przejmuje kelner, Waldo. Lloyd potwierdza tożsamość zwłok należących do jego ukochanej. Jednak tego samego dnia widzi kobietę bardzo podobną do Celii, a także dowiaduje się, że wystąpił kolejny przypadek śmierci w płomieniach – tym razem zbiorowy mord. W spalonym autobusie na terenie Parku Stanowego Pustyni Anza-Borrego znaleziono spalone zwłoki 13 osób, w tym Marianny Gomes, koleżanki Celii z Opery San Diego. Co prawda jest świadek – niewidomy chłopiec indiańskiego pochodzenia, który oświadcza, że słyszał głosy mężczyzny podczas tragedii. Także tego samego dnia do domu Denmana przyjeżdża para z San Clemente, jak się okazuje państwo Williamsowie, o których narzeczona wspominała jako o dawno zmarłych. Byli oni wstrząśnięci wiadomością o śmierci córki. Podczas ich wizyty okazuje się, że Celia przez większość czasu go okłamywała. Lloyd dowiaduje się także, że jej samobójstwo może mieć związek z postacią niejakiego Ottona, który prowadził kółko spotkań religijnych. Lloyd postanawia przeprowadzić własne śledztwo. Pewnego dnia znajduje w ukochanym fortepianie Celii kopertę z Wagnerowskimi nutami, prawdopodobnie oryginał. Kiedy udał się na miejsce śmierci narzeczonej, spotkał tam Tuggeya, który dał mu złoty amulet z wygrawerowaną jaszczurką, rzekomo należący do Celii. Lloyd spotkał się z Sylvią. Pokazał jej także znalezione nuty "Juniusa", które wzięła w celu weryfikacji. Do jej mieszkania wtargnęła kobieta. Okazało się, że jest to dusza Celii, która nazywała siebie Salamandrą. Ujawniła jej rąbek tajemnicy zbawienia ogniem. Chcąc uratować się od złowrogiego ducha, Celia przytuliła ją do siebie, powodując jej podpalenie i wykradła libretto. Tymczasem Bob Tuggey zakończył pracę. Zaczepiła go dziwna para – Otto i Helmwige. Dopytywali się o złoty medalion, który Tug dał Lloydowi. Kiedy doszło do sprzeczki, zaczęły się żarzyć stopy Boba, po czym stanął w płomieniach. Lloyd dowiedział się o śmierci Sylvii, zaczął wertować gazety. Zauważył dziwną parę na zdjęciach w obu miejscach wypadku. Kiedy oddzwonił do Tuga, ten też już nie żył.
Po tych strasznych wiadomościach spotkał się z Joe Northem, który przybliżył mu postać Ottonaa. Po rozmowie Lloyd udał się w miejsce spotkań wyznawców religii Salamandry. Nie wszedł do środka, jednak ujrzał nagiego muskularnego mężczyznę przykutego łańcuchami. Nie pojechał po tym prosto do domu. Skierował się na pustynię, na której stał czarny jak węgiel autobus, w celu rozmowy z indiańskim chłopcem. Spotkał tam Kathleen Kerwin, żonę jednego ze spalonych. Tymczasem kiedy Joe North wrócił do domu, na jego łóżku siedziała Marianna. Zszokowany jej obecnością postanowił uwolnić się z omamów. Marianna jednak miała inne plany – spaliła go za złamanie przysięgi zawartej na Biblii Salamandry. Denman zaprosił na kolację Kathleen do swojej restauracji. Kiedy wrócili do jego domu, sypialnia stała już w płomieniach. Bez chwili namysłu Lloyd zebrał najważniejsze dokumenty i wybiegł z domu. Wtedy też ujrzał Celię błagającą go o amulet Salamandry, a wraz z nią Ottona i Helmwige.
Podczas ucieczki z woli Ottona zapaliła się kierownica wozu Denmana, jednak i to nie ostudziło zapału Lloyda. Sekciarze ruszyli za nimi w pościg. Okazało się, że amulet sam w sobie jest cenny, gdyż pochodził z czary, w której Piłat mył ręce. Lloyd wyjaśnił Sylvii całą sprawę śmierci przez spalenie, której poświęcił tyle czasu. Z niedowierzaniem przyjmując informacje, namówiła go na postój w drogerii, by kupić coś na jego poparzone ręce. Do sklepu weszli również Otto i Helmwige. Doszło między nimi do ostrej wymiany zdań i Lloyd czując napływ heroizmu uderzył starszego pana, a pannę Helmwige popchnął w stoisko lakierów do paznokci. Kathleen i Denman uciekli, jednak para ruszyła za nimi. Odtąd życie Lloyda i Kathleen stało się ciągłym biegiem. W końcu Otto i jego partnerka dopadli uciekinierów. Lloyd zmusił ich, aby jego wybranka wyszła z samochodu. Po rozmowie z Celią i gorącym uścisku Helmwige oddał amulet. Oni odjechali, a Kathleen zajęła się Denmanem. Policja zaczęła podejrzewać Denmana o popełnienie tych wszystkich zbrodni, oskarżając go o piromanię.
Sierżant Houk postanowił sprawdzić posesję na Paseo Delicias, gdzie spotkał się z niechęcią i wrogim nastawieniem mieszkańców domu, którzy wymierzyli policjantom karę w postaci spłonięcia żywcem. Rzekomo udało się uratować płonącemu za kierownicą Houkowi, jednak wpadając pod ciężarówkę zginął i spowodował śmierć kilku osób. Po tym wypadku Otto postanowił zaopiekować się Lloydem i Kathleen do czasu przesilenia. Podczas kolacji wyjaśnił im obrzęd palenia ciał i wzbudzania w nich ponownego życia wraz z przesileniem letnim. Wyjaśnił też, że tego zabiegu podejmowali się tylko osoby poważnie chore, a cały obrzęd i historia powstania Juniusa i magicznych amuletów powiązane są z pracami za czasów Hitlera.
Kiedy położyli się spać, do pokoju Lloyda przyszedł nagi młodzieniec więziony przez Niemców. Zaproponował on ucieczkę, a w zamian za to Denman nadał mu imię i nazwisko Frankiln Free. Zaraz po wymknięciu się wozem Ottona, zatrzymali się w La Jolla, by sporzyć przyzwoite śniadanie. Potem udali się na pustynię i wynajęli przyczepę kempingową od Tony'ego Expressa. Znalazła ich jednak policja zawiadomiona o kradzieży auta. Podczas przewozu złapanych spotkali z niewyjaśnionych powodów Tony'ego i jego dziadka, którzy zaczarowali policjantów. W tych okolicznościach spokojnie uwolnili się od odpowiedzialności i skierowali do domku letniskowego w Del Mar. Tego dnia wieczorem Celia wtargnęła do restauracji Lloyda i spaliła Walda, który zdradził kilka chwil przed śmiercią miejsce pobytu szefa. Po przyjeździe sekciarzy do kryjówki grupki uciekinierów, znów udało im się zbiec. Kiedy pojawili się w domu Kathleen odkryli, że jej siostra Lucy jest spalona, a syn Tom został uprowadzony. Tam też wywołali z zaświatów Sylvię, która odśpiewała w akcie zemsty "Hymn pokutny", w celu samozagłady wyznawców płomieni. Lloyd wraz z Kathleen, Tonym i Franklinem pojawili się na przedstawieniu w Operze San Diego, podczas którego Salamandry miały przemienić się w rasę czystych panów, a tysięczną widownię miał pochłonąć ogień, tworząc z niej ich armię. Transformacja dokonała się, jednak Salamandry spłonęły po wysłuchaniu kasety z nagraniem śpiewu Sylvii. Jak się okazało przeżyła jedynie Celia, która wysłała Lloydowi prezent jako dowód swej miłości i wierności.
Wydania.
Tytuł "Podpalacze ludzi" został przetłumaczony przez Janusza Wojdeckiego. W Polsce był wydany trzy razy:

</doc>
<doc id="1198089" url="https://pl.wikipedia.org/wiki?curid=1198089" title="Dekanat Łodygowice">
Dekanat Łodygowice

Dekanat łodygowicki – jeden z 23 dekanatów katolickich wchodzących w skład diecezji bielsko-żywieckiej, w którego skład wchodzi 12 parafii.

</doc>
<doc id="1198090" url="https://pl.wikipedia.org/wiki?curid=1198090" title="Tadeusz Krzyżowski">
Tadeusz Krzyżowski

Tadeusz Krzyżowski (ur. 1 października 1946 w Jeleśni koło Żywca) – pułkownik Wojska Polskiego.
Życiorys.
W 1968 ukończył Oficerską Szkołę Radiotechniczną w Jeleniej Górze. W 1969 rozpoczął służbę wojskową w 22 Dywizjonie Rakietowym Obrony Powietrznej zajmując kolejno stanowiska: oficera naprowadzania, dowódcy baterii radiotechnicznej, szefa służb technicznych i dowódcy dywizjonu w latach 1981-1987. Przeniesiony służbowo na stanowisko szefa wynalazczości Wojsk Lotniczych i Obrony Powietrznej po reorganizacji, Sił Powietrznych. W 2001 odszedł do rezerwy. W latach 2001 -2006 jako pracownik cywilny pracował w Dowództwie Sił Powietrznych na stanowisku starszego specjalisty ds wynalazczości -sekretarza komisji ds wynalazczości Sił Powietrznych.
Absolwent uczelni: OSR (1968), Wyższa Oficerska Szkoła Radiotechniczna (1980), WAP (1987), WAP – studia doktoranckie (1989). W 1989 uzyskał tytuł doktora nauk ekonomicznych .
Jest autorem 36 projektów wynalazczych. Wyróżniony za działalność wynalazczą przez Prezesa Rady Ministrów RP tytułem i Złotą Odznaką „Zasłużony dla Wynalazczości i Racjonalizacji” (1992).

</doc>
<doc id="1198092" url="https://pl.wikipedia.org/wiki?curid=1198092" title="Morea">
Morea



</doc>
<doc id="1198094" url="https://pl.wikipedia.org/wiki?curid=1198094" title="Łowcy złota">
Łowcy złota

Łowcy złota ("ang. The gold hunters") – powieść przygodowa Jamesa Olivera Curwooda, wydana w 1909 roku. 
Rod i Wabi, bohaterowie znani powieści "Łowcy wilków", wyruszają na poszukiwanie złota, o którym dowiedzieli się z mapy wyrysowanej na kawałku kory, znalezionej w starej chacie, odkrytej w dzikim zakątku lasu. 
Kontynuacją "Łowców złota", napisaną przez polską tłumaczkę Curwooda Halinę Borowikową, używającą pseudonimu Jerzy Marlicz, jest powieść "Łowcy przygód".

</doc>
<doc id="1198099" url="https://pl.wikipedia.org/wiki?curid=1198099" title="Wardzia">
Wardzia

Wardzia (gruz.: ვარძია) – skalne miasto-klasztor usytuowane na zboczu góry Eruszeli w południowej Gruzji, niedaleko miasta Aspindza. Wardzię zaczęto budować za panowania Jerzego III w 1185 roku, natomiast ukończono – pod rządami jego córki, królowej Tamary.
W średniowieczu Wardzia służyła jako schronienie podczas najazdów mongolskich; mogła pomieścić od 20 do 60 tys. osób. Zawierała klasztor, salę tronową oraz ponad 3000 komnat umieszczonych na 13 kondygnacjach (piętrach). W mieście zainstalowano skomplikowany system nawodnień pobliskich pól uprawnych. Jedyny dostęp do klasztoru zapewniało kilka dobrze ukrytych tuneli blisko rzeki Kura.
W Wardzii królowa Tamara błogosławiła swoją armię przed walką z sułtanem Rukhuddinem, a także witała Dawida Sosłana i jego armię po odniesionym zwycięstwie.
Trzęsienie ziemi w 1283 roku zniszczyło około dwóch trzecich miasta, odkrywając jego komnaty oraz niszcząc kompletnie system nawodnień.
Persowie pod dowództwem szacha Tahmaspa I najechali miasto w roku 1551, łupiąc je z wszystkiego, co cenne (m.in. z ikon). Zakończyło się to upadkiem monastyru, część mnichów została zabita, pozostali uciekli, pozostawiając Wardzię opuszczoną.
Wardzia dzisiaj.
Aktualnie Wardzia jest muzeum-rezerwatem i obiektem turystycznym w rejonie Samcche-Dżawachetia. Miejsce to jest utrzymywane przez małą grupkę mnichów. Do Wardzii można codziennie dojechać busem z Achalkalaki.
Do zwiedzania udostępnionych jest około 300 komnat.
W 2007 roku Wardzia i Chertwisi zostały wpisane na gruzińską listę informacyjną UNESCO – listę obiektów, które Gruzja zamierza rozpatrzyć do zgłoszenia do wpisu na listę światowego dziedzictwa UNESCO.

</doc>
<doc id="1198101" url="https://pl.wikipedia.org/wiki?curid=1198101" title="Mieczyk błotny">
Mieczyk błotny

Mieczyk błotny ("Gladiolus palustris" Gaud.) – gatunek rośliny wieloletniej należący do rodziny kosaćcowatych.
Rozmieszczenie geograficzne.
Występuje w Europie od Francji na zachodzie po Ukrainę na wschodzie. W Polsce współcześnie znany z dwóch stanowisk: Rezerwat przyrody Łąka Sulistrowicka oraz okolice Kondratowa.
Biologia i ekologia.
Bylina, geofit. Rośnie na wilgotnych łąkach. Kwitnie w czerwcu i lipcu. 
Zagrożenia i ochrona.
Gatunek objęty w Polsce ścisłą ochroną.
Polskie Towarzystwo Ochrony Przyrody „Salamandra” realizuje program reintrodukcji tego gatunku w Wielkopolsce.
Kategorie zagrożenia:

</doc>
<doc id="1198104" url="https://pl.wikipedia.org/wiki?curid=1198104" title="Turniej szachowy Reggio Emilia 1991/1992">
Turniej szachowy Reggio Emilia 1991/1992

Turniej szachowy Reggio Emilia 1991/1992 – turniej szachowy zorganizowany w dniach 27 grudnia - 6 stycznia na przełomie lat 1991 i 1992 we włoskiej miejscowości Reggio Emilia. Nieoczekiwanym zwycięzcą został wówczas dwudziestodwuletni Viswanathan Anand dla którego było to pierwsze wielkie zwycięstwo w starciu ze światową czołówką. Była to 34. edycja klasyka rozegrana jako turniej kołowy na dystansie 9 rund. Anand był jedynym nieradzieckim zawodnikiem w tym turnieju, uzyskał wynik rankingowy 2799 zostawiając w pokonanym polu zarówno Karpowa jak i Kasparowa, zwyciężając tego ostatniego w bezpośrednim pojedynku (czarnymi bierkami). Turniej posiadał XVIII kategorię FIDE i był jednym z najsilniejszych jakie rozegrano do tamtej pory.

</doc>
<doc id="1198107" url="https://pl.wikipedia.org/wiki?curid=1198107" title="Sagyz">
Sagyz

Sagyz (kaz.: Сағыз; ros.: Сагиз, "Sagiz") – słonowodna rzeka w północno-zachodnim Kazachstanie. Długość – 511 km, powierzchnia zlewni – 19,4 tys. km², średni przepływ (31 km od ujścia) – 2 m³/s, szerokość koryta – 3-48 m, głębokość – 0,3-2 m. Reżim śnieżno-deszczowy.
Sagiz powstaje na zachodnim skraju Wyżyny Przeduralskiej z połączenia rzek Kyzyłädylsaj i Dauyłdy. Płynie początkowo na zachód, potem skręca na południe i znów na zachód. Ginie w słonych moczarach Tenteksor u północnych wybrzeży Morza Kaspijskiego. Dolina Sagiz jest piaszczysta, szeroka (1-4 km), miejscami zabagniona, rzeka dzieli się na wiele kanałów i starorzeczy głębokości do 4 m. Brzegi płaskie, miejscami urwiste (2-7 m wysokości). Latem w górnym biegu wysycha, dzieląc się na łańcuch słonawych jeziorek. Zamarza w listopadzie, rozmarza na przełomie marca i kwietnia. Wody użytkowane do nawadniania.

</doc>
<doc id="1198108" url="https://pl.wikipedia.org/wiki?curid=1198108" title="1 Dywizja Kawalerii">
1 Dywizja Kawalerii

Dywizje kawalerii (jazdy) noszące numer 1:
Wojska Polskiego:
Armii obcych:

</doc>
<doc id="1198109" url="https://pl.wikipedia.org/wiki?curid=1198109" title="Lucas Sang">
Lucas Sang

Lucas Sang (ur. 12 lutego 1961, zm. 1 stycznia 2008 w Eldoret) – kenijski lekkoatleta, uczestnik Letnich Igrzysk Olimpijskich w Seulu w 1988, gdzie biegł w sztafecie 4x400 m zajmując 8 miejsce.  
Zginął w czasie zamieszek w Kenii po ogłoszeniu zwycięstwa w wyborach prezydenckich dotychczasowego prezydenta kraju, Mwai Kibakiego. Według francuskiej agencji prasowej AFP, sportowiec stracił życie w mieście Eldoret.
Pochowany został 9 stycznia 2008.

</doc>
<doc id="1198115" url="https://pl.wikipedia.org/wiki?curid=1198115" title="Ilek">
Ilek

 

</doc>
<doc id="1198116" url="https://pl.wikipedia.org/wiki?curid=1198116" title="Prawo nauki">
Prawo nauki

Prawo nauki – stała relacja między własnościami rzeczy lub zdarzeniami, zależność funkcyjna między parametrami ciała lub układu materialnego.
Przykładowo, drugie prawo fizyki Newtona formula_1 wyraża zależność między siłą formula_2 masą formula_3 i przyspieszeniem formula_4 Jeżeli wszystkie wyrazy w tego typu wyrażeniu przeniesiemy na jedną stronę oraz uwzględnimy warunki, w których dane prawo jest spełnione, wtedy uzyskamy jedną z postaci ogólnych prawa ilościowego:

</doc>
<doc id="1198118" url="https://pl.wikipedia.org/wiki?curid=1198118" title="District Line">
District Line

District Line – jedna z linii metra w Londynie, oznaczana kolorem zielonym. Składa się z linii głównej oraz 5 odgałęzień. Na jej trasie znajduje się 60 stacji, w tym 25 podziemnych. Łączna długość linii wynosi 64 kilometry. Linia powstała w 1868 (choć od tego czasu jej trasa ulegała wielokrotnym korektom), obecnie korzysta z niej ok. 173 milionów osób rocznie.
Przebieg linii.
Za linię główną District Line uważa się odcinek od Earl’s Court do wschodniego krańca Upminster. W okolicach Earl’s Court od linii głównej oddzielają się odgałęzienia Edgware Road (północne) i Wimbledon (południowe), a także liczące zaledwie jedną stację odgałęzienie Kensington (Olympia). Z kolei na zachód ciągnie się odgałęzienie Richmond/Ealing, które za stacją Turnham Green rozdziela się na dwie nitki: Richmond i Ealing.
Tak skomplikowany układ linii powoduje, że w praktyce pociągi District Line kursują aż na 5 różnych trasach:
Linia należy do grupy "sub-surface lines", co oznacza, że na odcinkach podziemnych tory w obu kierunkach ułożone są w jednym tunelu na średniej głębokości ok. 5 metrów.
Tabor.
District Line obsługiwana jest w przeważającej mierze przez pociągi klasy "D Stock", dostarczane w latach 1980–1983 przez zakłady Metro Cammel z Birmingham. Obecnie metro dysponuje 75 składami tego typu. Jedynie kursy przechodzące przez odgałęzienie Edgware Road realizowane są przez starszy tabor typu "C Stock" (taki sam jak na Circle Line oraz Hammersmith &amp; City Line), ponieważ perony na tym odcinku są zbyt krótkie, by przyjąć dłuższe pociągi D Stock. Stacje techniczno-postojowe znajdują się za stacjami Upminster oraz Ealing Common. Na mocy umowy z władzami Londynu, utrzymaniem linii zajmuje się prywatna firma Metronet.

</doc>
<doc id="1198122" url="https://pl.wikipedia.org/wiki?curid=1198122" title="You Could Be Mine">
You Could Be Mine

You Could Be Mine – singiel amerykańskiej grupy rockowej Guns N’ Roses. Jest to jeden z najlepiej rozpoznawanych utworów grupy, zajmuje drugie miejsce wśród jej najlepiej sprzedających się singli. Piosenka ta jest dwunastą ścieżką na wydanym w 1991 albumie Use Your Illusion II. Utwór został napisany przez Stradlina i Rose’a, razem napisali słowa, muzykę stworzył Stradlin. Część fanów twierdzi że słowa refrenu "You could be mine, but you’re way out of line" zostały skierowane do Angeli Nicoletti po tym jak zerwała z Izzym.
Piosenka została wykorzystana w filmie "".

</doc>
<doc id="1198123" url="https://pl.wikipedia.org/wiki?curid=1198123" title="Atra-hasis">
Atra-hasis

Atra-hasis (akad. "atra-hasis", tłum. „"Bardzo Mądry"”) – postać występująca w akadyjskim "Eposie o Atra-hasisie" (ok. 1800 r. p.n.e.), król miasta Szuruppak, ocalony z potopu przez boga Enki. Odpowiednik Ziusudry z sumeryjskiej opowieści o potopie, Utnapisztima z akadyjskiego "Eposu o Gilgameszu", Ksisutrosa z dzieła "Babyloniaka" Berossosa i biblijnej postaci Noego. 
Według "Eposu o Atra-hasisie" rasa ludzka została stworzona po to, aby służyć bogom i uwolnić ich od pracy. Jednak hałas, jaki czynili ludzie, zaczął bogom przeszkadzać. Bóg Enlil postanowił więc zmniejszyć liczbę ludzi zsyłając na nich kolejne plagi. W końcu Enlil rozkazał bogom zesłać potop, aby zetrzeć rasę ludzi z powierzchni ziemi i związał innych bogów przysięgą dotrzymania sekretu. Enki uciekł się do podstępu i ostrzegł oddanego mu króla Szuruppak Atra-hasisa o nadciągającym kataklizmie. Atra-hasis zbudował łódź, w której wraz z rodziną i kilkoma przyjaciółmi schronił się w chwili rozpoczęcia potopu. Wszyscy inni ludzie zginęli podczas powodzi i bogowie rychło zatęsknili za korzyściami płynącymi z ich pracy. Po siedmiu dniach potop ustąpił i Atra-hasis wyszedł na ląd, by złożyć bogom ofiarę. Enlil rozgniewał się, że Atra-hasis przeżył, ale w końcu pozwolił, aby ludzka cywilizacja nadal trwała. Atra-hasis został obdarowany nieśmiertelnością i miejscem wśród bogów.

</doc>
<doc id="1198125" url="https://pl.wikipedia.org/wiki?curid=1198125" title="Lobe">
Lobe

Lobe - projekt muzyczny muzyki ambient zrealizowany w 1996 przez Iana Hartleya, nagrany w Lobe Studios w Edynburgu, zmiksowany przez Colina Newmana, wydany nakładem wytwórni Strange Ways.

</doc>
<doc id="1198127" url="https://pl.wikipedia.org/wiki?curid=1198127" title="Peter Babnič">
Peter Babnič

Peter Babnič (ur. 30 kwietnia 1977 w Breźnie) – słowacki piłkarz występujący na pozycji pomocnika.
Życiorys.
Jest wychowankiem słowackiego MŠK Brezno, skąd tafił do Dukli Bańska Bystrzyca. Rozgrywając tam sezon 1995/1996 oraz 1996/1997 przeniósł się na długie lata do Interu Bratysława. W przeciągu prawie pięciu lat, Babnič, zdobył z nią podwójną koronę: wygrał ligę (sezony 1999/2000 i 2000/2001) oraz puchar krajowy (sezony 1999/2000 i 2000/2001).
W 2001 roku został zawodnikiem Sparty Praga, z którą mogł się cieszyć mistrzostwem kraju (sezon 2002/2003). W przerwie zimowej sezonu 2002/2003, pozyskała go drużyna FK Zlín. Następnie bronił barw Sigmy Ołomuniec, a także MFK SCP Ružomberok.
Z drużyną Dyskobolii Grodzisk Wielkopolski związał się 11 lipca 2007 roku. Słowak pozostawił po sobie niezłe wrażenie w dwóch spotkaniach kontrolnych Dyskobolii. Bardzo dobrze spisał się zwłaszcza w wygranym 2-1 meczu z Dynamem Kijów, w którym strzelił zwycięską bramkę. Swój pierwszy mecz rozegrał 5 sierpnia w meczu z Jagiellonią Białystok (wygrany 3-1). Również w tym spotkaniu zdobył debiutanckie trafienie.
Po zakończeniu sezonu 2007/2008 rozstał się z drużyną Dyskobolii. Nowym pracodawcą Petera Babniča został słowacki klub, FC Senec. Następnie został zawodnikiem SV Haitzendorf.

</doc>
<doc id="1198130" url="https://pl.wikipedia.org/wiki?curid=1198130" title="The Typing of the Dead">
The Typing of the Dead

 – komputerowa gra zręcznościowa na automaty (później skonwertowana na konsole Sega Dreamcast, PlayStation 2 oraz system Microsoft Windows) wydana w roku 1999, w znacznej mierze oparta na pomyśle i wykonaniu innego produktu Segi – "The House of the Dead 2".

</doc>
<doc id="1198133" url="https://pl.wikipedia.org/wiki?curid=1198133" title="Enkidu">
Enkidu

Enkidu – myśliwy i wojownik, towarzysz Gilgamesza. Według eposu o Gilgameszu lud Uruk błagał bogów, aby zesłali kogoś, kto pomógłby powściągnąć surową rękę ich władcy, Gilgamesza. Bogini Aruru stworzyła więc Enkidu, kudłatego barbarzyńcę o nadludzkiej sile, mieszkającego na pustyni razem ze zwierzętami, pośród których się wychował. Gilgamesz postanowił pojmać Enkidu, posłał więc prostytutkę, aby go uwiodła. Enkidu odbył z nią stosunek, w wyniku czego odkrył w sobie człowieczeństwo i z tego powodu zwierzęta zaczęły uciekać od niego. Wówczas pozwolił się zaprowadzić do cywilizacji. Kiedy kobieta przywiodła Enkidu przed oblicze Gilgamesza, ci natychmiast starli się w zapasach. Po walce stali się przyjaciółmi i razem wyprawili się, aby zabić potwora Humbabę. Kiedy obaj powrócili zwycięsko, bogini Isztar usiłowała uwieść Gilgamesza, ale ten nią wzgardził. Rozgniewana, zesłała Byka Niebiańskiego, aby zabił Gilgamesza, jednak Enkidu przybył mu z pomocą i razem go zabili. Lud Uruk uradował się, ale bóstwa postanowiły, że Enkidu musi umrzeć ze względu na rolę, jaką odegrał w zabiciu Humbaby i Byka. Zmarł w ramionach Gilgamesza.

</doc>
<doc id="1198135" url="https://pl.wikipedia.org/wiki?curid=1198135" title="Miejski Stadion w Knurowie">
Miejski Stadion w Knurowie



</doc>
<doc id="1198137" url="https://pl.wikipedia.org/wiki?curid=1198137" title="Nagel Ernest">
Nagel Ernest



</doc>
<doc id="1198138" url="https://pl.wikipedia.org/wiki?curid=1198138" title="Etana">
Etana

Etana – według mitologii sumeryjskiej i babilońsko-asyryjskiej 12. władca sumeryjski należący do I dynastii z Kisz, wymieniony w "Sumeryjskiej liście królów", bohater "Mitu o Etanie".
Opis.
Etana był sumeryjskim królem z miasta Kisz, położonego w południowej części Mezopotamii, leżącej w dorzeczu Tygrysu i Eufratu. Był następcą Arwiuma, syna Maszdy. Po potopie powstały różne państwa-miasta i dynastie królów, które nimi władały. Pierwszym królem, który je zjednoczył był Etana, władca Kisz (ok. 2800 p.n.e.). Dotyczący go fragment w "Sumeryjskiej liście królów" brzmi następująco: „Etana, pasterz, który poleciał do niebios i zjednoczył wszystkie obce kraje, został królem i panował przez 1500 lat”.
Etana jest bohaterem akadyjskiego "Mitu o Etanie". Opowiada on, że na początku nie było króla i bogowie postanowili wybrać Etanę. Był dobrym władcą, ale nie mógł mieć dzieci, a jedynym lekarstwem na tę przypadłość było ziele po które musiał udać się do nieba. Modlił się do boga Szamasza, który w końcu skierował go na górę, gdzie uwięziony był ogromny orzeł. Po uwolnieniu go odbył podróż do siedziby bogów w niebie po ziele, które miało wyleczyć jego bezpłodność.

</doc>
<doc id="1198139" url="https://pl.wikipedia.org/wiki?curid=1198139" title="Mlecznik (roślina)">
Mlecznik (roślina)



</doc>
<doc id="1198142" url="https://pl.wikipedia.org/wiki?curid=1198142" title="Ilek (wieś)">
Ilek (wieś)

Ilek (ros. "Иле́к") — miejscowość ("сёло") w powiecie ileckim obwodu orenburskiego Federacji Rosyjskiej. Siedziba władz powiatu i jego największa miejscowość. 10 tys. mieszkańców (2002). Leży u ujścia rzeki Ilek do rzeki Ural, 128 km na zachód od Orenburga. Przejście graniczne na granicy rosyjsko-kazachskiej.
Założona w 1737 jako stanica kozacka pułku orenburskiego.

</doc>
<doc id="1198144" url="https://pl.wikipedia.org/wiki?curid=1198144" title="Leads and lags">
Leads and lags

Leads and Lags – angielski termin oznaczający procesy przyspieszania lub opóźniania rozliczeń międzynarodowych, których przyczyną są wahania notowań kursów walutowych. Importer spodziewając się spadku kursu waluty swojego kraju podejmuje działania przyspieszające zapłatę za import. Stara się w ten sposób uniknąć zapłaty w zdewaluowanej walucie. Z kolei eksporter w takim przypadku podejmuje działania opóźniające zapłatę za eksport. Otrzymanie waluty zagranicznej i jej zamiana na walutę krajową we wcześniejszym terminie może narazić eksportera na straty w przypadku dewaluacji waluty eksportera. W przypadku spodziewanego wzrostu kursu waluty krajowej importer opóźnia zapłatę za towary, a eksporter stara się przyspieszyć zapłatę za towary eksportowane. Powyższe zjawiska występują w krajach posiadających waluty wymienialne.

</doc>
<doc id="1198147" url="https://pl.wikipedia.org/wiki?curid=1198147" title="Grupy prostetyczne">
Grupy prostetyczne

Grupy prostetyczne – niebiałkowe składniki białek (np. enzymów) niezbędne dla ich aktywności, rodzaj kofaktorów. W przeciwieństwie do koenzymów, są trwale związane z białkami (np. miejscem aktywnym enzymów), często za pomocą wiązań kowalencyjnych lub koordynacyjnych, i nie opuszczają one swojego miejsca wiązania w trakcie reakcji. Białko bez swojej grupy prostetycznej to apobiałko (apoproteina, apoenzym), natomiast wraz z nią holobiałko (holoproteina).
Grupy prostetyczne mogą mieć charakter zarówno organiczny (np. cukry czy lipidy) lub nieorganiczny (jony metali i małe cząsteczki nieorganiczne). 
Wiele organicznych grup prostetycznych to witaminy lub ich pochodne, dlatego właśnie te związki są niezbędne dla funkcjonowania organizmu.
Przykładami nieorganicznych grup prostetycznych są np. jon cynku w anhydrazie węglanowej czy molibdenu w reduktazie azotanowej. Przykładem organicznej grupy prostetycznej jest pochodna witaminy B1 w dehydrogenazie pirogronianowej.

</doc>
<doc id="1198148" url="https://pl.wikipedia.org/wiki?curid=1198148" title="He Said She Said">
He Said She Said

"He Said She Said" – piosenka pop stworzona przez Jonathana Rotema, Evana Bogarta i Ryana Teddera na debiutancki, studyjny album amerykańskiej wokalistki Ashley Tisdale, "Headstrong" (2007). Wyprodukowany przez J. R. Rotema, utwór wydany został jako drugi singel z krążka dnia 17 września 2007 roku w Stanach Zjednoczonych oraz dnia 26 października 2007 w Niemczech.
Informacje o singlu.
Utwór stworzony przez Jonathana Rotema, Evana Bogarta i Ryana Teddera początkowo wydany został dnia 19 grudnia 2006 roku oraz możliwy był do kupienia jedynie przez witrynę iTunes Store razem z albumem "Headstrong". "He Said She Said" uważano prawowicie, iż jest pierwszym singlem z krążka, gdyż wydany został wcześniej od utworu "Be Good to Me", jednak była to nieprawda.
Z powodu niskiego zainteresowania utworem w rodzimym kraju artystki, singel wydany został na niemiecki rynek muzyczny, gdzie odniósł sukces zajmując pozycję w Top 20 tamtejszego, oficjalnego notowania.
Teledysk.
Pierwszy teledysk do singla wyreżyserowany został przez Chrisa Applebauma oraz nagrywany dnia 25 stycznia 2007. Początkowo akcja klipu rozgrywa się w amerykańskiej szkole średniej. Pierwsze ujęcie pokazuje arytstkę starającą się zaimponować pewnemu uczniowi. Następnie wchodzi do sali, gdzie marzy i śni. Akcja videoclipu przenosi się do klubu, w którym wokalistka przebywa ze swoimi przyjaciółkami. W finalnym ujęciu teledysku artystka tańczy ze swoim obiektem westchnień.
Drugi teledysk do singla wyreżyserowany został przez Scotta Speera oraz nagrywany dnia 26 czerwca 2007. Akcja klipu toczy się w klubie, gdzie wokalistka flirtuje z rówieśnikami oraz przygotowuje się do zabawy. W teledysku gościnnie wystąpili Jennifer Tisdale oraz Josh Henderson. Videoclip miał premierę dnia 19 września 2007 podczas programu "TRL" stacji MTV. Wersja ta stała się oficjalnym teledyskiem do singla.

</doc>
<doc id="1198151" url="https://pl.wikipedia.org/wiki?curid=1198151" title="Turgaj">
Turgaj

 
Zobacz też: 

</doc>
<doc id="1198152" url="https://pl.wikipedia.org/wiki?curid=1198152" title="Styl kamares">
Styl kamares



</doc>
<doc id="1198153" url="https://pl.wikipedia.org/wiki?curid=1198153" title="Rejon berdyczowski">
Rejon berdyczowski

Rejon berdyczowski – jednostka administracyjna Ukrainy, w składzie obwodu żytomierskiego. Położona w jego południowej części.
Leży na części obszaru dawnego powiatu berdyczowskiego oraz powiatu żytomierskiego.
Głównym miastem jest Berdyczów.

</doc>
<doc id="1198154" url="https://pl.wikipedia.org/wiki?curid=1198154" title="Rewda">
Rewda

Rewda () – miasto w Federacji Rosyjskiej, w obwodzie swierdłowskim. Centrum administracyjne miejskiego rejonu rewdańskiego. Przez terytorium rejonu przebiega granica pomiędzy Europą i Azją i z tego powodu jest nazywane "pierwszym miastem Europy".
Jest to jedno z najstarszych miast uralskich. Za datę założenia osady uznaje się 1 września 1734 roku - dzień uzyskania w wielkim piecu pierwszej surówki. Prawa miejskie nadano 3 maja 1935 roku. 
W mieście rozwinął się przemysł chemiczny, materiałów budowlanych oraz hutniczy.

</doc>
<doc id="1198158" url="https://pl.wikipedia.org/wiki?curid=1198158" title="Mieczysław Słupski">
Mieczysław Słupski

Jarosław Mieczysław Słupski, inżynier (ur. 1 kwietnia 1919 w Płoskirowie na Podolu, zm. 3 sierpnia 1991 w Warszawie) – generał brygady Wojska Polskiego.
Po 1920 przybył z rodziną do Polski. W 1937 ukończył Szkołę Podchorążych Saperów w Modlinie i jako dowódca plutonu saperów w Samodzielnej Grupie Operacyjnej „Polesie” gen. Franciszka Kleeberga walczył w kampanii 1939. Ranny w bitwie pod Kockiem. Do 1945 przebywał w niewoli niemieckiej.
W kwietniu 1945 zgłosił się do służby w LWP i pełnił służbę na kolejnych stanowiskach w służbie zakwaterowania i budownictwa.
Podczas służby w Śląskim Okręgu Wojskowym, jako szef wydziału, szef zarządu kwaterunkowo-budowlanego ukończył studia politechniczne (budownictwo). Później szef Departamentu Kwaterunkowo Budowlanego Głównego Kwatermistrzostwa Wojska Polskiego – zastępca głównego kwatermistrza WP.
Generał brygady z 1968. W l. 1971–1973 dyrektor Departamentu Spraw Obronnych w Ministerstwie Budownictwa i Przemysłu Materiałów Budowlanych. Później pełnomocnik ministra Obrony Narodowej ds budownictwa specjalnego.
Od 1984 w stanie spoczynku. Mieszkał w Warszawie, gdzie zmarł. Pochowany na Cmentarzu Wojskowym na Powązkach w Warszawie (kwatera B4-7-24). Uroczystość pogrzebową poprzedziła msza żałobna w Katedrze polowej Wojska Polskiego, którą odprawił biskup polowy WP gen. bryg. Sławoj Leszek Głódź. W imieniu WP nad grobem przemówił gen. bryg. Roman Pusiak.
Odznaczenia.
odznaczenia resortowe.
Nie zweryfikowano mu odznaczenia Krzyżem Walecznych, który według własnej relacji miał otrzymać 6 października 1939 od gen. Kleeberga.

</doc>
<doc id="1198160" url="https://pl.wikipedia.org/wiki?curid=1198160" title="David Clark">
David Clark

David George Clark, baron Clark of Windermere (ur. 19 października 1939 w Castle Douglas), brytyjski polityk, członek Partii Pracy, minister w pierwszym rządzie Tony’ego Blaira.
Wykształcenie odebrał w Bowness Elementary School oraz w Windermere Grammar School w Kumbrii. Po zakończeniu nauki pracował jako leśniczy, a następnie jako asystent laboratoryjny w przemyśle tekstylnym. W 1959 r. rozpoczął pracę jako nauczyciel. W 1960 r. rozpoczął studia na uniwersytecie w Manchesterze. Uzyskał tam tytuł bakałarza, a następnie magistra, ekonomii. Był przewodniczącym Związku Studentów. W 1978 r. ukończył filozofię na uniwersytecie w Sheffield. W latach 1965–1970 wykładał administrację na uniwersytecie w Salford. W latach 1967–1970 był również wykładowcą na uniwersytecie w Manchesterze.
Od 1959 r. jest członkiem Partii Pracy. W 1970 r. został wybrany do Izby Gmin jako reprezentant okręgu Colne Valley. Miejsce w parlamencie utracił w lutym 1974 r. Przez następne 5 lat był starszym wykładowcą politologii na politechnice w Huddersfield. W 1979 r. powrócił do Izby Gmin, tym razem jako reprezentant okręgu South Shields. Clark był regularnym członkiem laburzystowskiego gabinetu cieni. Był ministrem rolnictwa, rybołówstwa i żywności w latach 1972–1974, ministrem obrony w latach 1980–1981, ministrem środowiska w latach 1981–1987, ministrem rolnictwa i spraw wiejskich w latach 1987–1992 oraz ponownie ministrem obrony w latach 1992–1997.
Po wygranych przez Partię Pracy wyborach 1997 r. Clark otrzymał prestiżowe, ale pozbawione realnych kompetencji stanowisko Kanclerza Księstwa Lancaster. Na tym urzędzie pozostał do 1998 r. W 2000 r. bez powodzenia ubiegał się o stanowisko Speakera Izby Gmin. W głosowaniu uzyskał 192 głosy za i 257 przeciw. Przed wyborami 2001 r. Clark nieoczekiwanie ogłosił, że nie będzie ubiegał się o reelekcję.
Wybory te ponownie wygrała Partia Pracy. Kilka tygodni później Clark otrzymał dożywotnie parostwo jako baron Clark of Windermere. W Izbie Lordów został przewodniczącym parlamentarnej komisji leśnictwa. Lord Clark jest ponadto dyrektorem klubu piłkarskiego Carlisle United F.C. oraz zastępcą Lorda Namiestnika Kumbrii.
Od 1970 r. jest żonaty z pielęgniarką Christine Kirkby. Ma z nią jedną córkę, Catherine. Mieszka w Windermere.

</doc>
<doc id="1198162" url="https://pl.wikipedia.org/wiki?curid=1198162" title="Baby Sex">
Baby Sex

Baby Sex to nigdy nie wydany album autorstwa awangardowej grupy The Residents. Tytuł płyty pochodzi od zdjęcia znalezionego przez członków zespołu w jednym z duńskich magazynów pornograficznych, które przedstawiało kobietę uprawiającą seks oralny z noworodkiem; obraz ten pojawił się również w charakterze okładki na nieoficjalnym wydaniu taśmy. "Baby Sex" jest wyjątkiem od reguły według której zespół (zawstydzony swoją działalnością przed wydaniem pierwszego singla, Santa Dog) nie porusza tematu swoich wczesnych nagrań oraz nigdzie ich nie wydaje – kilka utworów pochodzących z tej płyty znalazło się na różnych dalszych kompilacjach grupy. Cały materiał został również nadany podczas "Radiowego weekendu z The Residents" w jednej z oregońskich stacji radiowych w 1977 roku.
Album podzielony jest na dwie połowy – pierwsza zawiera studyjne kompozycje, zawartość drugiej stanowi obszerny fragment koncertu zespołu z San Francisco zagranego wspólnie ze Snakefingerem oraz N. Senadą w 1971 roku.
W internecie można znaleźć kilka bootlegów zawierających materiał z płyty, prawdopodobnie pochodzący ze wspomnianego radiowego programu.

</doc>
<doc id="1198163" url="https://pl.wikipedia.org/wiki?curid=1198163" title="Rajd Irlandii 2007">
Rajd Irlandii 2007

Rezultaty Rajdu Irlandii ("1st Rally Ireland"), 15. rundy Rajdowych Mistrzostw Świata w 2007 roku, który odbył się w dniach 15-18 listopada:
Klasyfikacja po 15 rundach.
Tabele przedstawiają tylko pięć pierwszych miejsc.

</doc>
<doc id="1198164" url="https://pl.wikipedia.org/wiki?curid=1198164" title="Prawo naukowe">
Prawo naukowe



</doc>
<doc id="1198166" url="https://pl.wikipedia.org/wiki?curid=1198166" title="Rejon andruszowski">
Rejon andruszowski

Rejon andruszowski (ukr. Андрушівський район) – jednostka administracyjna Ukrainy, w składzie obwodu żytomierskiego. Położona w jego południowej części.
Powstał na części obszaru dawnego powiatu żytomierskiego. 
Głównym miastem i siedzibą władz rejonu jest Andruszówka.

</doc>
<doc id="1198169" url="https://pl.wikipedia.org/wiki?curid=1198169" title="Międzynarodowa Unia Clearingowa">
Międzynarodowa Unia Clearingowa

Międzynarodowa Unia Clearingowa (International Clearing Union – ICU), brytyjski projekt utworzenia międzynarodowej instytucji finansowej, wysunięty w 1944 roku przez J. M. Keynesa podczas konferencji w Bretton Woods. 
Podstawowym zadaniem ICU miało być regulowanie podaży międzynarodowej płynności. Przewidywana kreacja pieniądza międzynarodowego (bankor) wynosiła 36 mld dolarów amerykańskich. USA miały umożliwić odbudowę gospodarczą Europy oraz powrót do warunków stabilizacji walutowej i swobody wymiany w handlu światowym w sytuacji, gdy na skutek kryzysu lat 30. XX wieku odstąpiono od doktryny liberalizmu gospodarczego na rzecz interwencjonizmu państwowego, a utrzymywanie równowagi bilansu płatniczego przestało być nadrzędnym celem polityki gospodarczej. 
Działalność kredytowa ICU, mającej przydzielać bankory na stosunkowo liberalnych zasadach, miała chronić państwa członkowskie przed koniecznością stosowania ograniczeń w obrotach z zagranicą w przypadku, gdyby warunek zachowania równowagi zewnętrznej był sprzeczny z polityką pełnego zatrudnienia. Wskutek negatywnego stanowiska USA projekt J. M. Keynesa nie wszedł w życie, a koncepcja kreacji pieniądza międzynarodowego wykorzystana została w systemie specjalnych praw ciągnienia (SDR).

</doc>
<doc id="1198172" url="https://pl.wikipedia.org/wiki?curid=1198172" title="Okręg wyborczy Colne Valley">
Okręg wyborczy Colne Valley

Okręg wyborczy Colne Valley powstał w 1885 r. i wysyła do brytyjskiej Izby Gmin jednego deputowanego. Okręg obejmuje Colne Valley, Holme Valley, Meltham oraz przedmieścia Huddersfield w zachodnim Yorkshire.

</doc>
<doc id="1198177" url="https://pl.wikipedia.org/wiki?curid=1198177" title="Torgaj">
Torgaj

Torgaj (kaz. "Торғай", ros. "Тургай", "Turgaj") – wieś w rejonie Żangeldy obwodu kustanajskiego Kazachstanu. Siedziba władz rejonu. 5,9 tys. mieszkańców (1999). Założona jako stanica kozaków orenburskich w 1845, od 1868 ośrodek władz rejonu.

</doc>
<doc id="1198178" url="https://pl.wikipedia.org/wiki?curid=1198178" title="Andruszówka">
Andruszówka

Andruszówka (ukr. "Андрушівка") – miasto na Ukrainie w obwodzie żytomierskim, siedziba władz rejonu andruszowskiego.
Historia.
Osada została założona w 1683.
Pod rozbiorami siedziba w powiecie żytomierskim guberni wołyńskiej.
Od 1938 roku miała status osiedle typu miejskiego.
Prawa miejskie posiada od 1975 roku.
W 1989 liczyła 12 830 mieszkańców.
Urodził się tu Jan Skoryna (ur. 24 maja 1888, zm. 11 lipca 1961 w Meksyku) – pułkownik saperów Wojska Polskiego, kawaler Orderu Virtuti Militari.

</doc>
<doc id="1198185" url="https://pl.wikipedia.org/wiki?curid=1198185" title="Minimum podatkowe">
Minimum podatkowe

Minimum podatkowe – szczególna forma zwolnienia podatkowego polegająca albo na wyłączeniu z obowiązku podatkowego podatników, dla których podstawa opodatkowania nie przekracza określonej wielkości, albo na zmniejszeniu wszystkim podatnikom podstawy opodatkowania o tę wielkość. W pierwszej sytuacji podatnicy, dla których postawa opodatkowania przekracza określoną wielkość, nie odnoszą żadnych korzyści z istnienia minimum podatkowego, gdyż podatek wymierzany jest od całej podstawy opodatkowania, w drugiej - każdy podatnik odnosi korzyść w postaci obniżenia zobowiązania podatkowego.

</doc>
<doc id="1198186" url="https://pl.wikipedia.org/wiki?curid=1198186" title="Zdzisław Lachur">
Zdzisław Lachur

Zdzisław Lachur (ur. 14 lipca 1920 w Zagórzu, zm. 29 grudnia 2007 w Warszawie) – polski malarz i grafik, założyciel pierwszej polskiej wytwórni filmów rysunkowych Studio Filmów Rysunkowych w Bielsku-Białej. 
Życiorys.
W latach 1945–1950 studiował malarstwo i grafikę na Akademii Sztuk Pięknych w Krakowie. Był wychowankiem prof. Eugeniusza Eibischa.
Prace artysty prezentowane były na wystawach zbiorowych oraz indywidualnych w kraju i za granicą, między innymi w Jerozolimie, Londynie, Nowym Jorku, Stuttgarcie, Paryżu, Vancouver i Toronto. Obrazy Lachura posiadali w swoich zbiorach między innymi George Harrison, była pierwsza dama USA Jacqueline Kennedy oraz piosenkarka Barbra Streisand.
W uznaniu osiągnięć w malarstwie i grafice otrzymał w 1961 r. nagrodę Ministra Kultury i Sztuki za całokształt twórczości, a w roku 1979 został uhonorowany medalem izraelskiego Instytutu Jad Waszem w uznaniu jego twórczości poświęconej narodowi żydowskiemu.
Ostatnie lata życia artysta spędził w domu opieki w warszawskim Aninie.

</doc>
<doc id="1198187" url="https://pl.wikipedia.org/wiki?curid=1198187" title="Dealer rynku pieniężnego">
Dealer rynku pieniężnego

Dealer rynku pieniężnego - bank komercyjny wybierany przez bank centralny do bezpośredniego udziału w operacjach otwartego rynku prowadzonych z inicjatywy banku centralnego w formie przetargów oraz do pełnienia roli pośrednika umożliwiającego pozostałym podmiotom udział w tych operacjach tj. zakupu bonów pieniężnych w zamian za prowizję.
Ograniczenie ilości dealerów biorących udział w transakcjach pozwala na sprawne i szybkie prowadzenie operacji otwartego rynku, co ma niebagatelne znaczenie ze względu na formę przetargową, w której się one odbywają. Ograniczenie to stosuje się również celem eliminacji uznaniowości przy dokonywaniu selekcji ofert i zachowania rynkowego charakteru operacji otwartego rynku.
Wybór banków-dealerów w Polsce.
W Polsce rolę dealera rynku pieniężnego mogą pełnić banki krajowe, oddziały banków zagranicznych i oddziałów instytucji kredytowych, wybrane przez NBP na podstawie oceny przeprowadzonej w oparciu o kryteria Indeksu Aktywności Dealerskiej opisane w załączniku do Uchwały nr 56/2010 Zarządu NBP z dnia 21 października 2010 r.
W podstawowych operacjach otwartego rynku mogą uczestniczyć wszystkie banki (nie tylko wybrani przez NBP dealerzy rynku pieniężnego), które:
W dostrajających operacjach otwartego rynku mogą uczestniczyć jedynie dealerzy rynku pieniężnego wybrani przez NBP. W strukturalnych operacjach otwartego rynku uczestniczą podmioty wybierane przez NBP, spełniające kryteria wymagane przy operacjach podstawowych, a ich wybór uzależniony jest od sytuacji płynnościowej w sektorze bankowym oraz sytuacji płynnościowej kontrahenta.

</doc>
<doc id="1198191" url="https://pl.wikipedia.org/wiki?curid=1198191" title="Mirosław Stecewicz">
Mirosław Stecewicz

Mirosław Stecewicz (ur. 26 marca 1930 w Warszawie, zm. 21 grudnia 2017) – polski pisarz, poeta, dziennikarz i tłumacz języka rosyjskiego. Autor licznych książek dla dzieci, a także blisko 20 tomików wierszy. Zajmował się również problematyką stymulowania pracy koncepcyjnej i kreowania talentów.
Życiorys.
Podczas II wojny światowej wraz z rodziną został zesłany do ZSRR. W 1949 zdał maturę w Zgorzelcu. Rozpoczął studia na Wydziale Mechanicznym Politechniki Gdańskiej, których ostatecznie nie ukończył. W 1956 roku zaczął publikować pierwsze wiersze na łamach dwutygodnika „Kontrasty”. Działał w gdańskiej grupie literackiej i artystycznej Szkoła Grafomanów oraz w Gdańskiej Grupie Młodych. W 1975 związał się z teatrem, zakładając Teatrzyk Piosenek Prapremierowych „Czarny Koń” oraz Domową Galerię Interpretacji. Pisał scenariusze do widowisk telewizyjnych i słuchowisk radiowych. Swoje prace literackie publikował w lokalnej prasie, m.in. w „Dzienniku Bałtyckim”, „Wieczorze Wybrzeża” i „Głosie Wybrzeża”. W latach 1970–1984 był dziennikarzem „Głosu Stoczniowca”. Mieszkał w Sopocie. Pochowany na cmentarzu katolickim w Sopocie (kwatera F5-15-4).

</doc>
<doc id="1198193" url="https://pl.wikipedia.org/wiki?curid=1198193" title="Mlecznik nadmorski">
Mlecznik nadmorski

Mlecznik nadmorski ("Lysimachia maritima") – gatunek rośliny z rodziny pierwiosnkowatych ("Primulaceae"), dawniej zaliczany do monotypowego rodzaju mlecznik ("Glaux" L. 1753) jako "Glaux maritima" L. Jest szeroko rozprzestrzeniony na półkuli północnej (w Azji, Europie i Ameryce Północnej). Występuje na siedliskach wilgotnych, alkalicznych i zasolonych, często na wybrzeżach. W Polsce rośnie nad Bałtykiem i na solniskach śródlądowych.
Rozmieszczenie geograficzne.
Gatunek o rozległym obszarze występowania na półkuli północnej. W Europie rośnie na atlantyckich wybrzeżach od Morza Białego, półwyspu Skandynawskiego i Islandii, po zachodnie wybrzeża półwyspu Iberyjskiego; w tym nad Morzem Bałtyckim i Morzem Północnym. Występuje także na katalońskim i francuskim wybrzeżu Morza Śródziemnego oraz na dziesiątkach stanowisk śródlądowych w Europie Środkowej i Zachodniej. Od Ukrainy dalej na wschód po wschodnią Syberię ma zwarty zasięg w strefie występowania stepów. Rośnie także dalej na południu w rejonie Kaukazu, Iranu, w północnym Pakistanie oraz w Chinach. Na Dalekim Wschodzie zanika, ale znów liczniej pojawia się na pacyficznym wybrzeżu w rejonie Sachalinu, północnych Wysp Japońskich i Kuryli. 
W Ameryce Północnej zwarty zasięg obejmuje wybrzeże pacyficzne od południowej Alaski po południową Kalifornię, południowo-zachodnią Kanadę (Saskatchewan i Alberta) oraz środkowo-zachodnie USA. Gatunek rośnie też na południe od Zatoki Hudsona, w rejonie ujścia Rzeki Świętego Wawrzyńca oraz na atlantyckim wybrzeżu południowo-wschodniej Kanady i północno-zachodniej części USA.
Biologia i ekologia.
Bylina. Rośnie na brzegach morskich, solniskach i siedliskach alkalicznych, na łąkach i brzegach wód. W Europie Środkowej gatunek charakterystyczny związku "Armerion maritimae" i zespołu "Triglochino-Glaucetum maritimae". Kwitnie od maja do lipca. Rozprzestrzenia się generatywnie za pomocą nasion i wegetatywnie. Rozmnażanie wegetatywne za pomocą rozrastających się pędów jest szybkie i pozwala temu gatunkowi w krótkim czasie reagować na poprawę warunków mikrosiedliskowych. Z kolei na skuteczność rozmnażania za pomocą nasion duży wpływ ma temperatura i zalewanie ich przez wodę.
Systematyka i taksonomia.
Gatunek przez Karola Linneusza opisany jako "Glaux maritima" w obrębie monotypowego rodzaju mlecznik "Glaux" L. (Sp. Pl. 1: 207. 1753) i przez długi czas tak ujmowany, także na liście krytycznej roślin polskich z 2020. W 2004 roku badania molekularne potwierdziły zagnieżdżenie tego gatunku w obrębie rodzaju tojeść "Lysimachia". W następnym roku opublikowana została diagnoza taksonomiczna umieszczająca gatunek w obrębie rodzaju "Lysimachia" i zmiana ta zaczęła być ujmowana w kolejnych publikacjach i bazach taksonomicznych.
W przeszłości opisano szereg taksonów wewnątrzgatunkowych różniących się pokrojem, kształtem i rozmiarami liści oraz torebek, jednak duża zmienność tych cech w obrębie poszczególnych populacji oraz współwystępowanie form pośrednich podważyły sens nadawania tej zmienności rangi systematycznej.
Zagrożenia i ochrona.
Gatunek objęty w Polsce ścisłą ochroną.
Roślina umieszczona na Czerwonej liście roślin i grzybów Polski (2006) w grupie gatunków rzadkich (kategoria zagrożenia R). W wydaniu z 2016 roku otrzymała kategorię VU (narażony).

</doc>
<doc id="1198195" url="https://pl.wikipedia.org/wiki?curid=1198195" title="Pokonamy fale">
Pokonamy fale

Pokonamy fale – piosenka wykonywana przez artystów polskich na rzecz pomocy ofiarom tsunami, po trzęsieniu ziemi na Oceanie Indyjskim w 2004 roku. Autorem tekstu jest Jacek Cygan, a muzykę skomponował Romuald Lipko. W lutym 2005 roku na Placu Teatralnym w Warszawie został zorganizowany koncert, podczas którego artyści wspólnie wykonali ten utwór.
W nagraniu udział wzięli: Kayah, Grzegorz Markowski, Maryla Rodowicz, Justyna Steczkowska, Krzysztof Cugowski, Anna Maria Jopek, Ewelina Flinta, Piotr Cugowski, Urszula, Janusz Radek, Zbigniew Wodecki, Felicjan Andrzejczak, Monika Brodka, Patrycja Gola, Beata Bednarz, Wojciech Cugowski, Artur Gadowski, Michał Wiśniewski, Irena Santor, Paweł Kukiz, Halina Jawor, Grzegorz Skawiński oraz Jacek Cygan.

</doc>
<doc id="1198200" url="https://pl.wikipedia.org/wiki?curid=1198200" title="Glaux">
Glaux



</doc>
<doc id="1198201" url="https://pl.wikipedia.org/wiki?curid=1198201" title="Kościół św. Katarzyny w Gogołowie">
Kościół św. Katarzyny w Gogołowie

Kościół św. Katarzyny w Gogołowie – drewniany, kościół parafialny pw. św. Katarzyny w Gogołowie, w województwie podkarpackim, w powiecie strzyżowskim, w gminie Frysztak. Jego patronką jest św. Katarzyna Aleksandryjska z Egiptu.
Kościół św. Katarzyny został wybudowany w 1672 przez cieślę Stanisława Charchułowicza z inicjatywy ówczesnych dziedziców okolicznych ziem – braci Rojowskich. 
Wzniesiony w tradycji gotyckiej, jednonawowy, orientowany z węższym, trójbocznie zamkniętym prezbiterium, wieżą od strony zachodniej i dwoma niższymi dobudówkami. Dach i ściany kryte są gontem. Remontowany i przebudowywany w XVIII i XIX wieku, nieznacznie uszkodzony w trakcie działań wojennych. Otoczony XIX-wiecznym murem.
Wewnątrz na uwagę zasługują:
Kościół znajduje się na Szlaku Architektury Drewnianej województwa podkarpackiego (trasa VIII - jasielsko-dębicko-ropczycka),

</doc>
<doc id="1198203" url="https://pl.wikipedia.org/wiki?curid=1198203" title="Eminentissime">
Eminentissime

Eminentissime – pierwsze demo polskiej grupy Blasphemous Deis, grającej black metal. 

</doc>
<doc id="1198205" url="https://pl.wikipedia.org/wiki?curid=1198205" title="Dyplomowany Zarządca Nieruchomości">
Dyplomowany Zarządca Nieruchomości

Dyplomowany Zarządca Nieruchomości (Certified Property Manager, CPM) – tytuł nadawany przez Institute of Real Estate Management (w Polsce przez polski oddział IREM) zarządcom nieruchomości, którzy spełnią określone przez ww. instytut kryteria.
Kryteria decydujące o przyznaniu tytułu zostały, w założeniach IREM, zaprojektowane tak, by wyróżnić nim zarządców cechujących się wysokim poziomem wiedzy z zakresu zarządzania nieruchomościami mieszkaniowymi lub komercyjnymi oraz posiadających znaczące doświadczenie w zawodzie. Aktualnie tytuł CPM posiada ponad 8600 osób na świecie, w tym 19 w Polsce.

</doc>
<doc id="1198207" url="https://pl.wikipedia.org/wiki?curid=1198207" title="IAM">
IAM

IAM – francuska grupa hip-hopowa założona w 1989 roku w Marsylii. IAM to akronim od słów Invasion Arrivée de Mars (pol. Inwazja z Marsa). Mars w utworach grupy jest metaforą słowa Marsylia.
Życiorys.
Początki grupy sięgają 1984 roku, kiedy to raper Akhenaton i DJ Kheops tworzyli duet Lively Crew. Cztery lata później, po dołączeniu do zespołu kolejnego członka Shurik'na, grupa zmieniła nazwę na Beastie Boys Stance. W 1989 r. do zespołu dołączyli kolejni raperzy Imhotep, Kephren oraz Freeman i do dziś występują jako IAM. W tym samym roku rozpoczęli pracę nad demem zatytułowanym "Concept". Produkcja ukazała się w formie kasety magnetofonowej rok później. W 1991 r. zespół wydał minialbum pt. "Red, Black and Green". Oficjalne wydawnictwo ukazało się w marcu 1991 r. pod tytułem "...De La Planète Mars". Album ukazał się nakładem wytwórni Delabel.
W 1993 roku IAM wydaje kolejny album pt. "Ombre Est Lumière". Singel zatytułowany „Je danse le mia” odnosi ogromną popularność i staje się drugim najlepiej sprzedającym singlem we Francji w roku 1994. Reedycja albumu ukazała się rok później. W sumie około 500.000 egzemplarzy zostało sprzedanych.
W 1995 r. jeden z członków grupy, Akhenaton wydał pierwszy studyjny album zatytułowany "Métèque Et Mat". Wydawnictwo ukazało się nakładem wytwórni Hostile Records. Gościnnie na płycie udzieli się Shurik'n i grupa Fonky Family. Produkcja rozeszła się w nakładzie 300.000 egzemplarzy.
Aż cztery lata kazali sobie czekać członkowie grupy na kolejne nagrania IAM. W 1997 roku ukazała się płyta pt. "L’École Du Micro D’Argent". Osiągnęła sukces komercyjny sprzedając się w ilości 1.600.000 egzemplarzy. Materiał był częściowo nagrywany w Stanach Zjednoczonych. Vincent Latz z serwisu muzycznego Allmusic dał notę 4.5/5 gwiazdek. Po wydaniu tej płyty, członkowie zespołu postanowili zająć się karierą solową.
Powrót grupy IAM nastąpił w 2003 roku. 16 września odbyła się premiera albumu pt. "Revoir Un Printemps". Wśród gości pojawili się między innymi Method Man, Redman czy Beyoncé Knowles. Płyta rozeszła się w 300.000 egzemplarzach. We Francji album uplasował się na miejscu pierwszym. W następnym roku ukazała się pierwsza kompilacja grupy pt. "Anthologie 1991-2004", który jest zbiorem utworów z lat 1994-2004. Na początku 2007 r. został wydany oficjalny mixtape IAM - "Official Mixtape", który był swoistą zapowiedzią studyjnego albumu "Saison 5". Premiera piątego materiału odbyła się 2 kwietnia 2007 r.
Na kolejne albumy spod znaku IAM czekaliśmy aż 6 lat, bowiem w roku 2013 ukazały się dwa. "Arts Martiens" w kwietniu, a "...IAM" w listopadzie. Obie płyty zostały wydane nakładem francuskiego oddziału Def Jam Recordings. Pierwsza z nich zadebiutowała na 1. miejscu notowania SNEP, a druga na 10. pozycji.

</doc>
<doc id="1198211" url="https://pl.wikipedia.org/wiki?curid=1198211" title="Live Trax Vol. 9">
Live Trax Vol. 9

Live Trax Vol. 9 – dziewiąta część zestawu koncertowego "Live Trax" zespołu Dave Matthews Band. 4-płytowy album dokumentuje występ grupy w MGM Grand Garden Arena. Nagrania dokonano podczas dwóch koncertów, które miały miejsce w dniach 23-24 marca 2007 roku. Były to pierwsze występy na żywo zespołu od października 2006 roku. Album został wydany 5 czerwca 2007 roku.

</doc>
<doc id="1198212" url="https://pl.wikipedia.org/wiki?curid=1198212" title="Emba">
Emba

 

</doc>
<doc id="1198213" url="https://pl.wikipedia.org/wiki?curid=1198213" title="Lena Headey">
Lena Headey

Lena Headey (; ur. 3 października 1973 na Bermudach) – angielska aktorka.
Życiorys.
Mając 5 lat przeprowadziła się do Huddersfield, miasta w hrabstwie West Yorkshire w Anglii, a pięć lat później do Londynu.
W wieku 17 lat razem z przyjaciółmi za szkoły wystąpiła w przedstawieniu – zwróciła wtedy uwagę agenta, który zaprosił ją na przesłuchanie. Przed kamerami zadebiutowała w roku 1992 w filmie "Kraina wód". Następnie zagrała w filmie "Okruchy dnia". Po roku dostała pierwszoplanową rolę w filmie "Księga dżungli".
Potem kariera Headey zaczęła się dobrze rozwijać – aktorka wystąpiła w filmach takich jak "Pani Dalloway", "Twarz", "Loved up", "Oniegin", "Plotka", "Opętanie", "Gra Ripleya", "Nieustraszeni bracia Grimm" ("The Brothers Grimm", 2005), "Gry weselne" i "Aktorzy". W roku 2007 zagrała w filmie Zacka Snydera "300", jako królowa Gorgo; zagrała tę rolę również w . W roku 2008 wystąpiła w filmie "Czerwony baron" i serialu "".
Od roku 2011 grała w serialu "Gra o tron" królową Cersei Lannister. Za tę rolę otrzymała nominację do Złotego Globu oraz trzy nominacje do nagrody Emmy.
Życie prywatne.
10 maja 2007 wyszła za mąż za Petera Loughrana – rozwiedli się w roku 2013. Mają jedno dziecko: Wylie Elliot (ur. 31.03.2010).
W 2018 roku wyszła za mąż za Dana Cadana. W 2015 roku urodziła córkę, Teddy Cadan.

</doc>
<doc id="1198214" url="https://pl.wikipedia.org/wiki?curid=1198214" title="Křižíkova">
Křižíkova

Křižíkova – stacja linii B metra praskiego (odcinek II.B), położona w dzielnicy Karlín, pod skrzyżowaniem ulicy Tháma ("Thámova") i Křižíka ("Křižíkova", stąd nazwa stacji).

</doc>
<doc id="1198216" url="https://pl.wikipedia.org/wiki?curid=1198216" title="Nagroda Otherwise">
Nagroda Otherwise

Nagroda Otherwise (ang. "Otherwise Award", do 2019 Nagroda Jamesa Tiptree Jr.) – nagroda literacka w dziedzinie fantastyki. Przyznawana jest za utwory science fiction i fantasy podejmujące odważnie tematykę płci. Patronem nagrody jest amerykańska pisarka Alice Bradley Sheldon, tworząca pod męskim pseudonimem James Tiptree Jr. Nagrodę przyznaje się od 1991 r. dzięki inicjatywie pisarek Pat Murphy i Karen Joy Fowler.
Zmiana nazwy nagrody nastąpiła na skutek pojawienia się kontrowersji co do osoby patronki, Alice Sheldon, która w 1987 zabiła swojego chorego męża Huntingtona Sheldona, a następnie się zastrzeliła.

</doc>
<doc id="1198219" url="https://pl.wikipedia.org/wiki?curid=1198219" title="Jerzy Pichelski">
Jerzy Pichelski

Jerzy Pichelski (ur. 27 listopada 1903 w Saratowie, zm. 5 września 1963 w Warszawie) – polski aktor teatralny i filmowy.
Życiorys.
Mąż aktorki Ireny Malkiewicz-Domańskiej. W 1929 roku ukończył studia. W tym samym roku zadebiutował w teatrze. Cztery lata później zagrał u boku Jerzego Leszczyńskiego i Hanki Ordonówny w filmie "Szpieg w masce" (1933).
W czasie okupacji występował w teatrzyku "Na Antresoli" w Warszawie. Grał w filmach do końca życia. Jerzy Pichelski zmarł podczas próby w warszawskim teatrze w 1963 roku. Został pochowany na cmentarzu Powązkowskim (kwatera 109-5-15).
Pozostałe informacje.
Podczas I wojny światowej, razem z ojcem, spędzał wiele czasu na przystani Warszawskiego Towarzystwa Żeglugi przy ulicy Bugaj. Historia przytoczona została w książce Witolda Rychtera "Moje dwa i cztery kółka" w rozdziale "Pierwsza wojna światowa".

</doc>
<doc id="1198221" url="https://pl.wikipedia.org/wiki?curid=1198221" title="James Tiptree, Jr. Award">
James Tiptree, Jr. Award



</doc>
<doc id="1198223" url="https://pl.wikipedia.org/wiki?curid=1198223" title="Waking the Dead, Live in Japan">
Waking the Dead, Live in Japan

Waking the Dead, Live in Japan – koncertowy album szwedzkiej grupy rocka progresywnego Anekdoten wydany w 2005 roku. Jest zapisem koncertów, które miały miejsce 25 i 26 lutego 2005 roku w Tokyo Kinema Klub w Tokio.

</doc>
<doc id="1198226" url="https://pl.wikipedia.org/wiki?curid=1198226" title="Parafia św. Izydora w Wodzisławiu Śląskim">
Parafia św. Izydora w Wodzisławiu Śląskim

Parafia św. Izydora – parafia rzymskokatolicka znajdująca się w Wodzisławiu Śląskim, w dzielnicy Radlin II. Należy do dekanatu wodzisławskiego. Parafia utworzona w latach 90. XX wieku. Wcześniej rejon parafii należał do parafii św. Marii Magdaleny w Radlinie. Obecnie parafia liczy niespełna 1700 parafian. Kościół poświęcił abp Damian Zimoń w 1995 roku. Patronem parafii jest Święty Izydor Oracz.

</doc>
<doc id="1198227" url="https://pl.wikipedia.org/wiki?curid=1198227" title="Modlitwa po Komunii">
Modlitwa po Komunii

Modlitwa po Komunii ("Oratio post communionem") – w Mszy świętej poprzedzona uwielbieniem po Komunii dziękczynna modlitwa kapłana, odmawiana od ołtarza lub od miejsca przewodniczenia, kończąca obrzędy komunijne. Należy ona do modlitw prezydencjalnych, odmawianych w imieniu całego zgromadzenia liturgicznego i „zbiera” wszystkie prywatne modlitwy dziękczynne wiernych. W modlitwie tej kapłan prosi o owoce celebrowanego misterium, a wierni odpowiadają „Amen”, uznając ją tym samym za swoją ("Ogólne wprowadzenie do Mszału Rzymskiego" 89). W każdej Mszy odmawia się tylko jedną modlitwę po Komunii. Większość modlitw po Komunii pochodzi ze starożytnych sakramentarzy i Mszału potrydenckiego.

</doc>
<doc id="1198230" url="https://pl.wikipedia.org/wiki?curid=1198230" title="Inflacja korekcyjna">
Inflacja korekcyjna

Inflacja korekcyjna - zmiana cen o charakterze strukturalnym, niespowodowana efektami szoków popytowych oraz podażowych, oraz niebędąca jednocześnie rezultatem polityki pieniężnej. Główną przyczyną jest niedoszacowanie cen dóbr i usług w kraju w porównaniu z cenami panującymi za granicą, co prowadzi do jednorazowego podwyższenia poziomu cen.
Inflacja korekcyjna w Polsce.
W latach 1989-90 miała miejsce inflacja korekcyjna związana z powolnym „uwalnianiem” cen oraz obniżaniem subsydiów jako ruch dostosowawczy do nowego poziomu cen.
Obecnie wynika ona z zobowiązań przyjętych przez Polskę w procesie akcesji do Unii Europejskiej. Powodują one impuls cenowo-kosztowy, a jego pełna realizacja w postaci wyższej inflacji jest uzależniona od sytuacji rynkowej, m.in. od kształtowania się luki popytowej, polityki pieniężnej itp. Aby obliczyć wielkość inflacji ustalono pięć podstawowych czynników charakteryzujących tą inflację.

</doc>
<doc id="1198236" url="https://pl.wikipedia.org/wiki?curid=1198236" title="Yeomen Warders">
Yeomen Warders

Yeomen Warders (oficjalnie: "Yeomen Warders of His Majesty’s Royal Palace and Fortress the Tower of London") – strażnicy zamku Tower w Londynie.
Straż ta powołana została w 1485 r. przez Henryka VII. Angażowano do niej jedynie kandydatów pochodzących spośród "yeomenów" – średniorolnych chłopów, posiadających konie (tj. mogących stawać konno do walki). Ich obowiązkiem była ochrona zamku Tower, co sprowadzało się głównie do dwóch zadań: pilnowania osadzonych tu więźniów oraz strzeżenia przechowywanych tu skarbów i angielskich insygniów koronnych.
Obecnie gwardia składa się z 35 strażników i dowódcy (ang. Chief Warder). Jej członkowie rekrutowani są jedynie spośród zawodowych wojskowych z wojsk lądowych (ang. Army), desantowych (ang. Royal Marines), lotnictwa (ang. Royal Air Force) lub marynarki (ang. Royal Navy). Muszą mieć za sobą co najmniej 22 lata nienagannej służby i być odznaczonymi medalem za długoletnią służbę i za wzorowe zachowanie (ang. Long Service and Good Conduct Medal).
Obowiązkiem Yeomen Warders jest obecnie ochrona twierdzy, nadzór nad zwiedzającymi ją turystami oraz opieka nad mieszkającymi w zamku krukami (ang. "Common Raven" – kruk). Według legendy bowiem, jak długo w Tower mieszkać będą kruki, tak długo istnieć będzie brytyjskie imperium. Kruki te mają w budżecie Korony zapewnioną stawkę żywieniową. Każdorazowo jeden z członków oddziału piastuje godność Mistrza Kruków (ang. "Yeoman Warder Ravenmaster"): zobowiązany jest do zakupu mięsa i rozdzielania go ptakom.
3 sierpnia 2007 r. do oddziału została przyjęta pierwsza w historii kobieta: 42-letnia Moira Cameron. Wstąpiła ona do wojska w wieku 20 lat i przez 22 lata pracowała w administracji wojskowej.
Członków Yeomen Warders nazywa się popularnie „Beefeaterami” ("beefeater" – ang. dosłownie: zjadacz wołowiny; od: "beef" – wołowina; "eater" – zjadacz, od "eat" – jeść). Ta nazwa również obciążona jest legendarnym pochodzeniem. Bardzo prawdopodobne jest przypuszczenie, że pierwsi strażnicy Tower mieli w wynagrodzeniu zagwarantowane racje mięsa (wołowego, wieprzowego lub baraniny). Według tradycji większość z nich przedkładała wołowinę nad inne gatunki mięsa. Cosimo III de’ Medici, książę Wielkiego Księstwa Toskanii, zwiedzając Tower w 1669 r. miał stwierdzić, że strażnikom tym wydawane są wyjątkowo duże racje wołowiny i że śmiało można ich z tego względu nazywać „wołożercami” lub „zjadaczami wołowiny”. Z czasem utworzyła się legenda, jakoby strażnicy mieli przywilej otrzymywania racji wołowiny z królewskiego stołu, oraz nazwa: "Beefeaters".
Na co dzień „Beefeaterzy” noszą ciemnogranatowe, prawie czarne stroje z szerokimi, czerwonymi lamowaniami. Na piersiach mają czerwoną koronę królewską i litery „ER”. Na głowach – ciemnogranatowe kapelusze z rozszerzającą się ku górze główką i czerwoną wstążką. Ze względu na podobne stroje paradne, czerwone z czarno-złotymi lamowaniami, Yeomen Warders są często myleni z członkami oddziałów Yeomen of the Guard, czyli królewskiej gwardii przybocznej (halabardników), powołanej również w 1485 r. Zwierzchnikiem obu formacji jest każdorazowo panujący, aktualnie – król Karol III.

</doc>
<doc id="1198237" url="https://pl.wikipedia.org/wiki?curid=1198237" title="Certified Property Manager">
Certified Property Manager



</doc>
<doc id="1198241" url="https://pl.wikipedia.org/wiki?curid=1198241" title="Coulommiers (ser)">
Coulommiers (ser)

Coulommiers – odmiana francuskiego miękkiego sera podpuszczkowego, wytwarzanego z krowiego mleka. Zawiera 40-50% tłuszczu w suchej masie.
W smaku ser "coulommiers" jest dość delikatny, mleczny, lekko grzybowy. Wnętrze twardsze, im bliżej skórki, tym bardziej lejące się. Skórka śnieżnobiała.
Ser produkowany w regionach Île-de-France oraz Szampania-Ardeny.

</doc>
<doc id="1198248" url="https://pl.wikipedia.org/wiki?curid=1198248" title="Jérôme Pétion">
Jérôme Pétion



</doc>
<doc id="1198253" url="https://pl.wikipedia.org/wiki?curid=1198253" title="Tam, gdzie śnią zielone mrówki">
Tam, gdzie śnią zielone mrówki

Tam, gdzie śnią zielone mrówki – dramat niemiecki w reżyserii Wernera Herzoga, wyprodukowany przez Werner Herzog Filmproduktion we współpracy z telewizją ZDF w 1984 roku. Film kosztował 2.800.000 marek niemieckich i miał swoją światową premierę w Niemczech, 31 sierpnia 1984.
Opis fabuły.
Film opowiada historię geologa Hacketta (w tej roli Bruce Spence). Jest on jednym z przedstawicieli wielkiej Firmy, która chce rozpocząć pracę na australijskiej pustyni. Grupa miejscowych Aborygenów za wszelką cenę nie chce do tego dopuścić, dlatego uniemożliwia prowadzenie robót. Okupuje maszyny twierdząc, że w tym miejscu "śnią zielone mrówki" – co jest zgodne z ich, mającą kilka tysięcy lat, legendą. Hackett musi się uporać z tym problemem, a dodatkowo pomóc starszej pani (Colleen Clifford) poszukującej swego zaginionego pieska. Przedstawiciele firmy zapraszają Aborygenów do swej siedziby. Tam dwa razy grupa zostaje uwięziona w windzie. Podczas pobytu w mieście, rdzenni mieszkańcy Australii upodobują sobie szczególnie zielony samolot, który następnie porywają sądząc, iż zabierają nim zielone mrówki. W toczącym się postępowaniu sądowym wygrywa Firma, dostając pozwolenie na kontynuowanie wcześniej podjętych działań. Uprowadzony samolot odnaleziony zostaje kilkanaście mil od miejsca robót. W jednej z ostatnich scen Hackett włącza radio, z którego dobiega zarejestrowane na taśmie świadectwo wygranej Argentyny na mistrzostwach świata w piłce nożnej. Jedynymi jego słuchaczami są aborygeńskie dzieci. Ostatnia scena ukazuje zmierzającego ku horyzontowi Hacketta, gdy w tym czasie rozlegają się odgłosy wybuchów dynamitu. To Firma kontynuuje swą pracę.
Produkcja.
Lokacje
Zdjęcia do filmu powstały w całości w Australii: w większości w małym miasteczku słynącym z wydobywania opali Coober Pedy i okolicach, a także w Melbourne.
Ciekawostki
Historia dotycząca "śniących mrówek" nie jest autentyczna. Wymyślił ją na potrzeby filmu jego reżyser, Werner Herzog. Na innych płaszczyznach fabularnych dzieła, połączył on jednak fikcję z prawdziwymi wydarzeniami. Do takich należy m.in. sytuacja, w której Aborygeni przedstawiają sądowi tajemniczy dowód na potwierdzenie ich wierzeń. Wykopany z ziemi przedmiot, zawinięty w biały materiał nie został jednak pokazany na ekranie. Tuż po zakończeniu rozprawy sądowej, do Hacketta podchodzi jeden z prawników, aby mu pogratulować. Jest nim sam... Werner Herzog.
Muzyka.
W filmie wykorzystano następujące utwory: "Requiem Op. 48" Gabriela Fauré, "Voice in the wilderness" Ernesta Blocha, "Wesendonk-Leider" Richarda Wagnera oraz "Temporary Galaxies" Klausa-Jochena Wiese. Poza tym, możemy usłyszeć tradycyjną muzykę Aborygenów w wykonaniu jednego z aktorów, Wandjuk Mariki.
Recepcja.
"Tam, gdzie śnią zielone mrówki" był zaskoczeniem dla krytyków i publiczności. To – wizualnie – najbardziej pogodny, "słoneczny" film Herzoga. Vincent Canby z New York Timesa pisał, że mimo "konwencjonalnej narracji" i "prostego stylu", film nie jest prosty jeśli chodzi o znaczenia, wręcz przeciwnie – "inspiruje i zachwyca". Roger Ebert zwraca w swojej recenzji filmu uwagę, że jest on "zwariowany". Amerykański krytyk pisze również, że Herzog opowiada historię w tym filmie za pomocą odpowiednich, "niezwykłych obrazów". Konrad Jerzy Zarębski, krytyk "Gazety Wyborczej" odnotowuje, że reżyser wkroczył swym dziełem na niezbadany wówczas teren, dotyczący problemów "szeroko pojętej ekologii". Obraz jest uważany – obok "Walkabout" Nicolasa Roega – za najlepszy film o tematyce dotyczącej Aborygenów.
Nagrody.
Film był nominowany do Złotej Palmy na 37. MFF w Cannes w 1984, zdobył nagrodę na Niemieckim Festiwalu Filmowym w kategorii najlepszy film roku i najlepsze zdjęcia (statuetka powędrowała do Jörga Schmidta-Reitweina), oraz na Festiwalu Filmowym w Montrealu w 1984 roku.

</doc>
<doc id="1198260" url="https://pl.wikipedia.org/wiki?curid=1198260" title="Rafał Borysiuk">
Rafał Borysiuk

Rafał Borysiuk (ur. 29 września 1981) – polski kulturysta.
Biogram.
Obecnie mieszka w Szczecinie, gdzie uzupełniająco studiuje logistykę na Politechnice Szczecińskiej, ale pochodzi z Gryfina. Absolwent Akademii Morskiej (Inżynier Logistyki) i wspomnianej Politechniki Szczecińskiej (Inżynier kierunku Oceanotechnika). W dzieciństwie marzył, by zostać pilotem wojskowym. Starał się o przyjęcie do szkoły lotniczej w Dęblinie, jednak los chciał inaczej i szkołę średnią kończył w Zespole Szkół Morskich, gdzie uzyskał zawód nawigatora.
Pierwsze treningi rozpoczął na początku szkoły średniej. Jak sam określił, był to czas nauki oraz pracy nad poprawnością wykonywania ćwiczeń. Pierwszymi zawodami kulturystycznymi, na których wystartował, były Mistrzostwa Województwa Zachodniopomorskiego w Stargardzie Szczecińskim, gdzie uplasował się na dziesiątej pozycji. Jak na razie największymi sukcesami sportowca są udział w Mistrzostwach Europy w Bratysławie w 2006 roku oraz zwycięstwo zawodów Internationale Norddeutsche Meisterschaft w Hamburgu w roku 2007. Jego zainteresowania dotyczą w głównej mierze sportu i odżywiania.

</doc>
<doc id="1198263" url="https://pl.wikipedia.org/wiki?curid=1198263" title="Litokwa Tomeing">
Litokwa Tomeing

Litokwa Tomeing (ur. 14 października 1939 na atolu Wotje, zm. 12 października 2020 w Springdale) – polityk Wysp Marshalla, w latach 1992–1995 oraz 2000-2008 przewodniczący "Nitijeli", parlamentu Wysp Marshalla. Prezydent Wysp Marshalla od 7 stycznia 2008 do 21 października 2009, odwołany przez parlament.
Życiorys.
Litokwa Tomeing urodził się w 1939. Uczęszczał do katolickiej szkoły podstawowej w Likiep i Jaluit oraz szkoły średniej w Majuro (1954-1957). W 1961 ukończył PIC High School w Pohnpei. W latach 1970–1972 odbył studia uzupełniające na Uniwersytecie Hawajskim.
Po studiach, w latach 1961–1973 pracował jako nauczyciel w szkole podstawowej. Od 1965 do 1969 zajmował stanowisko burmistrza Wotje. W 1974 objął funkcję specjalisty ds. mediów w Marshall Islands High School.
W 1974 Tomeing dostał się po raz pierwszy do parlamentu Powierniczych Wysp Pacyfiku. W 1978 wziął udział Konwencji Konstytucyjnej Wysp Marshalla w Majuro. Po ogłoszeniu przez Wyspy Marshala Niepodległości, zachował mandat deputowanego, który sprawuje do dziś. W latach 1992–1995 zajmował stanowisko przewodniczącego parlamentu ("Nitijela"). Od 1996 do 1998 był ministrem odpowiedzialnym za archipelag wysp Ratak. Od 2000 do stycznia 2008 po raz drugi pełnił funkcję przewodniczącego parlamentu.
Początkowo był członkiem Zjednoczonej Partii Demokratycznej (UDP, "United Democratic Party") i z jej ramienia objął stanowisko przewodniczącego parlamentu. Przed wyborami parlamentarnymi w listopadzie 2007 opuścił szeregi UDP i przeszedł do opozycji. Stanął na czele Zjednoczonej Partii Ludowej (UPP, "United People’s Party"). UPP wygrała wybory zdobywając 15 miejsc w 33-osobowej "Nitijeli".
Tomeing został kandydatem swojej partii w wyborach prezydenckich 7 stycznia 2008. Zwyciężył w nich zdobywając 18 głosów parlamentarzystów podczas gdy jego rywal, Kessai Note z partii UDP, uzyskał 15 głosów poparcia.
W lutym 2009 w rządzącej partii UPP doszło do rozłamu po tym, jak prezydent odwołał z urzędu ministra spraw zagranicznych. W późniejszym czasie Tomeing odwołał z rządu innych ministrów i zastąpił ich senatorami ze swojej dawnej partii UDP. 21 października 2009 parlament, głosami 17 do 15, uchwalił wotum nieufności wobec rządu prezydenta Tomeinga, co spowodowało jego natychmiastową dymisję. Funkcję p.o. prezydenta, do czasu wyboru nowego szefa państwa, objął minister Ruben Zackhras. Było to pierwsze w historii kraju skuteczne wotum nieufności wobec rządu, przyjęte po dwudniowej debacie i wielomiesięcznych zaciętych sporach rządu z opozycją.
Litokwa Tomeing jest żonaty z Arlin Tomeing, ma siedmioro dzieci.

</doc>
<doc id="1198268" url="https://pl.wikipedia.org/wiki?curid=1198268" title="Kaććh">
Kaććh

Kaććh, (gudźarati: કચ્છ, hindi: कच्छ, ang: Kachchh, Kutch) - okręg administracyjny (hindi: zila, ang: district) w indyjskim stanie Gudźarat. Mieszkańcy posługują się językiem kaććhi, znacznie różniącym się od urzędowego w tym stanie języka gudźarati, ale bliskim językowi sindhi.

</doc>
<doc id="1198269" url="https://pl.wikipedia.org/wiki?curid=1198269" title="Herb powiatu piaseczyńskiego">
Herb powiatu piaseczyńskiego

Herb powiatu piaseczyńskiego – polu czerwonym, nad rzeką srebrną, takiż baranek między dwiema wieżami blankowanymi srebrnymi, każda z jednym oknem czarnym i dwoma proporcami srebrnymi na daszku czarnym.
Herb został ustanowiony "Uchwałą nr VI/10/07 Rady Powiatu Piaseczyńskiego z dnia 6 czerwca 2007 roku", która uchyliła "Uchwałę Nr XXXIII/4/01 Rady Powiatu Piaseczyńskiego z dnia 30 maja 2001 r". 

</doc>
<doc id="1198270" url="https://pl.wikipedia.org/wiki?curid=1198270" title="Rejon berdycziwski">
Rejon berdycziwski



</doc>
<doc id="1198272" url="https://pl.wikipedia.org/wiki?curid=1198272" title="Markus Rühl">
Markus Rühl

Markus Rühl (ur. 22 lutego 1972 w Darmstadt) – niemiecki profesjonalny kulturysta, przedstawiciel federacji IFBB. Zajął pierwsze miejsce na Night of Champions w 2002 roku.
Życiorys.
Urodził się i dorastał w Darmstadt w Niemczech. Jeden z najcięższych zawodników na zawodowej scenie. Ze względu na potężne parametry nazwany „Niemiecką bestią”, która bardziej dosadnie określa jego sylwetkę. Treningi zaczął już w wieku 19 lat, wcześniej jego pasją była piłka nożna.
Jest fanatykiem bardzo ciężkiego treningu, z maksymalnie dużymi ciężarami, ale przy zachowaniu odpowiednio dużej ilości powtórzeń. Jego ulubioną metodą treningu jest wykonywanie wymuszonych powtórzeń po tym, jak nie może samodzielnie wykonać następnego powtórzenia. Tak intensywny trening doprowadził go do zawodowstwa i debiutu w 1999 roku na Mr. Olympia. Zdobył tam 12 miejsce.
Potem w 2000 roku zajął w silnie obsadzonych zawodach Night of Champion II miejsce. Najwyższą formę sportową prezentował w 2002 roku wygrywając Night of Champions i zdobywając 8 miejsce na Olympii.
W 2007 roku przerwał karierę sportową. Powodem tej poważnej decyzji była kontuzja uniemożliwiająca dalsze ciężkie treningi oraz zbyt intensywny tryb życia.

</doc>
<doc id="1198275" url="https://pl.wikipedia.org/wiki?curid=1198275" title="Tajęża">
Tajęża

Tajęża ("Goodyera" R. Br.) – rodzaj roślin z rodziny storczykowatych ("Orchidaceae"). Należy do niego 95–96 gatunków. Zasięg rodzaju obejmuje Eurazję, Amerykę Północną, Mozambik, Madagaskar i inne wyspy na Oceanie Indyjskim, wschodnią Australię i wyspy Oceanii. Gatunkiem typowym jest tajęża jednostronna ("Goodyera repens" L.), zarazem jedyny przedstawiciel rodzaju we florze Polski.
Systematyka.
W 1754 Séguier zaproponował nazwę "Goodyera" dla rodzaju kruszczyk ("Epipactis" Zinn), jednak propozycja nie została przyjęta.
Jeden z rodzajów plemienia "Goodyerinae" w obrębie podrodziny storczykowych ("Orchideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd storczykowce ("Orchidales" Raf), podrząd "Orchidineae" Rchb., rodzina storczykowate ("Orchidaceae" Juss.), rodzaj tajęża ("Goodyera" R. Br.).

</doc>
<doc id="1198276" url="https://pl.wikipedia.org/wiki?curid=1198276" title="Zespół Pradera i Williego">
Zespół Pradera i Williego



</doc>
<doc id="1198277" url="https://pl.wikipedia.org/wiki?curid=1198277" title="Osteodystrofia Albrighta">
Osteodystrofia Albrighta



</doc>
<doc id="1198278" url="https://pl.wikipedia.org/wiki?curid=1198278" title="Ławeczka pochyła">
Ławeczka pochyła

Ławeczka pochyła, inaczej skośna – rodzaj ławeczki, w której można ustawiać dany kąt nachylenia (w górę i w dół). Jest to przyrząd kulturystyczny służący do trenowania przede wszystkim mięśni klatki piersiowej, tricepsów i mięśni obręczy barkowej.

</doc>
<doc id="1198280" url="https://pl.wikipedia.org/wiki?curid=1198280" title="Goodyera">
Goodyera



</doc>
<doc id="1198281" url="https://pl.wikipedia.org/wiki?curid=1198281" title="Nominalistyczna teoria pieniądza">
Nominalistyczna teoria pieniądza

Nominalistyczna teoria pieniądza – teoria, według której pieniądz jest tylko nazwą nadaną jednostce rachunkowej przez akt prawny władzy państwowej. Podważa ona zasadność teorii kruszcowej, uznającej, że jedynie metale szlachetne mogły pełnić funkcje pieniądza.
Nominalistyczna teoria pieniądza powstała na przełomie feudalizmu i kapitalizmu. Za jej prekursora uważany jest J. Law (1671-1729), który stwierdził, że w kruszcowym systemie monetarnym nie istnieje mechanizm przystosowania się ilości pieniądza do popytu na niego, ponieważ ilość kruszców szlachetnych nie zależy od popytu (na wielkość produkcji kruszców wpływa bowiem wiele czynników).
Law nie podał jednoznacznej definicji pieniądza, można jednak sądzić, że uważał on za pieniądz wszystko to, co powszechnie uznawano za środek zapłaty; pieniądz był dla niego "znakiem przekazywania", przenoszącym tytuł własności. Law korzystniej oceniał sytuację, kiedy materiał pieniężny nie posiadał wartości, ponieważ ułatwiało to politykę pieniężną, nie zmniejszało ilości dóbr bezpośrednio użytecznych, zapobiegało zmniejszeniu obiegu pieniądza w wyniku tezauryzacji czy wywozu za granicę. Law widział konieczność stworzenia takiego systemu pieniężnego, który odpowiadałby potrzebom i interesom gospodarczym kraju (traktował pieniądz jako narzędzie lepszego wykorzystania zasobów gospodarki). Postulował w związku z tym, aby podstawę systemu pieniężnego stanowiła ziemia (tzw. pieniądz rentowy). Emisja pieniądza miała następować w formie not, pod zastaw ziemi, emitowanych przez bank rentowy pod kontrolą parlamentu. Noty miały być wymienialne na ziemię według ustalonego stosunku do renty. Za pieniądz rentowy można by kupować ziemię i jej produkty, przez co rola pieniądza kruszcowego zostałaby znacznie ograniczona.
Problem oderwania pieniądza od złota został podjęty także przez M. Mongina, który dowodził, że wartość pieniądza oceniania jest według siły nabywczej mierzonej ilością towarów, a nie parytetu kruszcowego. Dlatego możliwa jest miara wartości oderwana od złota i wynikająca wyłącznie z ustalenia regulacji między towarami a jednostką pieniężną. Głównym twórcą nominalistycznej teorii pieniądza jest G. Knapp (1842-1926), autor tzw. państwowej teorii pieniądza. Jego teoria jest jednocześnie najbardziej radykalną koncepcją w nurcie nominalistycznym.
Pieniądz, zdaniem Knappa, jest dziełem porządku prawnego i w porządku prawnym, a nie w substancji, tkwi jego istota (jest to pieniądz "wyzwolony" z substancji). Państwo ustala nominalną wartość pieniądza, nadaje mu moc prawną zwalniania ze zobowiązań i gwarantuje w przyszłości możliwość pośredniczenia w obrotach. Punktem wyjścia rozumowania Knappa jest przyjęcie istnienia jednostki wartości jako zjawiska nominalnego. Jednostkę wartości można zdefiniować jedynie w ujęciu historycznym, czyli przez określenie jej stosunku do dawnej. Pieniądz, który w przeszłości opierał się na własnej realnej wartości materiału pieniężnego, w następstwie oddziaływania państwa na kształtowanie pieniądza oderwał się od tej wartości. Pieniądz nie jest towarem, tylko środkiem płatniczym, rzeczą ruchomą, wyposażoną przez prawo w zdolność obiegową, rzeczą, której realna użyteczność jest niepotrzebna, aczkolwiek nieszkodliwa, a zatem obojętna. Zdaniem Knappa, towarowa teoria pieniądza straciła rację bytu z chwilą zniesienia bimetalizmu. Pojęcie "środek płatniczy" odnosi Knapp do jednostki obrachunkowej i obiegowej, przy czym ta ostatnia może przybierać formę nominalnego pieniądza ustawowego i pieniądza bezgotówkowego (pieniądza żyrowego). Sformułowane przez Knappa poglądy na temat istoty pieniądza zawierają uogólnienia i uproszczenia. Nie dostrzega on np., że kreatywna zdolność państwa jest ograniczona tylko do dawnych zobowiązań, nie obejmuje natomiast tworzenia się wartości pieniądza w stosunku do nowych transakcji; ustalona przez państwo w oficjalnych parytetach cena złota nie obowiązuje na rynku prywatnym (zgodnie ze statutem Międzynarodowego Funduszu Walutowego od 1978 roku kraje członkowskie nie ustalają parytetów walutowych w złocie).
W nominalistycznej teorii pieniądza, a zwłaszcza w rozważaniach Knappa, za cenne należy uznać jednak dostrzeżenie procesu demonetyzacji złota.

</doc>
<doc id="1198283" url="https://pl.wikipedia.org/wiki?curid=1198283" title="Club Nouveau">
Club Nouveau

Club Nouveau – amerykańska grupa muzyczna założona w 1986 roku w Sacramento przez producenta muzycznego Jaya Kinga.
W skład zespołu wchodzili Valerie Watson, Denzil Foster, Thomas McElroy oraz Samuelle Prater – w większości byli muzycy zespołu The Timex Social Club. Debiutancki album zespołu, "Life, Love &amp; Pain", ukazał się w 1986 roku a pochodzący z tego albumu i wydany rok później singel „Lean on Me” wspiął się na pierwsze miejsca list w USA i większości krajów w Europie. Kolejny singel, „Why You Treat Me So Bad”, częściowo powtórzył sukces poprzednika zajmując drugie miejsce listy R&amp;B w USA.
W 1988 roku zespół opuścili Foster oraz McElroy a ich miejsca zajęli David Agent i Kevin Irving. W tym samym roku ukazał się drugi album zespołu – "Listen To The Message", jednak nie osiągnął on większych sukcesów. Ostatnim albumem grupy był wydany w 1989 roku "Under a Nouveau Groove".

</doc>
<doc id="1198284" url="https://pl.wikipedia.org/wiki?curid=1198284" title="Skarphéðinn Guðmundsson">
Skarphéðinn Guðmundsson

Skarphéðinn Guðmundsson (ur. 7 kwietnia 1930, Siglufjörður – zm. 20 stycznia 2003, Hrafnista) – islandzki skoczek narciarski, olimpijczyk ze Squaw Valley.
Życiorys.
Urodził się 7 kwietnia 1930 jako trzecie z czwórki dzieci Gudmundura Skarphéðinssona i Ebby Guðrún Brynhildur Flóventsdóttir. Obydwoje zmarli w młodym wieku, kiedy Skarphéðinn był jeszcze małym dzieckiem (ojciec zmarł w 1932, a matka w 1935). Miał jeszcze troje rodzeństwa, którymi byli: Ari, Birgir i Brynhildur.
W 1951 wziął ślub z Esther Önnu Jóhannsdóttur. Mieli siedmioro dzieci.
W latach 1948–1964 startował w wielu lokalnych zawodach. Był wielokrotnym mistrzem Islandii w skokach narciarskich; tytuły zdobywał w latach: 1953, 1958, 1960, 1962 i 1963.
W 1960 wziął udział w zimowych igrzyskach olimpijskich. Był jedynym reprezentantem kraju w skokach na tych igrzyskach i zarazem ostatnim islandzkim skoczkiem, który wystąpił na zimowych igrzyskach olimpijskich. W jednym z treningów uzyskał odległość 80 metrów, który do 2020 roku był rekordem Islandii w długości skoku narciarskiego mężczyzn. W konkursie głównym oddał jednak dwa skoki na odległość 64 metrów, które uplasowały go na 43. miejscu; wyprzedził tylko Aloisa Mosera i Kjella Sjöberga.
Pracował w wielu islandzkich spółdzielniach, w latach 60. i na początku lat 70. był przewodniczącym jednej z nich. Od 1974 do maja 1993 pracował w Banku Narodowym Islandii. Był także przewodniczącym Islandzkiego Związku Narciarskiego. Zmarł 20 stycznia 2003 po długiej chorobie. Jego ceremonia pogrzebowa odbyła się 30 stycznia 2003 w godzinach popołudniowych.

</doc>
<doc id="1198287" url="https://pl.wikipedia.org/wiki?curid=1198287" title="Hantle">
Hantle

Hantle – sprzęt sportowy.
Hantle są wykorzystywane do ćwiczeń fitness, ćwiczeń ogólnych i rozwojowych. Stanowią również pomoc przy rehabilitacji. Istnieje wiele typów hantli, np.: winylowe, żeliwne, piaskowe itd.
Także ich masa jest niezwykle zróżnicowana w zależności od potrzeb. . Hantle mogą mieć również stałe lub zmienne (regulowane) obciążenie.

</doc>
<doc id="1198289" url="https://pl.wikipedia.org/wiki?curid=1198289" title="Jan Gotard">
Jan Gotard

Jan Zygmunt Gotard (ur. 15 marca 1898 w Warszawie, rozstrzelany tamże w 1943) – polski malarz, grafik i rysownik.
Studiował początkowo prawo na Uniwersytecie Warszawskim, następnie uczył się na prywatnych kursach rysunku u Konrada Krzyżanowskiego. W latach 1923-1927 kontynuował studia w Szkole Sztuk Pięknych pod kierunkiem Tadeusza Pruszkowskiego i Władysława Skoczylasa. Był jednym ze współzałożycieli Bractwa św. Łukasza. Uczestniczył we wszystkich wystawach Bractwa, brał udział w pokazach sztuki polskiej za granicą.
Głównym motywem malarstwa Gotarda były portrety i studia portretowe. Uprawiał również malarstwo historyczne i fantastyczno-alegoryczne (jednym z jego obrazów jest "Kazimierska Madonna" przedstawiająca Matkę Boską osłaniającą płaszczem kazimierską farę i dom Antoniego Michalaka).

</doc>
<doc id="1198291" url="https://pl.wikipedia.org/wiki?curid=1198291" title="Opóźnienie umysłowe">
Opóźnienie umysłowe



</doc>
<doc id="1198294" url="https://pl.wikipedia.org/wiki?curid=1198294" title="Kaććh (zatoka)">
Kaććh (zatoka)

Zatoka Kaććh () – wąska zatoka, odnoga Morza Arabskiego o długości około 180 km, wcinająca się w głąb półwyspu Indyjskiego, oddzielając region Kaććh od półwyspu Kathijawar w zachodnich Indiach.

</doc>
<doc id="1198296" url="https://pl.wikipedia.org/wiki?curid=1198296" title="Tajemnica lekarza">
Tajemnica lekarza

Tajemnica lekarza – polsko-amerykański film fabularny z 1930 roku na podstawie sztuki J.M. Barrie. Kopia filmu się nie zachowała.

</doc>
<doc id="1198297" url="https://pl.wikipedia.org/wiki?curid=1198297" title="Wierchniaja Pyszma">
Wierchniaja Pyszma

Wierchniaja Pyszma () – miasto w Federacji Rosyjskiej, w obwodzie swierdłowskim. Miasto-satelita Jekaterynburga, położone nieopodal źródła rzeki Pyszma, 15 km od stolicy obwodu.
W skład okręgu miejskiego Wierchniaja Pyszma wchodzą także: miasto Sriednieuralsk, osiedla typu miejskiego Iset, Kiedrowe, Bałtym i kilka wsi. Do ulubionych miejsc rekreacji w pobliżu Wierchniej Pyszmy należą jeziora Iset i Bałtym.

</doc>
<doc id="1198298" url="https://pl.wikipedia.org/wiki?curid=1198298" title="Shiver">
Shiver

Shiver – piosenka rockowej grupy Coldplay, pochodząca z jej debiutanckiego albumu, "Parachutes". 6 marca 2000 roku została wydana jako singel promujący tę płytę. Tekst utworu sugeruje, że opowiada on o nie odwzajemnionej miłości.
Piosenka jest jedną z najstarszych w dorobku zespołu. W przeciwieństwie do pozostałych utworów z "Parachutes", które zostały napisane pod koniec 2000 roku, "Shiver" była wykonywana przez Coldplay już podczas pierwszych koncertów grupy w 1999 roku.
Po siedmiu latach grania piosenki na koncertach, zespół zdecydował się w końcu usunąć ją z listy wykonywanych utworów. Stało się to w późniejszym etapie trasy A Rush of Blood to the Head Tour.
Wideoklip "Shiver" został nakręcony przez Granta Gee (Radiohead "No Surprises"). Przedstawiał on Coldplaya wykonującego piosenkę w małym studio.

</doc>
<doc id="1198299" url="https://pl.wikipedia.org/wiki?curid=1198299" title="Daouda Jabi">
Daouda Jabi

Daouda Jabi (ur. 10 kwietnia 1981 w Pelundo), wzrost: 180 cm, waga: 79 kg, gwinejski piłkarz, występuje na pozycji obrońcy. Urodzony w Gwinei Bissau, jednak reprezentuje barwy Gwinei. Posiada również obywatelstwo francuskie.
Kariera.
Piłkarz ten swoją karierę zaczynał w amatorskim klubie Pacy VEF. W 1998 roku przeniósł się do czwartoligowego USL Dunkerque, gdzie grał przez dwa lata. Miejsce w podstawowym składzie wywalczył dopiero w drugim sezonie gry w Dunkierce. Rozegrał 30 meczów i strzelił 2 bramki, a po sezonie młodym obrońcą zainteresowało się RC Lens i Jabi zmienił barwy klubowe. Początkowo grał w zespole rezerw. Dopiero w przerwie zimowej sezonu 2001/2002 młody obrońca został zawodnikiem pierwszej kadry. Jego największym sukcesem jest wywalczenie z RC Lens wicemistrzostwa Francji w sezonie 2002/2003 oraz 5 występów w Pucharze UEFA. W przerwie zimowej sezonu 2004/2005 Jabi, po zaledwie 3 występach w pierwszym składzie, został przeniesiony do drużyny rezerw. Po zakończeniu rozgrywek zdecydował się zmienić klub. Przeniósł się do AC Ajaccio, gdzie grał już jego rodak, Kaba Diawara. Jabi nie miał problemów z wywalczeniem miejsca w składzie, co odzwierciedla liczba rozegranych meczów, 30. Po sezonie Daouda obrał kierunek na słoneczną Turcję, a jego nowym klubem został Erciyesspor. W sezonie 2007/2008 reprezentował barwy Trabzonsporu, razem ze swoim rodakiem, Ibrahimem Yattarą. Latem 2008 stał się wolnym zawodnikiem.
W reprezentacji Gwinei Jabi zadebiutował 5 września 2004 roku, podczas meczu z Botswaną, wygranego 4:0. W 3 spotkaniach reprezentował Gwineę podczas Pucharu Narodów Afryki, a łącznie ma na koncie 9 występów w kadrze. Był członkiem drużyny narodowej podczas Pucharu Narodów Afryki 2006, kiedy to zawodnicy "Syli Nationale" zwyciężyli swoją grupę i odpadli w ćwierćfinale z Senegalem.

</doc>
<doc id="1198300" url="https://pl.wikipedia.org/wiki?curid=1198300" title="Burła">
Burła

 

</doc>
<doc id="1198305" url="https://pl.wikipedia.org/wiki?curid=1198305" title="Telegonos">
Telegonos

Telegonos – postać w mitologii greckiej. Był synem króla Itaki, Odyseusza i czarodziejki Kirke. Został mężem Penelopy.
W poszukiwaniu ojca udał się na Itakę. Nigdy nie poznał swego ojca, więc gdy go spotkał, nie wiedząc z kim ma do czynienia, zabił go w przypadkowej bójce kolcem płaszczki umocowanym na włóczni. W ten sposób sprawił, iż spełniła się przepowiednia wyroczni w Dodonie, która zapowiedziała, że Odyseusz zostanie zabity przez swego syna. Bracia przyrodni pojednali się i poślubili swe macochy – Telegonos pojął za żonę Penelopę, a Telemach został mężem Kirke. Pary zamieszkały na Wyspach Błogosławionych.
Telegonos został bohaterem eposu zatytułowanego "Telegonia" autorstwa Eugammona z Cyreny. Utwór powstał w VI wieku p.n.e. Nie jest on znany współcześnie, gdyż zaginął.

</doc>
<doc id="1198307" url="https://pl.wikipedia.org/wiki?curid=1198307" title="Suplement (kulturystyka)">
Suplement (kulturystyka)

Suplementy sportowe są rodzajem suplementów stosowanych w celu: uzupełnienia normalnej diety, poprawy samopoczucia i ogólnego zdrowia, polepszenia wyników sportowych. Sprzedawane w sklepach posiadają status „dietetycznych środków spożywczych”, potwierdzony specjalnymi atestami. Głównymi zaletami suplementów są zbilansowany i dokładnie podany skład oraz prosty sposób przyrządzania. Suplementami sportowymi popularnymi wśród kulturystów są: kreatyna i efedryna. Suplementy sportowe mogą być sprzedawane w formie: środków w proszku, kapsułek, tabletek, napoi lub batonów.
Prawodawstwo Unii Europejskiej traktuje produkty sportowe oraz suplementy jako tzw. zwykłą żywność. Głównym zagrożeniem wynikającym ze stosowania suplementów sportowych jest ryzyko narażenia na zanieczyszczenia zakazanymi substancjami niewymienionymi na etykiecie. Tyczy się to w szczególności środków ergogenicznych.
Coraz większą popularność zyskują tzw. zamienniki posiłków będące rodzajem żywności funkcjonalnej i mogące być substytutem posiłku np: Soyalent, Huel.
Rodzaje suplementów sportowych.
antyoksydanty - suplementy z przeciwutleniaczami mogą zawierać jeden lub kilka antyoksydantów w połączeniu ze składnikami roślinnymi np. witamina C, witamina E, koenzym Q10, beta-karoten, likopen, metionina, katechiny, antocyjany lub cynk, selen, magnez.
Aminokwasy rozgałęzione BCAA, beta-alanina, sok z buraków (azotany), wodorowęglan sodu, ekstrakt z czarnej porzeczki, kofeina, sok wiśniowy, kwas linolowy, siara, kreatyna, batony energetyczne, żele energetyczne, termogeniki, kwasy tłuszczowe omega-3, glutamina, HMB, leucyna, arginina, probiotyki, suplementy białkowe, prohormony, tauryna.
Podział suplementów ze względu na etapy ich zażywania.
Przed treningiem
Suplementy stosowane przed treningiem to preparaty przeznaczone głównie dla sportowców oraz osób aktywnych fizycznie. Ich zadaniem jest zwiększenie wydolności organizmu w trakcie wysiłku. Mają za zadanie wywoływać efekt pobudzenia organizmu, zwiększenia jego koncentracji oraz zwiększenia intensywności ćwiczeń. Dobór suplementów przedtreningowych powinien być uzależniony od rodzaju treningu, stosowanej diety oraz od indywidualnych potrzeb organizmu.  Najczęściej zaliczamy do nich:
Podczas treningu
Suplementy dla sportowców stosowane w trakcie treningu to najczęściej napoje zawierające w swoim składzie węglowodany proste, które dostarczają energii podczas treningu, jeżeli odczuwamy jej brak. Są to np. izotoniki lub napoje do samodzielnego przyrządzenia.
Po treningu
Po wysiłku należy przyjmować węglowodany o wysokim indeksie glikemicznym (węglowodany szybko przyswajalne – cukry proste). Ich stosowanie uzupełnia starty glikogenu mięśniowego. Niedostateczne uzupełnienie diety aminokwasami czy węglowodanami może w krótkim czasie doprowadzić do katabolizmu mięśni, co prowadzi do zaniku masy mięśniowej.
Ogólnie przyjętą zasadą jest, że bezpośrednio po treningu przyjąć należy odpowiednio dużą dawkę węglowodanów (od 50 g do nawet 150 g), szybko wchłanialnego białka w postaci izolatu lub hydrolizatu białka serwatkowego (od 25 do 45 g) oraz kreatynę (od 5 do 10 g). Osoby ćwiczące wyjątkowo ciężko powinny także przyjmować porcję aminokwasów rozgałęzionych BCAA lub glutaminy.
Suplementy dla sportowców ze względu na postać.
Płynne suplementy – składają się głównie z węglowodanów (50–70%), białka (20%), czasem z niską zawartością tłuszczu. Wzbogacane witaminami i składnikami mineralnymi. Rozcieńczane wodą lub mlekiem.
Sportowe batony – dostępne w sklepach spożywczych oraz tych dla sportowców. Najczęściej zawierają duże ilości białka i/lub węglowodanów, niekiedy z dodatkiem tłuszczy. Wzbogacane witaminami i składnikami mineralnymi. Stosowane jako przekąska między posiłkami, posiłek przed treningiem, uzupełnienie strat po wysiłku. Jeżeli w składzie występuje L-karnityna, chrom lub wyciąg z garcynia Cambogia, pomagają spalać tkankę tłuszczową, redukować masę ciała oraz zmniejszają apetyt.  
Żele węglowodanowe – składają się głównie z węglowodanów (60–70%), oraz nieznacznych ilości białka i tłuszczu w opakowaniu do wyciskania. Z dodatkiem BCAA, antyoksydantów, kofeiny, L-karnityny, minerałów.  
Sportowe drinki – płyny wysoko węglowodanowe, uzupełniające zużycie glukozy podczas wysiłku oraz gaszące pragnienie. Uzupełniają straty jonów sodowych, dzięki czemu zapobiegają odwodnieniu w wyniku pocenia organizmu. Zawartość składników mineralnych wpływa pozytywnie na pracę mięśni.

</doc>
<doc id="1198314" url="https://pl.wikipedia.org/wiki?curid=1198314" title="Krzywaniec">
Krzywaniec

Krzywaniec – osada w Polsce położona w województwie lubuskim, w powiecie zielonogórskim, w gminie Nowogród Bobrzański.
W latach 1975–1998 miejscowość administracyjnie należała do województwa zielonogórskiego.

</doc>
<doc id="1198315" url="https://pl.wikipedia.org/wiki?curid=1198315" title="Kostniakomięsak">
Kostniakomięsak

Kostniakomięsak, mięsak kościopochodny (łac. "osteosarcoma") – grupa pierwotnych nowotworów złośliwych wywodzących się z prymitywnych komórek mezenchymatycznych klasyfikowanych do grupy pierwotnych wrzecionowatokomórkowych mięsaków tkanki kostnej produkujących osteoid.
Kostniakomięsak u ludzi jest stosunkowo rzadkim nowotworem, większość zachorowań dotyczy młodzieży i młodych dorosłych. Kostniakomięsak występuje również u licznych gatunków zwierząt. Nowotwór zwykle pojawia się w kościach długich w pobliżu płytki wzrostu, szczególnie w obrębie kości udowej, kości piszczelowej i kości ramiennej. Nowotwór cechuje się dwoma szczytami zapadalności, pierwszym związanym z dorastaniem i skokiem wzrostowym oraz drugim przypadającym na wiek starszy. Typowymi objawami klinicznymi kostniakomięsaka jest ból, obecność rozpierającej masy i obrzęk okolicy guza.
Pierwszym etapem diagnostyki kostniakomięsaka jest zdjęcie rentgenowskie w dwóch płaszczyznach; dopiero wówczas, gdy nie można wykluczyć mięsaka kości, konieczne jest wykonanie rezonansu magnetycznego. Po postawieniu rozpoznania radiologicznego mięsaka kości konieczne jest przeprowadzenie biopsji guza, co pozwala dostarczyć materiału do badania histopatologicznego, które umożliwia ostateczne rozpoznanie kostniakomięsaka.
Stopień zaawansowania choroby warunkuje stosowane metody leczenia. W etapie choroby zlokalizowanej leczenie jest oparte o postępowanie chirurgiczne w skojarzeniu z chemioterapią okołooperacyjną. Leczenie chirurgiczne polega na radykalnej resekcji pierwotnego guza nowotworowego wraz z otaczającymi go i innymi potencjalnie zanieczyszczonymi komórkami nowotworowymi tkankami. Leczenie radykalne może polegać na operacji zachowującej kończynę albo wymagać jej amputacji. Skojarzenie leczenia chirurgicznego z okołooperacyjną chemioterapią prowadzi do znacznego zwiększenia odsetku przeżyć pięcioletnich. Leczenie okołooperacyjne polega na podaniu kilku kursów neoadiuwantowej chemioterapii mającej za zadanie ułatwienie lub umożliwienie leczenia chirurgicznego, następnie wykonania radykalnej operacji uzupełnionej kilkoma cyklami chemioterapii adiuwantowej. W chorobie przerzutowej lub zaawansowanej miejscowo podstawową metodą leczenia jest chemioterapia oparta o doksorubicynę, cisplatynę i metotreksat w wysokich dawkach.
Objawy kliniczne.
Typowym objawem klinicznym kostniakomięsaka jest ból, obecność rozpierającej masy i obrzęk okolicy guza. Ból początkowo może mieć charakter przerywany, tępy i pojawiać się podczas aktywności fizycznej. W późniejszym etapie ból stopniowo narasta w kolejnych miesiącach i występuje również w spoczynku, typowo jest silniejszy w nocy. Często objawy bólowe są przypisywane znacznie częstszym tzw. bólom wzrostowym, które jednak nigdy nie mają charakteru ciągłego, a raczej przerywany i sporadyczny, pojawiając się kilka razy w ciągu miesiąca, zwykle w godzinach wieczornych lub nocnych, a ból jest słabo zlokalizowany i nie powoduje upośledzenia funkcji kończyny. Objawy często są wiązane z wcześniejszym urazem danej okolicy, ale faktycznie uraz zwraca uwagę na chorą okolicę.
Obrzęk okolicy guza jest stwierdzany u 50% chorych, stwierdza się wówczas przekrwienie, zwiększoną ciepłotę i obrzęk tkanek nad zmianą. Wysięk w stawie jest rzadki i sugeruje naciek stawu. Zakres ruchomości kończyny może być zmniejszony, szczególnie w zaawansowanych przypadkach. Rzadziej u 5–10% chorych choroba jest rozpoznawana z powodu złamania patologicznego. W wyniku krwotoku z guza może dojść do bardzo szybkiego powiększenia się zmiany.
Objawy ogólnoustrojowe, na przykład gorączka i spadek masy ciała, rzadko występują w kostniakomięsaku. W badaniu fizykalnym często stwierdza się bolesność palpacyjną w rzucie guza i wyczuwalny nieprzesuwalny guz połączony z kością.
U 40% chorych obserwuje się podwyższoną aktywność fosfatazy alkalicznej (ALP), a u 30% chorych podwyższoną aktywność dehydrogenazy mleczanowej (LDH).
Epidemiologia.
Kostniakomięsak jest najczęstszym mięsakiem kości u ludzi. Zapadalność na świecie na ten nowotwór nie różni się znacząco.
Zdecydowaną większość chorych (75%) stanowią osoby pomiędzy 15–25. rokiem życia. Kostniakomięsak stanowi 10% nowotworów litych u osób w wieku nastoletnim. Pod względem częstości stanowi ósmy nowotwór złośliwy wieku dziecięcego.
Przed 5. rokiem życia nowotwór występuje bardzo rzadko, następnie zapadalność stale wzrasta. Szczyt zapadalności przypada na okres dojrzewania, u mężczyzn około 15–19. roku życia i u kobiet około 10–14. roku życia. W grupie wiekowej poniżej 25. roku życia roczna zapadalność wynosi 3–5/1 000 000 u mężczyzn i 2–4/1 000 000 u kobiet. Wcześniejszy wiek szczytu zapadalności u kobiet jest tłumaczony wcześniejszym wiekiem dojrzewania i wcześniejszym skokiem wzrostowym. Wśród osób pomiędzy 25. i 59. rokiem życia zapadalność osiąga plateau i roczna zapadalność u mężczyzn wynosi 1,5–2,5/1 000 000 rocznie i u kobiet 0,5–2/1 000 000 rocznie. Drugi szczyt zapadalności pojawia się u osób po 60. roku życia, w tej grupie wiekowej roczna zapadalność u mężczyzn wynosi 2,5–5/1 000 000 rocznie i u kobiet 1,5–4/1 000 000 rocznie. W tej grupie wiekowej kostniakomięsak jest związany z wcześniejszą radioterapią, chorobą Pageta, choć u połowy chorych nie stwierdza się tych czynników przyczynowych. Mężczyźni chorują 1,4-raza częściej niż kobiety, choć w grupie wiekowej poniżej 15. roku życia obserwuje się niewielką przewagę kobiet, a u chorych po 65. roku życia zapadalność u obu płci jest zbliżona.
W Polsce rocznie rozpoznaje się 60–100 przypadków kostniakomięsaka, co przekłada się na zapadalność na poziomie 2–3/1 000 000. 80% zachorowań przypada na 1. i 2. dekadę życia i blisko 20% na 6. i 7. dekadę.
Typy histopatologiczne.
Kostniakomięsak jest nowotworem złośliwym charakteryzującym się bezpośrednim i pierwotnym wytwarzaniem przez komórki nowotworowego osteoidu lub niedojrzałej tkanki kostnej. Nowotwory złośliwe kości w klasyfikacji WHO są dzielone następująco:
Kostniakomięsak pozaszkieletowy (pozakostny) (ang. "extraskeletal osteosarcoma", ICD-O 9180/3) jest postacią zaliczaną do mięsaków tkanek miękkich.
Dodatkowo w klasyfikacji WHO kostniakomięsaki dzieli się na kostniakomięsaki centralne i powierzchniowe.
Kostniakomięsak może być zlokalizowany w obrębie dowolnej kości, jednak najczęściej występuje w przynasadach kości długich, szczególnie w dalszej części kości udowej, bliższej części kości piszczelowej i proksymalnej części kości ramiennej. U ludzi kostniakomięsak w 80% jest zlokalizowany w obrębie kończyn, a w około 10% przypadków występuje w obrębie kości płaskich w tym żeber, miednicy, w 6–10% przypadków w obrębie czaszki i w 4% przypadków w obrębie kręgosłupa.
Lokalna progresja guza prowadzi do utraty funkcji kończyny. Nowotwór szerzy się drogą naczyń krwionośnych, daje przerzuty odległe głównie do płuc, a w mniejszym stopniu do innych kości. Przerzuty do lokalnych węzłów chłonnych są rzadko obserwowane, podobnie samo zajęcie szpiku jest rzadkie.
Charakterystyczne jest występowanie przerzutów skaczących (ang. "skip metastases"). Są to wtórne osobne ogniska nowotworowe w obrębie tej samej kości, niepozostające w ciągłości z guzem pierwotnym. Szacuje się, że występują u około 1% chorych. Są następstwem embolizacji naczyń zatokowych szpiku kostnego przez komórki nowotworowe, a zatem są to mikroprzerzuty, które nie przedostały się do krążenia głównego. Najczęściej występują w przypadku guzów o wysokiej złośliwości. Możliwe jest występowanie przerzutów okołostawowych związanych z okołostawowymi zespoleniami żylnymi. Bardzo rzadko stwierdzana jest wieloogniskowość choroby definiowana jako obecność co najmniej dwóch ognisk kostniakomięsaka bez obecności przerzutów w płucach. Mogą występować synchronicznie lub metachronicznie. Szacuje się, że wieloogniskowość dotyczy około 1–3% chorych na kostniakomięsaka. Jest kwestią sporną, czy zjawisko wieloogniskowości wynika z niezależnego pojawiania się ognisk nowotworowych, czy faktycznie są to przerzuty do kości, szczególnie w przypadku rozważania obecności synchronicznych ognisk. Obecność wieloogniskowego kostniakomięsaka rozważa się w przypadku istnienia kilku ognisk o podobnej wielkości.
Lokalne nawroty są następstwem niecałkowitego wycięcia guza pierwotnego, zwykle pojawiają się w ciągu 24 miesięcy od leczenia radykalnego. Choroba nawrotowa cechuje się wysokim ryzykiem rozwoju przerzutów odległych i złym rokowaniem. Nawrót choroby jest obserwowany u 30–40% chorych z pierwotnie zlokalizowaną chorobą. U 10–20% chorych nowotwór jest rozpoznawany w stadium przerzutowym.
Kostniakomięsak klasyczny.
Jest to śródszpikowy podtyp kostniakomięsaka o wysokiej złośliwości charakteryzujący się wytwarzaniem osseiny. Jest najczęstszym typem histopatologicznym u ludzi i stanowi około 70–80% przypadków kostniakomięsaka.
Najczęstszą lokalizacją kostniakomięsaka klasycznego jest dalsza część kości udowej, bliższa część kości piszczelowej i proksymalna część kości ramiennej. Rzadko kostniakomięsak klasyczny jest zlokalizowany w żuchwie, kości szczękowej, miednicy, kręgosłupie i czaszce. Tendencję do obecności kostniakomięsaka poza kośćmi długimi obserwuje się u osób w starszym wieku. W 90% przypadków obejmuje przynasadę kości, tylko w 10% trzon, a zajęcie samej nasady jest niezwykle rzadkie.
Guzy zwykle osiągają duże rozmiary, zwykle powyżej 5 cm. Makroskopowo tworzą twardą lub mięsistą masę koloru szarobrązowego, część guzów jest bardziej sklerotyczna i przybiera kolor bardziej białożółty. Nowotwór często przekracza korę kości i nacieka tkanki miękkie.
Mikroskopowo guz jest zbudowany z wrzecionowatych komórek, choć faktycznie cechuje go tendencja do znacznego pleomorfizmu i anaplazji, przez co komórki mogą przybierać różne formy. W większości przypadków stwierdza się dwa i więcej typów komórek tworzących nowotwór. Również jądro komórkowe cechuje znaczny pleomorfizm. Nowotwór z definicji wytwarza osteoid, ale również może wytwarzać tkankę chrzęstną lub włóknistą. Ze względu na dominującą substancję pozakomórkową klasyczny kostniakomięsak może być dalej dzielony na postać osteoblastyczną, chondroblastyczną i fibroblastyczną.
Postać osteoblastyczna stanowi około połowy przypadków klasycznych kostniakomięsaków u ludzi. Substancja pozakomórkowa tworzy cienką sieć pomiędzy pojedynczymi komórkami nowotworowymi. Nowotwory różnią się strukturą i gęstością substancji pozakomórkowej, która może być reprezentowana wyłącznie przez niezmineralizowaną osseinę do obecnych gęstych, zmineralizowanych beleczek kostnych. W części przypadków w utkaniu nowotworu przeważa substancja pozakomórkowa i komórki nowotworowe występują w niewielkiej ilości.
Postać chondroblastyczna stanowi około 25% przypadków klasycznych kostniakomięsaków u ludzi. W tym podtypie podstawową substancją pozakomórkową jest tkanka chrzęstna przypominającą chrząstkę szklistą przemieszaną z elementami niechrzęstnymi. Chrząstka jest zorganizowana w zraziki zawierające pojedyncze komórki z zaznaczoną anaplazją zlokalizowane w lukach pomiędzy substancją pozakomórkową. W obwodowej części guz staje się bogatokomórkowy. Kostnina jest ubogo reprezentowana i może być obecna pomiędzy wrzecionowatymi komórkami a chrzęstnymi zrazikami.
Postać fibroblastyczna stanowi około 25% przypadków klasycznych kostniakomięsaków u ludzi. Jest to podtyp charakteryzujący się obecnością wrzecionowatych komórek z niewielką ilością substancji pozakomórkowej i obecność osteoidu jest bardzo uboga. Utkanie może przypominać włókniakomięsaka lub niezróżnicowanego mięsaka pleomorficznego ("malignant fibrous histiocytoma").
Kostniakomięsak teleangiektyczny.
Jest to podtyp kostniakomięsaka cechujący się obecnością dużych przestrzeni wypełnionych krwią z lub bez obecności przegród. Typowa jest obecność w RTG zmian litycznych bez tworzenia substancji pozakomórkowej oraz skłonność do występowania złamań patologicznych. Jest to stosunkowo rzadki podtyp, stanowi około 3–4% przypadków kostniakomięsaka u ludzi.
Makroskopowo guz powoduje obszerną erozję prawidłowej tkanki kostnej, w obrazie utkania nowotworu dominuje obecność przestrzeni wypełnionych skrzepami krwi, makroskopowo nie stwierdza się obecności tworzenia osseiny (zmian wytwórczych). Torbiele przypominają tętniakowato poszerzone torbiele kostne, są wyłożone pleomoficznymi komórkami o wysokiej złośliwości. Część guzów jest bardziej lita i torbiele stwierdza się mikroskopowo. Ilość osteiodu jest różna, zwykle niewielka.
Kostniakomięsak drobnokomórkowy.
Jest to podtyp histopatologiczny kostniakomięsaka zbudowany z małych komórek nowotworowych w różnym stopniu produkujący osteiod. Stanowi około 1,5% przypadków kostniakomięsaka u ludzi. Makroskopowo nowotwór jest podobny do kostniakomięsaka klasycznego. Mikroskopowo budują go małe komórki, które mogą przybierać okrągły lub wrzecionowaty kształt. Komórki mogą przypominać mięsaka Ewinga lub chłoniaka. Komórki okrągłego kształtu mogą osiągać bardzo niewielkie rozmiary, zawierają niewielką ilość cytoplazmy, jądro jest okrągłe lub owalne. Komórki wrzecionowate cechują się krótkimi wrzecionowatymi jądrami, choć te mogą przyjmować okrągły kształt. W nowotworze zawsze stwierdza się obecność osteoidu.
Kostniakomięsak śródkostny.
Jest to podtyp kostniakomięsaka wzrastający w obrębie jamy szpikowej, stanowi około 1–2% przypadków kostniakomięsaka u ludzi. Makroskopowo jest to szarobiały, lity guz o ziemistej teksturze rosnący w obrębie jamy szpikowej. Może niszczyć korę kości i penetrować w głąb tkanek miękkich.
Mikroskopowo guz jest zbudowany z ubogokomórkowego lub o umiarkowanej komórkowości fibroblastycznego zrębu ze zmienną ilością zrębu. Wrzecionowate komórki produkujące kolagen są ułożone w przeplatające się pęczki, które przenikają wcześniej istniejące beleczki kostne w jamie szpikowej. Komórki nowotworowe zazwyczaj wykazują nieznaczną atypię. Nowotwór charakteryzuje się zmiennością wzorca produkcji osteoidu, w części przypadków utkanie beleczek kostnych może przypominać dysplazję włóknistą kości. W 15–20% przypadków kostniakomięsak ulega progresji do niezróżnicowanego mięsaka wrzecionowatokomórkowego o wysokim stopniu złośliwości.
Kostniakomięsak przykostny.
Jest to kostniakomięsak o niskiej złośliwości histologicznej wzrastający na powierzchni kości. Stanowi około 4% przypadków kostniakomięsaka u ludzi. Makroskopowo tworzy twardą zmianę połączoną z niżej leżącą korą kości, brzegi zmiany mogą być bardziej miękkie i może być widoczna inwazja w obręb tkanek miękkich. W co czwartym przypadku obecna jest inwazja szpiku kostnego. Guz wykazuje tendencję do owijania się wokół zajętej kości. Makroskopowo może być widoczna tkanka chrzęstna zorganizowana w guzki w obrębie utkania nowotworu.
Mikroskopowo guz jest zbudowany z dobrze uformowanych beleczek kostnych z ubogokomórkowym zrębem pomiędzy nimi. Komórki wrzecionowate wykazują niewielką atypię, a w 20% przypadków zrąb zawiera więcej komórek, które wykazują umiarkowaną atypię. W obrzeżach zmiany komórki wrzecionowate wykazują bardziej nasiloną proliferację bez produkcji substancji pozakomórkowej i postępują w obręb tkanek miękkich.
W połowie guzów widoczne jest tworzenie tkanki chrzęstnej. Tkanka chrzęstna może być zorganizowana w bogatokomórkowe guzki w substancji pozakomórkowej nowotworu lub tworzyć „czapeczkę” pokrywającą guz upodabniając go do chrzęstniakokostniaka. W 15% przypadków guza są obecne obszary odróżnicowania niezróżnicowanego mięsaka wrzecionowatokomórkowego o wysokiej złośliwości.
Kostniakomięsak okostnowy.
Jest to podtyp kostniakomięsaka o pośrednim stopniu złośliwości wzrastający na powierzchni trzonu kości długich. Stanowi około 2% przypadków kostniakomięsaka u ludzi. Makroskopowo guz wyrasta z powierzchni kości, może obejmować jej część lub cały obwód, przyjmuje płatowaty wygląd, wyglądem może przypominać chrząstkę.
Mikroskopowo kostniakomięsak okostnowy przypomina umiarkowanie zróżnicowanego chrzęstniakomięsaka. W utkaniu nowotworu przeważa komponent chrzęstny, wykazuje on różny poziom zróżnicowania i atypii, jest zorganizowany w guzki. Osteoid jest bardziej zaznaczony na obrzeżach guza, gdzie są obecne komórki wrzecionowate ułożone w nieregularne pęczki, dojrzałe beleczki kostne są nieobecne. Guz wykazuje niewielką tendencję do inwazji tkanek miękkich.
Kostniakomięsak powierzchniowy o wysokim stopniu złośliwości.
Jest to podtyp kostniakomięsaka o wysokim stopniu złośliwości tworzącym osseinę. Stanowi poniżej 1% przypadków kostniakomięsaka u ludzi. Nowotwór wzrasta na powierzchni kości i powoduje niszczenie niżej leżącej kory. Powierzchnia guza jest zrazikowa, a konsystencja jest różna w zależności od obecności komponentu osteoblastycznego, chondroblastycznego i fibroblastycznego, jednak niemal każdy guz zawiera miękkie obszary, co ułatwia jego odróżnienie od innych podtypów.
Mikroskopowo stwierdza się obszary wrzecionowatych komórek o znacznej atypii i zróżnicowanej ilości tworzonego osteoidu. Wyróżnia się podtypy o różnicowaniu osteoblastycznym, chondroblastycznym i fibroblastycznym.
Kostniakomięsak pozaszkieletowy (pozakostny).
Jest to nowotwór zaliczany do mięsaków tkanek miękkich w kategorii nowotworów z tkanki chrzęstnej i kostnej (ang. "chondro-osseus tumors"). Jest to rzadki nowotwór z obecnymi komórkami o morfologii osteoblastów tworzących osteoid lub niedojrzałą tkankę kostną. Postać pozakostna z definicji jest zlokalizowana w obrębie tkanek miękkich i nie może być związana z kością lub okostną. Stanowi około 2–5% przypadków kostniakomięsaka u ludzi.
Zwykle są to nowotwory o wysokiej złośliwości histologicznej i agresywnym przebiegu klinicznym. U ludzi najczęściej pojawia się w 5.–7. dekadzie życia, w 10% w powierzchownych tkankach miękkich. Zwykle jest zlokalizowany w obrębie głębokich tkanek proksymalnych części kończyn, przede wszystkim uda. Rzadziej występuje w obrębie przestrzeni zaotrzewnowej.
Makroskopowo są to dobrze odgraniczone guzy koloru białego do jasnobrązowego, jednak faktycznie mikroskopowo wykazują naciekanie sąsiednich tkanek. Mogą być obecne ogniska krwotoczne lub martwicy. Mikroskopowo jest to bogatokomórkowy guz o znacznym pleomorfizmie cytologicznym. Postać pozaszkieletowa może prezentować wszystkie najważniejsze warianty kostniakomięsaka szkieletowego, w tym typ fibroblastyczny, chondroblastyczny, naczyniakowaty i drobnokomórkowy. Atypowe komórki mają kształt wrzecionowaty lub wielościenny. Wspólną cechą dla wszystkich wariantów jest obecność nowotworowego osteoidu lub niedojrzałej tkanki kostnej ściśle związanego z komórkami nowotworowymi, może występować tkanka chrzęstna.
Patogeneza.
Etiologia choroby pozostaje nieznana. Przyjmuje się, że choroba jest następstwem podatności genetycznej i interakcji czynników środowiskowych. Ze względu na stosunkową rzadkość nowotworu, badania czynników ryzyka choroby są ograniczone do niewielkich grup chorych.
Rola czynników środowiskowych i endogennych.
Kostniakomięsak jest związany ze skokiem wzrostowym w okresie dojrzewania i związanym z nim szybkim wzrostem kości. Najczęściej pojawia się pod koniec wzrostu kości, szczególnie w obrębie kości długich. Ponadto pierwszy szczyt zapadalności pojawia się we wcześniejszym wieku u kobiet niż u mężczyzn, co ma związek z niższym wiekiem wejścia w okres dojrzewania i przyspieszenia wzrostu u dziewczynek niż u chłopców. W dużym badaniu epidemiologicznym stwierdzono, że kostniakomięsak częściej występuje u wyższych osób. Podobną zależność wykazano u psów, u których częściej stwierdza się kostniakomięsaka u przedstawicieli większych ras tych zwierząt.
Choroba Pageta jest czynnikiem ryzyka zachorowania na kostniakomięsaka, szczególnie u osób po 40. roku życia, gdzie choroba może stanowić przyczynę 20% przypadków kostniakomięsaka u ludzi. Szacuje się, że u około 1% chorych z chorobą Pageta rozwinie się kostniakomięsak. Bardzo rzadko kostniakomięsak rozwija się na bazie chrzęstniakokostniaka ("osteochondroma"), chrzęstniaka śródkostnego, kostniakochrzęstniaka, choroby Olliera, dysplazji włóknistej kości i przewlekłego zapalenia kości.
Promieniowanie jonizujące jest związane z około 3% przypadków kostniakomięsaka u ludzi. Obserwuje się zwiększone ryzyko zachorowania u chorych poddanych wysokodawkowej radioterapii kości, szczególnie chorych leczonych z powodu mięsaka Ewinga. Prawdopodobnie leki alkilujące oraz antracykliny mogą zwiększać ryzyko zachorowania na kostniakomięsaka.
Nie ma dowodów naukowych łączących zachorowania wirusowe ze zwiększonym ryzykiem zachorowania na kostniakomięsaka.
Podłoże cytogenetyczne.
Na poziomie cytogenetycznym w nowotworzeniu kostniakomięsaka kluczowa jest aktywacja kilku protoonkogenów, wyłączenie kilku genów supresorowych oraz genów mających znaczenie dla utrzymania stabilności genomowej. Nie rozpoznano pojedynczej powtarzalnej zmiany cytogenetycznej, która mogłaby być odpowiedzialna za patogenezę tego nowotworu. Zmiany cytogenetyczne związane z kostniakomięsakiem dzieli się na dwie grupy: zmiany związane z kontrolą proliferacji oraz zmiany związane z kontrolą cyklu komórkowego i naprawy DNA.
Fizjologicznie szlak Wnt/β-katenina pełni ważną funkcję w powstaniu i rozwoju tkanki kostnej, a także w regulacji jej metabolizmu i masy. Wiele badań wskazuje, że szlak Wnt/β-katenina odgrywa istotną rolę w patogenezie kostniakomięsaka. W jednym badaniu w 70% przypadków ludzkiego kostniakomięsaka stwierdzono zaburzenia tego szlaku.
Do aktywacji szlaku Wnt dochodzi poprzez zwiększenie sekrecji białek Wnt, zwiększenia ekspresji receptorów Wnt lub zmniejszenia ekspresji inhibitorów. Szlak jest zapoczątkowywany przez związanie białka Wnt z receptorem "frizzled" i koreceptorem LRP5/6, w wyniku czego za pośrednictwem kilku białek dochodzi do aktywacji kilku efektorów tego szlaku, w tym β-kateniny. Nagromadzenie β-kateniny w cytoplazmie i jej translokacja do jądra komórkowego, a następnie jej związanie z LEF/TCF prowadzi do aktywacji wielu onkogenów, w tym genu "c-MYC", cycliny D1, metaloproteinaz i c-MET. Aktywacja TCF jest odpowiedzialna za hamowanie proapoptycznego syndekanu-2, który jest istotny w regulacji apoptozy, a w konsekwencji sprzyja oporności na cytostatyki. Z kolei metaloproteinazy macierzy zewnątrzkomórkowej (MMP) poprzez rozkład macierzy pozakomórkowej sprzyjają inwazji i migracji komórek nowotworowych.
Szlak PI3K/AKT odpowiada za wiele procesów komórkowych zarówno fizjologicznych, jak i tych patologicznych. Odgrywa istotną rolę w regulacji wzrostu komórki, oporności na apoptozę, zdolności do migracji, zdolności do wytwarzania przerzutów. W większości przypadków zlokalizowanego kostniakomięsaka i niemal we wszystkich przypadkach zaawansowanego kostniakomięsaka jest obserwowana deregulacja szlaku PI3K/AKT, co sugeruje, że zaburzenia w obrębie tego szlaku mogą warunkować etap progresji tego nowotworu. AKT za pośrednictwem hamowania GSK-3β nasila ekspresję onkoproteiny MYC i ekspresję CDK4. Poprzez hamowanie FOXO1 hamuje ekspresję p27 i p21 nasilając ekspresję CDK, co wpływa na promocję wzrostu i podziału komórek. Za pośrednictwem MDM2 szlak PI3K/AKT hamuje białko p53 pełniące funkcję białka supresorowego. Poprzez regulację w górę Bcl-xl, Bcl-2 i Mcl1 oraz regulację w dół Bad, Bax i p53 dochodzi do inhibicji apoptozy. Zablokowanie szlaku PI3K/AKT powoduje spadek ekspresji genów metoproteinaz MMP-2 i MMP-9, które pełnią istotną rolę w rozkładzie macierzy pozakomórkowej, wpływając na zdolność do migracji i inwazji komórek nowotworowych.
Białko p53 pełni funkcję supresora nowotworowego wykazując zdolność do aktywacji naprawy DNA lub indukcji apoptozy komórki, jego inaktywacja jest stwierdzana w 10–39% przypadków kostniakomięsaka. W zespole Li-Fraumeni, gdzie występuje wrodzona mutacja genu "TP53", obserwuje się zwiększone ryzyko zachorowania również na kostniakomięsaka.
Dezaktywacja genu supresorowego "RB1" w wyniku mutacji lub delecji jest stwierdzana w około 50% przypadków kostniakomięsaka klasycznego. Gen "RB1" koduje białko RB, które w przypadku uszkodzenia DNA, poprzez związanie i zablokowanie czynników transkrypcyjnych należących do rodziny E2F, powoduje zablokowanie przejścia cyklu komórkowego z fazy G1 i przejściu w fazę S. Mutacje genu w linii zarodkowej znacznie zwiększają ryzyko zachorowania na kostniakomięsaka.
Kinazy zależne od cyklin (CDK) są grupą kinaz pełniących funkcję regulatorową cyklu komórkowego. Progresja cyklu komórkowego wymaga aktywności CDK4, CDK6, CDK2 i CDK1. CDK4/6 z cyklinami D1, D2 lub D3 oraz CDK2 inaktywują RB i promują przejście do fazy S. Z kolei CDK2 i CDK1 z odpowiednimi cyklinami promują przejście z fazy S do dalszych etapów cyklu komórkowego.
W 10% przypadków stwierdza się amplifikację genu "CDK4" i w 40% genu "PRIM1" wpływających na kontrolę przejścia z fazy G1 do S, jednak rola zwiększenia liczby ich kopii w nowotworzeniu kostniakomięsaka jest niejasna. Stwierdzono także mutacje genów supresorowych "p16 (CDKN2A)", "p14 (ARF)" i "p15 (CDKN2B)" wpływających na inaktywację CDK. Również szlak PI3K/AKT wpływa na ekspresję CDK.
W kostniakomięsaku stwierdza się niestabilność chromosomalną chromosomu 8q. Chromosom zawiera protoonkogen "c-MYC" w "locus" 8q24.21, którego zwiększenie liczby kopii stwierdza się w 14–67% przypadków tego nowotworu. Z drugiej strony stwierdzono zwiększenie kopii również innych regionów tego chromosomu, dlatego prawdopodobnie również inne onkogeny zlokalizowane w 8q mogą mieć rolę w patogenezie choroby. MYC jest czynnikiem transkrypcyjnym odpowiedzialnym za wiele procesów komórkowych, w przypadku nadekspresji pełni funkcję onkogenu stymulującego wzrost komórek i zdolność do podziałów. Prawdopodobnie poprzez szlak MEK-ERK wpływa na zdolność do inwazji komórek nowotworowych kostniakomięsaka. Amplifikacja genu "c-MYC" jest stwierdzana w 7–14% przypadków kostniakomięsaka u ludzi.
Transformujący czynnik wzrostu beta (TGF-β) jest czynnikiem wzrostu wpływającym na proliferację, różnicowanie, apoptozę i produkcję macierzy pozakomórkowej. W kostniakomięsaku o wysokim stopniu złośliwości zaobserwowano wyższą ekspresję TGF-β w porównaniu do kostniakomięsaka o niskim stopniu złośliwości. Prawdopodobnie tworzy pętle dodatniego sprzężenia zwrotnego, nasilając proliferację i przebudowę macierzy pozakomórkowej, sprzyjając progresji, migracji i inwazji nowotworu.
Kinaza syntazy glikogenu 3β jest kinazą białkową pełniącą w przypadku kostniakomięsaka rolę onkoproteiny (w niektórych nowotworach złośliwych odgrywa rolę supresora nowotworowego). Niektóre badania wskazują na krytyczną rolę GSK-3β w przetrwaniu komórek nowotworowych kostniakomięsaka, które po farmakologicznym zablokowaniu GSK-3β ulegają apoptozie. Jednocześnie badania wskazują, że blokada GSK-3β wpływa na zablokowanie szlaku NF-κB.
Ze zwiększonym ryzykiem kostniakomięsaka jest związana mutacja genu "RECQL4" związana z zespołem Rothmunda-Thomsona, ale przypadki sporadycznej mutacji nie są częste i mutacja występuje w 5% przypadków kostniakomięsaka. Gen "RECQL4" koduje białko należące do rodziny helikaz RecQ istotnych dla regulacji naprawy DNA i kontroli replikacji wpływając na stabilność chromosomalną. Również zespół Blooma oraz zespół Wernera są uwarunkowane mutacjami helikaz rodziny RecQ i są związane ze zwiększonym ryzykiem rozwinięcia kostniakomięsaka.
W 16–75% przypadków kostniakomięsaka stwierdza się amplifikację regionu 6p12-p21. W regionie 6p12-p21 jest zlokalizowany gen czynnika transkrypcyjnego E2F3, którego zwiększona ekspresja sprzyja akumulacji uszkodzeń materiału genetycznego oraz nasila proliferację komórek nowotworowych.
W regionie 6p12-p21 zlokalizowane są również inne istotne geny dla procesu nowotworzenia: protoonkogen "PIM1", gen "VEGF-A" odpowiedzialny za neoangiogenezę, gen "CCND3" kodujący cyklinę D3, gen "CDC5L" wpływający na regulację cyklu komórkowego i gen "RUNX2" wpływający na osteogenezę. Utrata heterozygotyczności w "locus" 10q26 wpływa na utratę genu "BUB3", który jest ważny dla utrzymania stabilności genonowej.
Rozpoznanie.
Zdjęcie rentgenowskie w dwóch płaszczyznach jest pierwszym etapem diagnostyki kostniakomięsaka. Jeśli na tym etapie nie udaje się wykluczyć rozpoznania mięsaka kości, zaleca się wykonanie rezonansu magnetycznego. Tomografia komputerowa znajduje zastosowanie w przypadkach wątpliwych, gdy występuje konieczność potwierdzenia obecności kalcyfikacji zmiany, osteolizy lub osteosklerozy.
Po wykonaniu badań obrazowych stawia się kliniczne podejrzenie mięsaka kości i konieczne jest przeprowadzenie biopsji guza, najlepiej w ośrodku doświadczonym w leczeniu mięsaków kości. Preferuje się biopsję otwartą, choć rozpoznanie bywa stawiane po uzyskaniu materiału z biopsji gruboigłowej lub trepanobiopsji. Ostateczne rozpoznanie jest stawiane na podstawie badania histopatologicznego materiału pobranego na drodze biopsji operacyjnej lub oligobiopsji.
Zdjęcie radiologiczne.
Zdjęcie rentgenowskie w dwóch płaszczyznach jest podstawowym badaniem u chorych z podejrzeniem mięsaka kości. Ocenie podlega lokalizacja zmiany, jej wielkość, obecność osteolizy, osteosklerozy oraz obraz odczynów okostnowych.
Radiologicznie w zależności od odczynu kostnego wyróżnia się postać osteolityczną i osteosklerotyczną. Osteoliza polega na bezodczynowym niszczeniu kości z następczym przerwaniem jej warstwy korowej. Z kolei odczyn okostnej powoduje nawarstwienie kory, która ulega przerwaniu w miejscu infiltracji guza w głąb tkanek miękkich, dając objaw radiologiczny nazywany trójkątem Codmana lub mankietem Codmana związany z odwarstwieniem okostnej od kości. Jednak objaw nie jest swoisty wyłącznie dla kostniakomięsaka. Mogą być stwierdzane prostopadłe w stosunku do powierzchni kości igiełki lub liczne drobne przejaśnienia bez odczynu kostnego (tzw. kość wygryziona przez mole). W postaci osteosklerotycznej nowotwór może być obserwowany jako zagęszczenia struktury kości bez wyraźnego odgraniczenia od prawidłowej tkanki kostnej.
Tomografia komputerowa.
Tomografia komputerowa (TK) jest wykorzystywana do oceny zaawansowania miejscowego guza, jednak do oceny naciekania tkanek miękkich, nacieku szpiku oraz przerzutów do szpiku kostnego lepszym badaniem jest rezonans magnetyczny. Do oceny obecności przerzutów w płucach tomografia komputerowa jest badaniem bardziej czułym od RTG klatki piersiowej.
Rezonans magnetyczny.
Rezonans magnetyczny (MRI) jest najdokładniejszą metodą do oceny zaawansowania miejscowego guza. Badanie powinno obejmować całą kość oraz stawy ponad i pod lokalizacją guza pierwotnego. Badanie pozwala rozpoznać obecność infiltracji nowotworu w obręb tkanek miękkich, jamy szpikowej, obecność nacieku stawów, płytki wzrostu oraz struktur naczyniowo-nerwowych.
PET.
Pozytonowa tomografia emisyjna (PET) w połączeniu z TK lub MRI pozwala wykrywać miejsca o wzmożonej aktywności metabolicznej, które mogą odpowiadać ogniskom choroby nowotworowej. Metoda znajduje zastosowanie w ocenie zaawansowania choroby, wyboru najlepszej lokalizacji do wykonania biopsji, oceny odpowiedzi na leczenie, wykrycia nawrotu choroby, planowaniu radioterapii oraz diagnostyki różnicowej zmian złośliwych i niezłośliwych.
Scyntygrafia.
Scyntygrafia za pomocą izotopu Tc99 MDP jest wykorzystywana do wykrywania przerzutów do kości kostniakomięsaka.
Biopsja i badanie histopatologiczne.
Biopsja umożliwia pobranie materiału do badania histopatologicznego i ustalenie ostatecznego rozpoznania kostniakomięsaka. Jest wykonywana po wykonaniu badań obrazowych i postawieniu radiologicznego (klinicznego) podejrzenia kostniakomięsaka. Powinna być wykonana w ośrodku doświadczonym w leczeniu mięsaków kości. Miejsce wykonania biopsji jest wybierane na podstawie badań obrazowych i scyntygrafii kości oraz zasadą najkrótszego odcinka pomiędzy guzem a skórą. Miejsce pobrania materiału powinno znajdować się daleko od pęczków naczyniowo-nerwowych, a następnie miejsce biopsji powinno zostać wycięte w ramach ostatecznego leczenia. Konieczne jest uzyskanie żywego utkania tkanki nowotworowej oraz zrębu nowotworu.
Biopsja może być wykonana metodą otwartą lub gruboigłowo. Biopsja otwarta jest podstawową metodą biopsji w przypadku mięsaków kości, jest przeprowadzana w znieczuleniu ogólnym i polega na wycięciu całego guza lub reprezentatywnego fragmentu guza. Jednak otwarta biopsja wiąże się z większym ryzykiem rozsiania komórek nowotworowych w prawidłowych tkankach.
Część ośrodków ma odpowiednie doświadczenie do oparcia diagnostyki i leczenia o biopsję gruboigłową lub trepanobiopsję. Biopsja gruboigłowa pobrana z kilku miejsc guza może być wystarczającą metodą do uzyskania reprezentatywnych bioptatów. Metoda pozwala ustalić rozpoznanie u 88–96% chorych i w doświadczonych ośrodkach stanowi alternatywę dla biopsji metodą otwartą. Biopsja gruboigłowa wiąże się z mniejszym ryzykiem rozsiewu komórek nowotworowych w zdrowych tkankach niż metoda otwarta. W celu zwiększenia skuteczności diagnostycznej biopsja może być wykonywana pod kontrolą USG lub TK. Miejsce wykonania biopsji powinno być oznaczone nacięciem lub tatuażem. Biopsja cienkoigłowa pozwala jedynie na wykonanie badania cytologicznego i nie ma większej roli w diagnostyce mięsaków kości. Ostateczne rozpoznanie jest stawiane na podstawie badania histopatologicznego materiału pobranego na drodze biopsji operacyjnej lub oligobiopsji.
Zaawansowanie kliniczne.
Zaawansowanie kostniakomięsaka jest oceniane w klasyfikacji TNM dla mięsaków kości.
Leczenie.
Stopień zaawansowania choroby warunkuje stosowane metody leczenia. W etapie choroby zlokalizowanej leczenie jest oparte o leczenie skojarzone obejmujące radykalny onkologicznie zabieg chirurgiczny w skojarzeniu z chemioterapią okołooperacyjną. Leczenie chirurgiczne może polegać na operacji zachowującej kończynę albo wymagać jej amputacji. Leczenie okołooperacyjne polega na podaniu kilku kursów neoadiuwantowej chemioterapii poprzedzającej zabieg oraz kilku cykli chemioterapii adiuwantowej uzupełniającej zabieg. W chorobie przerzutowej lub zaawansowanej miejscowo podstawową metodą leczenia jest chemioterapia oparta o doksorubicynę, cisplatynę i metotreksat w wysokich dawkach.
Leczenie chirurgiczne choroby zlokalizowanej.
Całkowite chirurgiczne usunięcie zmiany nowotworowej jest kluczowe do osiągnięcia wyleczenia choroby. Leczenie chirurgiczne polega na całkowitej resekcji pierwotnego guza nowotworowego wraz z otaczającymi go tkankami, miejscem wykonania biopsji, miejscami przejścia drenów i innych potencjalnie zanieczyszczonych komórkami nowotworowymi tkanek. Leczenie radykalne może wymagać amputacji kończyny, jednak często możliwe jest leczenie zachowujące kończynę.
Szerokie wycięcie guza (wewnątrzprzedziałowe) oznacza usunięcie guza w całości ("en bloc"), strefy reaktywnej wraz z marginesem zdrowych otaczających tkanek bez przekraczania pojedynczego przedziału mięśniowego. Wycięcie radykalne polega na wycięciu całej zajętej struktury z obecnym guzem, a płaszczyzna preparacji przebiega poza powięzią lub granicami kostnymi.
W 80–90% przypadków możliwa jest chirurgiczna resekcja z odpowiednią rekonstrukcją pozwalająca na zachowanie funkcjonalnej kończyny. Leczenie wymaga radykalnej onkologicznie resekcji guza z uzyskaniem marginesu resekcji wolnego od nacieku nowotworowego zarówno w obrębie kości, jak i tkanek miękkich. Kluczowe dla skuteczności leczenia jest zapobiegnięcie wznowie miejscowej. Niezbędne jest zachowanie 3–4 cm marginesu resekcji tkanki kostnej, który jest wyznaczany w badaniach obrazowych (TK lub MRI), a także resekcja sąsiedniego stawu i torebki stawowej. Następnie konieczne jest odtworzenie ubytku kości, który zwykle mierzy 15–20 cm. Techniki rekonstrukcji różnią się w zależności od resekcji, stosuje się endoprotezy kostne lub przeszczepy kostne. Wymagana jest rekonstrukcja ubytku tkanek miękkich, w tym mięśni. Wykonuje się przemieszczenie płatów mięśniowych lub skórno-mięśniowych.
Podstawowym warunkiem przeprowadzenia operacji zachowujących kończynę jest możliwość uzyskania lepszego efektu czynnościowego niż amputacja i protezowanie zewnętrzne bez pogorszenia jakości życia. Operacja oszczędzająca musi prowadzić do zachowania w kończynie dolnej funkcji podporowej i możliwości chodzenia, w kończynie górnej funkcji chwytnej ręki, a także nieobecności bólu, zachowania czucia głębokiego i powierzchniowego. Zabieg oszczędzający może być planowany wyłącznie u chorych, u których uzyskano stabilizację (SD) lub częściową odpowiedź (PR) na chemioterapię. Przeciwwskazaniem do zabiegu oszczędzającego jest zajęcie struktur naczyniowo-nerwowych. Choć możliwe jest wstawienie protezy naczyniowej, to jednak ze względu na znaczne prawdopodobieństwo zajęcia przebiegających w pobliżu nerwów, wykonanie radykalnego onkologicznie zabiegu chirurgicznego staje się mało prawdopodobne.
Względnym przeciwwskazaniem do operacji zachowującej kończynę jest złamanie patologiczne. Jest to związane ze zwiększonym ryzykiem wznowy miejscowej spowodowanym rozsiewem komórek nowotworowych w obrębie utworzonego podczas złamania krwiaka.
Kostniakomięsak w proksymalnej części kości ramiennej zwykle wymaga przeprowadzenia pozastawowej resekcji obejmującej usunięcie 15–20 cm kości ramiennej, usunięcia stawu barkowego, mięśnia naramiennego, pierścienia rotatorów i części mięśnia dwugłowego ramienia oraz mięśnia trójgłowego ramienia. Z kolei kostniakomięsak w dystalnej części kości udowej i proksymalnej części kości piszczelowej zwykle wymaga usunięcia 15–20 cm dystalnej części kości udowej i proksymalnej części kości piszczelowej wraz z przylegającymi fragmentami mięśnia czworogłowego. Duże guzy mogą wymagać usunięcia całego mięśnia czworogłowego.
Trudności powoduje niedojrzałość kostna i niezakończony wzrost kostny. Konieczność usunięcia przynasad w dotkniętej chorobą kończynie przyczynia się do zaburzenia jej wzrostu, który w 70% zależy od płytek wzrostu położonych w przynasadach. W konsekwencji dochodzi do powstania asymetrii długości wobec zdrowej kończyny, w tym również różnej wysokości stawów kolanowych. Przewidywalna różnica długości kończyn nie powinna przekraczać 6–8 cm. Rozwiązaniem mogą być wydłużalne protezy („rosnąca proteza”).
W badaniu na 227 chorych z kostniakomięsakiem leczonych amputacją lub operacją zachowującą kończynę, stwierdzono podobny odsetek nawrotów miejscowych wynoszący odpowiednio 8% i 11% oraz nie stwierdzono różnic w osiąganym przeżyciu całkowitym. W innym badaniu na 540 chorych leczonych operacją zachowującą kończynę stwierdzono lokalny nawrót choroby u 8% ze słabą odpowiedzią histologiczną na leczenie neoadiuwantowe i u 3% z dobrą odpowiedzią histologiczną. Nawroty lokalne cechują się złym rokowaniem.
Amputacja jest metodą leczenia kostniakomięsaka u chorych niekwalifikujących się do leczenia zachowującego kończynę oraz u chorych, u których zabieg oszczędzający nie byłby odpowiedni. Dawniej amputacja kończyny była uważana za jedyną metodę leczenia mięsaków w obrębie kończyny dolnej. Obecnie tylko około 10–15% chorych wymaga tej metody leczenia. Zwykle są konieczne wysokie amputacje, które w przeciwieństwie do amputacji z przyczyn nienowotworowych są zabiegami trudnymi technicznie.
Plastyka rotacyjna jest operacją zastąpienia stawu kolanowego stawem skokowym. Zabieg polega na resekcji dalszej części kości udowej i bliższej kości piszczelowej, a następnie wykonania zespolenia kikuta kości udowej z pozostałą dalszą częścią kości piszczelowej z zachowaną stopą z wykonaniem rotacji podudzia o 180°. Chory po zabiegu wymaga zaopatrzenia protetycznego funkcjonalnie nieobecnego (przemieszczonego w miejsce dalszej części amputowanego uda) podudzia ze stawem skokowym (pełniącego po operacji funkcję stawu kolanowego). Operacja może być wykonana, gdy nie ma konieczności amputacji proksymalnej części kości piszczelowej. Warunkiem operacji jest zachowanie nerwu kulszowego. Zabieg jest wykonywany u chorych z bardzo niedojrzałym układem kostno-stawowym (w wieku 8–10 lat), u starszych chorych niekwalifikujących się do operacji zachowania kończyny i jako operacja ratująca kończynę przy przewlekle zakażonych implantach.
Leczenie okołooperacyjne.
Leczenie skojarzone jest kluczowym elementem terapii i znacznie wydłuża przeżycie wolne od choroby. Przed wprowadzeniem chemioterapii samodzielne leczenie chirurgiczne, głównie za pomocą amputacji, prowadziło do 10–20% odsetku przeżyć pięcioletnich. Obecnie połączenie leczenia chirurgicznego i chemioterapii o intensywnym dawkowaniu prowadzi do osiągania przeżycia pięcioletniego u 60–70% leczonych.
Większość obecnych programów leczniczych obejmuje leczenie neoadiuwantowe, które ma za zadanie ułatwienie lub umożliwienie leczenia chirurgicznego, choć jednocześnie leczenie przedoperacyjne nie daje przewagi w wydłużeniu przeżycia całkowitego wobec samodzielnego leczenia adiuwantowego (pooperacyjnego). Wszyscy chorzy na kostniakomięsaka o wysokim stopniu złośliwości wymagają leczenia skojarzonego obejmującego neoadiuwantową (przedoperacyjną) chemioterapię (3–4 cykle), zabieg chirurgiczny i następnie adiuwantową (uzupełniającą) chemioterapię (3–6 cykli).
W dwudziestopięcioletniej obserwacji u chorych na kostniakomięsaka o wysokiej złośliwości wykazano korzyść z leczenia okołooperacyjnego w wydłużeniu przeżycia całkowitego i przeżycia wolnego od choroby. Jednak w przypadku kostniakomięsaka okostnowego nie ma dowodów wskazujących na korzyści w przeżyciu całkowitych chorych leczonych neoadiuwantowo.
Warunkiem kontynuacji przedoperacyjnej chemioterapii jest stwierdzenie co najmniej dobrej odpowiedzi histopatologicznej (≥90% martwicy utkania nowotworu), z kolei u chorych ze słabą i złą odpowiedzią (martwica &lt;90%) należy rozważyć zmianę leczenia. Jednak prawdopodobnie próby zmiany chemioterapii nie prowadzą do poprawy wyników końcowych leczenia.
W leczeniu I rzutu w leczeniu okołooperacyjnym oraz choroby przerzutowej zastosowanie znajdują:
Muramylotripeptyd jest lekiem immunomodulującym. W jednym dużym randomizowanym badaniu wykazano, że u chorych poniżej 30. roku życia po radykalnej resekcji kostniakomięsaka lek dodany do wielolekowej chemioterapii zwiększa odsetek przeżyć sześcioletnich z 70% do 78%. Obecnie, w związku z brakiem innych badań rola muramylotripeptydu w leczeniu kostniakomięsaka jest nieustalona. Nie wykazano, aby dodanie IFN-α-2b do programu MAP poprawiało wyniki końcowe leczenia.
W przypadku nieuzyskania ujemnego marginesu resekcji może być wykonana reoperacja. Po reoperacji może być zastosowana radioterapia, która może poprawiać lokalną kontrolę choroby i wydłużać przeżycie całkowite. Część chorych w starszym wieku może odnieść korzyści z leczenia chirurgicznego bez poprzedzającej chemioterapii.
W przypadku stwierdzenia nieoperacyjnego guza pomimo zastosowania neoadiuwantowej (przedoperacyjnej) chemioterapii zaleca się zastosowanie radioterapii lub adiuwantowej chemioterapii.
Leczenie choroby z przerzutami i zaawansowanej miejscowo.
U około 10–20% chorych kostniakomięsak jest rozpoznawany w stadium choroby przerzutowej. Aktywność w kostniakomięsaku wykazują doksorubicyna, cisplatyna, cyklofosfamid, metotreksat w wysokich dawkach, ifosfamid, bleomycyna i daktynomycyna. Obecne programy lecznicze są oparte o doksorubicynę, cisplatynę i metotreksat w wysokich dawkach.
W leczeniu I rzutu w leczeniu choroby przerzutowej oraz w leczeniu okołooperacyjnym jest stosowana:
Badania kliniczne wykazały, że programy chemioterapii o intensywnej dawce oparte na doksorubicynie i cisplatynie z lub bez metotreksatu w wysokich dawkach dają porównywalne przeżycia długoterminowe jak programy wielolekowe. Wykazano, że program dwulekowy zawierający cisplatynę i doksorubicynę jest lepiej tolerowany niż bardzo skomplikowany wielolekowy program T10 i nie wykazano różnicy w przeżyciu całkowitym. W innym badaniu nie wykazano różnicy sześcioletniego przeżycia całkowitego pomiędzy programem trójlekowym zawierającym cisplatynę, doksorubicynę i metotreksat z programem czterolekowym zawierającym cisplatynę, doksorubicynę, metotreksat i ifosfamid.
W badaniu klinicznym porównano skuteczność połączenia doksorubicyny, metotreksatu i cisplatyny z połączeniem doksorubicyny, metotreksatu, daktynomycyny, cyklofosfamidu i bleomycyny, wykazano, że oba programy wywołują podobne przeżycie wolne od choroby (DFS), co przemawia za koniecznością dołączenia cisplatyny do chemioterapii kostniakomięsaka. W innym badaniu stwierdzono, że odpowiedź histologiczna i czas wolny od obecności przerzutów był gorszy, gdy leczeni nie otrzymali doksorubicyny. Skuteczność leczenia metotreksatem u dorosłych pozostaje przedmiotem sporów. W badaniu klinicznym porównano skuteczność połączenia doksorubicyny i cisplatyny z połączeniem doksorubicyny, cisplatyny i metotreksatu. Czas przeżycia całkowitego nie różnił się pomiędzy grupami, ale czas przeżycia wolny od choroby był lepszy w grupie chorych nieotrzymujących metotreksatu. Jednak chorzy otrzymujący metotreksat otrzymali niższe dawki doksorubicyny i cisplatyny, co mogło przekładać się na wyniki końcowe. U dorosłych trudniej niż u dzieci zastosować metotreksat w wysokich dawkach ze względu na towarzyszącą lekowi nefrotoksyczność. Ifosfamid wykazuje znaczną aktywność przeciwnowotworową w leczeniu kostniakomięsaka. Jednak stwierdzono, że dodanie ifosfamidu do cisplatyny, doksorubicyny i metotreksatu nie zwiększa odsetka odpowiedzi histologicznych i przeżycia wolnego od zdarzeń (EFS). Również w innym badaniach dodanie ifosfamidu do doksorubicyny i cisplatyny nie zwiększyło przeżycia całkowitego leczonych.
U części chorych obecność przerzutów odległych nie wyklucza możliwości wyleczenia choroby. W przypadku obecności pojedynczych, potencjalnie operacyjnych przerzutów do płuc, narządów miąższowych lub kości zaleca się przeprowadzenie przedoperacyjnej chemioterapii, a następnie wykonania metastazektomii. W przypadku nieoperacyjnych przerzutów konieczne jest leczenie ogólnoustrojowe, a następnie przeprowadza się powtórną ocenę operacyjności i ewentualnie wykonuje się zabieg. Po operacji konieczna jest kontynuacja leczenia okołooperacyjnego.
W przypadku niektórych lokalizacji, szczególnie miedniczej i kręgowej, operacja nie jest możliwa i w leczeniu stosuje się chemioterapię i radioterapię. W wybranych przypadkach stosuje się chemioterapię dotętniczą, która może umożliwić chirurgiczną lokalną kontrolę choroby.
Leczenie choroby nawrotowej.
U 30% chorych z chorobą zlokalizowaną i u 80% chorych z chorobą z przerzutami dochodzi do nawrotu choroby. Nie wypracowano optymalnej strategii leczenia choroby nawrotowej, stosuje się programy lecznicze drugiego rzutu z lub bez reoperacji.
Do programów leczniczych stosowanych w chemioterapii II rzutu kostniakomięsaka zalicza się:
Połączenie etopozydu z cyklofosfamidem lub ifosfamidem oceniono w kilku badaniach klinicznych. We francuskim badaniu połączenie etopozydu z ifosfamidem wywoływało odpowiedź u 48% leczonych. W innym badaniu połączenie etopozydu z cyklofosfamidem wywoływało odpowiedź u 19% leczonych i prowadziło do stabilizacji choroby u 35% leczonych. Gemcytabina w monoterapii, połączenie gemcytabiny z docetakselem, połączenie ifosfamidu, karboplatyny i etopozydu, połączenie cyklofosfamidu z topotekanem wykazują aktywność w leczeniu kostniakomięsaka.
153Sm-EDTMP jest radiofarmaceutykiem emitującym promieniowanie beta stosowanym w leczeniu przerzutów do kości. Badania sugerują, że Ra223 emitujący promieniowanie alfa może być skuteczny w leczeniu kostniakomięsaka i wykazywać niższą mielotoksyczność.
Sorafenib jest inhibitorem kilku kinaz. W badaniu klinicznym oceniono skuteczność leku i stwierdzono 4-miesięczną medianę przeżycia wolnego od progresji (PFS). W innym badaniu wykazano aktywność sorafenibu połączeniu z ewerolimusem, jednak połączenie wykazuje znaczną toksyczność.
Rokowanie.
Szacuje się, że odsetek pięcioletniego przeżycia chorych na kostniakomięsaka wynosi około 65–68%. Odsetek przeżycia całkowitego zależy od stadium choroby, lokalizacji guza, płci i od wieku zachorowania. Obecność przerzutów znacznie pogarsza rokowanie. Chorzy z chorobą zlokalizowaną osiągają 75% odsetek pięcioletniego przeżycia, podczas gdy odsetek przeżyć pięcioletnich u chorych z obecnymi przerzutami odległymi spada do 21%. Nawrót choroby jest obserwowany u 30–40% chorych z pierwotnie zlokalizowaną chorobą, z czego w 80% przypadków występuje jako pojawienie się przerzutów do płuc. Rokowanie jest lepsze w lokalizacji kostniakomięsaka w obrębie kości długich, z kolei lokalizacja w obrębie miednicy czy kręgosłupa wiąże się ze znacznie gorszym rokowaniem. Niektóre podtypy histopatologiczne różnią się rokowaniem, jednak ze względu na ich stosunkową rzadkość i niewielkie przebadane grupy chorych faktyczna ocena jest trudna. Kostniakomięsak przykostny wiąże się z lepszym rokowaniem, a z kolei kostniakomięsak związany z chorobą Pageta ze znacznie gorszym. Obserwuje się spadek odsetku pięcioletniego przeżycia po 50. roku życia. Kobiety osiągają lepsze przeżycie niż mężczyźni.
Kostniakomięsak u zwierząt.
Kostniakomięsak jest nowotworem złośliwym rozpoznanym u wielu gatunków zwierząt: niektórych gadów, niektórych ptaków, niektórych ssaków, w tym gryzonii, zającowatych, łasicowatych, jeżowatych, wołowatych, świniowatych, wielbłądowatych, koniowatych, niedźwiedziowatych i niektórych naczelnych.
Etiologia kostniakomięsaka u zwierząt nie jest znana, zidentyfikowano kilka czynników wpływających na patogenezę choroby. Teoria wirusowa nie została potwierdzona, choć występowanie kostniakomięsaka u psów z tego samego miotu oraz możliwość wywołania choroby poprzez sztuczne wprowadzenie komórek nowotworowych sugerowały taką możliwość. Niektórzy autorzy sugerują udział powtarzalnych urazów okolicy przynasadowej. Opisano przypadki kostniakomięsaka u zwierząt poddanych radioterapii. Histologicznie kostniakomięsak jest klasyfikowany w oparciu o klasyfikację WHO stosowaną u ludzi. Wyróżnia się podtyp osteoblastyczny, fibroblastyczny, chondroblastyczny, naczyniakowaty, olbrzymiokomórkowy i niskozróżnicowany.
Głównym objawem jest bolesność zajętej okolicy, obrzęk, deformacja i zaburzenie funkcji zajętej struktury. Mogą być obecne zaniki mięśniowe oraz powiększone okoliczne węzły chłonne. Rzadko pierwszym objawem jest złamanie patologiczne. W obrębie żuchwy i szczęki nowotwór może powodować zaburzenie połykania, ślinotok, utratę chęci do jedzenia. Guzy zatok i jamy nosowej są przyczyną patologicznego wycieku z jamy nosowej i zaburzeń oddechowych. Rozpoznanie jest stawiane na podstawie badania klinicznego, zdjęcia RTG w dwóch projekcjach i badania histopatologicznego. W RTG w obrębie guza mogą być widoczne zmiany wytwórcze, jak i osteolityczne. Zdjęcie RTG płuc pozwala na ocenę obecności przerzutów. Do rozpoznania histopatologicznego konieczne jest uzyskanie reprezentatywnego materiału z guza drogą biopsji gruboigłowej lub preparatu pooperacyjnego.
Podstawową metodą leczenia jest postępowanie chirurgiczne. Ma ono na celu lokalną kontrolę choroby i zmniejszenie dolegliwości bólowych u zwierzęcia. W kostniakomięsaku kończyn zwykle wykonuje się amputacje, rzadziej wykonuje się zabiegi oszczędzające kończynę. Amputacja jest zabiegiem krótkim, niesie ze sobą niższe ryzyko powikłań i jest względnie niskokosztową procedurą. Nie wykonuje się amputacji w przypadku obecności masywnych przerzutów do płuc. Operacje zachowujące kończynę bywają stosowane głównie w guzach zlokalizowanych w dystalnej części kości promieniowej. Również w zajęciu szkieletu osiowego główną metodą leczenia jest operacja chirurgiczna o charakterze zależnym od konkretnej lokalizacji. U psów chemioterapia bywa stosowana w leczeniu uzupełniającym po zabiegu chirurgicznym lub w leczeniu paliatywnym. W chemioterapii zastosowanie znajduje cisplatyna lub karboplatyna albo doksorubicyna. U kotów nie stosuje się cisplatyny. Leki mogą być podawane w monoterapii, rzadziej w politerapii. W przypadkach zaawansowanej choroby może być stosowana chemioterapia paliatywna – stosuje się cisplatynę, doksorubicynę lub mitoksantron w monoterapii. W paliatywnym leczeniu bólu bywa stosowana radioterapia.

</doc>
<doc id="1198316" url="https://pl.wikipedia.org/wiki?curid=1198316" title="Burła (rzeka)">
Burła (rzeka)

Burła (ros.: Бурла; kaz.: Борлы, "Borły") — rzeka w Rosji zauralskiej i w północno-wschodnim Kazachstanie. Długość - 489 km, powierzchnia zlewni - 12,8 tys. km², średni przepływ (u ujścia do Jeziora Wielkiego Topolowego) - 3 m³/s. 
Burła wypływa na zachodnim skraju Płaskowyżu Nadobskiego i płynie na południowy zachód przez Step Kułundyński - południową część Niziny Zachodniosyberyjskiej. Zwykle kończy bieg w bezodpływowym Jeziorze Wielkim Topolowym, jeszcze w Rosji. Przy wysokim stanie wody przepływa przez to jezioro i dociera do jeziora Wielki Ażbułat w Kazachstanie, około 50 km na północ od Irtyszu. Dolina rzeki jest niewyraźnie zarysowana, bagnista. Latem Burła w dolnym biegu zmienia się w łańcuch małych jeziorek.

</doc>
<doc id="1198317" url="https://pl.wikipedia.org/wiki?curid=1198317" title="Dęblin (stacja kolejowa)">
Dęblin (stacja kolejowa)

Dęblin – stacja kolejowa w Dęblinie, w województwie lubelskim, w Polsce. Położony jest przy ulicy Dworcowej 6, w odległości około 1,5 km na północny zachód od centrum miasta. Stacja ma 3 perony. Zatrzymują się tu pociągi dalekobieżne i regionalne. Jest to stacja węzłowa. Znajdują się tu również automaty biletowe.
1 maja 1916 zmieniono nazwę stacji Iwangród na Dęblin. W roku 2018 stacja obsługiwała ok. 2200 pasażerów na dobę.

</doc>
<doc id="1198318" url="https://pl.wikipedia.org/wiki?curid=1198318" title="Osteosarcoma">
Osteosarcoma



</doc>
<doc id="1198321" url="https://pl.wikipedia.org/wiki?curid=1198321" title="Mięsak kościopochodny">
Mięsak kościopochodny



</doc>
<doc id="1198324" url="https://pl.wikipedia.org/wiki?curid=1198324" title="Ołena Kysiłewśka">
Ołena Kysiłewśka

Ołena Lwiwna Kysiłewśka, także jako Helena Kisielewska ukr. Олена Львівна Кисілевська (ur. 24 marca 1869 w Monasterzyskach, zm. 29 marca 1956 w Ottawie) – ukraińska działaczka społeczna, dziennikarka i pisarka, senatorka II i III kadencji Senatu RP (1928–1935) z ramienia Ukraińskiego Zjednoczenia Narodowo-Demokratycznego (UNDO).
Życiorys.
Była córką duchownego. Jako piętnastoletnia uczennica gimnazjum w Stanisławowie brała udział w zjeździe kobiet zwołanym w 1884 z inicjatywy Nataliji Kobrynskiej. Wówczas założono pierwszą ukraińską organizację kobiecą – Towarzystwo Kobiet Ruskich, do której się zapisała.
Kysiłewśka była aktywna na polu społecznym, działała na rzecz ruchu kobiecego. Angażowała się w działalność wydawniczą w Galicji. Redagowała dwa pisma: wydawane w 1912 „Жіночого діла” i publikowane w latach 1925–1939 „Жіночої долі”. W swojej działalności łączyła idee feminizmu z nacjonalizmem.
W czasie I wojny światowej pracowała w Czerwonym Krzyżu w Wiedniu. W latach 1923–1928 działała na terenie województwa stanisławowskiego w Związku Ukrainek. Od 1935 pełniła funkcję przewodniczącej Sekcji Gospodyń przy organizacji „Silśkyj Hospodar”.
Była senatorką II kadencji wybraną w 1928 z województwa lwowskiego. Na posiedzeniach Senatu wypowiadała się na temat łamania praw Ukraińców głównie pod postacią wycofaniem języka ukraińskiego ze szkół. Postulowała konieczność finansowania ukraińskich szkół środkami z budżetu państwa. Apelowała o stworzenie szkół zawodowych dla ukraińskiej młodzieży. Mówiła m.in. o potrzebie zaangażowania księży w szerzenie oświaty na wsi i patriotycznym wychowywaniu dzieci.
W latach 1934–1935 odbyła trzy podróże na Polesie. Zakładała wówczas organizacje kobiece i spółdzielnie pracownicze. Wrażenia z wyprawy opisała na łamach kołomyjskiego pisma „Żinocza Dola”. Potem wydała książkę "Po ridnomu kraju". Była autorką szkicu w zbiorze "Buczacz i Buczaczczyzna".
Od czerwca 1948 przebywała na emigracji w Kanadzie. Zamieszkała u syna. W 1948 została pierwszą przewodniczącą Światowej Federacji Kobiecych Organizacji Ukraińskich.
Została pochowana na cmentarzu Notre Dame Cemetery w Ottawie (kwatera ukraińska: UK nr 42 E).

</doc>
<doc id="1198341" url="https://pl.wikipedia.org/wiki?curid=1198341" title="Colin Newman">
Colin Newman

Colin Newman (ur. 16 września 1954 w Salisbury, Wielka Brytania) – brytyjski muzyk, producent i szef wytwórni płytowej. Odpowiedzialny za realizację wielu projektów muzycznych, poniżej niektóre z nich:

</doc>
<doc id="1198343" url="https://pl.wikipedia.org/wiki?curid=1198343" title="Transakcje depozytowo-kredytowe">
Transakcje depozytowo-kredytowe

Transakcje depozytowo-kredytowe powstają na skutek połączenia kredytów refinansowych, które są udzielane bankom komercyjnym przez bank centralny oraz depozytów przyjmowanych od banków komercyjnych przez bank centralny. Transakcje te umożliwiają bankom komercyjnym, w zależności od ich bieżącej sytuacji finansowej, zawieranie następujących umów z bankiem centralnym: założenia jednodniowej lokaty terminowej (depozytu) lub uzyskania jednodniowego kredytu (O/N, "overnight"). Zawarcie umowy kredytu umożliwia bankom komercyjnym pozyskanie pieniądza w banku centralnym, który staje się tzw. kredytodawcą ostatniej instancji. Instrument ten ma charakter zautomatyzowany – tzn. bank centralny udziela kredytu, o ile bank komercyjny spełnia warunki określone w aktach prawnych banku centralnego, w szczególności dotyczące ustanowienia zabezpieczenia kredytu.
Transakcje depozytowo-kredytowe stanowią istotne uzupełnienie dla operacji otwartego rynku przeprowadzanych z inicjatywy banku centralnego. Dotyczy to sytuacji, gdy bank centralny ma problem z precyzyjnym zaplanowaniem płynności sektora bankowego. Pojawia się ryzyko, że operacje otwartego rynku przeprowadzone przez bank centralny nie wyeliminują wahań rynkowych stóp procentowych na rynku międzybankowym. Wówczas transakcje depozytowo–kredytowe mogą zawęzić przedział wspomnianych wahań – od dołu poprzez zastosowanie stopy jednodniowego depozytu, zaś od góry w wyniku istnienia stopy jednodniowego kredytu.
W ustawie o Narodowym Banku Polskim wymienione są następujące formy refinansowania się banków komercyjnych w banku centralnym:
Kredyt lombardowy.
Jest on najczęściej wykorzystywaną formą refinansowania się banków komercyjnych w banku centralnym. To forma krótkookresowej pożyczki udzielanej bankom komercyjnym pod zastaw papierów wartościowych. Jest on oprocentowany według obowiązującej stopy lombardowej, której wysokość ustala Rada Polityki Pieniężnej. Umożliwia on pokrywanie krótkookresowych niedoborów płynności. Udzielany jest na następujących zasadach:
Zgodnie z polskimi przepisami kredyt lombardowy stanowi rodzaj kredytu refinansowego, którego zadaniem jest zapewnienie płynności bankom komercyjnym w sytuacji jej zachwiania.
Operacje depozytowe.
Zgodnie z ustawą o Narodowym Banku Polskim w ramach realizacji polityki pieniężnej NBP może otwierać rachunki lokat terminowych, zwanych depozytami na koniec dnia. Lokata terminowa w formie depozytu na koniec dnia umożliwia bankom zdeponowanie w banku centralnym krótkookresowych, jednodniowych depozytów. Są one przekazywane na rachunek banku centralnego do końca dnia operacyjnego. W następnym dniu roboczym zwracane są zdeponowane środki wraz z należnymi odsetkami, naliczanymi według zmiennej stopy, zwanej stopą depozytową. Jej wysokość ustala Rada Polityki Pieniężnej. Stopa ta powinna się kształtować na poziomie niższym od stopy referencyjnej, określającej rentowność podstawnych operacji otwartego rynku.

</doc>
<doc id="1198345" url="https://pl.wikipedia.org/wiki?curid=1198345" title="Bögen">
Bögen

Bögen (kaz.: Бөген; ros.: Бугунь, "Buguń") – rzeka w południowym Kazachstanie. Długość - 164 km, powierzchnia zlewni - 4680 km². Reżim śnieżny. 
Bögen powstaje z połączenia rzek Kattabögen i Bałabögen, spływających z południowych stoków centralnej części pasma górskiego Karatau. Płynie na południowy zachód, zasila sztuczny zbiornik wodny o powierzchnia 63 km² i uchodzi do zbiornika Bögen w dolinie Syr-darii. Wody używane do nawadniania. Obecnie z basenem Syr-darii łączy kanał nawadniający Türkystan.

</doc>
<doc id="1198346" url="https://pl.wikipedia.org/wiki?curid=1198346" title="Tenkū no Escaflowne">
Tenkū no Escaflowne



</doc>
<doc id="1198347" url="https://pl.wikipedia.org/wiki?curid=1198347" title="Durham (Karolina Północna)">
Durham (Karolina Północna)

Durham – miasto we wschodniej części Stanów Zjednoczonych, w Karolinie Północnej. 
Jest czwartym miastem w stanie pod względem liczby mieszkańców. W mieście rozwinął się przemysł tytoniowy oraz włókienniczy.
Historia.
Przed nadejściem kolei, obszar teraz znany jako Durham był prawie całkowicie rolniczy, z kilkoma przedsiębiorstwami wzdłuż drogi do Hillsborough, zaopatrującymi podróżnych (szczególnie przewożących bydło i trzodę). Przez miasto wiodła jedna z głównych dróg w Karolinie Północnej, zastąpiona później przez autostradę. W 1827 założono, ze względu na korzystne położenie pierwszy urząd pocztowy. Obecne miasto powstało w 1853 roku przy stacji North Carolina Railroad między Raleigh i Hillsborough. Miejscowy lekarz i przedsiębiorca Bartlett Durham przekazał część swojej ziemi kolei, która w zamian nazwała wybudowaną stację Durham. Aż do wojny secesyjnej miejscowość rozrastała się powoli. W 1869 uzyskała status miasta. Późniejszy rozwój Durham zawdzięczało przemysłowi tytoniowemu.
XX wiek.
Prosperujące przedsiębiorstwa Bull Durham Tobacco Company i Washington Duke's W. Duke &amp; Sons Tobacco Company przyczyniły się do rozwoju miasta. Do dominującego w gospodarce miasta przemysłu tytoniowego dołączył energetyczny (Duke Power) i włókienniczy, szczególnie w East Durham i West Durham. Z okresu 1890-1930 pochodzi znaczna część miejskiej zabudowy mieszkaniowej i handlowej.
W mieście szybko rozwinęła się dynamiczna afroamerykańska społeczność, skupiająca się na obszarze znanym jako Hayti (HAY – więź), położonym dokładnie na południe od centrum miasta. Stworzyli niektóre z najważniejszych na początku XX wieku przedsiębiorstw będących własnością czarnoskórych. Wśród nich są North Carolina Mutual Insurance Company oraz Mechanics &amp; Farmers Bank. Ich siedziba – Parrish Street była później określana jako "Black Wall Street".
W 1924 książę James Buchanan Duke założył fundację dobroczynną na cześć swojego ojca Waszyngtona Duke’a, która miała na celu wsparcie Trinity College (College Trójcy) w Durham. College zmienił swoją nazwę na Uniwersytet Duke’a i zbudował duże miasteczko uniwersyteckie oraz szpital położony milę na zachód od college’u (oryginalna siedziba Trinity College jest teraz znana jako Duke East Campus).
W połowie XX wieku miejscowy przemysł podupadł. Fabryki tekstyliów były zamykane od lat 30. XX wieku. Ciosem dla przemysłu tytoniowego była rosnąca konkurencja innych przedsiębiorstw, a także spadek palenia tytoniu od lat 60. XX wieku. Impulsem rozwojowym było ustanowienie Research Triangle Park w 1958 roku, wspólnego przedsięwzięcia trzech uniwersytetów z Karoliny Północnej.
Duża afroamerykańska społeczność rozwinęła ruch praw obywatelskich. Miasto, w związku z represjami, z jakimi spotykali się uczestnicy "sit-ins" odwiedził Martin Luther King.
Podczas budowy autostrady w późnych latach 60. XX w., zburzono część historycznych dzielnic: Hayti, Morehead Hills, West End oraz West Durham. Łącznie z wyburzeniami na dużą skalę związanymi z programem Urban Renewal spowodowało to, że Durham doznało znaczących strat w jego historycznej tkance architektonicznej.
Durham zaczęło rozwijać się na nowo w latach 70. i 80. XX wieku, wraz z budową wielu domów w południowej części miasta, nieopodal Research Triangle Park oraz rewitalizacją centrum. W 1975 roku założono St. Joseph’s Historical Foundation w Hayti Heritage Center, która ma na celu zachowanie dziedzictwa starej społeczności Hayti i promocję wkładu Afroamerykanów do kultury światowej”. Drużyna Durham Bulls otrzymała w 1994 nowy stadion baseballu w centrum miasta. Na terenach American Tobacco Company powstało centrum kulturalno-usługowo-biurowe.
Znaczącymi pracodawcami w Durham są Duke University ( pracowników, studentów) i przedsiębiorstwa działające na terenie Research Triangle Park ( pracowników), około 10 mil na południowy wschód. Łączy je autostradą NC 147.
W ostatnich latach miasto stało się znane z powodu 11 foot 8 bridge i zarejestrowanych licznych wypadków ciężarówek w jego pobliżu.
Edukacja.
College i uniwersytety.
Miasto prowadzi również 46 publicznych szkół.
Sport.
Najsławniejszy profesjonalny zespół sportowy miasta, "Durham Bulls", jest zespołem baseballu i gra w amerykańskiej lidze "IL" ("International League"). "Byki" grają na stadionie "Durham Bulls Athletic Park", (na południe od centrum), zbudowanym w 1994, zaprojektowanym przez firmę "HOK – Sport" (projektanci Oriole Park w Camden Jards w Baltimore). Stadion ma 10 000 miejsc siedzących i stoi przed biurowcem Diamond View I właściciela zespołu, "Raleigh's Capital Broadcasting". Roczna frekwencja "The Bulls" wynosi około 500 000 osób.
Kultura.
W mieście odbywają się festiwale jazzu i bluesa, koncerty symfoniczne, wystawy dzieł sztuki i wiele przedstawień kulturalnych, m.in. "The American Dance Festival" i "The Full Frame Documentary Film Festival". Centrum kultury miasta jest Teatr "Carolina", który organizuje przedstawienia i projekcje filmów (głównie niezależne produkcje). W 2005 otwarto "The Nasher Museum of Art". W mieście działa "The Durham Association for Downtown Arts" (DADA), którego celem jest wspieranie miejscowych artystów.

</doc>
<doc id="1198348" url="https://pl.wikipedia.org/wiki?curid=1198348" title="Wołodymyr Kochan">
Wołodymyr Kochan

Wołodymyr Kochan (ur. 4 grudnia 1899 w Tudorkowicach, zm. 13 czerwca 1964 w Winnipeg) – ukraiński działacz społeczny, rolnik, poseł na Sejm II i III kadencji w II Rzeczypospolitej.
W latach 1928–1933 członek Komitetu Centralnego Ukraińskiego Zjednoczenia Narodowo-Demokratycznego (UNDO). Wystąpił z partii i zrzekł się mandatu posła w 1933.
Życiorys.
Rolnik. Podczas I wojny światowej służył w armii austro-węgierskiej. Od listopada 1918 w Ukraińskiej Armii Halickiej, w wojnie polsko-ukraińskiej dowódca jednego z oddziałów, wzięty do niewoli polskiej, uwolniony po dziewięciu miesiącach.
W II Rzeczypospolitej rolnik w Sadokowicach w powiecie sokalskim, dyrektor Banku Ukraińskiego w Sokalu, działacz spółdzielczy. Członek Ukraińskiej Partii Pracy Narodowej (UNPR), od 1925 członek UNDO (wiceprzewodniczący powiatowego Komitetu Narodowego w powiecie sokalskim). Działacz „Proswity” i towarzystwa gimnastyczno-pożarniczego „Łuh”.
W wyborach parlamentarnych w 1928 wybrany na posła do Sejm RP drugiej kadencji z listy Bloku Mniejszości Narodowych (nr 18) z okręgu nr 51 (Lwów). Członek delegacji UNDO i Ukraińskiej Reprezentacji Parlamentarnej na XXV sesję Unii Międzyparlamentarnej w sierpniu 1928.
W czasie kampanii wyborczej przed wyborami do Sejmu i Senatu w listopadzie 1930 (tzw. „wyborami brzeskimi”) aresztowany 15 października 1930 pod zarzutem zdrady stanu i zakłócenie spokoju publicznego. W dniach 17–22 lutego 1931 odbył się we Lwowie proces, w którym oskarżony był o zdradę główną, jakiej miał się dopuścić w czasie trzynastu wieców poselskich w latach 1928–1929. Kochan został uniewinniony przez ławę przysięgłych. Prokurator zwrócił się o kasację wyroku do Sądu Najwyższego, który w orzeczeniu z 7 września 1931 znalazł podstawy do ponownego rozpoznania sprawy. Kochan został skazany został na cztery miesiące więzienia z zaliczeniem aresztu i zwolniony. 30 października 1930 skazany przez sąd w Hrubieszowie na rok więzienia za utrudnianie w dniu 3 sierpnia 1929 rozbiórki cerkwi w Pawłowicach. Jego obrońca Stepan Baran odwołał się od tego wyroku. 5 marca 1931 Sąd Apelacyjny w Zamościu uchylił wyrok i Kochan został zwolniony.
21 kwietnia 1931 we Włodzimierzu Wołyńskim rozpoczął się kolejny proces, w którym oskarżony był o stawianie oporu wobec decyzji o rozwiązaniu (w czerwcu 1930) w Uściługu wiecu i obrazę urzędnika państwowego. Prokurator zwrócił się 16 lipca 1930 do Sejmu o zgodę na pociągnięcie Kochana do odpowiedzialności, ale posłowie nie zdążyli podjąć odpowiedniej uchwały przed zakończeniem kadencji. 17 września 1931 sąd we Włodzimierzu Wołyńskim skazał Kochana za obrazę urzędnika w czasie wiecu w Uściługu na trzy tygodnie aresztu.
W 1932 należał do opozycyjnej frakcji w UNDO skupionej wokół Dmytro Palijiwa, sprzeciwiającej się wszelkim kompromisom z Polską. Podpisał deklarację grupy opozycyjnej, złożoną na zakończenie IV zjazdu UNDO w marcu 1932. Był jedynym członkiem Ukraińskiej Reprezentacji Parlamentarnej z grupy opozycyjnej, który opuścił wraz z Palijewem szeregi UNDO. Zrzekł się mandatu poselskiego i wraz z Palijewem przystąpił do tworzenia Frontu Jedności Narodowej (FNJ). W czasie I kongresu FJN wybrany został do kolegium politycznego organizacji.
Podczas II wojny światowej 1940-44 członek dyrekcji Centrobanku. Po wojnie sekretarz generalny Ukraińskiego Komitetu Koordynacyjnego w Bawarii. Od 1948 dyrektor egzekutywy Kanadyjskiego Komitetu Ukraińców.

</doc>
<doc id="1198349" url="https://pl.wikipedia.org/wiki?curid=1198349" title="Skimboard">
Skimboard



</doc>
<doc id="1198350" url="https://pl.wikipedia.org/wiki?curid=1198350" title="Keralczycy">
Keralczycy

Keralczycy (, ; malajalam: മലയാളി) – grupa etniczna w południowo-zachodnich Indiach, w stanie Kerala, posługująca się drawidyjskim językiem malajalam. Poza Keralą duże grupy mieszkają także w innych częściach Indii, na Dalekim Wschodzie, w Europie i Ameryce Północnej. Według spisu przeprowadzonego w 1991 w stanie Kerala mieszkało 28 mln Keralczyków, co stanowiło 96,6% całkowitej populacji Kerali.
Populacja.
Według indyjskiego spisu z roku 1991 28 mln osób w Kerali posługiwało się językiem malajalam; ludzie ci stanowili 96,6% całkowitej populacji tego stanu (wzrost z 95,99% w 1981). Oprócz tego tym językiem posługuje się 38 tys. (4,8%) osób w Puducherry, 44 tys. (84,5%) na Lakszadiwach i 2 mln w innych częściach Indii. W 1991 Keralczycy stanowili 3,59% wszystkich mieszkańców Indii. W sumie 30 mln mówiło standardowymi dialektami, 17 tys. mówiło dialektem yerava, a 34 tys. mówiło w niestandardowych odmianach regionalnych, takich jak eranadan. 28,85% wszystkich Keralczyków w Indiach biegle mówiło w innym języku. 19,64% ogółu znało trzy lub więcej języków. W 1991 r. 26 tys. Keralczyków żyjących na Andamanach i Nikobarach stanowiło 9,29% populacji tych wysp. Wielu Keralczyków osiadło w Delhi, Bangladeszu, Hajderabadzie, Mumbaju i Ćennaj. Bardzo dużo Keralczyków wyemigrowało do Środkowego Wschodu, Europy i do Północnej Ameryki. W 2000 w Stanach Zjednoczonych Ameryki Północnej mieszkało 80 tys. osób mówiących po keralsku. Według kanadyjskiego spisu z roku 2001, 7 tys. ludzi uważało malajalam jako ich ojczysty język. W 2001 w Australii było 3 tys. osób mówiących w tym języku. W Nowej Zelandii według spisu z roku 2006 2 tys. osób mówiło po keralsku. W 1956 na Fidżi w 134 gospodarstwach domowych rozmawiano w tym języku. Istnieje również znaczna populacja Keralczyków w regionach arabskich. Szczególnie w Dubaju, gdzie jest największy ośrodek Keralczyków na świecie. Jest tam ich około 250 tys.
Główne społeczności etniczne wśród Keralczyków.
Muzułmanie Mappila.
Keralscy muzułmanie są Keralczykami wyznającymi islam w Kerali, na Lakszadiwach, w Kodagu i wśród innych zbiorowisk Keralczyków na świecie. W Kerali są znani jako Mappilas albo Moplahs. Słowo mappila pochodzi od starych słów keralskich Amma i pilla co znaczy Dziecko Matki. Mappilas wierzą, że są pierwszą znaną hinduską społecznością muzułmańską, istniejącą od VIII wieku n.e., kiedy arabscy kupcy, którzy długo handlowali z królestwem Chera, nawrócili ich na islam. Oni rozsiewali tę wiarę wzdłuż Wybrzeża Malabar. Najwięcej muzułmanów Mappila chodzi do szkoły muzułmańskiego prawoznawstwa Shafi’i (w przeciwieństwie do szkoły Hanafi mającej za sobą najwięcej południowoazjatyckich Muzułmanów).
Nair.
Nair (czasami pisane Nayar) jest nazwą wyższej hinduskiej grupy społecznej z południa stanu Kerala w Indiach. Nairowie był wojskową szlachtą, podobną do samurajów w Japonii i figurują w widocznym miejscu w historii Kerali.
Chrześcijanie.
Chrześcijanie obejmujący katolików, prawosławnych i protestantów, tworzą trzecią z największych grup w Kerala. Są czasami, nawet w oficjalnych dokumentach, nazywani Nazaranis (zwolennik Jezusa Nazareńskiego) albo Chrześcijanami Świętego Tomasza.

</doc>
<doc id="1198352" url="https://pl.wikipedia.org/wiki?curid=1198352" title="Stały Sąd Rozjemczy">
Stały Sąd Rozjemczy



</doc>
<doc id="1198355" url="https://pl.wikipedia.org/wiki?curid=1198355" title="Renaissance (film)">
Renaissance (film)

Renaissance – animowany thriller sci-fi z 2006 roku w koprodukcji francusko-brytyjsko-luksemburskiej w reżyserii Christiana Volckmana.

</doc>
<doc id="1198361" url="https://pl.wikipedia.org/wiki?curid=1198361" title="Twierdzenie Gibbarda-Satterwaite’a">
Twierdzenie Gibbarda-Satterwaite’a

Twierdzenie Gibbarda-Satterwaite’a – powstało na podstawie systemu głosowania mającego wyłonić pojedynczego zwycięzcę w wyniku głosowania, w którym każdy z głosujących ustawia kandydatów w kolejności swoich preferencji.
Głosi ono, że jeżeli występują więcej niż dwie możliwości do wyboru, to by wyłonić jednego zwycięzcę głosowanie musi spełniać jedną z trzech zasad:
Wnioski.
Ponieważ w rzeczywistych, demokratycznych systemach głosowania nie można uniemożliwić któremuś z kandydatów wygrania ani nie ma wyborów dyktatorskich, to żadna demokratyczna procedura głosowania nie jest odporna na manipulowanie preferencjami za pośrednictwem nieszczerych deklaracji głosujących.
Reasumując, w państwach niedyktatorskich występują trudności w tworzeniu uporządkowania społecznego. Dotyczą one w szczególności:

</doc>
<doc id="1198368" url="https://pl.wikipedia.org/wiki?curid=1198368" title="Związek gmin Kapfenburg">
Związek gmin Kapfenburg

Związek gmin Kapfenburg – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba związku znajduje się w miejscowości Westhausen, przewodniczącym jego jest Herbert Witzany.
Związek zrzesza jedno miasto i jedną gminę wiejską:

</doc>
<doc id="1198371" url="https://pl.wikipedia.org/wiki?curid=1198371" title="Zastrzeżenie (prawo międzynarodowe)">
Zastrzeżenie (prawo międzynarodowe)

Przez zastrzeżenia (ang. "reservation", ros. "оговорка") państwo podpisujące umowę międzynarodową oznajmia, iż odmawia uznawania za wiążące wobec siebie określonych postanowień tej umowy bądź modyfikuje skutki prawne tych postanowień w zastosowaniu do siebie.
Konwencja wiedeńska o prawie traktatów w art. 19 stanowi:
Skutki zastrzeżenia i sprzeciwu wobec niego oraz wycofania ich omawiają artykuły 20 do 23. M. in. art. 20 głosi:
Zastrzeżenie, jego przyjęcie oraz sprzeciw muszą być sformułowane na piśmie i zakomunikowane państwom umawiającym się oraz uprawnionym do przystąpienia do traktatu (art. 23).
Przykład dopuszczalności zastrzeżenia :
a) obszary, na których zobowiązuje się stosować postanowienia konwencji bez zmian;
b) obszary, na których zobowiązuje się stosować postanowienia konwencji ze zmianami i na czym te zmiany polegają;
c) obszary, na których konwencja nie może być zastosowana, a w tych przypadkach powody, dla których nie może być zastosowana;
d) obszary, co do których zastrzega sobie decyzję.
Zastrzeżenia te mogą być następnie wycofane.
Przykład zakazu zastrzeżeń :
Przykład zastrzeżenia :
Przykład zastrzeżenia przy ratyfikacji :

</doc>
<doc id="1198373" url="https://pl.wikipedia.org/wiki?curid=1198373" title="Amy Mbacké Thiam">
Amy Mbacké Thiam

Amy Mbacké Thiam (ur. 10 listopada 1976) – senegalska lekkoatletka specjalizująca się w biegu na 400 metrów, pierwsza sprinterka z Afryki, która na dystansie płaskim została mistrzynią świata.
Podczas mistrzostw świata w 2001 była rewelacją zawodów awansowała do finału z najlepszym czasem, jednak nikt nie stawiał na jej zwycięstwo. Ostatecznie wygrała i ustanowiła swój rekord życiowy. W 2003 zdobyła brązowy medal. Liczono, że zdobędzie medal na igrzyskach olimpijskich w Atenach, ale odpadła w eliminacjach. Rok później dotarła do finału MŚ, ale wówczas zajęła ostatnie 8. miejsce. W 2008 roku, została zawieszona, przez rodzimą federację lekkoatletyczną na rok, za krytykę przewodniczącego IAAF-u, Lamine Diacka.

</doc>
<doc id="1198374" url="https://pl.wikipedia.org/wiki?curid=1198374" title="Incestus">
Incestus



</doc>
<doc id="1198375" url="https://pl.wikipedia.org/wiki?curid=1198375" title="DaimlerChrysler">
DaimlerChrysler



</doc>
<doc id="1198377" url="https://pl.wikipedia.org/wiki?curid=1198377" title="Związek gmin Leintal-Frickenhofer Höhe">
Związek gmin Leintal-Frickenhofer Höhe

Związek gmin Leintal-Frickenhofer Höhe – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba związku znajduje się w miejscowości Leinzell, przewodniczącym jego jest Ralph Leischner.
Związek zrzesza sześć gmin wiejskich:

</doc>
<doc id="1198378" url="https://pl.wikipedia.org/wiki?curid=1198378" title="Onejrodynia">
Onejrodynia



</doc>
<doc id="1198380" url="https://pl.wikipedia.org/wiki?curid=1198380" title="Sriednieuralsk">
Sriednieuralsk

Sriednieuralsk (ros. "Среднеуральск") – miasto (od 1966) w Federacji Rosyjskiej, w obwodzie swierdłowskim, w okręgu miejskim Wierchniaja Pyszma. Do roku 1996 organizacyjnie podporządkowane Wierchniej Pyszmie, obecnie samodzielny organizm miejski.
W 2005 roku liczyło 19,6 tys. mieszkańców.
Położone nad brzegami jeziora Iset, w odległości 25 km od Jekaterynburga i 8 km Wierchniej Pyszmy.

</doc>
<doc id="1198382" url="https://pl.wikipedia.org/wiki?curid=1198382" title="William Nordhaus">
William Nordhaus

William Dawbney Nordhaus, „Bill” (ur. 31 maja 1941 w Albuquerque) – amerykański ekonomista, profesor ekonomii na Uniwersytecie Yale (w Connecticut), laureat Nagrody Banku Szwecji im. Alfreda Nobla w dziedzinie ekonomii za 2018 rok (wspólnie z Paulem Romerem).
Życiorys.
Obronił licencjat na Uniwersytecie Yale w 1963 r., a następnie otrzymał tytuł profesora ekonomii w 1967 r. na Massachusetts Institute of Technology (MIT) w Cambridge. Od 1986 do 1988 r. był "provostem" Uniwersytetu Yale, a w latach 1992–1993 prorektorem ds. finansów i administracji tejże uczelni. Wspólnie z Jamesem Tobinem opracował w 1972 r. miernik dobrobytu ekonomicznego.
W latach 1977–1979 był członkiem Rady Doradców Ekonomicznych prezydenta Jimmy’ego Cartera. Wielokrotnie brał udział w pracach rad i komitetów narodowych, m.in. ds. energii nuklearnej i alternatywnej, efektu cieplarnianego, nagłej zmiany klimatu. Przewodniczył Komitetowi "National Academy of Sciences", który opracował raport rekomendujący szersze uwzględnianie aktywności pozaekonomicznej jako części gospodarki.
Praca naukowa.
W swoim dorobku posiada ponad 100 publikacji naukowych, ponad 80 prac naukowych, a także ponad 20 książek, m.in. "Invention, Growth and Welfare, Is Growth Obsolete?, The Efficient Use of Energy Resources, Reforming Federal Regulation, Managing the Global Commons, Warming the World". Jest także współautorem popularnego podręcznika ekonomii, przetłumaczonego na wiele języków, pierwotnie napisanego przez Paula Samuelsona.
Swoją pracę naukową skupia na dziedzinach wzrostu gospodarczego, w tym surowców naturalnych (jak surowce ograniczają wzrost gospodarczy). Stworzył modele opisujące radzenie sobie ze zmianami klimatycznymi – modele DICE i RICE. Zajmował się także zachowaniem cen i płac, rachunkowością, cyklami koniunkturalnymi, produktywnością czy tak zwaną nową ekonomią.
Obecnie bierze udział w pracach nad projektami G-Econ ("Geography and Economic Activity: The G-Econ project") oraz "A new economic globe can be seen".
Członkostwo w organizacjach.
Jest członkiem wielu organizacji, zrzeszeń, komitetów naukowych nie tylko w Stanach Zjednoczonych – w sumie powyżej 30. Najważniejsze z nich to National Academy of Sciences, American Academy of Arts and Sciences, National Bureau of Economic Research, Brookings Panel on Economic Activity. W 2004 otrzymał nagrodę specjalnego członka Amerykańskiego Zrzeszenia Ekonomistów.
Życie prywatne.
Mieszka w centrum New Haven z żoną Barbarą, która pracuje w Yale Child Study Center.

</doc>
<doc id="1198383" url="https://pl.wikipedia.org/wiki?curid=1198383" title="Panzerkampfwagen I Ausf. F">
Panzerkampfwagen I Ausf. F

PzKpfw I Ausf. F – niemiecki czołg lekki z okresu II wojny światowej przeznaczony do wsparcia piechoty.
Z uwagi na słabe opancerzenie, czołgi PzKpfw I Ausf. A i B poniosły olbrzymie straty podczas kampanii wrześniowej, która udowodniła ich niewielką przydatność w działaniach wojennych. Dlatego też od grudnia 1939 r., równolegle z opracowywaniem modelu Ausf. C, rozpoczęto prace nad silnie opancerzonym czołgiem lekkim, przeznaczonym wyłącznie do wsparcia piechoty. Wynikiem współpracy firm Krauss Maffei i Daimler-Benz był wóz PzKpfw I Ausf. F na podwoziu podobnym do podwozia PzKpfw I Ausf. C, ale masie większej o 13 t. Dla nowego wozu zaprojektowano potężniejsze opancerzenie. Boki i tył kadłuba i wieży chroniły płyty pancerne o grubości 50 mm, natomiast przedni pancerz był grubości 80 mm. Czołg wyposażony był w taki sam silnik, co w modelu C, jednak z powodu olbrzymiej masy, osiągał on jedynie prędkość do 25 km/h. Na uzbrojenie składały się dwa karabiny maszynowe MG 34 kalibru 7,92 mm. W okresie od kwietnia 1942 r. do stycznia 1943 r. wyprodukowano zaledwie 30 egzemplarzy. Był to jednocześnie ostatni model czołgu z serii PzKpfw I.

</doc>
<doc id="1198384" url="https://pl.wikipedia.org/wiki?curid=1198384" title="Związek gmin Rosenstein">
Związek gmin Rosenstein

Związek gmin Rosenstein – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba związku znajduje się w mieście Heubach, przewodniczącym jego jest Klaus Maier.
Związek zrzesza jedno miasto i cztery gminy wiejskie:

</doc>
<doc id="1198385" url="https://pl.wikipedia.org/wiki?curid=1198385" title="Bagnet na broń (film)">
Bagnet na broń (film)

Bagnet na broń (oryg. "Fixed Bayonets!") – amerykański film fabularny z 1951 roku, który wyreżyserował Samuel Fuller. Akcja ma miejsce podczas wojny koreańskiej. Film powstał na podstawie opowiadania Johna Brophy’ego.
Epizod w filmie zagrał aktor James Dean.
Fabuła.
Film opowiada o amerykańskim plutonie podczas wojny w Korei. Żołnierze muszą stawić czoła zarówno nieprzyjacielowi, jak i surowej zimie. Kapral Denno (Richard Basehart) jest członkiem 48-osobowego oddziału, którego zadaniem jest osłona ruszającej do odwrotu dywizji.
W krwawych walkach giną wszyscy przełożeni kaprala, a on sam, pomimo swojej niechęci, musi wziąć odpowiedzialność za dalsze losy towarzyszy broni. 

</doc>
<doc id="1198387" url="https://pl.wikipedia.org/wiki?curid=1198387" title="Choroba Downa">
Choroba Downa



</doc>
<doc id="1198388" url="https://pl.wikipedia.org/wiki?curid=1198388" title="Mongoloidia">
Mongoloidia



</doc>
<doc id="1198389" url="https://pl.wikipedia.org/wiki?curid=1198389" title="Jan Sienieński (kasztelan małogoski)">
Jan Sienieński (kasztelan małogoski)

Jan Sienieński (Oleski), Jan z Sienna i Oleska herbu Dębno (zm. między 1510–1513) – kasztelan małogoski, podkomorzy sandomierski
Rodzina.
Był jednym z pięciu synów Jana z Sienna i Oleska herbu Dębno i Barbary Wątróbki, córki Klemensa ze Strzelec zwanego Wątróbką herbu Oksza, wdowy po Janie Kmicie z Wiśnicza zw. Tępym. Wraz ze swoimi braćmi używał nazwiska "Oleski" (od dóbr Olesko w woj. ruskim), odróżniając się w ten sposób od stryjecznych braci Sienieńskich z Gołogór w ziemi lwowskiej. Był bratankiem Jakuba z Sienna, arcybiskupa gnieźnieńskiego i prymasa Polski. Z czterech braci Jana Sienieńskiego dwóch zostało duchownymi; Dobiesław (zm. po 1477) był kanonikiem gnieźnieńskim oraz dziekanem kieleckim i radomskim, a Zygmunt (zm. ok. 1500) był kanonikiem krakowskim i archidiakonem zawichojskim. Trzeci brat Paweł z Oleska, Sienna i Złoczowa (zm. przed 1498 był podkomorzym lwowskim, czwarty brat Piotr Sienieński, z Oleska (zm. między 1506–1510) nie sprawował żadnych urzędów.
Kariera.
Żoną Jana Sienieńskiego była Barbara z Chodcza (zm. po 1525). Nie mieli prawdopodobnie potomstwa gdyż dobra oleskie przeszły drogą wiana jego bratanic Anny i Jadwigi, w połowie do Herburtów, a w połowie do Kamienieckich.

</doc>
<doc id="1198390" url="https://pl.wikipedia.org/wiki?curid=1198390" title="Farmakomania">
Farmakomania



</doc>
<doc id="1198391" url="https://pl.wikipedia.org/wiki?curid=1198391" title="Związek gmin Schwäbischer Wald">
Związek gmin Schwäbischer Wald

Związek gmin Schwäbischer Wald – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba związku znajduje się w miejscowości Mutlangen, przewodniczącym jego jest Peter Seyfried.
Związek zrzesza pięć gmin wiejskich:

</doc>
<doc id="1198392" url="https://pl.wikipedia.org/wiki?curid=1198392" title="Józef Teliga">
Józef Teliga

Józef Teliga (ur. 9 września 1914 w Sarniej Zwoli, zm. 26 grudnia 2007 we Włoszczowie) – polski działacz społeczny i polityczny, pułkownik Armii Krajowej, działacz NSZZ „Solidarność”.
Życiorys.
Urodził się w Sarniej Zwoli, rodzinnej miejscowości swojej matki, od trzeciego roku życia mieszkał w Bielinach.
Był nauczycielem. Ukończył Seminarium Nauczycielskie w Kielcach, a potem przed II wojną światową historię na Uniwersytecie Jagiellońskim.
W czasie wojny był żołnierzem Armii Krajowej (kapitan), szefem wywiadu AK w Okręgu Radomsko-Kieleckim w latach 1943–1945 (pseudonim „Habdank”), a po rozwiązaniu AK żołnierzem i szefem wywiadu WiN na Kielecczyźnie.
W 1945 nie dojechał na słynne spotkanie przywódców Polski Podziemnej z sowieckim generałem Pimenowem w Pruszkowie i tym samym uniknął losu pozostałych, skazanych w słynnym procesie szesnastu.
Był komendantem pierwszego powojennego Marszu Szlakiem I Kompanii Kadrowej na trasie Kraków–Kielce, zorganizowanego w sierpniu 1981, a także jednym z członków założycieli Klubów Służby Niepodległości – organizacji opozycji niepodległościowej w PRL zawiązanej jesienią 1981.
Był działaczem opozycji w latach 80. We wrześniu 1980 był jednym z organizatorów Niezależnego Samorządnego Związku Zawodowego Rolników „Solidarność Wiejska” na Kielecczyźnie, współzałożycielem i członkiem władz krajowych „Solidarności Wiejskiej”, a potem jednym z twórców Ogólnopolskiego Komitetu Oporu Rolników. Był współpracownikiem Kornela Morawieckiego.
13 grudnia 1981 po wprowadzeniu stanu wojennego uniknął aresztowania, jednak 2 grudnia 1983 został aresztowany pod zarzutem kierowania nielegalnym związkiem i był przetrzymywany w więzieniu na Rakowieckiej w Warszawie, skąd zwolniono go po dwóch latach na mocy amnestii (8 maja 1985). Był najstarszym więźniem politycznym PRL, w więzieniu obchodził swoje 70 urodziny.
W 1988 został zaproszony przez Lecha Wałęsę do Komitetu Obywatelskiego. W tym samym roku na zaproszenie rządu emigracyjnego wyjechał do Londynu. Wystąpił w BBC i Radiu Wolna Europa. Był gościem zjazdu Partii Konserwatywnej Margaret Thatcher, gdzie wygłosił referat dotyczący sytuacji w Polsce. Od 1989 działał w Stowarzyszeniu Kombatantów Polskich.
W 1989 podejmował próby reaktywowania Polskiego Stronnictwa Ludowego w formie zgodnej z ideą Mikołajczyka, następnie działał w Porozumieniu na rzecz Demokratycznych Wyborów w NSZZ „Solidarność” (tzw. Porozumienie Szczecińskie), m.in. jeżdżąc po Polsce z referatami. Był działaczem Ruchu Obywatelskiego na rzecz Jednomandatowych Okręgów Wyborczych i członkiem założycielem Stowarzyszenia na rzecz Zmiany Systemu Wyborczego „JOW”.
Pod koniec życia mieszkał w Warszawie. Był honorowym członkiem Kapituły Stypendialnej Funduszu Stypendialnego im. rektora UJ ks. Karola Teligi. Sam przekazywał każdego roku pieniądze na stypendia dla uzdolnionych uczniów gminy, z której pochodził. Jeszcze w listopadzie tego roku uczestniczył w uroczystości wręczenia stypendiów uczniom w Bielinach.
Pochowany został 29 grudnia 2007 na Cmentarzu Nowym w Kielcach. W uroczystościach pogrzebowych uczestniczyli licznie m.in. działacze „Solidarności Walczącej” z Kornelem Morawieckim.
Postanowieniem prezydenta RP Lecha Kaczyńskiego z 9 stycznia 2009 został pośmiertnie odznaczony Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej". 6 września 2010 order ten został przekazany przez prezydenta Bronisława Komorowskiego córce płk. Teligi.

</doc>
<doc id="1198393" url="https://pl.wikipedia.org/wiki?curid=1198393" title="Puszcza Osiecka">
Puszcza Osiecka

Puszcza Osiecka - obszary leśne rozciągające się niegdyś na prawym brzegu Wisły. Jej przybliżone granice przebiegały pomiędzy rzekami Wilgą, Świdrem i Wisłą, gdzieniegdzie je przekraczając. Słynęła jako miejsce polowań książąt mazowieckich, a także z licznych barci. Jej obecne pozostałości to lasy: Otwockie, Celestynowskie i Garwolińskie oraz Mazowiecki Park Krajobrazowy.

</doc>
<doc id="1198395" url="https://pl.wikipedia.org/wiki?curid=1198395" title="Związek gmin Tannhausen">
Związek gmin Tannhausen

Związek gmin Tannhausen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Ostwürttemberg, w powiecie Ostalb. Siedziba związku znajduje się w miejscowości Tannhausen, przewodniczącym jego jest Manfred Haase.
Związek zrzesza 3 gminy:

</doc>
<doc id="1198396" url="https://pl.wikipedia.org/wiki?curid=1198396" title="Hu jak humor">
Hu jak humor

Hu jak humor – Kabaretowe show z udziałem publiczności. Mieszanka skeczy, piosenki i improwizacji.
Polega na zapraszaniu innych formacji lub ich przedstawicieli przez polskich kabareciarzy.
Spis odcinków.
Seria I.
Odcinek I
Gospodarz programu: Kabaret Młodych Panów (skecz "Prezydent się zgubił")
Goście: 
Prowadzenie: Tomasz Marciniak i Kamil Piróg z Kabaretu Profil
Odcinek II
Gospodarz programu: Kabaret Skeczów Męczących (skecz "Śruba", stand-up brat Śruby oraz piosenka improwizowana "Wiadro")
Goście:

</doc>
<doc id="1198399" url="https://pl.wikipedia.org/wiki?curid=1198399" title="Osobowość nieprawidłowa">
Osobowość nieprawidłowa



</doc>
<doc id="1198400" url="https://pl.wikipedia.org/wiki?curid=1198400" title="Było sobie porno">
Było sobie porno

Było sobie porno – polski program rozrywkowy wyśmiewający fabułę filmów porno.
Serial tworzony jest z powycinanych fragmentów filmowych, w których aktorzy podkładając głosy tworzą zupełnie nową, odmienną od pierwowzoru fabułę. Sam sposób nagrywania dubbingu bardzo przypomina polskie filmy z lat PRL. Serial zawiera urywki scen pornograficznych (choć ma więcej fabuły od oryginałów), jest więc przeznaczony dla osób dorosłych.
Przy realizacji niektórych odcinków brali udział satyrycy Grzegorz Halama i Marek Grabie.
Wersja polska.
i inni.

</doc>
<doc id="1198401" url="https://pl.wikipedia.org/wiki?curid=1198401" title="Has Anybody Seen My Gal?">
Has Anybody Seen My Gal?

Has Anybody Seen My Gal? – amerykańska komedia filmowa z 1952 roku w reżyserii Douglasa Sirka. Gwiazdami filmu byli Piper Laurie i Rock Hudson, a w jednej ze swoich pierwszych ról epizod odegrał James Dean.

</doc>
<doc id="1198402" url="https://pl.wikipedia.org/wiki?curid=1198402" title="Kaplica Scrovegnich">
Kaplica Scrovegnich

Kaplica Scrovegnich, kaplica Arena – kaplica w Padwie we Włoszech, dekorowana malowidłami Giotta. Jest to pierwsze chronologicznie dzieło, którego autorstwo jest mu bezdyskusyjnie przypisywane i uważane równocześnie za jedno z jego najwybitniejszych osiągnięć.
Historia.
Kaplica została wzniesiona przez Enrico Scrovegni w celu ekspiacyjnym za grzechy jego ojca Reginaldo, który znacznie wzbogacił się na lichwie, uważanej wówczas za jeden z najcięższych grzechów. Reginaldo stał się nawet bohaterem "Boskiej komedii", w której Dante umieścił lichwiarza w piekle. W 1300 roku Enrico kupił teren, mieszczący ruiny rzymskiego cyrku Arena i wzniósł na nim pałac, a obok kaplicę. Budowla pod wezwaniem Matki Boskiej Litościwej została poświęcona 25 marca 1305 roku.
Kształt budowli jest skromny – jest to kaplica jednonawowa, sklepiona beczkowo, zakończona prezbiterium o sklepieniu żebrowym. Dekoracja malarska jest niezwykle bogata, co wywołało nawet protest sąsiadujących z posiadłością eremitów, którzy 9 stycznia 1305 roku wnieśli skargę do kurii biskupiej w Padwie, protestując przeciw nadmiernemu, ich zdaniem, przepychowi kaplicy.
Freski.
Freski w kaplicy Scrovegnich (dell'Arena) w Padwie namalował Giotto w latach 1303-1306.
Ściany wewnątrz budowli są gładkie, a wszelkie zdobienia zostały wykonane malarsko. "Stworzone pędzlem listwy, gzymsy, ramy naśladują do złudzenia rzeczywiste, wykreślając przy tym misterny, lecz bardzo przejrzysty system podziałów geometrycznych, w którym – jak wykazała precyzyjna analiza pomiarowa – dokonano szeregu niezauważalnych okiem korektur optycznych". Malowidła zawierają także elementy iluzji: na arkadzie, prowadzącej do prezbiterium, artysta namalował dwie puste kapliczki z lampami, stwarzające wrażenie głębi, a powyżej dwie konstrukcje architektoniczne, które z kolei wyglądają, jakby odstawały od powierzchni muru i wychodziły przed nią.
Ściany boczne nawy zawierają 36 scen z dziejami Joachima i Anny, życiem Maryi oraz historią Jezusa aż do zmartwychwstania. Sceny te ułożone są w trzech pasach na każdej ze ścian; na ścianie prawej od wejścia, u góry, znalazł się cykl z Joachimem i Anną, a poniżej w dwóch pasach sceny z życia Chrystusa. Na lewej ścianie u góry – sceny z życia Maryi, poniżej, także w dwóch pasach, sceny z Jezusem.
Poniżej przedstawień figuralnych ściany do wysokości 3,1 m ozdobiono malowanym cokołem z marmurowymi płytami i malowanymi posągami siedmiu cnót i wad między nimi. Na arkadzie, oprócz wymienionych już kapliczek, Giotto namalował "Pakt Judasza" i "Nawiedzenie", wyodrębnione z cyklu scen na ścianach nawy; powyżej, także już wzmiankowane, architektoniczne konstrukcje ze Zwiastowaniem, a na ścianie tarczowej, wieńczącej arkadę, scenę powierzenia Gabrielowi misji zwiastowania. Nad wejściem umieszczono scenę sądu ostatecznego.

</doc>
<doc id="1198406" url="https://pl.wikipedia.org/wiki?curid=1198406" title="Ogólne zasady prawa międzynarodowego">
Ogólne zasady prawa międzynarodowego

Ogólne zasady prawa międzynarodowego – część prawa międzynarodowego, która obejmuje normy uznane przez wszystkie państwa i niepodlegające w zasadzie dyskusji. Normy te odnajdziemy w różnej postaci w systemach prawnych wszystkich państw. Przez niektórych uważane są za odrębne źródło prawa międzynarodowego. Część spośród ogólnych zasad prawa wywodzi się jeszcze z prawa rzymskiego i po dziś dzień wyrażana jest w języku łacińskim, np. "nemo iudex in causa sua" (nikt nie może być sędzią we własnej sprawie), czy "audiatur et altera pars" (należy wysłuchać również drugiej strony).
Zgodnie z art. 38 swojego statutu Międzynarodowy Trybunał Sprawiedliwości może na podstawie ogólnych zasad prawa międzynarodowego rozstrzygać przedstawione mu spory międzynarodowe, w praktyce jednak rzadko wprost się na nie powołuje.

</doc>
<doc id="1198408" url="https://pl.wikipedia.org/wiki?curid=1198408" title="Cieszynianka">
Cieszynianka



</doc>
<doc id="1198410" url="https://pl.wikipedia.org/wiki?curid=1198410" title="Bestialitas">
Bestialitas



</doc>
<doc id="1198414" url="https://pl.wikipedia.org/wiki?curid=1198414" title="Metatropizm">
Metatropizm



</doc>
<doc id="1198416" url="https://pl.wikipedia.org/wiki?curid=1198416" title="The Daily Show">
The Daily Show

The Daily Show – telewizyjny program satyryczny, w USA emitowany przez stację Comedy Central od poniedziałku do czwartku. Trevor Noah, gospodarz programu (od 28 września 2015 roku) w prześmiewczy sposób prezentuje i komentuje bieżące wydarzenia ze świata polityki, sportu i pop-kultury. W okresie od 11 stycznia 1999 roku do 6 sierpnia 2015 roku gospodarzem programu był Jon Stewart. W okresie od 21 lipca 1996 roku do grudnia 1998 roku gospodarzem programu był Craig Kilborn.
Spin-offem "The Daily Show" był prowadzony przez Stephena Colberta "The Colbert Report". Innym spin-offem prowadzonym przez byłego współpracownika Larrego Wilmorea jest "The Nightly Show with Larry Wilmore", nadawany od 19 stycznia 2015.

</doc>
<doc id="1198418" url="https://pl.wikipedia.org/wiki?curid=1198418" title="Terencjusz z Ikonium">
Terencjusz z Ikonium



</doc>
<doc id="1198419" url="https://pl.wikipedia.org/wiki?curid=1198419" title="Europejska Karta Małych Przedsiębiorstw">
Europejska Karta Małych Przedsiębiorstw

Europejska Karta Małych Przedsiębiorstw ("European Charter for Small Enterprises") – dokument wskazujący obszary, w których Państwa Członkowskie Unii Europejskiej oraz kraje kandydujące powinny podejmować działania na rzecz poprawy otoczenia oraz rozwoju małej przedsiębiorczości.
W myśl zasady "think small first" ("najpierw myśl na małą skalę") i w odpowiedzi na fakt, iż przedsiębiorstwa są podstawę gospodarki europejskiej, stanowią 99% ogółu podmiotów gospodarczych, będąc jednocześnie głównym źródłem miejsc pracy, innowacji i tworzenia dobrobytu, w dniach 19-20 czerwca 2000 r. podczas posiedzenia Rady Europejskiej, które odbyło się w Santa Maria da Feira przyjęta została Europejska Karta Małych Przedsiębiorstw (jako załącznik III do wniosków z posiedzenia Rady Europejskiej). 
Wdrożenie wszystkich założeń Karty ma kluczowe znaczenie dla osiągnięcia wyznaczonego w Lizbonie celu uczynienia z Europy najbardziej konkurencyjnej i dynamicznej gospodarki świata do 2010 r. Ogromną rolę EKMP dostrzegły również pozostałe kraje europejskie – w kwietniu 2002 r. Karta została przyjęta przez kraje kandydujące oraz kraje skandynawskie, a następnie, w czerwcu 2003 r., przez kraje Bałkanów Zachodnich. Obecnie w procesie wyznaczonym przez EKMP uczestniczą 34 państwa.
Kierunki działania.
Do najważniejszych kierunków w procesie wyznaczonym przez Europejska Karta Małych Przedsiębiorstw należą:

</doc>
<doc id="1198421" url="https://pl.wikipedia.org/wiki?curid=1198421" title="Uranismus">
Uranismus



</doc>
<doc id="1198423" url="https://pl.wikipedia.org/wiki?curid=1198423" title="Hacquetia">
Hacquetia



</doc>
<doc id="1198425" url="https://pl.wikipedia.org/wiki?curid=1198425" title="Szynggyrłau">
Szynggyrłau

Szynggyrłau (t. Utwa, Szyngirlau, Czyngirlau; kaz.: Шыңғырлау, Утва; ros.: Утва, Шингирлау, Чингирлау) – rzeka w północno-zachodnim Kazachstanie, lewy dopływ Uralu w zlewisku Morza Kaspijskiego. Długość – 290 km, powierzchnia zlewni – 6940 km², średni przepływ (we wsi Grigoriewka) – 3,8 m/s, maksymalny przepływ – 227 m/s, minimalny przepływ – 0,19 m/s. Reżim śnieżny.
Płynie przez zachodni skraj Wyżyny Przeduralskiej w kierunku północno-zachodnim i uchodzi do Uralu na odcinku granicznym. Latem częściowo wysycha. Zamarza w grudniu, rozmarza w połowie kwietnia. Wody używane do nawadniania.

</doc>
<doc id="1198427" url="https://pl.wikipedia.org/wiki?curid=1198427" title="Objawy psychotyczne">
Objawy psychotyczne



</doc>
<doc id="1198432" url="https://pl.wikipedia.org/wiki?curid=1198432" title="Herb powiatu kościerskiego">
Herb powiatu kościerskiego

Herbem powiatu kościerskiego jest tarcza dwudzielna w słup, w polu prawym złotym czarny gryf, w
polu lewym zielonym wspięty czarny niedźwiedź. Gryf i niedźwiedź trzymają tarczę
dwudzielną w słup ze srebrnym rogiem jelenim z prawej strony w czerwonym polu, czerwonym rogiem bawolim z lewej
strony w srebrnym polu.
Herb został ustanowiony "Uchwałą Rady Powiatu Nr XIII/3/2000 z dnia 1 marca 2000 r."

</doc>
<doc id="1198434" url="https://pl.wikipedia.org/wiki?curid=1198434" title="Bolesław Cybis">
Bolesław Cybis

Bolesław Jarosław Cybis (ur. 6 czerwca 1895 w Massandrze na Krymie, zm. 30 maja 1957 w Trenton) – polski malarz, grafik, rzeźbiarz i ceramik.
Życiorys.
Studiował w Petersburgu i Warszawie w SSP w latach 1923–1926 oraz w ASP u Tadeusza Pruszkowskiego w latach 1933–1934. Był współzałożycielem Bractwa św. Łukasza.
W 1930 podróżował do Włoch i Afryki. W latach 1934–1937 wraz z Janem Zamoyskim wykonywał fresk "Bolesław Chrobry wytyczający granice Polski na Odrze" w holu gmachu Wojskowego Instytutu Geograficznego w Warszawie. W 1936 uczestniczył przy dekoracji wnętrz statku "MS Batory". W 1939 w związku z pracami przy pawilonie polskim na Międzynarodowej Wystawie w Nowym Jorku wyjechał do USA, gdzie pozostał na stałe. Tam porzucił malarstwo, zajmował się głównie ceramiką i założył fabrykę "Cordey China Inc".
Początkowo malował archaizowane, linearne portrety chłopów i chłopek, tzw. cykl łowicki.
Późniejsze obrazy charakteryzuje wyrazisty kontur, wydłużenie postaci, liryzm i bliska surrealizmowi atmosfera wizji ("Spotkanie" 1931, "Primavera" 1936).

</doc>
<doc id="1198437" url="https://pl.wikipedia.org/wiki?curid=1198437" title="Raport Beveridge’a">
Raport Beveridge’a

Autorem raportu jest sir William Beveridge (1897-1963, znany później także jako baron Beveridge of Tuggal), jeden z najbardziej wpływowych ekonomistów swej epoki. W roku 1944 opublikował swoją najsłynniejszą pracę "Full employment in a free society". Wcześniej, w 1942 wydana została pozycja pt. 'Social Insurance and Allied Services', zwana również Raportem Beveridge’a.
Charakterystyka raportu.
Opublikowanie Raportu Beveridge’a można uznać za początek państwa opiekuńczego (ang. "welfare state"). Pojęcie to było stosowane już wcześniej, jednak dopiero po ogłoszeniu Raportu weszło do powszechnego użycia.
Raport Beveridge’a był projektem radykalnych reform po II wojnie światowej. Brytyjczycy zauważyli, że dotychczasowy system zaopatrzeniowy, funkcjonujący w Anglii, zapewnia niskie świadczenia emerytom, a także jest dużym obciążeniem dla budżetu państwa. William Beveridge w swojej pracy postulował, aby doraźne działania socjalne rządu zastępować działaniami w duchu keynesizmu. Działania redystrybucyjne państwa są ściśle związane z niesprawnościami rynku. Zgodnie z Raportem państwo opiekuńcze miało zapewniać na podstawie jednolitych składek świadczenia na poziomie niezbędnym do egzystencji, opiekę zdrowotną, emerytury i renty, dostateczne warunki mieszkaniowe i indywidualne usługi socjalne.
Raport zalecał ochronę socjalną poprzez gwarancję bezpieczeństwa dochodów, a w konsekwencji ochronę przed zdarzeniami losowymi. W jego ujęciu ubóstwo jest wynikiem przypadków losowych, takich jak choroba, bezrobocie czy śmierć. Ze względu na fakt, iż większość ludzi wykazuje skłonność do niedoszacowywania ryzyka, eliminacja ubóstwa wymaga od państwa interwencji wymuszającej na jednostkach ubezpieczanie się przed tego rodzaju przypadkami. Beveridge uzasadniał, iż ochrona obywateli jest tak samo istotną funkcją państwa jak zapewnianie bezpieczeństwa wewnętrznego czy ochrona przed atakiem zewnętrznym.
Na podstawie Raportu Beveridge’a w roku 1942 został wprowadzony przez konserwatywny rząd Winstona Churchilla w Wielkiej Brytanii plan Beveridge’a. Plan powiódł się, przyczynił się do walki z bezrobociem, wprowadził publiczną opiekę zdrowotną i budownictwo socjalne.

</doc>
<doc id="1198438" url="https://pl.wikipedia.org/wiki?curid=1198438" title="Louis Washkansky">
Louis Washkansky

Louis Washkansky (ur. 1913 w Słobódce, zm. 21 grudnia 1967 w Kapsztadzie) – pierwszy człowiek, na którym dokonano transplantacji serca.
Życiorys.
Washkansky urodził się na terenie Litwy (wówczas Cesarstwo Rosyjskie), ale w 1922 roku wyemigrował z przyjaciółmi do Południowej Afryki i został sprzedawcą w sklepie spożywczym w Kapsztadzie. Brał udział w II wojnie światowej na obszarze północnej i wschodniej Afryki oraz Włoch. Po wojnie ożenił się z Ann.
Louis Washkansky był czynnym sportowcem – pływał, podnosił ciężary i grał w piłkę nożną, ale z biegiem czasu jego zdrowie znacznie się pogorszyło. Był diabetykiem i cierpiał na nieuleczalną chorobę serca (miał przez to trzy zawały serca; ostatni z nich spowodował u niego niewydolność serca).
3 grudnia 1967 roku w szpitalu Groote Schuur Hospital w Kapsztadzie zespół lekarzy kierowany przez profesora Christiaana Barnarda jako pierwszy w historii dokonał przeszczepu serca, a biorcą był właśnie Washkansky. Dawczynią była dwudziestopięcioletnia Denise Darvall, urzędniczka bankowa z Kapsztadu, która tego samego dnia zginęła w wypadku samochodowym. Przeszczep był udany, jednak Washkansky miał osłabiony układ odpornościowy (wskutek sesji podawania immunosupresantów w obawie o odrzucenie przeszczepu) i zmarł na zapalenie płuc 21 grudnia.
Jego wnuk, Dale Washkansky, jest południowoafrykańskim artystą-fotografikiem.

</doc>
<doc id="1198440" url="https://pl.wikipedia.org/wiki?curid=1198440" title="Franciszek Pinck">
Franciszek Pinck

Franciszek Pinck (czasem w pisowni nazwiska Pink, a także Ping, Bing lub Byng, ur. ok. 1733 w Wiedniu, zm. 27 maja 1798 w Warszawie) – rzeźbiarz i sztukator, od 1765 nadworny rzeźbiarz Stanisława Augusta Poniatowskiego. Twórca m.in. posągu konnego Jana III Sobieskiego na moście w Łazienkach Królewskich w Warszawie, odsłoniętego w 1788 z okazji 105 rocznicy odsieczy wiedeńskiej. Pomnik ten uznawany jest za najważniejsze dzieło Franciszka Pincka. Wykuwał też, głównie w kamieniu, popiersia i posągi według projektów pierwszego z królewskich rzeźbiarzy, Andrzeja Le Bruna, zdobiące posiadłości królewskie: Zamek Ujazdowski, Zamek Królewski w Warszawie, Łazienki (ogród i pałac) i pałac w Kozienicach.
W latach 90. XVIII wieku zlecenia prac rzeźbiarskich od króla ustały, królewska kasa zalegała mu nawet z wypłatą 348 dukatów (jego miesięczna pensja w 1779 wynosiła 30 dukatów); Pinck popadł w tarapaty finansowe, śląc do przebywającego poza Warszawą króla kilkakrotnie prośby o wypłatę należności; poprosił nawet Bacciarellego o wstawiennictwo, którego ten mu udzielił. Uzyskał w rezultacie obietnicę wypłaty 900 dukatów, zająć się jednak musiał drobniejszymi pracami rzeźbiarskimi na zlecenia prywatne.
Jego syn, Ferdynand (1761–1797), był malarzem pejzażystą.

</doc>
<doc id="1198442" url="https://pl.wikipedia.org/wiki?curid=1198442" title="Kraj neutralny">
Kraj neutralny



</doc>
<doc id="1198444" url="https://pl.wikipedia.org/wiki?curid=1198444" title="Ułyżyłanszyk">
Ułyżyłanszyk

Ułyżyłanszyk, Uły-Żyłanszyk, Dżyłenczyk (kaz. Ұлыжыланшық; ros. Улы-Жыланшык, Джиленчик) – rzeka w środkowym Kazachstanie, o długości 277 km, powierzchni zlewni 26,1 tys. km² oraz reżimie śnieżnym.
Ułyżyłanszyk powstaje z połączenia rzek Dułygały żyłanszyk i Ülken żyłanszyk na zachodnich stokach gór Ułytau. Płynie na zachód przez zachodni skraj Pogórza Kazachskiego i uchodzi do bezodpływowych jezior Żaman Akköl i Żaksy Akköl w południowej części Bramy Turgajskiej. Woda używana do nawadniania.

</doc>
<doc id="1198448" url="https://pl.wikipedia.org/wiki?curid=1198448" title="Model S. Bowlesa">
Model S. Bowlesa

Model S. Bowlesa – model, który w oparciu o kategorię produktywności marginalnej pozwala określić, jaką sumę nakładów społecznych powinno się przeznaczać na kształcenie w sensie ogólnym oraz w jakich proporcjach na poszczególne typy kształcenia powinna być ona rozdzielona, jakie techniki kształcenia powinny być szczególnie wspierane. Model ten pozwala również ustalić optymalny poziom i strukturę importu siły roboczej wykorzystywanej w ramach systemu kształcenia. Model Bowlesa często określa się mianem sektorowego modelu systemu kształcenia.
Budowa modelu.
Pierwsze stadium budowy tego modelu zakłada określenie, jakiego rodzaju nakładów wymaga przekształcenie "surowców", czyli osób niewykształconych oraz "półproduktów", czyli osób wykształconych częściowo w "dobra finalne" – osoby wykształcone.
Uogólniona funkcja celu w tym modelu ma następującą postać:
gdzie:
Funkcja ta przedstawia teraźniejszą wartość korzyści ekonomicznych związanych z produkcją wszystkich szczebli kształcenia w pewnym horyzoncie czasowym, pomniejszoną o teraźniejszą wartość kosztów związanych z kształceniem.
Wnioski.
W swoim modelu Bowles zakładał, że absolwent każdego typu kształcenia przepracuje określoną, uśrednioną statystycznie, ilość lat. Dzięki temu, obliczając o ile wzrośnie roczny dochód narodowy w wyniku zatrudnienia absolwenta oraz pomniejszając ten dochód o sumę kosztów poniesionych na kształcenie danego absolwenta, możemy określić wielkość korzyści netto, jakie odniosła gospodarka z dalszego kształcenia jednego pracownika.
Dodatkowo posiłkując się teorią czynników produkcji oraz teorią marginalnej produktywności, Bowles ustalił, że wkład zatrudnionego absolwenta w wytworzony dochód narodowy równy jest jego zarobkom (wszak siła robocza uznawana za czynnik produkcji, a więc wynagradzana jest według swej krańcowej produktywności). Stąd wynika, że sumując zarobki absolwenta z całego okresu jego aktywności zawodowej, otrzymujemy wielkość jego wkładu do przyszłego dochodu narodowego.
Mimo że teoria Bowlesa jest dużym uproszczenie sytuacji panującej na rynku, a siła robocza opłacana jest nie zawsze tylko i wyłącznie ze względu na jej krańcową produktywność (zakłócenia spowodowane m.in. na skutek działalności związków zawodowych), była ona uznawana za przydatną przy szacowaniu przyszłych korzyści ekonomicznych wynikających z inwestowania w kapitał ludzki.
Bowles nie zgadzał się z teoriami Correa, Tinbergena i Bosa, zarzucając ich autorom, że metody określania zapotrzebowania na poszczególne kategorie siły roboczej oparli oni na całkowicie nierealnym założeniu proporcjonalności tego zapotrzebowania do wielkości produkcji. Metodę Tinbergena Bowles nazwał koncepcją "technologiczną", swoją zaś koncepcją "ekonomiczną", co miało świadczyć, że przyjęte przez niego założenia były bardziej realne. Jednak analiza modelu Bowlesa prowadzi do podważenia jej przydatności, gdyż wynika z niej, iż teoria Bowlesa oparta jest na błędnych przesłankach.

</doc>
<doc id="1198450" url="https://pl.wikipedia.org/wiki?curid=1198450" title="Johann Adolf Scheibe">
Johann Adolf Scheibe

Johann Adolf Scheibe (ur. 5 maja 1708 w Lipsku, zm. 22 kwietnia 1776 w Kopenhadze) – niemiecki kompozytor epoki późnego baroku, tworzący przez większość życia w Danii. Jako wydawca pisma „Der critische Musikus” był też jednym z pierwszych stale publikujących krytyków muzycznych.
Życiorys.
1708–1740.
Jego ojcem był lipski budowniczy organów Johann Scheibe (1680-1748). W roku 1725 Johann - junior rozpoczął studia prawnicze i filozoficzne na uniwersytecie w tym mieście. Musiał jednak przerwać studia ponieważ sytuacja finansowa rodziny znacznie się pogorszyła. Został muzykiem i opanował dobrze organy i klawesyn. W 1729 nie udało mu się zostać kantorem kościoła i szkoły Św. Tomasza (był nim wtedy Johann Sebastian Bach), więc w latach 1730-1735 zarabiał jako nauczyciel muzyki.
W 1736 przeprowadził się do Hamburga, gdzie poznał tamtejszych kompozytorów. Zarówno Johanna Matthesona jak i Georga Telemanna. Podczas wyjazdów Telemanna, Scheibe zastępował go jako nauczyciel muzyki. Zachęcony przez Telemanna i Matthesona wydawał w latach 1737-1740 pismo zajmujące się krytyką muzyczną "Der critische Musicus".
W roku 1739 Scheibe został kapelmistrzem margrabiego Friedricha Ernsta von Brandenburg-Kulmbach w jego posiadłości Friedrichsruhe, (w miejscowości Drage, nieopodal Itzehoe). Margrabia był namiestnikiem króla Danii w księstwach Szlezwiku i Holsztynu.
1740–1776.
W 1740 roku, siostra Margrabiego, duńska Królowa Zofia Magdalena uczyniła go szefem duńskiej królewskiej orkiestry. Scheibe szybko został czołową postacią życia muzycznego Kopenhagi. Komponował dzieła wokalne (Passionsoratorium 1742, którego muzyka zaginęła) i instrumentalne. Współtworzył pierwsze duńskie towarzystwo muzyczne "Det musikalske Societet", które w latach 1744-1749 organizowało publiczne koncerty.
Gdy zmarł król Chrystian VI Oldenburg w roku 1746, władzę objął Fryderyk V. Wpływy pietyzmu ustąpiły radości. W 1749 otwarto "Det Kongelige Teater" przy Kongens Nytorv w Kopenhadze, a także operę. Król lubił włoskie opery i francuskie opero-balety. Scheibe mocno krytykował włoską muzykę, więc został w roku 1748 zwolniony, a stanowisko nadwornego dyrygenta objął Paolo Scalabrini.
Scheibe przeniósł się do Sønderborga, gdzie znów został nauczycielem muzyki, a także tłumaczem duńskich dzieł literackich na język niemiecki. Utrzymywał jednak kontakty ze stołecznymi muzykami i skomponował ku czci królewskiego święta dzieło: "Det musikalske Selskab".
Już od roku 1746 był członkiem kopenhaskiej loży "Zorobabel". W roku 1749 opublikował zbiór masońskich melodii "Neue Freymaurerlieder".
Prowadził orkiestrę wykonującą jego dzieła, dlatego bywał często w stolicy. Dopiero w 1762 osiadł w niej na stałe i mieszkał przez 14 lat, aż do śmierci.
Poglądy Scheibego jako krytyka muzycznego.
Scheibe uważał, że Johann Sebastian Bach i Georg Friedrich Händel byli największymi mistrzami muzyki na instrumenty klawiszowe; organy i klawesyn. "Koncert włoski" Bacha z ("Italienisches Konzert" - BWV 971) uważał za wzór dla instrumentalistów. Jeśli zaś chodzi o muzykę wokalną, Scheibe preferował tę, którą pisali Georg Philipp Telemann i Carl Heinrich Graun. W jego czasach to właśnie Telemann, Graun i Johann Adolf Hasse uchodzili za najlepszych kompozytorów. U Bacha Scheibe krytykował to, co raziło współczesnych: "sztuczność", "niejasny styl" i "przesadną wirtuozerię", "przeładowanie ozdobnikami i zbytnie skomplikowanie polifonii" a także to, że Bach nie pozostawiał soliście swobody doboru choćby niektórych ornamentów muzycznych.
Dlatego XIX-wieczni i dwudziestowieczni bacholodzy niejako zemścili się na Scheibe'm, nie wykazując zainteresowania dorobkiem kopenhaskiego kapelmistrza.

</doc>
<doc id="1198451" url="https://pl.wikipedia.org/wiki?curid=1198451" title="Zespoły mielodysplastyczne">
Zespoły mielodysplastyczne

Zespoły mielodysplastyczne (mielodysplazja szpiku) () – klonalne zaburzenie hematopoetycznej komórki macierzystej uniemożliwiające różnicowanie i dojrzewanie komórek, przejawiające się jedno-, dwu- lub trójliniową cytopenią i najczęściej bogatokomórkowym szpikiem. Jest to grupa blisko związanych jednostek chorobowych, w których proces tworzenia krwinek jest zakłócony przez niezdolność niedojrzałych komórek do prawidłowego wzrostu i rozwoju. Czasami nazywany stanem przedbiałaczkowym, ponieważ w zaawansowanych postaciach stosunkowo często transformuje w kierunku ostrych białaczek.
Epidemiologia.
Na zespoły mielodysplastyczne chorują częściej mężczyźni w wieku 60–75 lat. Zapadalność w Europie szacuje się na 2,1-12,6/100 000, przy czym powyżej 70. roku życia wzrasta do 15-50/100 000.
Etiopatogeneza.
Przyczyny powstawania zespołu mielodysplastycznego nie są do końca poznane. Postuluje się udział szeregu czynników ryzyka, które mogą zwiększać częstotliwość zachorowania na MDS.
Czynniki ryzyka.
Do czynników ryzyka mogą należeć:
Patogeneza.
Istotą zespołów mielodysplastycznych jest dysproporcja pomiędzy normo- lub nawet bogatokomórkowym szpikiem a występującą w krwi obwodowej cytopenią (zmniejszeniem ilości składników morfotycznych krwi). Jest to związane z zaburzeniem proliferacji, dojrzewania i czasu przeżycia powstających komórek. W zależności od rodzaju zespołu, dominują różne zaburzenia hemopoezy. We wczesnych postaciach (RA, RARS, RCMD, RCMD-RS; patrz klasyfikacja) bardziej nasilona jest zwykle apoptoza. W późnych stadiach (RAEB-1, RAEB-2) dominuje zwiększona proliferacja z wydłużonym czasem przeżycia. W tych postaciach częściej dochodzi do transformacji w ostre białaczki.
Wśród mechanizmów patogenetycznych prowadzących do rozwoju nieefektywnej hematopoezy postuluje się udział limfocytów T oraz wpływ nasilonej angiogenezy. Za przejście wczesnych form MDS w formy bardziej zaawansowane odpowiada skrócenie telomerów, nasilona metylacja oraz inaktywacja genu "p15INK4b".
Objawy.
Objawy nie są patognomoniczne dla zespołu mielodysplastycznego, mogą również występować w szeregu innych schorzeń.
W MDS dochodzi do rozwoju niedokrwistości, której objawami mogą być:
W przebiegu mielodysplazji może występować neutropenia. Zmniejszenie ilość granulocytów skutkuje ciężkimi zakażeniami bakteryjnymi i grzybiczymi.
Skutkiem małopłytkowości mogą być objawy skazy krwotocznej – wybroczyny na skórze oraz śluzówkach, a także groźne dla życia krwawienia, np. do centralnego systemu nerwowego.
Niekiedy występuje hepatomegalia, splenomegalia lub limfadenopatia (powiększenie węzłów chłonnych).
Diagnostyka.
W diagnostyce zespołów mielodysplastycznych należy ocenić przede wszystkim krew obwodową, a także szpik (zarówno pod kątem morfologicznym, jak i cytogenetycznym).
W krwi obwodowej mogą występować następujące zaburzenia:
Szpik w biopsji aspiracyjnej jest zazwyczaj bogatokomórkowy lub normokomórkowy z zaburzeniami hemopoezy różnych linii komórkowych: nieprawidłowe dojrzewanie jądra komórkowego i cytoplazmy oraz nieprawidłowe rozmieszczenie ziarnistości, obecność paraerytroblastów, mikromegakariocytów, megakariocytów jednojądrowych, zwiększona procentowa zawartość blastów.
W trepanobiopsji, oprócz zaburzonej hematopoezy, nieprawidłowe rozmieszczenie komórek prekursorowych oraz niekiedy cechy włóknienia szpiku.
Badanie cytochemiczne obrazuje obecność syderoblastów pierścieniowatych oraz tzw. syderoblastów patologicznych, tj. zawierających powyżej 5 ziarnistości żelazowych w cytoplazmie.
Na podstawie badania cytogenetycznego można stwierdzić nieprawidłowości w postaci: del(5q), monosomii 7, del(7q).
U osób z zespołem mielodysplastycznym może również występować zwiększone stężenie żelaza oraz hemoglobiny płodowej w surowicy.
Klasyfikacja.
W użyciu są dwie klasyfikacje. Starsza – klasyfikacja FAB, powstała na zasadzie konsensusu, jaki wypracowała grupa amerykańskich, brytyjskich i francuskich badaczy. Klasyfikacja ta została po raz pierwszy opublikowana w 1976 roku, a następnie uaktualniona w 1982 roku. MDS został w niej podzielony na 5 grup. W 1985 roku na skutek obaw przed niedodiagnozowaniem ostrej białaczki szpikowej podtypu M6 (ostrej erytroleukemii; AML M6) klasyfikacja uległa dalszej modyfikacji.
Młodsza klasyfikacja została wprowadzona pod koniec lat 90. XX wieku przez grupę patologów i klinicystów pracujących pod auspicjami Światowej Organizacji Zdrowia (WHO). Stanowi zmodyfikowaną klasyfikację FAB.
Klasyfikacja FAB.
Klasyfikacja FAB opiera się procentowej zawartości blastów w krwi obwodowej i szpiku kostnym oraz charakterystyce morfologicznej.
W 1985 roku wprowadzono modyfikację klasyfikacji w celu odróżnienia pacjentów z MDS a ostrą białaczką szpikową. U chorych z obecnością ≤ 50% erytroblastów w szpiku bierze się pod uwagę procentową zawartość wszystkich jądrzastych komórek blastycznych. Obecność ≥ 30% takich blastów upoważnia do rozpoznania ostrej erytroleukemii (AML M6). &lt; 30% jest traktowane jako MDS.Z chwilą występowania &gt; 50% erytroblastów w szpiku, drugim krokiem diagnostycznym jest określenie występowania procentowej zawartości blastów wszystkich komórek jądrzastych z wyjątkiem tych z linii erytroidalnej. Przy obecności ≥ 30% takich komórek w różnicowaniu należy wziąć pod uwagę podtypy M1-M5 ostrej białaczki szpikowej. &lt; 30% przemawia za rozpoznaniem zespołu mielodysplastycznego.
Klasyfikacja FAB była używana przez 20 lat. Obecnie, po wprowadzeniu przez WHO nowszej klasyfikacji, straciła na znaczeniu.
Klasyfikacja WHO.
W 1999 roku wprowadzono modyfikację klasyfikacji FAB. Wprowadzono, między innymi, nową grupę schorzeń – RCMD (Refractory Cytopenia with Multilineage Dysplasia), która obejmowała pacjentów z patologicznymi zmianami nieograniczonymi tylko do linii erytroidalnej oraz zespół 5q-. RAEB-T klasyfikowana poprzednio jako zespół mielodysplastyczny została przesunięta do białaczek. Cezura w postaci procentowej zawartości blastów w szpiku została przesunięta z poprzednich 30% do 20%. Od tej granicy rozpoznaje się już białaczkę.
Klasyfikacja obejmuje następujące typy:
Leczenie.
Model terapii zależny jest od wieku i stanu ogólnego pacjenta (ocenianego na podstawie skali ECOG), oraz od klasyfikacji rokowniczej IPSS (patrz niżej):
leczenie łagodne – leczenie prowadzone w warunkach ambulatoryjnych (czynnik wzrostu, chemioterapia w małych dawkach, leczenie wspomagające)
leczenie intensywne – leczenie prowadzone w warunkach szpitalnych (chemioterapia skojarzona, przeszczepienie szpiku kostnego), w razie braku kwalifikacji do przeszczepu – leki demetylujące
Przeszczepienie szpiku.
Jest to metoda z wyboru u chorych poniżej 45 roku życia (przy obecności zgodnego dawcy). Jest metodą umożliwiającą wyleczenie.
Chemioterapia.
W leczeniu łagodnym zespołów mielodysplastycznych stosuje się małe dawki arabinozydu cytozyny (Ara-C).
W chemioterapii intensywnej można wykorzystywać modele stosowane w leczeniu ostrej białaczki szpikowej, np. model 3+7 polegający na podawaniu przez 7 dni Ara-C oraz przez 3 dni antracykliny (np. daunorubicyny). Do całkowitej remisji dochodzi u około 50% pacjentów, przy czym czas trwania remisji wynosi około 1 rok. Śmiertelność w trakcie chemioterapii szacuje się na 15%.
Leczenie wspomagające.
W leczeniu wspomagającym stosuje się głównie uzupełnianie niedoborów elementów morfotycznych krwi:
Leki immunomodulujące.
W leczeniu MDS z izolowaną delecją 5q stosuje się lenalidomid.
Leki eksperymentalne.
ATG, trójtlenek arsenu, bewacizumab, deferasirox, varinostat, klaforabina [ASH, 2008]
Rokowanie.
W 1997 roku wprowadzono do użytku punktowy system oceny pacjentów z zespołem mielodysplastycznym stratyfikujący ryzyko transformacji w ostrą białaczkę i oceniający medianę przeżycia (International Prognostic Scoring System). Wzięto w nim pod uwagę procentową zawartość blastów w szpiku, kariotyp oraz liczbę cytopenii (zmniejszenie ilości morfotycznych składników krążących w krwi obwodowej). Powyższe czynniki przedstawiono w systemie punktowym (od 0 do 2,0; licząc co pół punktu), przyporządkowując poszczególnej punktacji stosowne ryzyko:
W celu określenia kategorii ryzyka sumuje się punkty (patrz tabelka obok). Kategorie IPSS wykorzystuje się również w celu wyboru stosownego algorytmu leczenia (patrz sekcja leczenie).
Historia.
Po raz pierwszy MDS został opisany w 1907 roku przez Luzatto. Był to przypadek przewlekłej anemii związanej z hiperplazją szpikowych komórek erytroidalnych. Luzatto określił to schorzenia jako "anemię pseudoaplastyczną". Następnie dzięki badaniom Rhoadsa i Bomforda do użytku weszło określenie "refractory anemia" ("anemia oporna"). W miarę zwiększania ilości doniesień o możliwości tranformacji zespołów mielodysplastycznych w ostre białaczki, na początku lat 50. XX wieku Block i Hamilton zaproponowali określenie "preleukemia". W 1956 roku wydzielono z grupy pacjentów z anemią oporną osoby z obecnością w szpiku syderoblastów pierścieniowatych. Na podstawie tych doniesień William Dameshek wysunął podejrzenie, że anemia syderoblastyczna może stanowić wczesną formę erytroleukemii.
Określenie "preleukemia" ("stan przedbiałaczkowy") szybko okazało się błędne, gdyż wielu pacjentów u których rozpoznano ten stan nie rozwinęło białaczki. Ostateczne uporządkowanie kwestii klasyfikacji i nazewnictwa zespołów mielodysplastycznych nastąpiło w 1976 roku, kiedy to międzynarodowy zespół badaczy (FAB) ustalił konsensus w tej sprawie. Wprowadzono wówczas klasyfikacja funkcjonowała przez ponad 20 lat, aż do czasu kiedy Światowa Organizacja Zdrowia w 1999 roku wprowadziła uaktualnienia, które funkcjonują do dzisiaj.
Historyczne nazewnictwo zespołów mielodysplastycznych: stan przedbiałaczkowy, niedokrwistość oporna na leczenie, niedokrwistość oporna na leczenie z nadmiarem komórek blastycznych, tląca się ostra białaczka, przewlekła mieloza erytemiczna, podostra białaczka mielomonocytowa, podostra białaczka szpikowa, hipoplastyczna ostra białaczka szpikowa, dysplazja hematopoetyczna.

</doc>
<doc id="1198452" url="https://pl.wikipedia.org/wiki?curid=1198452" title="Benoit Costil">
Benoit Costil



</doc>
<doc id="1198453" url="https://pl.wikipedia.org/wiki?curid=1198453" title="Posterunek w Reno">
Posterunek w Reno

Posterunek w Reno ("Reno 911!") – amerykański serial komediowy.

</doc>
<doc id="1198454" url="https://pl.wikipedia.org/wiki?curid=1198454" title="Lesnoj">
Lesnoj

Lesnoj (ros. Лесной) – miasto zamknięte w Federacji Rosyjskiej, w obwodzie swierdłowskim, pozostające w gestii Federalnej Agencji Energii Atomowej Rosatom ("Государственная корпорация по атомной энергии" «Росатом»). Powstało w 1947, zaś prawa miejskie otrzymało w 1954. Przez długi czas funkcjonowało pod utajnioną nazwą Swierdłowsk – 45.
Położone nad brzegami Tury, dopływem Tobołu, 254 km na północ od Jekaterynburga.

</doc>
<doc id="1198455" url="https://pl.wikipedia.org/wiki?curid=1198455" title="Uba (rzeka)">
Uba (rzeka)

Uba (także Oba; kaz. i ros.: Уба) – rzeka we wschodnim Kazachstanie, prawy dopływ Irtyszu. Długość – 278 km, powierzchnia zlewni – 9850 km², średni przepływ (8 km od ujścia) – 177 m³/s. Reżim mieszany z przewagą śnieżnego z maksimum od kwietnia do połowy lipca.
Powstaje z połączenia Białej Uby i Czarnej Uby w zachodnim Ałtaju koło miasta Ridder. Płynie na zachód, po opuszczeniu gór koło miasta Szamanaicha skręca na południe i uchodzi do Irtyszu. W górnym biegu tworzy wiele wodospadów, w dolnym dzieli się na liczne ramiona. Zamarza na przełomie grudnia i stycznia, rozmarza na przełomie kwietnia i maja. Rzeka jest spławna.

</doc>
<doc id="1198456" url="https://pl.wikipedia.org/wiki?curid=1198456" title="Amy Mbacke Thiam">
Amy Mbacke Thiam



</doc>
<doc id="1198459" url="https://pl.wikipedia.org/wiki?curid=1198459" title="Jim wie lepiej">
Jim wie lepiej

Jim wie lepiej (ang. tytuł "According to Jim") – amerykański serial komediowy, opowiadający o życiu rodzinnym oraz powodzeniu w interesach głównego bohatera, Jima (w tej roli James Belushi). Liczy 8 sezonów i 182 odcinki. Serial emitowany w USA od 3 października 2001 do 2 czerwca 2009 roku. W Polsce, serial emitowany przez stacje Comedy Central, TV Puls, Comedy Central Family, Puls 2, Fox Comedy.
O serialu.
Serial opowiada o zabawnych przygodach Jima (James Belushi) i jego żony, Cheryl (Courtney Thorne-Smith). Ich codzienne życie to „love story” na wesoło. Jim jest dojrzałym mężczyzną, lecz jego podejście do życia można określić jako dosyć swobodne. Jest budowlańcem. Pracuje ze swoim szwagrem, a bratem Cheryl – Andym (Larry Joe Campbell). Stałym elementem serialu są również utarczki słowne między Jimem a siostrą Cheryl i Andy’ego – Daną (Kimberly Williams-Paisley). Jim i Cheryl mają piątkę dzieci – Ruby, Gracie i Kyle’a, a w finale 7 sezonu, Cheryl rodzi bliźniaków – Jonathana i Gordona.
W serialu nigdy nie zostało podane nazwisko rodziny Jima, ani panieńskie nazwisko Cheryl. Wiemy tylko, że kiedy Dana wychodzi za mąż, przyjmuje nazwisko męża. Powstawały spekulacje, sugerujące się tytułem serialu, że Cheryl, Jim i ich dzieci noszą nazwisko "Belushi".
Historia serialu.
Pierwszy odcinek "Jim wie lepiej" wyemitowano w Stanach 3 października 2001 roku. Pierwsza seria odniosła sukces i zdecydowano się na emisję drugiego sezonu, który liczy 28 odcinków. Z każdym tygodniem, serial przyciągał coraz więcej widzów, stając się drugim, najczęściej oglądanym sitcomem ABC. Stacja postanowiła zaryzykować i przesunęła serial na czas, kiedy konkurencyjna stacja NBC emitowała swój serial – "Frasier". Mimo że "Jim wie lepiej" nie pokonało konkurencji, wyniki oglądalności zadecydowały o stworzeniu trzeciego sezonu, który liczy 29 odcinków.
15 maja 2007 roku, dzień przed wyemitowaniem ostatniego odcinka 6 sezonu, stacja poinformowała, że serial nie doczeka się kolejnego sezonu. Mimo to, 27 czerwca 2007 roku, stacja zezwoliła na produkcję 7 sezonu. Wszystkie 18 odcinków wyemitowano w 2008 roku.
27 lutego 2008 roku, ogłoszono, iż ABC planuje produkcję kolejnego sezonu. Wiadomość oficjalnie została potwierdzona 13 maja 2008 roku. W grudniu tego roku, rozpoczęto emisję ósmego, finałowego sezonu. Serial opuściła Kimberly Williams-Paisley, wcielająca się w rolę Dany. Powróciła gościnnie w ostatnim odcinku serialu.
W grudniu 2008, aktor Larry Joe Campbell poinformował, że ósmy sezon jest sezonem ostatnim, finałowym. Ostatni odcinek serialu wyemitowano 2 czerwca 2009 roku. Odcinek ten wyreżyserował James Belushi.
Czołówka.
W 1 i 2 sezonie, Jim siedzi w swoim fotelu, a obok niego pojawiają się dzieci i żona. Obok pojawił się tytuł serialu. Stałą częścią wszystkich wersji czołówek stało się wypowiedziane przez Jima "Oh, babe".
W 3 sezonie, zamysł czołówki się zmienił. Pojawiły się postacie Andy’ego i Dany. Cała rodzina próbuje zrobić sobie zdjęcie, lecz za każdym razem zdjęcie robi się w nieodpowiednim momencie. Wyjątkami są siódmy, jedenasty i trzynasty odcinek trzeciego sezonu. Są to odcinki o Halloween, Święcie Dziękczynienia i Bożym Narodzeniu. Wtedy zdjęcie wychodzi. Po zdjęciu, ukazuje się tytuł serialu.
W 4 sezonie czołówka ulega całkowitej zmianie. Taki zamysł pozostaje już do 8 sezonu. Czołówka obejmuje główną obsadę. Zmiana ulega w 8. sezonie, kiedy z czołówki znika Dana.
Emisja w Polsce.
Serial w Polsce po raz pierwszy emitowany był przez stację Comedy Central od 4 września 2007 do 27 czerwca 2010 roku. Stacja ponownie emitowała serial od 4 lutego do 26 listopada 2011 roku. Serial emitowany był nawet po kilka odcinków dziennie.
Serial emitowany był również w stacji TV Puls od 6 czerwca do 4 września 2011 roku, w godzinach wieczornych.
Od 14 stycznia 2013 roku, serial emitowany był w stacji Puls 2, po dwa odcinki, od poniedziałku do czwartku, w godzinach wieczornych. Emisja rozpoczęła się od 22. odcinka 1. sezonu. Emisja zakończyła się 27 marca 2013, na ostatnim odcinku 4. sezonu.

</doc>
<doc id="1198461" url="https://pl.wikipedia.org/wiki?curid=1198461" title="Stanisław Krygowski">
Stanisław Krygowski

Stanisław Krygowski (ur. 21 listopada 1868 w Tarnowie, zm. 27 grudnia 1944 w Krakowie) – prawnik, adwokat, działacz turystyczny, turysta górski i fotografik.
Życiorys.
Był synem Antoniego Krygowskiego (1824–1904), z wykształcenia matematyka i fizyka, pedagoga, profesora gimnazjów w Tarnopolu, Tarnowie i Lwowie, w latach 1876–1887 dyrektora gimnazjum w Wadowicach.
W latach 1876–1878 uczęszczał do szkoły męskiej w Wadowicach, w latach 1878–1886 – do tutejszego gimnazjum (obecnie: I Liceum Ogólnokształcące im. Marcina Wadowity w Wadowicach). Po maturze w Wadowicach rozpoczął studia prawnicze na Uniwersytecie Jagiellońskim w Krakowie, które zwieńczył w roku 1896 tytułem doktora prawa. Przez wiele lat (1899–1944) prowadził w Krakowie kancelarię adwokacką, był również członkiem Rady Dyscyplinarnej krakowskiej Izby Adwokackiej.
Uprawiał z zamiłowaniem turystykę górską i taternictwo oraz – jako jeden z pierwszych (już w roku 1914) – turystykę narciarską. Od czasów studenckich wędrował po Beskidach i Tatrach. Dokonał kilku pierwszych wejść w Tatrach, m.in. na Rumiską Przełączkę (wejście upamiętnione w niemieckim nazewnictwie nazwą „Krygowskischarte”), na Wschodni Szczyt Żelaznych Wrót (1904), dwa przejścia różnymi drogami północnej ściany Mięguszowieckiego Szczytu Wielkiego (1906, 1907). Od roku 1902 był członkiem i działaczem Towarzystwa Tatrzańskiego, od r. 1903 – członkiem Sekcji Turystycznej TT (późniejszego Klubu Wysokogórskiego), później długoletnim członkiem „Wydziału” (tj. Zarządu Głównego) TT, m.in. sekretarzem (1905–1908), redaktorem „Pamiętnika Towarzystwa Tatrzańskiego” (1906–1907), wreszcie radcą prawnym Towarzystwa.
Był również fotografikiem i prekursorem fotografii barwnej w Polsce. Za swoje zdjęcia uzyskał kilka medali, m.in. na wystawie Krakowskiego Towarzystwa Fotograficznego w 1908 r. i na wystawie we Lwowie w 1909 r. Wiele jego fotografii było reprodukowanych w „Pamiętnikach Towarzystwa Tatrzańskiego”, a następnie w „Wierchach”. Bogate zbiory fotografii i klisz Stanisława Krygowskiego do zbiorów Centralnej Biblioteki Górskiej PTTK ofiarował jego syn, Władysław Krygowski – również prawnik, turysta górski i działacz turystyczny.

</doc>
<doc id="1198468" url="https://pl.wikipedia.org/wiki?curid=1198468" title="Sin-Iddinam">
Sin-Iddinam



</doc>
<doc id="1198469" url="https://pl.wikipedia.org/wiki?curid=1198469" title="Peep Show">
Peep Show

Peep Show – brytyjski serial komediowy. Opowiada on o dwóch mężczyznach, których różni praktycznie wszystko, a którzy dzielą zaledwie dwa wspólne zainteresowania – fascynacja kobietami i poszukiwania nowych przygód erotycznych. Serial został wielokrotnie nagrodzony, otrzymał między innymi nagrodę dla najlepszej komedii na British Comedy Awards w 2006 roku oraz otrzymał nagrodę BAFTA w kategorii "najlepsza komedia sytuacyjna" w 2008 roku.

</doc>
<doc id="1198470" url="https://pl.wikipedia.org/wiki?curid=1198470" title="Łeontij Kunyćkyj">
Łeontij Kunyćkyj

Łeontij Kunyćkyj, Leon Kunicki, ukr. Леонтій Куницький (ur. 20 czerwca 1877 w Orzechowcu, zm. 25 września 1961 w Mościskach) – ukraiński działacz społeczny, doktor teologii, ksiądz prałat greckokatolicki, kanonik greckokatolickiej kapituły metropolitalnej. W latach 1925–1939 członek Centralnego Komitetu Ukraińskiego Zjednoczenia Narodowo-Demokratycznego (UNDO), wiceprezes UNDO w latach 1928–1939, poseł na Sejm II kadencji.
Ukończył ukraińskie gimnazjum akademickie we Lwowie (1896), a następnie greckokatolickie Seminarium Duchowne (w 1901 otrzymał święcenia kapłańskie). Studiował później we Lwowie, Wiedniu, Rzymie i Innsbrucku, uzyskując w 1904 doktorat z teologii. Po otrzymaniu w 1901 święceń kapłańskich i zakończeniu studiów do 1914 był duszpasterzem diaspory ukraińskiej w USA. Od 1917 przebywał we Lwowie. Kanonik, prałat – kanclerz greckokatolickiej metropolitalnej Kurii Arcybiskupiej, proboszcz archikatedry św. Jura. Profesor Akademii Teologicznej we Lwowie.
W II Rzeczypospolitej początkowo w Ukraińskiej Partii Pracy Narodowej (UPNR), wydawca jej organów prasowych „Nowa Rada” (1919–1920) i „Nasz Prapor” (1923–1924). Współzałożyciel UNDO, członek Komitetu Centralnego UNDO przez cały okres istnienia partii, od 1928 do końca istnienia partii jej wiceprzewodniczący.
W wyborach parlamentarnych w 1928 wybrany na posła do Sejm RP drugiej kadencji z listy Bloku Mniejszości Narodowych z okręgu nr 54 (Tarnopol–Trembowla–Skałat–Zbaraż–Podhajce–Czortków–Buczacz–Husiatyn–Borszczów–Zaleszczyki)). Reprezentant UNDO i Ukraińskiej Reprezentacji Parlamentarnej na Kongres Mniejszości Narodowych w Genewie (w dniach 29–31 sierpnia 1928).
W czasie kampanii wyborczej przed wyborami do Sejmu i Senatu w listopadzie 1930 (tzw. „wyborami brzeskimi”) aresztowany 1 października 1930 w Warszawie pod zarzutem wystąpień antypaństwowych. Został przewieziony do więzienia w Czortkowie, wypuszczony po trzech i pół miesiąca za kaucją 3000 złotych. 25 stycznia 1932 rozpoczął się we Lwowie jego proces, 1 lutego 1932 został skazany na sześć miesięcy więzienia z zaliczeniem aresztu śledczego w zawieszeniu na 5 lat. W latach 1937–1939 przewodniczący Komitetu Pomocy dla Ukraińskich Więźniów Politycznych.
11 kwietnia 1945, wraz z Josyfem Slipym, arcybiskupem metropolitą lwowskim, biskupami: Nikitą Budką (biskup pomocniczy archidiecezji lwowskiej), Hryhoryjem Chomyszynem (biskup diecezji stanisławowskiej), Mykołą Czarneckim (apostolski wizytator Kościoła katolickiego obrządku bizantyjsko-słowiańskiego), Iwanem Latyszewskim (biskup sufragan stanisławowski) i innymi wysokimi rangą duchownymi Kościoła greckokatolickiego na Ukrainie został aresztowany przez NKWD i zesłany do łagru. Uwolniony w 1956, do końca życia mieszkał w Mościskach.

</doc>
<doc id="1198471" url="https://pl.wikipedia.org/wiki?curid=1198471" title="Sin-Eribam">
Sin-Eribam



</doc>
<doc id="1198473" url="https://pl.wikipedia.org/wiki?curid=1198473" title="Sin-Iqiszam">
Sin-Iqiszam



</doc>
<doc id="1198476" url="https://pl.wikipedia.org/wiki?curid=1198476" title="Sylety">
Sylety

Sylety, Silety (kaz. Сілеті; ros. Селеты, Силеты) – rzeka w północnym Kazachstanie, o długości 407 km, powierzchni zlewni 18,5 tys. km², średnim przepływie 5,8 m³/s oraz reżimie śnieżnym (95% przepływu podczas maksimum).
Wypływa na północ od Astany na północnym skraju Pogórza Kazachskiego. Płynie na północny wschód, wypływa na Nizinę Zachodniosyberyjską, skręca na północny zachód i kończy bieg w bagnach otaczających bezodpływowe jezioro Syletytengyz. Do samego jeziora dociera tylko przy wysokim stanie wody. Latem wysycha i rozpada się na łańcuch słonawych jeziorek. Zamarza na okres od grudnia do marca, w wielu miejscach przemarza do dna. Wody używane do nawadniania.

</doc>
<doc id="1198477" url="https://pl.wikipedia.org/wiki?curid=1198477" title="Grupa mędrców">
Grupa mędrców

Grupa Mędrców ("Grupa refleksji", "Konwent mędrców" /ang. "Wise Men Group", "High-level Reflection Group") – organ doradczy Unii Europejskiej w sprawie jej przyszłości utworzony 14 grudnia 2007 na szczycie w Brukseli z inicjatywy francuskiego prezydenta Nicolasa Sarkozy’ego. Grupa zakończyła działalność w maju 2010 wraz z publikacją raportu.
Zadania.
Do głównych zadań Grupy refleksji należało określenie granic zjednoczonej Europy w perspektywie długoterminowej (lata 2020–2030) oraz przyszłości UE. Grupa miała również zająć się wyzwaniami opisanymi w Deklaracji Berlińskiej i przyszłością tzw. europejskiego modelu gospodarczego (godzącego ochronę socjalną z wolnym rynkiem) czy imigracją. Wyraźnie zaznaczono, że do kompetencji grupy nie należy reforma instytucji unijnych i budżetu UE.
Skład.
W październiku 2008 ukształtował się dwunastoosobowy skład grupy:
Raport z działalności.
W maju 2010 opublikowano raport z działalności grupy. Wraz z publikacją grupa została rozwiązana.

</doc>
<doc id="1198478" url="https://pl.wikipedia.org/wiki?curid=1198478" title="Piotr Kaleta">
Piotr Kaleta

Piotr Marek Kaleta (ur. 25 czerwca 1968 w Kaliszu) – polski przedsiębiorca, samorządowiec i polityk, senator VII kadencji, poseł na Sejm VIII i IX kadencji.
Życiorys.
Ukończył w 1988 Pomaturalne Technikum Budowlane w Kaliszu, a w 2018 – studia licencjackie z administracji publicznej w Wyższej Szkole Kadr Menedżerskich w Koninie. Prowadził własną działalność gospodarczą. Przez dwie kadencje był radnym gminy Godziesze Wielkie. Od 2006 do 2007 pełnił funkcję radnego powiatu kaliskiego i wicestarosty. W wyborach parlamentarnych w 2007 został wybrany na senatora z ramienia Prawa i Sprawiedliwości w okręgu kaliskim, otrzymując 88 977 głosów. W 2011 bez powodzenia ubiegał się o reelekcję. W 2013 został p.o. dyrektora Domu Pomocy Społecznej w Liskowie. W 2014 ponownie wybrany na radnego powiatu.
W 2015 wystartował z ramienia PiS do Sejmu VIII kadencji w okręgu kaliskim. Uzyskał mandat poselski liczbą 6848 głosów. W 2016 został upomniany przez Komisję Etyki Poselskiej za swoją wypowiedź z mównicy sejmowej pod adresem posła Krzysztofa Mieszkowskiego. W 2018 kandydował na prezydenta Kalisza, zajmując 3. miejsce spośród 8 kandydatów. W wyborach w 2019 z powodzeniem ubiegał się o poselską reelekcję, otrzymując 12 632 głosy. 
Odznaczenia.
Na mocy decyzji ministra obrony narodowej nr 154 z dnia 15 lutego 2010, "w uznaniu zasług, położonych w dziedzinie rozwoju i umacniania obronności Rzeczypospolitej Polskiej", został odznaczony Brązowym Medalem Za Zasługi dla Obronności Kraju.

</doc>
<doc id="1198482" url="https://pl.wikipedia.org/wiki?curid=1198482" title="Obione szypułkowa">
Obione szypułkowa

Obione szypułkowa ("Atriplex pedunculata" L.) – gatunek rośliny w różnych systemach klasyfikacyjnych z rodziny komosowatych lub szarłatowatych.
Taksonomia.
W zależności od pozycji systematycznej rodzaju obione "Halimione" gatunek jest włączany do niego jako "Halimione pedunculata" lub do rodzaju łoboda "Atriplex" sect. "Halimus" jako "Atriplex pedunculata" L. "Halimione" tworzy grupę siostrzaną względem "Atriplex" "sensu stricto". Za połączeniem rodzajów świadczy rozmycie między ich przedstawicielami cech pierwotnie wskazywanych jako charakterystyczne dla "Halimione" – podługowate, całobrzegie i szare liście oraz silnie powiększające się po kwitnieniu przysadki. Za odrębnością rodzajów, obok potwierdzonym w analizach molekularnych DNA tworzeniem sąsiadujących linii rozwojowych, świadczą odnalezione nowe synapomorfie specyficzne dla trzech gatunków "Halimione –" przyrastanie owocni do przysadek oraz nietypowa budowa łupiny nasiennej – błoniastej, składającej się z dwóch warstw komórek izodiametrycznych.
Rozmieszczenie geograficzne.
Występuje na północnych wybrzeżach Europy Środkowej oraz od wybrzeży Morza Czarnego do Ałtaju. W Polsce gatunek występował na Westerplatte i koło Kołobrzegu.
Biologia i ekologia.
Roślina jednoroczna, bezwzględny halofit. Gatunek charakterystyczny zespołu "Puccinellietum maritimae". 
Zagrożenia.
Kategorie zagrożenia:

</doc>
<doc id="1198484" url="https://pl.wikipedia.org/wiki?curid=1198484" title="Antin Kuńko">
Antin Kuńko

Antin Kuńko, Antoni Kuńko, ukr. Антін Кунько (ur. 27 sierpnia 1874 w Czernielowie Ruskim (gm. Borki Wielkie, powiat tarnopolski), zm. po 1940 na zesłaniu w ZSRR) – ukraiński działacz społeczny, rolnik, poseł na Sejm Krajowy Galicji, członek Ukraińskiej Rady Narodowej Zachodnioukraińskiej Republiki Ludowej (ZURL), działacz UNDO, poseł na Sejm II kadencji.
Poseł do Sejmu Krajowego Galicji. W latach 1918–1919 członek Ukraińskiej Rady Narodowej (ZURL). W II Rzeczypospolitej jeden z najaktywniejszych działaczy Ukraińskiego Zjednoczenia Narodowo-Demokratycznego (UNDO). Członek Komitetu Centralnego UNDO, członek powiatowego Komitetu Narodowego na powiat tarnopolski. W wyborach parlamentarnych w 1928 wybrany na posła na Sejm RP II kadencji z listy nr 18 (Blok Mniejszości Narodowych) w okręgu wyborczym nr 54 (Tarnopol). Po rozwiązaniu Sejmu we wrześniu 1930 w czasie kampanii wyborczej przed wyborami do Sejmu i Senatu w listopadzie 1930 (tzw. „wyborami brzeskimi”) na krótko aresztowany. 9 maja 1931 przed sądem grodzkim w Tarnopolu rozpoczął się proces przeciwko niemu i Mykole Kuźmynowi oskarżonym o zorganizowanie nielegalnego wiecu. 22 sierpnia 1931 sąd uniewinnił obu oskarżonych.

</doc>
<doc id="1198485" url="https://pl.wikipedia.org/wiki?curid=1198485" title="Skarphedinn Gudmundsson">
Skarphedinn Gudmundsson



</doc>
<doc id="1198490" url="https://pl.wikipedia.org/wiki?curid=1198490" title="Łew Baczynśkyj">
Łew Baczynśkyj



</doc>
<doc id="1198494" url="https://pl.wikipedia.org/wiki?curid=1198494" title="Postawa (ujednoznacznienie)">
Postawa (ujednoznacznienie)



</doc>
<doc id="1198499" url="https://pl.wikipedia.org/wiki?curid=1198499" title="PHPDocumentor">
PHPDocumentor

phpDocumentor – narzędzie napisane w PHP, służące dokumentowaniu innych aplikacji napisanych w tym języku. Na podstawie specjalnych komentarzy wewnątrz kodu źródłowego skryptu - phpDoc - pozwala wygenerować dokumentację skryptu.
phpDocumentor wspiera zarówno kod napisany obiektowo jak i strukturalnie. Tworzy dokumentację w formacie HTML, CHM oraz PDF co pozwala na szybkie i wygodne zapoznanie się przez innych programistów z API bądź fragmentami kodu skryptu. phpDocumentor jest skryptem o otwartym źródle oraz może być wykorzystywany w projektach komercyjnych.

</doc>
<doc id="1198500" url="https://pl.wikipedia.org/wiki?curid=1198500" title="Hippolit">
Hippolit



</doc>
<doc id="1198501" url="https://pl.wikipedia.org/wiki?curid=1198501" title="Spirit (album Leony Lewis)">
Spirit (album Leony Lewis)

Spirit – debiutancki album brytyjskiej piosenkarki i zwyciężczyni trzeciej edycji show telewizyjnego The X Factor, Leony Lewis. Premiera albumu miała miejsce 12 listopada 2007 r. w Wielkiej Brytanii i Irlandii za pomocą wytwórni "Syco Music". W pozostałych państwach album ukazał się na początku 2008 roku przez wytwórnię Sony BMG, a w Stanach Zjednoczonych w dniu 8 kwietnia 2008 r. przez "J Records". Jest to pierwszy przypadek w historii muzyki, gdy debiutancki album gwiazdy show telewizyjnego został wydany w Wielkiej Brytanii i Stanach Zjednoczonych.
Leona Lewis nazwała swój pierwszy album "Spirit", ponieważ określiła go tak „to jest moje serce, dusza i głos wewnętrzny mówiący, że wszystko jest możliwe”.
"Spirit" zajął najwyższą pozycję notowań w 9 państwach, m.in.: Wielkiej Brytanii, Irlandii, Stanach Zjednoczonych, Kanadzie, Australii i Niemczech.
3 grudnia 2009 album otrzymał nominację do nagród "Grammy" w kategorii "Najlepszy Album Pop". Poza tym singel "Bleeding Love" otrzymał dwie nominacje do tej nagrody w kategoriach: „Najlepszy Żeński Vocal Pop” oraz „Nagranie Roku”.
14 czerwca 2009 r., album "Spirit" znalazł się na 27. pozycji zestawienia „Najlepiej sprzedanych albumów w Wielkiej Brytanii”, gdzie sprzedał się nakładzie 2 812 524 egzemplarzy, co jest równe 9-krotnej platynie. Na świecie sprzedaż całkowita szacowana jest na ponad 7 milionów egzemplarzy.
Historia.
W grudniu 2006 roku, po wygraniu trzeciej edycji brytyjskiego show The X Factor, Leona Lewis podpisała kontrakt z wytwórnią Sony BMG na kwotę 1 miliona funtów oraz Simonem Cowellem producenta wytwórni A&amp;R. Cowell był opiekunem piosenkarki w show, gdzie zasiada także w jury programu. W finale Lewis zaśpiewała z Garym Barlow, członkiem zespołu Take That, który powiedział do Cowella tak: „Ta dziewczyna jest pięćdziesiąt razy lepsza od wszystkich innych zawodników. Ty masz wielką odpowiedzialność żeby znaleźć jak najlepszą piosenkę dla niej”.
Simon Cowell przygotowywał Lewis do współpracy z innymi kompozytorami i producentami. Doradzał jej w kwestiach nagraniowych, a także zdobywał kontakty umożliwiające dalszy rozwój jej kariery.
25 kwietnia 2007 r., Leona Lewis przy pomocy Simona Cowella i Clive’a Davis podpisała kontrakt współpracy z wytwórnią "J Records" umożliwiający wydanie albumu w Stanach Zjednoczonych oraz w kontaktach z nowymi producentami. Leona zaczęła nagrywać nie tylko w Londynie, ale również w największych studiach w Stanach Zjednoczonych znajdujących się w Atlancie, Georgii, Los Angeles oraz Miami na Florydzie.
Informacje.
Pierwsze nagrania Lewis pochodzą ze studia w Londynie, gdzie artystka współpracowała ze Steve’em Mac, który wyprodukował utwory „Homeless” i „Footprints in the Sand”. "„Footprints in the Sand”" to „energetyczna ballada” została wstępnie skomponowana do czwartej serii programu The X-Factor przez Pera Magnussona, Davida Kruegera, Richarda Page oraz Simona Cowella. Utwór oparty jest na poemacie "„Footprints”". "„Homeless”" to utwór skomponowany przez Jörgena Elofssona i wykonywany wcześniej przez szwedzkiego piosenkarza Darina. Określana jest mianem „nastrojowej ballady” oraz „ballady z blues'owym brzmieniem”.
Najwięcej utworów zostało nagranych w Los Angeles, w Kalifornii. Tutaj Leona Lewis współpracowała z Ryanem Tedderm, wokalistą zespołu OneRepublic. Efektem pracy Lewis z Tedderem są dwie piosenki, "Bleeding Love" i "Take A Bow". "Bleeding Love" jest utworem skomponowanym przez Jese McCartneya i Ryana Teddera, który został również jego producentem. Piosenka ta została wybrana jako pierwszy singel promujący album, stała się wielkim hitem zajmując pierwsze miejsca na listach w wielu krajach. "Take A Bow" został skomponowany przez Teddera, Louisa Biancaniello, Wayne’a Wilkinsa oraz Sama Waterrsa. Watters i Biancaniello wraz z Jordanem Omleyem, Michaelem Mani i Niną Woodford skomponowali utwór "„Yesterday”", oceniany jako „smooth R&amp;B”. Piosenkę "Better in Time" skomponowała Andrea Martin wraz z Jonathanem Rotem, który zajął się także produkcją utworu. Lewis wspólnie z Walterem Afanasieffem i Brettem Jamesem skomponowała balladę "„Here I Am”". Utwór "I Will Be" został skomponowany przez kanadyjską piosenkarkę Avril Lavigne oraz Dr. Luke i Maxa Martina i pojawił się wcześniej na limitowanej wersji albumu Lavigne, The Best Damn Thing. Kompozytorami i producentami utworu "„The Best Your Never Had”" są Billy Steinberg i Josh Alexander.
W Atalancie, Georgii, Leona Lewis współpracowała z Alonzo „Novel” Stevensonem i Dallasem Austinem nad piosenką "„Whatever It Takes”", którą to artystka skomponowała z „Novelem” i Tonym Reyesem. Piosenka uznawana jako „utwór w stylu soul-pop z domieszką beatu”. Kolejnym utworem nagranym w Atalancie jest "„I'm You”", w którym to tworzeniu swój udział miał amerykański wokalista Ne-Yo.
Leona nagrała także cover piosenki Ewana MacColla – "„The First Time Ever I Saw Your Face”". Producentami wersji Lewis zostali Wayne Wilkins, Louise Bianacaniello oraz Sam Watters.
W Miami na Florydzie, Lewis współpracowała z Salaam Remi, głównie nad utworem "„Forgivenes”", który ostatecznie został wydany jako b-sides singla "Bleeding Love". "„Forgivenes”" jest kolejnym utworem, w którego komponowaniu ma swój udział Leona. Tym razem wspomogli ją Salaam Remi i Kara DioGuardi. "„Angels”" jest utworem skomponowanym przez Johnta Austin i Stargate, który odpowiedzialny jest również za jego produkcję. Utwór nagrano w studio w Nowym Jorku.
Debiutancki singel Leony – "A Moment Like This", będący również coverem piosenki Kelly Clarkson o tym samym tytule, został umieszczony jako bonus track tylko w Wielkiej Brytanii, Irlandii i Japonii.
Na amerykańskiej wersji albumu znalazły się również dwa nowe utwory, które nie zostały wcześniej umieszczone na wersji światowej – "Forgive Me" skomponowany i wyprodukowana przez Akona oraz "„Misses Glass”", którego autorami są Mad Scientist i RockCity.
Promowanie.
W dniu 24 września 2007, Lewis wystąpiła podczas specjalnego przyjęcia w "Mandarin Oriental Hotel" w "Knightsbridge", Londyn. Leona wykonała cztery utwory z albumu : "Bleeding Love", "„The First Time Ever I Saw Your Face”", "„Homeless”" oraz "„Whatever It Takes”".
11 i 12 października 2007, Leona Lewis występowała w radio, opowiadała o albumie oraz wykonywała singel "Bleeding Love". Następnie wykonała go w programie "This Morning" w dniu 15 października 2007. Kolejnym występem promującym nadchodzący album było zaśpiewanie na żywo w czwartej edycji programu The X-Factror 20 października 2007.
Od 29 października 2009 w BBC Radio 2, "Spirit" był „Albumem Tygodnia”.
W lutym i marcu 2008 r., Leona Lewis występowała z krajach europejskich.
Również w lutym 2008 r. Leona wystąpiła po raz pierwszy w amerykańskiej telewizji. Będąc gościem w programie "The Oprah Winfrey Show", Lewis zaprezentowała singel "Bleeding Love".
Pod koniec marca 2008 roku, Leona powróciła do Stanów Zjednoczonych, gdzie w programach telewizyjnych promowała album i singel. Wystąpiła w takich programach jak: "The Tonight Show with Jay Leno", "The Ellen DeGeneres Show", "Jimmy Kimmel Live!", "Tyra Banks Show", "Good Morning America", "Late Show with David Lattereman" oraz TRL. W kwietniu wystąpiła również w "American Idol", a następnie wyruszyła do Australii.
"Spirit: The Deluxe Edition".
17 listopada 2008 w Wielkiej Brytanii i Europie została wydana reedycja albumu "Spirit". Album "Spirit: The Deluxe Edition" dodatkowo zawiera singel Forgive Me oraz utwór „Misses Glass”, oba te utwory znajdują się na amerykańskiej wersji albumu „Spirit”. Na reedycji albumu znalazł się także cover utworu Run, który został wydany także jako singel 14 listopada 2008. Ponadto album „Spirit: The Deluxe Edition” zawiera płytę DVD z teledyskami artystki.
W Stanach Zjednoczonych reedycja albumu została wydana 3 lutego 2009.
Do wersji podstawowej została dodana piosenka "Run" oraz 2 utwory, które wcześniej zostały wydane jako b-sides singli. Piosenki „Forgivneness” (b-sides "Bleeding Love") oraz „Myself” (b-sides singla "Forgive Me").

</doc>
<doc id="1198503" url="https://pl.wikipedia.org/wiki?curid=1198503" title="Peter Babnic">
Peter Babnic



</doc>
<doc id="1198505" url="https://pl.wikipedia.org/wiki?curid=1198505" title="Keles">
Keles

Keles (kaz. i ros.: Келес) – rzeka w południowym Kazachstanie, prawy dopływ Syr-darii. Długość - 241 km, powierzchnia zlewni - 3310 km², średni przepływ - 6,5 m³/s. Reżim śnieżny.
Wypływa w Górach Ugamskich na zachodnim krańcu Tienszanu i szeroką doliną płynie na południowy zachód, po czym uchodzi do Syr-darii na odcinku granicznym. Zasilana wodą z rzeki Czirczik w Uzbekistanie. W dolnym biegu używana do nawadniania.

</doc>
<doc id="1198509" url="https://pl.wikipedia.org/wiki?curid=1198509" title="Iwan Kuroweć">
Iwan Kuroweć

Iwan Kuroweć (ukr. "Іван Куровець"; ur. 17 stycznia 1863 w Batiatyczach, zm. 13 maja 1931 we Lwowie) - ukraiński działacz społeczny i polityczny, lekarz, członek Centralnego Komitetu Ukraińskiego Zjednoczenia Narodowo-Demokratycznego (UNDO) w latach 1925-1931, poseł na Sejm II kadencji, państwowy sekretarz zdrowia rządu Zachodnioukraińskiej Republiki Ludowej (ZURL).

</doc>
<doc id="1198511" url="https://pl.wikipedia.org/wiki?curid=1198511" title="Wojciech Boros">
Wojciech Boros

Wojciech Boros (ur. 10 kwietnia 1973 w Gdańsku) – polski poeta.
Życiorys.
Laureat I nagrody w konkursie "O Laur Czerwonej Róży" (1996), autor książek: "Nierealit górski" (1997), "Jasne i Pełne" (2003), "Złe zamiary" (2008), "Pies i Pan" (2014) oraz audiobooka „Pusta noc” (w opracowaniu muzycznym Marcina "Emitera" Dymitera; dodatek do kwartalnika artystycznego „Bliza” nr 4/2012). Stypendysta Samorządu Województwa Pomorskiego (2003, 2007, 2010, 2011, 2014, 2020), Prezydenta Miasta Gdańska (2008, 2021) oraz Baltic Centre for Writers and Translators w Visby (Szwecja, 2012). W latach 1993-1997 współtworzył Inicjatywę Poetycką "Almanach". Dwukrotnie uhonorowany Nagrodą Prezydenta Miasta Gdańska w Dziedzinie Kultury (2013, 2018).
Publikował w licznych czasopismach literackich, m.in. w: "Akancie", "Autografie", "Cegle", "Die Aussenseite Des Elementes", "dwutygodniku.com", "FA-arcie", "Fabulariach", "Frazie", "Frondzie", "Gazecie Malarzy i poetów", "Gazecie Wyborczej", "Listoku", "Litaraturnaj Biełarusi", "Megalopolis", "Opcjach", "Packingtown Review", "Portrecie", "Prowincji", "Toposie", "Twórczości", "Tytule", "Undergruncie" i "Wyrazach". Od 2009 odpowiada za dział poezji w kwartalniku artystycznym "Bliza"; stały współpracownik dwumiesięcznika literackiego "Autograf"; obecnie współpracuje także z pomorskim magazynem artystycznym "Słowo". Jego wiersze były tłumaczone na języki: niemiecki, czeski, angielski, białoruski i ukraiński.

</doc>
<doc id="1198513" url="https://pl.wikipedia.org/wiki?curid=1198513" title="Zapasy „buforowe”">
Zapasy „buforowe”

Zapasy „buforowe”, oszczędności „buforowe” lub bezpieczne zapasy, to taki poziom surowców i gotowych produktów, który dopuszcza niepewność dostawy lub pozwala na uniknięcie kosztów alternatywnych wynikających ze straconej sprzedaży.
Innymi słowy, w polityce gospodarczej tworzenie takich właśnie zapasów buforowych jest powszechnie stosowaną metodą zabezpieczania i stabilizowania podaży artykułów rolnych. Są one gromadzone w okresach wysokiego urodzaju. Stanowią przeto swego rodzaju pulę interwencyjną na wypadek nieurodzaju, a zapobiegać mają zwyżce cen produktów rolnych. Tworząc takie zapasy, państwo oddziałuje na stabilizację przeciętnych dochodów w rolnictwie. Nie są one jednak usprawiedliwieniem dla gromadzenia stale zbyt wysokiego poziomu zapasów. Nie mogą także być wykorzystywane bezkarnie w celu udzielania rabatów ilościowych lub stosowania specjalnych metod dostaw.
W nowoczesnym podejściu „Just In Time” uznaje się, że zapasy mogą pomóc w ukryciu nieskuteczności organizacyjnej przedsiębiorstwa. Przykładem jest zwiększanie zapasów w przedsiębiorstwach, które mają częste awarie maszyn celem zachowania płynności produkcji. Brak zapasów wymaga niezawodności maszyn i utrzymania wysokiej jakości produkcji, oraz przewidywaniu nadejścia problemów, zanim się pojawią nowe surowce.

</doc>
<doc id="1198523" url="https://pl.wikipedia.org/wiki?curid=1198523" title="Zespół HHHO">
Zespół HHHO



</doc>
<doc id="1198527" url="https://pl.wikipedia.org/wiki?curid=1198527" title="Robert Schätke">
Robert Schätke

Robert Schätke, Robert Schatke (ur. 1851 w Łodzi, zm. 4 listopada 1920 w Łodzi) – polski księgarz, działający w Łodzi, miłośnik szachów.
Po ukończeniu studiów wyższych Schätke rozpoczął działalność księgarską. W połowie 1881 został wspólnikiem Stefana Zienkowskiego, który uruchomił w Łodzi przy ulicy Piotrkowskiej księgarnię "St. Zienkowski i Sp." Od września 1884, po rezygnacji Zienkowskiego z udziałów, Schätke był jej jedynym właścicielem. Od 1893 księgarnia, ciesząca się w Łodzi dużą popularnością, prowadziła również działalność biblioteczną; "Czytelnia Polska" Schätkego udostępniała książki w języku polskim, francuskim, niemieckim i rosyjskim.
Od lat 90. XIX wieku Robert Schätke, obok m.in. Samuela Rosenblatta, Henryka Salwego, Wiktora Abkina, Chaima Janowskiego, Mojżesza Grawego, należał do czołowych łódzkich działaczy szachowych. Był stałym bywalcem kawiarni szachowych, szczególnie popularnego lokalu Roszkowskiego przy ulicy Piotrkowskiej. W 1898 zgłosił propozycję rozegrania meczu między reprezentacjami Łodzi i Warszawy (sam miał być kapitanem ekipy łódzkiej), który jednak nie doszedł do skutku. W 1903 był wśród kilkunastoosobowej grupy inicjatywnej Łódzkiego Towarzystwa Zwolenników Gry Szachowej i wszedł do jego pierwszego zarządu, gdzie pełnił obowiązki bibliotekarza. Przyczynił się do utworzenia kącika szachowego w "Neue Lodzer Zeitung".
Schätke był bardziej działaczem i sympatykiem szachów niż zawodnikiem, w turniejach Łódzkiego Towarzystwa Zwolenników Gry Szachowej uczestniczył rzadko. Grywał w kawiarniach i cukierniach partie towarzyskie, ogłosił też kilka zadań z zakresu problemistyki na łamach "Neue Lodzer Zeitung".

</doc>
<doc id="1198528" url="https://pl.wikipedia.org/wiki?curid=1198528" title="Köksu (rzeka)">
Köksu (rzeka)

Köksu (w górnym biegu Karaaryk; kaz.: Көксу; Қараарық; ros.: Коксу, "Koksu"; Караарык, "Karaaryk") – rzeka we wschodnim Kazachstanie, lewy dopływ rzeki Karatał w zlewisku jeziora Bałchasz. Długość - 205 km, powierzchnia zlewni - 4670 km², średni przepływ (46 km od ujścia) - 57 m³/s.
Wypływa na południowo-zachodnich stokach Dżungarskiego Ałatau, płynie na zachód i uchodzi do rzeki Karatał na granicy gór i Kotliny Bałchasko-Ałakolskiej.

</doc>
<doc id="1198529" url="https://pl.wikipedia.org/wiki?curid=1198529" title="Johann Christian Schickhardt">
Johann Christian Schickhardt

Johann Christian Schickhardt (ur. 1682 w Brunszwiku, zm. w marcu 1762 w Lejdzie) – niemiecki kompozytor okresu późnego baroku. Ponieważ zmarł w Lejdzie, niekiedy uważano go za kompozytora holenderskiego.
Życiorys.
Schickhardt był flecistą i oboistą w Oper am Gänsemarkt. W pierwszej połowie XVIII wieku ukazało się drukiem wiele jego utworów (przeważnie z gatunku muzyki kameralnej).
Schickhardt pisał przede wszystkim na flet prosty.
Spis utworów.
Utwory wydane za życia kompozytora
Utwory zachowane w rękopisach
a) autografy
b) inne rękopisy
Opracowania

</doc>
<doc id="1198530" url="https://pl.wikipedia.org/wiki?curid=1198530" title="1 Pułk Jazdy">
1 Pułk Jazdy



</doc>
<doc id="1198532" url="https://pl.wikipedia.org/wiki?curid=1198532" title="2 Pułk Jazdy">
2 Pułk Jazdy



</doc>
<doc id="1198534" url="https://pl.wikipedia.org/wiki?curid=1198534" title="Model I. Adelman">
Model I. Adelman

Model ten, obok modelu J. Bènarda, jest kolejnym modelem optymalnego rozwoju zasobów wykwalifikowanej siły roboczej, który stanowi próbę znalezienia pośredniego rozwiązania między „technologicznym” podejściem Tinbergena a rozwiązaniem zakładającym, że popyt na równe edukacyjne kategorie pracowników jest doskonale elastyczny. 
Jest to dynamiczny model programowania liniowego, obejmujący okres dwudziestoletni podzielony na cztery okresy. W odróżnieniu od modelu Bowlesa, zakłada podwójną klasyfikację siły roboczej; według grup zawodowych oraz według kategorii kształcenia. Nakłady na kształcenie siły roboczej optymalizowane są jednocześnie z inwestowaniem w majątek produkcyjny. Zadaniem modelu I. Adelman jest więc nie tyle podanie optymalnej liczny absolwentów każdego typu kształcenia, lecz również określenie jak najbardziej efektywnego ich wykorzystania w całej gospodarce. 
Mimo że generalny zarys systemu kształcenia zarówno u Bowlesa jak i u Adelman są podobne, w modelu Adelman bardzo wyraźnie określona jest rola absolwentów z wykształceniem niepełnym (tzw. Drop-outs). Bowles problem ten traktował jako zjawisko marginalne. Inną znaczącą różnicą jest to, iż Adelman przyjęła w swoim modelu z góry określony, 5-letni cykl kształcenia, co wymusza założenie, że również nabór do szkół odbywa się co pięć lat. 
Według tego modelu, optymalny program kształcenia powinien zapewniać minimum produkcji każdego przemysłu na potrzeby konsumpcyjne, nie może przekraczać określonych dla poszczególnych sektorów zdolności absorpcyjnej w zakresie inwestycji oraz nie może przekraczać pewnego maksimum eksportu określonego dla każdego przemysłu. 
Istotą optymalizacji rozmiarów i struktury kształcenia w tym modelu jest sposób powiązania poszczególnych sektorów gospodarczych z systemem kształcenia. Klasyfikacja siły roboczej ze względu na grupy zawodowe ma na celu wyrażenie popytu ze strony poszczególnych sektorów, natomiast ze względu na typ kształcenia określa podaż absolwentów na rynku pracy. Przedstawiciele różnych rodzajów kształcenia mogą wykonywać tę samą pracę, jednak z różną produktywnością co przekłada się na zróżnicowany popyt na różne rodzaje siły roboczej. Związki między edukacyjną oraz nieedukacyjną częścią modelu Adelman charakteryzują się sprężeniami zwrotnymi, tzn. nie tylko struktura przemysłu wpływa na kształcenie; również przewidywana liczba kształcących się w poszczególnych typach szkół określa popyt systemu kształcenia np. na oszczędności. 
Model ten nie uwzględnia nakładów produkcji na kształcenie. 
Modyfikacją funkcji celu, w stosunku do modelu Bowlesa, jest dodanie do dochodu narodowego brutto skapitalizowanej wielkości społecznych korzyści z zainwestowania w kształcenie osiąganych poza horyzontem planu. 
Koncepcja optymalizacji rozwoju zasobów wykształcone siły roboczej według Adelman zawiera jednak szereg niejasności.
Po pierwsze, Adelman skrajnie różnie potraktowała inwestycje w kapitał ludzki i kapitał rzeczowy (Real capital). Kapitał ludzki wyceniany jest poprzez przyszłe korzyści z dzisiejszych inwestycji, natomiast kapitał rzeczowy jest pomijany. 
Inną dyskusyjną kwestią jest sposób wyceny strumienia korzyści poza horyzontem planu. Z trzech grup absolwentów autorka subiektywnie przyjmuje parametry określające tylko jedną z grup (mianowicie Workers) do konkretnych obliczeń. 
Część badaczy tej teorii nie zgadza się również z przyjęciem założenia o substytucyjności różnych grup absolwentów wykonujących tę samą pracę. W rzeczywistości taka doskonała substytucyjność nie występuje.
Problem naturalnego ubytku różnych kategorii ludności został przez Adelman całkowicie pominięty. 
Mimo tych niedoskonałości, model I. Adelman jest modelem ważnym, gdyż był jednym z pierwszych prób skonstruowania modelu optymalizującego rozwój kształcenia z punktu widzenia potrzeb i możliwości gospodarki, a ekonomiczne efekty wykształcenia są uzależnione od określonych warunków ich zatrudnienia. Model ten wierniej oddaje rzeczywistość niż np. model J. Bowlesa. 
Źródło: "Polityka gospodarcza. Studia i przyczynki", pod redakcją naukową Jerzego Tarajkowskiego, Oficyna Wydawnicza Garmond, Poznań 2005

</doc>
<doc id="1198535" url="https://pl.wikipedia.org/wiki?curid=1198535" title="Wskaźnik Herfindahla-Hirschmana">
Wskaźnik Herfindahla-Hirschmana

Wskaźnik Herfindahla-Hirschmana (HHI) (ang. "Herfindahl-Hirschman Index"), określany również często jako wskaźnik Herfindahla lub w skrócie jako HHI – wskaźnik koncentracji rynku określający poziom natężenia konkurencji na tym rynku.
Opis.
Wskaźnik odwołuje się do koncepcji ekonomicznej stosowanej w prawie antymonopolowym. Nazwa pochodzi od nazwisk dwóch ekonomistów, którzy go opracowali. wskaźnik został spopularyzowany w 1950 roku przez Orrisa Herfindahla. Późniejsza analiza wykazała, że przed nim zaproponował go w 1945 roku amerykański ekonomista Albert Otto Hirschman.
W teoretycznej ekonomii HHI jest zdefiniowane jako suma kwadratów udziałów w sprzedaży wszystkich przedsiębiorstw działających na rynku. Wartość tego wskaźnika może znajdować się w zakresie od 1/n (gdzie n to liczba przedsiębiorstw na danym rynku), w przypadku konkurencji doskonałej, do 1 w przypadku monopolu. Spadek wartości wskaźnika Herfindahla-Hirschmana implikuje spadek siły rynkowej producentów i wzrost konkurencyjności, a jego wzrost odwrotnie.
W prawie antymonopolowym i wśród ekonomistów praktyków HHI często oblicza się jako sumę kwadratów udziałów w rynku wyrażoną w procentach. Obliczona w ten sposób wartość HHI jest 10 000 razy większa niż obliczona w tradycyjny sposób i może wahać się pomiędzy 10 000/n a 10 000.
Wskaźnik Herfindahla to wskaźnik Simpsona – jeden z wielu indeksów różnorodności typu entropijnego używanych w badaniach nad bioróżnorodnością i ekologią krajobrazu.
Przykład.
Weźmy przykładowo 2 przypadki, w których 6 największych firm ma 90% udział w rynku, zaś pozostałe 10 firm ma po 1% udział w sprzedaży.
Pomimo że w obu przypadkach 6 największych firm wytwarza 90% produkcji, w pierwszym przypadku konkurencja będzie intensywna, a w drugim występuje prawie monopol. Pokazuje to dobitnie wskaźnik Herfindahla-Hirschmana
W konwencji prawniczej w powyższych przykładach wartość HHI wynosi odpowiednio 1360 i 6430.
Zastosowanie do analizy fuzji.
W praktyce, wskaźnik często wykorzystuje się podczas antymonopolowej analizy fuzji poziomych. W przypadku, gdy dwie firmy chcą się połączyć, HHI na rynku wzrośnie o formula_3 gdzie formula_4 i formula_5 to procentowe udziały w rynku łączących się przedsiębiorstw.
Jeżeli w przykładzie 1 powyżej, firmy 1 i 2 rozważają połączenie, oznacza to, że HHI wzrośnie o formula_6 Można to również obliczyć bezpośrednio. Na rynku największa firma będzie miała udział 30%, będą 4 firmy z udziałem 15% i 10 firm z udziałem 1%. Nowa wartość indeksu HHI wyniesie zatem:
Jest to rzeczywiście o 450 więcej niż początkowa wartość 1360.
Jedną z własności HHI jest to, że jeżeli wszystkie n firm posiada jednakowy udział w rynku, 1/n, wówczas wartość HHI również wynosi 1/n. Wynika to z tego, że
Z tego powodu, praktycy ekonomii często określają wartość formula_9 jako umowną liczbę firm na rynku, nawet jeżeli nie jest ona liczbą naturalną. Przykładowo, jeżeli formula_10 wówczas można usłyszeć, że na rynku działa formula_11 firmy.
Poziomy HHI wyznaczające dużą koncentrację rynku.
W Stanach Zjednoczonych poziom HHI poniżej 1000 wskazuje na brak koncentracji, poziom od 1000 do 1800 wskazuje na umiarkowanie wysoką koncentrację, zaś powyżej 1800 na bardzo wysoką koncentrację. Przy analizie fuzji zwraca się również uwagę na spowodowany nią wzrost wskaźnika. Dodatkowej analizy wymagają zazwyczaj wyłącznie fuzje, które powodują wzrost wskaźnika o co najmniej 100 na rynkach umiarkowanie skoncentrowanych lub wzrost co najmniej o 50 na rynkach wysoce skoncentrowanych.
Natomiast Unia Europejska większą wagę przykłada do tempa wzrostu wskaźnika. Według wytycznych Unii Europejskiej, zazwyczaj nie są niepokojące fuzje na rynkach, które spełniają jeden z następujących warunków:

</doc>
<doc id="1198536" url="https://pl.wikipedia.org/wiki?curid=1198536" title="Lego Mindstorms">
Lego Mindstorms

Lego Mindstorms – seria produkowana przez Lego Group w latach 1998 - 2022, która łączy klocki Lego (głównie z serii Lego Technic) z czujnikami elektronicznymi, serwomechanizmami i komputerową jednostką centralną pozwalającą między innymi na konstruowanie robotów i układów automatyki oraz na ich odpowiednie oprogramowywanie. Istnieje pięć rodzajów zestawów Lego Mindstorms (RCX, NXT, NXT 2.0, EV3, Robot Inventor).
RCX.
RCX, jest to najstarsza wersja Lego Mindstorms. Pozwalała ona zbudować w pełni programowalnego robota, wykorzystując zawarte w zestawie elementy elektroniczne:
NXT.
Następną wersją jest Mindstorms NXT. W porównaniu ze swoim poprzednikiem – RCX, jest to zestaw dużo bardziej zaawansowany (min. bluetooth). W zestawie znajdują się takie elementy jak:
NXT 2.0.
NXT 2.0 jest kolejną wersją Lego Mindstorms. Nie różni się od swojego poprzednika, głównie zmieniono w nim zestaw czujników i klocków. W zestawie znajdują się takie elementy jak:
Parametry inteligentnego klocka:
Dodatkowe dostępne na rynku, także nieprodukowane przez Lego sensory poszerzające możliwości robota:
EV3.
Lego Mindstorms EV3 to następca zestawu konstrukcyjnego Lego Mindstorms NXT 2.0. Tak jak poprzednik opiera się ona połączeniu serwomotorów, czujników, programowalnego mikrokomputera oraz klocków Lego Technic, co pozwala na zaprojektowanie, zbudowanie i zaprogramowanie robota. Zestaw Lego Mindstorms EV3 pozwala również na zbudowanie siedemnastu oficjalnych konstrukcji online, a także umożliwia korzystanie z dedykowanej platformy internetowej, służącej do dzielenia się projektami i pomysłami na roboty z Lego.
Udoskonalenia.
Największe zmiany dotyczą programowalnej kostki EV3, która tylko na pierwszy rzut oka przypomina tę znaną z zestawów NXT 2.0. Poprawiono wydajność wewnętrznego mikrokomputera, instalując nowszy procesor o taktowaniu 300 MHz i ponad 60-krotnie większą pamięć. Poprawił się dźwięk głośników, zwiększono rozdzielczość ekranu, a guziki na kostce można podświetlać w trzech kolorach. Pojawiły się też inne nowe funkcje, takie jak możliwość podpięcia karty microSD oraz dodatkowego, czwartego silnika. Istnieje możliwość bezprzewodowego łączenia się z kostką, tylko nieznacznie wspierana przez jej poprzednika z zestawów NXT. Połączenie Bluetooth pozwala kostce EV3 na łączenie się z siedmioma innymi kostkami (a nie z trzema, jak poprzednio), port USB umożliwia podłączenie wtyczki WiFi, a dołączony do zestawu czujnik podczerwieni i pilot IR pozwalają w prosty sposób przystosować robota EV3 do zdalnego sterowania. Możliwe jest również kierowanie robotem za pomocą urządzeń mobilnych, dzięki dedykowanym aplikacjom. Zminiaturyzowano jeden z trzech dołączonych do zestawu serwomotorów, umożliwiając jeszcze prostszy jego montaż. Trzykrotnie zmniejszono czas reakcji wszystkich czujników, poprawiono zakres i dokładność wykrywania kolorów oraz dołączono czujnik podczerwieni, którego jednym z zadań jest odbieranie sygnałów od pilota zdalnego sterowania. Uproszczono środowisko programistyczne, pozwalając na intuicyjne tworzenie skomplikowanych programów, nie tylko na komputerach PC, ale również Mac oraz na urządzeniach mobilnych.
Kompatybilność.
Nowy system jest w pełni kompatybilny wstecz z elementami elektronicznymi z poprzednich zestawów NXT – do nowej kostki można podłączyć posiadane czujniki i serwomotory, wykorzystując te same kable co wcześniej. Nie można jednak użyć nowych serwomotorów ze starszymi wersjami.
Alternatywny system.
Zestaw EV3 pozwala na załadowanie na karcie microSD alternatywnego systemu takiego jak: ev3dev, LeJOS, MonoBrick, ROBOTC, EV3.14.
Robot Inventor.
W 2020 roku Lego wypuściło zestaw "Robot Inventor". W zestawie jest kostka zwana HUB'em, 4 silniki, 2 czujniki - koloru i odległości, ponad 900 klocków Technic. HUB zamiast wyświetlacza LCD ma matrycę 5x5 LED, 6 portów wejścia/wyjścia, żyroskop/akcelerometr, akumulatorek litowo-jonowy. Można programować w Scratchu lub Pythonie. Jest też wsparcie dla kontrolerów (smartfony, DualShock 4, Xbox One) i komunikacja między kostkami (Hub to Hub).

</doc>
<doc id="1198545" url="https://pl.wikipedia.org/wiki?curid=1198545" title="Wątlik">
Wątlik



</doc>
<doc id="1198547" url="https://pl.wikipedia.org/wiki?curid=1198547" title="Koragaty">
Koragaty

Koragaty (t. Kuragaty, Kuragata; kaz.: Қорағаты, Құрағаты; ros.: Курагаты, Курагата) – rzeka w południowym Kazachstanie, lewy dopływ rzeki Czu. Długość - 184 km, powierzchnia zlewni - 8760 km², średni przepływ (78 km od ujścia) - 2,36 m³/s.
Wypływa na północnych stokach centralnej części Gór Kirgiskich i płynie na północ, zbierając wiele dopływów z gór. Okrąża pustynię Mujun-kum, gdzie traci większość wody i uchodzi do Czu koło wsi Kenges. Wody używane do nawadniania.

</doc>
<doc id="1198558" url="https://pl.wikipedia.org/wiki?curid=1198558" title="Gustav Petrat">
Gustav Petrat

Gustav Petrat (ur. 12 listopada 1924 w Wierzbołowie, zm. 19 listopada 1948 w Landsberg am Lech) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Urodzony w Wierzbołowie (Litwa). Członek Waffen-SS, walczył na froncie wschodnim od grudnia 1943 do maja 1944. W maju 1944 Petrat został, na skutek odniesionych ran, skierowany do kompleksu obozowego Mauthausen, gdzie pełnił służbę w 16 kompanii wartowniczej i odpowiadał za psy strażnicze. Znęcał się nad więźniami. Petrat zastrzelił również kilkunastu więźniów podczas ewakuacji Mauthausen.
10 maja 1945 został w Linzu aresztowany przez Amerykanów. W procesie załogi Mauthausen (US vs. Franz Kofler i inni) przed amerykańskim Trybunałem Wojskowym w Dachau Petrat skazany został na karę śmierci. Wyrok wykonano przez powieszenie 19 listopada 1948 w więzieniu Landsberg.

</doc>
<doc id="1198562" url="https://pl.wikipedia.org/wiki?curid=1198562" title="Hammarbya">
Hammarbya



</doc>
<doc id="1198566" url="https://pl.wikipedia.org/wiki?curid=1198566" title="Koncepcja NAIOG">
Koncepcja NAIOG

Koncepcja NAIOG (ang. "non-accelerating inflation output gap") − koncepcja określająca zależność pomiędzy wielkością luki dochodowej a poziomem inflacji. Podstawą do jej opracowania było Prawo Okuna oraz zależność pomiędzy bezrobociem a inflacją, występujące zarówno w krótkim jak i w długim okresie. Zgodnie z tą koncepcją stopa inflacji wzrasta w okresie ożywienia gospodarczego i spada wraz z osłabieniem koniunktury gospodarczej.

</doc>
<doc id="1198569" url="https://pl.wikipedia.org/wiki?curid=1198569" title="Paulina Kawalec">
Paulina Kawalec

Paulina Kawalec (ur. 24 stycznia 1987) – polska piłkarka, grająca na pozycji środkowej obrończyni, zawodniczka klubów Czarni Sosnowiec, Cisy Nałęczów, AZS Biała Podlaska, RTP Unia Racibórz, obecnie w Górniku Łęczna.
W reprezentacji Polski debiutowała 14 kwietnia 2007, wcześniej 13 razy występowała w reprezentacji U-19 i 5 razu w U-16. W drużynie seniorskiej rozegrała 5 meczów. Uczestniczka eliminacji do Mistrzostw Europy 2009.

</doc>
<doc id="1198570" url="https://pl.wikipedia.org/wiki?curid=1198570" title="Ruchome wahania sezonowe">
Ruchome wahania sezonowe



</doc>
<doc id="1198572" url="https://pl.wikipedia.org/wiki?curid=1198572" title="Jamal Alioui">
Jamal Alioui

Jamal Alioui, arab. جمال عليوي (ur. 2 czerwca 1982 w Saint-Étienne) – piłkarz marokański grający na pozycji prawego obrońcy. Posiada także obywatelstwo francuskie.
Kariera klubowa.
Alioui urodził się w Saint-Étienne w rodzinie marokańskich emigrantów. Piłkarską karierę rozpoczął w pobliskim Lyonie w tamtejszym Olympique Lyonnais. W 2001 roku zaczął występować w rezerwach tego klubu w CFA i grał w nich przez dwa lata, nie przebił się jednak do podstawowego składu i w 2003 roku wyjechał do włoskiej Perugii. W Serie A zadebiutował 31 sierpnia w zremisowanym 2:2 meczu ze Sieną. Wystąpił w 5 spotkaniach ligowych rundy jesiennej oraz w kilku w Pucharze Intertoto i Pucharze UEFA, a na wiosenną został wypożyczony do drugoligowej Catanii, w której zagrał tylko w 3 meczach. Sezon 2004/2005 także spędził w Perugii, która w międzyczasie spadła do Serie B.
Latem 2005 Alioui przeszedł do innego drugoligowego włoskiego klubu, FC Crotone. Tam grał przez pół roku i w styczniu 2006 wrócił do Francji. Został wypożyczony do FC Metz, a 7 marca zadebiutował w Ligue 1 w zremisowanym 0:0 meczu z AS Nancy. Z Metz spadł jednak do Ligue 2 i latem 2006 powrócił do Crotone. Tam występował przez kolejne pół sezonu.
W 2007 roku Jamal został sprzedany do szwajcarskiego FC Sion. W Swiss Super League zadebiutował 1 lutego w przegranym 0:2 wyjazdowym spotkaniu z FC Luzern. Ze Sionem zajął 3. miejsce w lidze.
Kariera reprezentacyjna.
W reprezentacji Maroka Alioui zadebiutował w 2003 roku. Na początku 2004 roku wystąpił w Pucharze Narodów Afryki i z kadrą Maroka wywalczył wicemistrzostwo kontynentu. W tym samym roku był kapitanem olimpijskiej drużyny na Igrzyska Olimpijskie w Atenach, na których Maroko nie wyszło z grupy. W 2008 roku Henri Michel powołał Aliouiego na Puchar Narodów Afryki 2008.

</doc>
<doc id="1198573" url="https://pl.wikipedia.org/wiki?curid=1198573" title="Asa (rzeka)">
Asa (rzeka)

Asa (kaz.: Аса өзені, "Asa özeny"; ros.: Асса, "Assa") – rzeka w południowym Kazachstanie, płynąca na krótkim odcinku wzdłuż granicy z Kirgistanem. Liczy 253 km, a powierzchnia jej dorzecza wynosi 9210 km². Średni przepływ – 12 m³/s. Reżim mieszany, lodowcowo-śnieżno-deszczowy. Źródła znajdują się na stokach gór Karatau. W górnym biegu nosi nazwę Terys (kaz.: Теріс). Rzeka przecina jeziora Bilyköl i Akköl. Ginie w piaskach pustyni Mujun-kum. Rzeka wykorzystywana jest do nawadniania.

</doc>
<doc id="1198574" url="https://pl.wikipedia.org/wiki?curid=1198574" title="Michael Heller">
Michael Heller

Michael Heller (ur. 4 grudnia 1910, zm. 19 listopada 1948 w Landsberg am Lech) – zbrodniarz hitlerowski, członek załogi niemieckiego obozu koncentracyjnego Mauthausen-Gusen i SS-Rottenführer.
Obywatel rumuński narodowości niemieckiej. Członek Waffen-SS. Pełnił służbę w obozie głównym Mauthausen od 8 sierpnia 1943 do 24 lutego 1945 jako strażnik i blokowy ("Blockführer"). Heller brał aktywny udział w egzekucjach więźniów i schwytanych lotników alianckich, które miały miejsce na terenie obozu. Nieustannie znęcał się nad więźniami. Wielu z nich Heller zamęczył na śmierć.
W procesie załogi Mauthausen (US vs. Franz Kofler i inni) przed amerykańskim Trybunałem Wojskowym w Dachau Heller skazany został na karę śmierci. Wyrok wykonano przez powieszenie 19 listopada 1948 w więzieniu Landsberg.

</doc>
<doc id="1198582" url="https://pl.wikipedia.org/wiki?curid=1198582" title="Pampeluna (turniej szachowy)">
Pampeluna (turniej szachowy)

Pampeluna (hiszp. Ciudad de Pamplona) – jeden z najsilniej obsadzonych szachowych turniejów organizowanych w Hiszpanii, rozgrywany pod koniec roku kalendarzowego (do 2002 r. rozgrywany na przełomie lat) w Pampelunie. Pierwszy turniej odbył się w roku 1990 i z wyjątkiem przełomu lat 2000/2001 organizowany jest cyklicznie. Wszystkie zawody rozegrano systemem kołowym w obsadzie od 8 do 10 zawodników (z wyjątkiem edycji 2002/2003, kiedy rozegrano dwa koła w obsadzie 4-osobowej). W dotychczasowej historii zwycięzcami byli m.in. mistrzowie świata Rusłan Ponomariow i Rustam Kasimdżanow. Jedynym polskim szachistą, który uczestniczył w turnieju był w roku 1998 Michał Krasenkow (zajmując II miejsce).

</doc>
<doc id="1198585" url="https://pl.wikipedia.org/wiki?curid=1198585" title="Yazid Mansouri">
Yazid Mansouri

Yazid Mansouri (arab. يزيد منصوري, ur. 25 lutego 1978 w Revin, Francja) – algierski piłkarz grający na pozycji defensywnego pomocnika.
Życiorys.
Karierę rozpoczął we francuskim Le Havre AC w sezonie 1997/1998. W Le Havre grał przez 6 sezonów. Po sezonie 2002/2003 odszedł do drugoligowego angielskiego Coventry City. W 2004 został piłkarzem francuskiego LB Châteauroux (2 liga). W latach 2006–2010 grał w FC Lorient. W późniejszym okresie był również piłkarzem Al-Sailiya i CS Constantine.

</doc>
<doc id="1198586" url="https://pl.wikipedia.org/wiki?curid=1198586" title="Aszczysu">
Aszczysu

 

</doc>
<doc id="1198587" url="https://pl.wikipedia.org/wiki?curid=1198587" title="Polityka restrukturyzacji">
Polityka restrukturyzacji

Polityka restrukturyzacji.
Najbardziej dojrzała forma polityki strukturalnej, oznacza zespół oddziaływań państwa za pomocą narzędzi ekonomicznych, mających na celu przyspieszenie procesu przemieszczania zasobów z gałęzi przestarzałych, nierentownych i nie wytrzymujących wymogów konkurencji do gałęzi nowoczesnych, bardziej rentownych i bardziej konkurencyjnych. Polityka restrukturyzacyjna ma na celu przebudowanie istniejących struktur gospodarczych w taki sposób, aby elementy tejże struktury notowały wyższą efektywność ekonomiczną oraz charakteryzowały się nowoczesnością. Wiąże się to z preferencjami dla określonych rodzajów działalności gospodarczych, bądź gałęzi gospodarki, dzięki czemu nastąpi ich szybszy rozwój. Prowadząc politykę restrukturyzacji państwo ma na celu wzrost konkurencyjności jego gospodarki w skali międzynarodowej, bądź poprawę funkcjonowania niewydajnych sektorów gospodarki.
Bibliografia.
1. Polityka gospodarcza, pr. zbior. pod red. H.Ćwiklińskiego, Wydawnictwo Uniwersytetu Gdańskiego, Gdańsk 2000

</doc>
<doc id="1198588" url="https://pl.wikipedia.org/wiki?curid=1198588" title="Wątlik błotny">
Wątlik błotny

Wątlik błotny ("Hammarbya paludosa" (L.) Kuntze) – gatunek rośliny z rodziny storczykowatych ("Orchidaceae"). Jedyny przedstawiciel monotypowego rodzaju wątlik ("Hammarbya" O. Kuntze, Rev. Gen. 2: 665. 5 Nov 1891), często włączany do rodzaju wyblin ("Malaxis"). Występuje w strefie umiarkowanej i subarktycznej półkuli północnej. W Polsce gatunek bardzo rzadki, występuje w pasie Pojezierzy Polski północnej oraz na kilku stanowiskach na Wyżynie Małopolskiej i Lubelskiej.
Systematyka.
Jeden z kilku rodzajów plemienia "Malaxideae" w obrębie podrodziny epidendronowych ("Epidendroideae") z rodziny storczykowatych ("Orchidaceae"). Storczykowate są kladem bazalnym w rzędzie szparagowców "Asparagales" w obrębie jednoliściennych.
Biologia i ekologia.
Roślina kwitnie od czerwca do sierpnia. W szczytowej części liści powstają bulwki przybyszowe, dzięki którym może rozmnażać się wegetatywnie. 
Występuje na torfowiskach przejściowych i niskich, rzadziej na torfowiskach wysokich. Preferuje miejsca otwarte do przejściowo ocienionych. Roślina światłolubna. Gatunek charakterystyczny związku "Rhynchosporion albae". Liczba chromosomów 2n = 28.
Zagrożenia i ochrona.
Gatunek objęty w Polsce ścisłą ochroną gatunkową. Część stanowisk znajduje się na obszarach chronionych, np. w Wigierskim Parku Narodowym, rezerwacie Białe Ługi w Górach Świętokrzyskich, rezerwacie Bagno Chłopiny i Jeziora Gołyńskie w lubuskim.
Kategorie zagrożenia:
Zagrożeniem dla gatunku jest zanikanie siedlisk w wyniku osuszania torfowisk i pozyskiwania torfu, ale także naturalnej sukcesji roślinności leśnej.

</doc>
<doc id="1198592" url="https://pl.wikipedia.org/wiki?curid=1198592" title="Bartłomiej Paszylk">
Bartłomiej Paszylk

Bartłomiej Paszylk (ur. 17 maja 1975 w Rybniku) – polski publicysta.
Anglista, absolwent Uniwersytetu Śląskiego.
Jego artykuły, wywiady i recenzje dotyczące kina i literatury grozy od lat ukazują się w miesięczniku Nowa Fantastyka oraz w portalu online Horror Online. Publikował także w amerykańskich pismach Surreal Magazine i Ultra Violent oraz na stronach Fangorii i Visions of Terror. Jest także jednym z autorów amerykańskiej "Encyclopedia of Sex and Culture", gdzie m.in. opracowywał hasła dotyczące historii aktorstwa.Debiutem książkowym był "Leksykon filmowego horroru". W latach następnych ukazały się kolejne tytuły jego autorstwa traktujące o kinie i literaturze: "The Pleasure and Pain of Cult Horror Films: An Historical Survey", "Książki zakazane. Literatura i kontrowersje" (pozycja o cenzurze literatury w Polsce i na świecie), "Słownik gatunków i zjawisk filmowych" (książka o mniej typowych twórcach i gatunkach filmowych). Był jednym z autorów haseł w książce Kamila Śmiałkowskiego pt. "Wampir. Leksykon".
W 2009 roku była redaktorem głównym i autorem "Antologii polskich opowiadań grozy" wydanej w dwóch tomach.
Obecnie pełni obowiązki redaktora magazynów "Grabarz Polski" i "Mystic Art".

</doc>
<doc id="1198593" url="https://pl.wikipedia.org/wiki?curid=1198593" title="Kategoria (matematyka)">
Kategoria (matematyka)

Kategoria – pojęcie wyodrębniające pewne algebraiczne własności rodzin morfizmów między obiektami matematycznymi tego samego typu, np. zbiorów, przestrzeni topologicznych, przestrzeni liniowych, grup itp. Zakłada się, że taka rodzina zawiera odwzorowanie tożsamościowe i jest zamknięta ze względu na wykonywanie superpozycji (iloczynu) odwzorowań. Teoria kategorii jest działem matematyki zapoczątkowanym w 1945 przez Eilenberga i Mac Lane’a.
Definicja.
Formalnie każda kategoria formula_1 składa się z dwóch klas:
Z aksjomatów tych wynika, że dla każdego obiektu istnieje dokładnie jeden morfizm identycznościowy.
Jeżeli formula_42 to piszemy formula_43 i formula_44
Jeżeli rozpatrywane klasy obiektów i klasy morfizmów są zbiorami, to wówczas kategorię nazywamy małą. Istnieje wiele ważnych kategorii które nie są małe.
Jeżeli dla każdych obiektów formula_45 klasa formula_46 jest zbiorem, to wówczas kategorię nazywamy lokalnie małą.
Przykłady.
Każda kategoria jest określana przez jej obiekty, morfizmy i regułę składania morfizmów.
Do każdej kategorii formula_1 można utworzyć jej kategorię dualną formula_76
Literatura dodatkowa.
Polskojęzyczna
Obcojęzyczna

</doc>
<doc id="1198594" url="https://pl.wikipedia.org/wiki?curid=1198594" title="Ulica Stanisława Małachowskiego we Wrocławiu">
Ulica Stanisława Małachowskiego we Wrocławiu

Ulica Stanisława Małachowskiego – ulica znajdująca się na Przedmieściu Oławskim we Wrocławiu, stanowiąca przedłużenie ul. marsz. Józefa Piłsudskiego w kierunku wschodnim.
Przebieg.
Ul. Stanisława Małachowskiego rozpoczyna swój bieg na skrzyżowaniu z ulicami marsz. Józefa Piłsudskiego i Dworcową i ciągnie się w kierunku południowo-wschodnim do skrzyżowania z gen. Kazimierza Pułaskiego. Początkowy jej odcinek do wylotu ul. gen. Jana Henryka Dąbrowskiego stanowi południową krawędź pl. Konstytucji 3 Maja. Po stronie południowej domy mają numery nieparzyste – od 1 do 13, a po północnej parzyste – od 2 do 24.
Historia.
Ulica została wytyczona na mocy Prezydium Policji we Wrocławiu dnia 20 września 1844 roku, jej powstanie związane jest z budową w roku 1842 Dworca Górnośląskiego, który został wzniesiony na drodze łączącej Przedmieście Oławskie z Gościńcem Strzelińskim. Pierwotnie ulica nazywała się "Flurstraβe", co w tłumaczeniu na język polski brzmiałoby „ulica Łanowa”, obecna nazwa funkcjonuje od roku 1945. Pierwszymi budynkami wzniesionymi w latach 40. XIX w. były siedziba Strzelińskiej Ekspedycji Towarowej (dom nr 1) i Dworzec Górnośląski (dom nr 2). Początkowo w zabudowie ulicy dominowały obiekty magazynowe związane z działalnością kolei, zabudowa mieszkalna w postaci kamienic czynszowych zaczęła się pojawiać w latach 60. XIX wieku, w latach 1852–1887 działał tu także Zakład Odlewniczy i Budowy Maszyn Bilsteina. W roku 1868 w pobliżu dzisiejszego skrzyżowania z ul. gen. Kazimierza Pułaskiego ustawiono punkt poboru opłat celnych, nazywany Rogatką Strzelińską, zlikwidowany po zniesieniu cła we Wrocławiu czyli po roku 1910. W roku 1905 oddano do użytku wybudowany na miejscu dawnego budynku Strzelińskiej Ekspedycji Towarowej urząd pocztowy pełniący funkcję głównego centrum ekspedycji i dystrybucji listów i paczek we Wrocławiu. Zabudowa mieszkalna została częściowo zniszczona podczas oblężenia Wrocławia, kamienice o numerach 2–14 zostały wyburzone a w ich miejsce wybudowano w latach 60. XX w. pięciokondygnacyjne bloki mieszkalne.

</doc>
<doc id="1198598" url="https://pl.wikipedia.org/wiki?curid=1198598" title="Model MaMoR2">
Model MaMoR2

Model MaMoR2 stanowi obliczeniowy model równowagi ogólnej (ang. "computable general equilibrium model", "CGE"), który pozwala badać niektóre aspekty gospodarki w perspektywie regionalnej - na poziomie województw. Przy pomocy tego modelu została przeprowadzona analiza łącznego wpływu Narodowego Planu Rozwoju na lata 2004-2006 i Narodowych Strategicznych Ram Odniesienia w latach 2007-2013 na gospodarkę kraju. Charakterystyczne dla modelu jest to, że pozwala na ujęcie procesów szczególnie podatnych na wpływ funduszy strukturalnych.
Model nie jest prostym złożeniem 16 modeli dla gospodarek poszczególnych województw – charakteryzują się one pełną autonomicznością w zakresie przebiegu procesu tworzenia produktu oraz określania wielkości strumieni i zasobów takich jak spożycie, inwestycje czy zasób kapitału, a sytuacja w danym województwie determinowana jest też przez procesy zachodzące w innych częściach kraju.
Na poziomie ogólnokrajowym zapadają natomiast decyzje dotyczące struktury niektórych strumieni: przeznaczenia produkcji krajowej oraz zaspokojenia popytu krajowego.
Poziom regionalny.
Proces produkcyjny.
Gospodarki regionalne wytwarzają produkt (jednorodny w skali kraju) z użyciem zbliżonej technologii, różniącą się jednak parametrami w poszczególnych regionach. Czynnikami wykorzystywanymi w procesie produkcyjnym są: kapitał ludzki i kapitał rzeczowy (komplementarne wobec siebie) oraz praca (jako czynnik substytucyjny w stosunku do kapitału). Podaż modelowana jest jako dwustopniowa kombinacja funkcji o stałej elastyczności substytucji (ang. CES). Mechanizm ten implikuje prawidłowość, że nakłady inwestycyjne sprzyjają zwiększeniu zatrudnienia osób o wysokich kwalifikacjach, natomiast przyczyniają się do zmniejszenia zatrudnienia niewykwalifikowanej siły roboczej.
Praca i kapitał ludzki.
Gospodarstwa domowe są w posiadaniu czynników produkcji - każde dostarcza jednostki pracy niewykwalifikowanej (podaż nieograniczona) i pewnej ilości kapitału ludzkiego, który jest częściowo egzogeniczny (wyjątek stanowi zasób generowany ze środków Unii Europejskiej).
Nakłady inwestycyjne.
Struktura międzyokresowa inwestycji optymalizowana jest w oparciu o model q Tobina. Firma inwestuje w kolejnych latach, tak aby maksymalizować aktualną wartość przyszłych przychodów pomniejszonych o koszty inwestycji. Relatywne koszty instalacji kapitału są tym większe, im większa jest skala nowego kapitału w stosunku do dotychczasowego zasobu tego czynnika.
Spożycie prywatne.
Poza wynagrodzeniem kapitałów i pracy, dochód gospodarstw domowych zasilają transfery z sektora publicznego oraz inne rodzaje transferów. Gospodarstwo domowe ustala rozmiar konsumpcji w ten sposób, aby maksymalizować swą zdyskontowaną użyteczność, mającą postać tzw. Użyteczności o stałej względnej niechęci o ryzyka. Gospodarstwo uwzględnia ponadto ograniczenie budżetowe, wynikające ze zdyskontowanej wielkości przyszłych dochodów. Relacja konsumpcji w kolejnych okresach jest funkcją cen, stóp procentowych i stopy preferencji międzyokresowych.
Poziom ogólnokrajowy.
Na poziomie ogólnopolskim opisana została natomiast struktura zaspokojenia popytu krajowego oraz struktura rozdysponowania podaży krajowej. Dodatkowo na tym poziomie uwzględnione zostały rachunki sektora publicznego: dochody, wydatki, środki Unii Europejskiej, współfinansowanie i deficyt.

</doc>
<doc id="1198599" url="https://pl.wikipedia.org/wiki?curid=1198599" title="Morfizm">
Morfizm



</doc>
<doc id="1198601" url="https://pl.wikipedia.org/wiki?curid=1198601" title="Aszczysu (dopływ Szaganu)">
Aszczysu (dopływ Szaganu)

Aszczysu (ros. Ащису) – okresowa rzeka we wschodnim Kazachstanie, prawy dopływ rzeki Szagan. Jej długość wynosi 349 km, powierzchnia zlewni 18,1 tys. km². Ma reżim śnieżny. 
Płynie na północ przez wschodnią część Pogórza Kazachskiego. Uchodzi do Szaganu około 80 km na południe od Irtyszu.

</doc>
<doc id="1198603" url="https://pl.wikipedia.org/wiki?curid=1198603" title="Mechanizm Hume’a">
Mechanizm Hume’a

Mechanizm Hume’a (ang. Hume mechanism) – zawdzięcza swą nazwę osiemnastowiecznemu filozofowi, pisarzowi i ekonomiście szkockiemu Davidowi Hume'owi. W ekonomii jest to mechanizm eliminowania równowagi bilansu płatniczego w systemie waluty złotej (Gold Standard).
Deficyt handlowy pociąga za sobą zmniejszenie ilości złota, a tym samym podaży pieniądza, co prowadzi do wyższych stóp procentowych, napływu kapitału, spadku cen i do poprawy konkurencyjności kraju na arenie międzynarodowej. Przesyłane za granicę złoto, jako płatność za nadwyżkę importu nad eksportem, przetapiano na monety kraju mającego nadwyżkę w bilansie płatniczym. Odwrotne zależności mają miejsce w przypadku nadwyżki handlowej. O ile w kraju z deficytem, wyższe stopy procentowe i spadek cen spowalniały aktywność gospodarczą, to w kraju z nadwyżką wyższa inflacja ją redukowała.
Jest on jedną z cech charakterystycznych funkcjonowania systemu Gold Standard, a przyczyna jego tkwi w swobodzie krążenia złota przy regulowaniu bilansu płatniczego. Traktowany dosłownie system waluty złotej oznaczał bowiem sztywne reguły emisji pieniądza i system stałych kursów walutowych. Przez mechanizm Hume’a deficyt w handlu prowadził do kurczenia podaży pieniądza, a nadwyżka oznaczała rozszerzenie tej podaży. Obydwa te procesy zaś, oddziaływały w kierunku równoważenia handlu. Lata 1927-1931 nazywane są erą „efemerycznej waluty złotej”, którego centrami były Londyn i Nowy Jork charakteryzowały się między innymi tym, że mechanizm Hume’a był w nich obchodzony.

</doc>
<doc id="1198606" url="https://pl.wikipedia.org/wiki?curid=1198606" title="Quirin Flaucher">
Quirin Flaucher

Quirin Flaucher (ur. 1915, zm. 19 listopada 1948 w Landsberg am Lech) – niemiecki kapo w niemieckiego obozie koncentracyjnym Mauthausen-Gusen i zbrodniarz wojenny.
Więzień kryminalny w obozie Mauthausen od 29 czerwca 1942 do 5 maja 1945. Został ustanowiony przez władze obozowe więźniem funkcyjnym, początkowo jako sanitariusz (od 1 maja do 23 grudnia 1943), a następnie jako blokowy kapo (od 23 grudnia 1943 do 5 maja 1945). Flaucher maltretował podległych mu więźniów, wielu z nich na skutek tego zmarło. Oprócz tego zmuszał więźniów pod groźbą bicia do praktyk seksualnych. 
W procesie załogi Mauthausen (US vs. Franz Kofler i inni) przed amerykańskim Trybunałem Wojskowym w Dachau Flaucher skazany został na karę śmierci. Wyrok wykonano przez powieszenie 19 listopada 1948 w więzieniu Landsberg.

</doc>
<doc id="1198615" url="https://pl.wikipedia.org/wiki?curid=1198615" title="Monsef Zerka">
Monsef Zerka

Monsef Zerka (ur. 30 sierpnia 1981 w Orleanie) – piłkarz marokański grający na pozycji ofensywnego pomocnika lub napastnika. Posiada także obywatelstwo francuskie.
Kariera klubowa.
Zerka urodził się w Orleanie w rodzinie marokańskich emigrantów. Pierwsze piłkarskie kroki stawiał w zespole US Orléans. W 1999 roku trafił do AS Nancy, a zarekomendował go jego trener Jacques Quéré. Początkowo występował w rezerwach klubu w Championnat de France Amateurs, amatorskiej lidze francuskiej. W 2001 roku zadebiutował w Ligue 2. W pierwszych trzech sezonach był rezerwowym, ale już w sezonie 2003/2004 zaczął częściej grywać na pozycji obrońcy w wyjściowej jedenastce Nancy. W sezonie 2004/2005 Nancy po 5 latach powróciło w szeregi Ligue 1. W ekstraklasie Zerka zadebiutował 30 lipca 2005 w przegranym 0:1 domowym meczu z AS Monaco. 2 tygodnie później zdobył gola w spotkaniu z RC Lens (1:2). W lidze łącznie zdobył 6 goli i z czasem został przekwalifikowany z obrońcy na pomocnika, a zaliczył także kilka spotkań w ataku. W 2006 roku zajął z Nancy 12. pozycję w Ligue 1 oraz zdobył Puchar Ligi Francuskiej. W sezonie 2006/2007 wystąpił z Nancy w Pucharze UEFA.
Latem 2009 roku Zerka przeszedł z Nancy do spadkowicza z Ligue 1, FC Nantes. W Nantes występował do końca 2010 roku, a na początku 2011 przeszedł do greckiego Iraklisu Saloniki. Następnie grał w New England Revolution, Petrolulu Ploeszti i Tanjong Pagar United.
Kariera reprezentacyjna.
W reprezentacji Maroka Zerka zadebiutował w 2002 roku. W 2004 roku był członkiem kadry olimpijskiej na Igrzyska Olimpijskie w Atenach, na których Marokańczycy nie wyszli z grupy. W 2008 roku został powołany przez Henriego Michela na Puchar Narodów Afryki 2008.

</doc>
<doc id="1198617" url="https://pl.wikipedia.org/wiki?curid=1198617" title="Ruth Kamińska">
Ruth Kamińska

Ruth Kamińska, także Ruth Turkow, Ruth Rosner (ur. 1919, zm. 23 sierpnia 2005 w Nowym Jorku) – polska aktorka teatralna i filmowa żydowskiego pochodzenia, córka Idy Kamińskiej i Zygmunta Turkowa, wnuczka Ester Rachel Kamińskiej i Abrahama Izaaka Kamińskiego.
Życiorys.
Od wczesnych lat była związana z teatrem. Po wybuchu II wojny światowej, 6 września 1939 roku mieszkanie i teatr jej matki zostały zbombardowane, a sama przez trzy tygodnie przebywała w schronie wraz z rodziną i grupką przyjaciół, m.in. Adolfem Rosnerem, który oświadczył się jej w drugim tygodniu przebywania w bunkrze. W posagu od matki dostała pierścionek oraz puszkę sardynek, które znalazła w ruinach. Po wyjściu ze schronu przez pewien czas wraz z rodziną mieszkała u znajomych.
Kamińska wkrótce z falą mieszkańców opuściła Warszawę i dotarła do Lwowa. Po agresji III Rzeszy na Związek Radziecki, w czerwcu 1941 wyjechała do Równego, a następnie przez Charków i Baku do Frunze, stolicy Kirgistanu. Tam urodziła córkę Erikę, której imię było skrótem od Ester Rachel.
Po zakończeniu wojny Rosnera aresztowano za „"zdradę ojczyzny przez nielegalny wyjazd za granicę"” oraz za kosmopolityzm. Ruth wraz z córką pozostała przy nim. Po wydaniu wyroku na Rosnera, Kamińską zesłano do miasta Kokczetaw w Kazachstanie, gdzie mogła mieszkać w wolno stojącym domu, ale codziennie musiała meldować się na milicji. Mimo wielu interwencji Idy Kamińskiej, córki nie udawało się ściągnąć do Polski.
W 1956 Ruth z Eriką powróciły do Polski. Od tego czasu zaczęła grać w Teatrze Żydowskim w Warszawie. Po wydarzeniach z marca 1968 wraz z rodziną wyjechała przez Wiedeń do Izraela, skąd pod koniec 1968 przeniosła się do Stanów Zjednoczonych i osiadła w Nowym Jorku, gdzie zmarła w 2005. Jest pochowana na Mount Hebron Cemetery.

</doc>
<doc id="1198618" url="https://pl.wikipedia.org/wiki?curid=1198618" title="Aszczysu (dopływ Ałkamergen)">
Aszczysu (dopływ Ałkamergen)

Aszczysu (ros. Ащису) – rzeka w północnym Kazachstanie, o długości 348 km, powierzchnia zlewni 7420 km² oraz śnieżnym reżimie.
Wypływa w środkowej części Pogórza Kazachskiego, około 100 km na wschód od Karagandy. Płynie na północ; docierając do Niziny Zachodniosyberyjskiej, skręca na wschód i uchodzi do bezodpływowego jeziora Ałkamergen około 60 km na zachód od Irtyszu. Latem w średnim i dolnym biegu wysycha.

</doc>
<doc id="1198620" url="https://pl.wikipedia.org/wiki?curid=1198620" title="Ruth Turkow">
Ruth Turkow



</doc>
<doc id="1198621" url="https://pl.wikipedia.org/wiki?curid=1198621" title="Ruth Turkow-Rosner">
Ruth Turkow-Rosner



</doc>
<doc id="1198622" url="https://pl.wikipedia.org/wiki?curid=1198622" title="Ruth Rosner">
Ruth Rosner



</doc>
<doc id="1198623" url="https://pl.wikipedia.org/wiki?curid=1198623" title="Model Niskanena">
Model Niskanena

Model Niskanena został opublikowany przez Niskanena w 1971. Jego głównym celem, przyjętym przez autora było opisanie sposobu postępowania urzędników oraz dostarczenie narzędzi do oceny efektywności struktur biurokratycznych. 
Założenia modelu zaproponowane przez autora.
Np. gdy mówimy o administracji rządowej, to jest ona finansowana z podatków obywateli

</doc>
<doc id="1198624" url="https://pl.wikipedia.org/wiki?curid=1198624" title="7 Dywizja Piechoty (PSZ)">
7 Dywizja Piechoty (PSZ)

7 Dywizja Piechoty (7 DP) – wielka jednostka piechoty Polskich Sił Zbrojnych w latach 1941-1947.
Formowanie i zmiany organizacyjne.
W Polskich Siłach Zbrojnych w ZSRR.
6 września 1941 polsko-radziecka wojskowa komisja mieszana uzgodniła podniesienie stanu żywionych Armii Polskiej w ZSRR do 44 tys. W ramach Ośrodka Zapasowego Armii, a następnie Ośrodka Organizacyjnego Armii w Tockoje, 29 września 1941 roku jego dowódca postanowił zorganizować 19 pułk piechoty i 7 pułk artylerii lekkiej jako zalążek 7 Dywizji Piechoty. Dowódca Polskich Sił Zbrojnych w ZSRR rozkazem nr Ldz. 140 z dnia 20 października 1941 r. polecił dowódcy OOA organizację 7 Dywizji Piechoty. Dowódcą Ośrodka i 7 DP został płk dypl. Bronisław Rakowski. Dywizja miała zostać sformowana na podstawie etatu radzieckiej dywizji piechoty, w składzie:
Z uwagi na brak możliwości zakwaterowania i dalszego rozwoju Armii w dotychczasowym miejscu postoju, postanowiono pod koniec grudnia formowania 7 DP zaniechać. W tym celu pułki 19 i 21 piechoty i 7 pal obecnie jako zapasowy pozostały w ramach OOA jako jego jednostki etatowe, natomiast 20 pp został przesunięty do formowanej od stycznia 1942 roku 8 Dywizji Piechoty. 5 stycznia 1942 dowódca armii wydał rozkaz organizacyjny zgodnie z którym 7 Dywizja Piechoty miała być formowana ponownie na podstawie etatów brytyjskich, w składzie:
o łącznym stanie 663 oficerów i 13.386 podoficerów i szeregowych. W rozkazie wskazano jako miejsce formowania dywizji miejscowość Kermine w Uzbeckiej Socjalistycznej Republice Radzieckiej (150 km na północny zachód od Samarkandy). Zgodnie z rozkazem dowódcy armii, gen. dyw. Władysława Andersa stanowisko dowódcy dywizji objął gen. bryg. Zygmunt Bohusz-Szyszko. 16 marca, w wyniku nacisków władz radzieckich, gen. Anders dokonał zmiany na stanowisku szefa sztabu armii. Nowym szefem sztabu został gen. bryg. Bohusz-Szyszko. Jego miejsce w 7 Dywizji Piechoty zajął płk dypl. Leopold Okulicki przy czym do pełnienia obowiązków dowódcy dywizji przystąpił dopiero 21 kwietnia. 7 Dywizja Piechoty formowana była na terenie obszarów niesprzyjających zdrowiu żołnierzy, w fatalnych warunkach sanitarno-epidemiologicznych i żywnościowych w trakcie formowania jej, dotknięta została licznymi epidemiami; tyfusu plamistego, czerwonki, malarii, duru brzusznego. Zmarło 973 żołnierzy, junaków, poborowych i ochotniczek PSK. Pomimo złych warunków i dużej śmiertelności, proces formowania dywizji postępował. Na dzień 1 marca 1942 r. stan jej wynosił 7 199 żołnierzy. W ramach I ewakuacji armii do Iranu i na Bliski Wschód w okresie od 24 marca do 4 kwietnia z 7 Dywizji Piechoty ewakuowano 3611 żołnierzy. W okresie od kwietnia do sierpnia 1942 roku prowadzono dalszy nabór ochotników i poborowych, z uwagi na tragiczne warunki zdrowotne i żywnościowe nie prowadzono systematycznego szkolenia, posiadano niewielką ilość broni strzeleckiej i w obu pułkach artylerii po jednym dziale. Do momentu ewakuacji z ZSRR dywizja nie osiągnęła gotowości organizacyjnej i nie była uzbrojona. W dniach 5-9 sierpnia, w sześciu transportach kolejowych oddziały dywizji zostały przegrupowane z Kermine do Krasnowodska. Do 11 sierpnia wszystkie jednostki dywizji zgrupowały się w Polskiej Bazie Ewakuacyjnej w Krasnowodzku. Dzień później żołnierzy oraz ludność cywilną zaokrętowano na radzieckie statki „Kaganowicz” i „Żdanow”. Późnym wieczorem 13 sierpnia oba statki zacumowały na redzie irańskiego portu Pahlevi. Po wyokrętowaniu pododdziały marszem pieszym zostały skierowane do obozu położonego kilka kilometrów od Pahlevi, gdzie przeszły kwarantannę i otrzymały mundury tropikalne. W dniach 16 sierpnia - 8 września dywizja przegrupowała się z obozu w rejonie Pahlevi do obozu Khanaquin w Iraku.
W Armii Polskiej na Wschodzie.
Z dniem 12 września 1942 roku, 7 Dywizja Piechoty, weszła w skład Armii Polskiej na Wschodzie. W nowym miejscu postoju w okresie od 8 do 12 grudnia 1942 roku nastąpiła reorganizacja dywizji, w miejsce 22 i 23 pułków piechoty zostały sformowane 7 i 8 Brygady Strzelców, z 7 dywizjonu rozpoznawczego sformowano 7 pułk kawalerii pancernej. Poddano przeglądowi stan osobowy żołnierzy dywizji, zwalniając żołnierzy niezdolnych do służby, a starszych wiekiem przeniesiono do jednostek tyłowych. W okresie marzec-maj 1943 roku w związku z brakami szeregowych skadrowano 8 Brygadę Strzelców, wyłączono 7 pułk artylerii ciężkiej i przemianowano na 11 pac, 7 pal przemianowano na 7 pułk artylerii konnej i wyłączono ze składu dywizji. 7 kompanię ppanc. wyłączono z dywizji i przeformowano w 7 pułk artylerii ppanc., 7 dywizjon plot. wyłączono z dywizji i przeformowano w 8 pułk artylerii plot. ciężkiej. Wysłano dalszych ochotników do lotnictwa i 1 Samodzielnej Brygady Spadochronowej. Jednocześnie w okresie czerwca i lipca 1943 roku zredukowano stan 7 Brygady Strzelców i innych jednostek dywizji wydzielając żołnierzy jako uzupełnienie pozostałych dywizji i jednostek pozadywizyjnych, rozwiązano polowe jednostki i służby, a żołnierzy odesłano do innych jednostek celem uzupełnienia braków. W związku z tym dywizja została jednostką zapasowo-szkolną. Zadaniem dywizji było zachowanie zdolności do rozwinięcia w bojowy związek taktyczny, prowadzenie scentralizowanego szkolenia oficerów, podchorążych i specjalistów poszczególnych broni i służb oraz zbieranie i szkolenie uzupełnień dla jednostek armii. W skład dywizji weszły:
W maju 1943, w ramach kolejnej reorganizacji dywizja została podporządkowana dowódcy Bazy i Etapów Armii, gen. bryg. Józefowi Wiatrowi. 12 czerwca dywizję wizytował gen. broni Władysław Sikorski. W sierpniu i wrześniu jednostki Armii Polskiej na Wschodzie zostały przesunięte do południowej Palestyny. 7 Dywizja została rozmieszczona w obozie Yibna. 7 września odbyło się uroczyste przekazanie obowiązków dowódcy dywizji przez płk Leopolda Okulickiego dla płk Alfreda Schmidta. 25 listopada gen. broni Kazimierz Sosnkowski, naczelny wódz wydał wytyczne organizacyjne, zgodnie z którymi Armia Polska na Wschodzie została podzielona na trzy rzuty. W pierwszym rzucie znalazł się 2 Korpus wzmocniony przez wysuniętą na teren operacyjny bazę armii. Cały rzut stanowił samodzielny związek taktyczno-operacyjny dowodzony przez gen. dyw. Władysława Andersa i podporządkowany operacyjnie dowódcy brytyjskiej 8 Armii. W skład wysuniętej bazy armii weszły: 7 Dywizja Zapasowa, Centrum Wyszkolenia Armii, szpitale, domy ozdrowieńców, kasyna polowe i inne. W wyniku tych decyzji dotychczasowa organizacja dywizji uległa zmianie. Kadra 8 Brygady Strzelców została przekształcona w Ośrodek Zapasowy Armii, który pozostawał w drugim rzucie armii. Zadaniem ośrodka było zbieranie, szkolenie i wysyłanie do 7 Dywizji żołnierzy powracających ze szpitali oraz przeprowadzenie zwolnień ze służby czynnej oficerów i żołnierzy. Podczas stacjonowania w Palestynie 15 stycznia 1944 roku 7 Dywizja Zapasowa została przemianowana na Ośrodek Uzupełnień Piechoty, po przetransportowaniu do obozu wojskowego w Quassasin w Egipcie ośrodek ponownie z dniem 19 lutego 1944 r. przemianowany na 7 Dywizję Zapasową.
W składzie Bazy 2 KP we Włoszech.
Struktura organizacyjna dywizji w marcu-czerwcu 1944 r.
Od 28 marca do 20 kwietnia 1944 r. 7 Dywizja została przewieziona transportem morskim do Taranto we Włoszech i skierowana do rejonu Mottoli, zakwaterowana w miejscowościach San Basilio, San Domenico. W momencie transportu do Włoch stan dywizji wynosił 483 oficerów i 2954 szeregowych i stanowiła tzw. I uzupełnienie 2 Korpusu Polskiego. Weszła w skład Bazy 2 KP. W dniu 12 kwietnia 1944 dowództwo dywizji przejął płk Józef Giza. Wymieniony oficer (29 września awansowany na generała brygady), obowiązki dowódcy dywizji pełnił do sierpnia 1945 z przerwami na leczenie. Według Piotra Żaronia, w czerwcu 1944 na bazie zapasowego batalionu czołgów i zapasowego szwadronu rozpoznawczego sformowano 7 Pułk Pancerny. W okresie tuż przed bitwą o Monte Cassino i w jej trakcie w składzie 11 batalionu łączności Korpusu, wspierała patrolowanie linii telefonicznych i prowadziła działania przeciwdywersyjne oraz pełniła służbę ochronną wydzielona kompania ze składu 7 Zapasowej DP w sile 12 oficerów i 62 szeregowych.. Na przełomie maja i czerwca 1944 roku z dywizji odchodzi 7 pułk pancerny i kwatermistrzostwo dywizji, a zostaje utworzone Centrum Wyszkolenia Armii w rejonie miejscowości Matera, podległe pod dowództwo 7 Zapasowej DP oraz sformowana została 7 zapasowa kompania PSK (Pomocniczej Służby Kobiet). Zorganizowany został z dniem 21 czerwca 21 batalion piechoty i włączony do składu 7 Zapasowej Brygady Piechoty. 6 sierpnia 1944 roku 24 batalion piechoty przemianowany zostaje na 22 batalion piechoty.. 23 sierpnia 1944 dywizji przywrócono nazwę - 7 Dywizja Piechoty. W dniu 18 października ze składu dywizji wydzielone zostało Centrum Wyszkolenia Armii i podporządkowane bezpośrednio pod dowództwo Bazy 2 KP. 25 października 1944 r. wszystkie jednostki dywizji noszące numer „7” otrzymały numer „17”. Realizując „I Fazę Rozbudowy Sił Zbrojnych” w garnizonach 7 dywizji i na bazie części jej kadry oraz szeregowych po wstępnym przeszkoleniu, w okresie październik- grudzień rozpoczęto tworzenie nowych jednostek: 3 BSK dla 3 DSK, 4 WBP dla 5 KDP oraz dodatkowych jednostek służb (kompanie transportowe, warsztatowe sanitarne itp.), 12 i 13 pac dla 2 G Art., 2 batalion komandosów dla 2 BPanc. Natomiast od grudnia 1944 do marca 1945: 16 Pomorskiej Brygady Piechoty, 8/16 pal, 2 pappanc., 16 daplot. (niezbędnych kompanii służb) dla 2 Warszawskiej Dywizji Pancernej oraz 7 i 25 pułków ułanów. Ponadto przekazano szeregowych na potrzebę tworzenia 3/14 Samodzielnej Wielkopolskiej Brygady Pancernej. Tworzenie w/w jednostek odbywało się przy udziale wybranych oficerów i szeregowych z frontowych jednostek 2 KP. Przez cały okres natomiast sukcesywnie wysyłano uzupełnienia do walczących jednostek korpusu na froncie. W dniu 20 listopada 1944 w ramach dywizji utworzono batalion wartowniczy 7 DP z żołnierzy powyżej 42 roku życia lub kategorią zdrowia „D”. Ze składu tego batalionu utworzono też kompanie wartownicze dla 3 i 5 dywizji, a 30 grudnia ten batalion przeformowano w 24 batalion piechoty i włączono w skład 17 BP. Przed ofensywą w kierunku Bolonii wybrano 800 żołnierzy z tworzonej przy 7 Dywizji 16 PBP i wysłano ich na uzupełnienie piechoty w dywizjach „frontowych”. 21 batalion w kwietniu skierowano w rejon Forli i Bolonii, gdzie przekazał cały stan szeregowych dla walczących batalionów. W chwili zakończenia wojny 7 Dywizja Piechoty w etatowych oddziałach liczyła 690 oficerów i 5836 szeregowych oraz 19 oficerów i 552 szeregowych PSK. Dalszy napływ Polaków jeńców z armii niemieckiej, jeńców polskich z terenu Niemiec i Austrii doprowadził do dalszego rozwoju dywizji. Z dniem 20 czerwca 1945 roku powstał z wydzielonych kompanii istniejących batalionów 20 batalion piechoty, a ponadto na bazie 24 batalionu piechoty i kadry innych jednostek powstały bataliony wartownicze „A”, „B”, „C” i „D”. Bataliony te pełniły służbę na terenie prawie całych Włoch przy składach, szpitalach, magazynach, bazach itp. Jednakże z uwagi na zaistniałą sytuację polityczną, w tym cofnięcie uznania Rządowi Polskiemu na uchodźstwie w Londynie, jesienią 1945 r. rozpoczęto redukcję 2 Korpusu Polskiego. W jej wyniku rozwiązano 16 września 20 batalion piechoty, 30 października 24 batalion piechoty, a na przełomie roku 1945 i 1946 rozformowano cztery bataliony wartownicze 7 DP. Ogółem w dywizji od marca 1944 do czerwca 1945 przeszkolono ok. 26 000 żołnierzy, natomiast w szeregach dywizji w latach 1942–1947 służyło ponad 40 000 żołnierzy. Zmarło głównie z chorób, zginęło w nieszczęśliwych wypadkach i wypadkach komunikacyjnych szacunkowo nie mniej niż 1200 żołnierzy. Ostatnim dowódcą dywizji został gen. bryg. Zygmunt Łakiński. Obowiązki na tym stanowisku pełnił od sierpnia 1945 do kwietnia 1947. W okresie od lipca do grudnia 1946 roku przewieziono wraz z 2 Korpusem Polskim 7 DP do Wielkiej Brytanii i zakwaterowano w obozach Wharles Camp, Inship k. Preston i Lancashire. Prowadzono demobilizację żołnierzy i ich repatriację, część żołnierzy wstąpiła do PKPR. W kwietniu 1947 roku 7 Dywizja Piechoty została rozwiązana.
Symbole dywizji.
Wykonana w metalu, srebrzona i oksydowana, czteroczęściowa o wymiarach 46 x 32 mm. Na tarczy w kolorze starego srebra nałożony herb: na białej tarczy herbowej stylizowany czerwony gryf. Pod herbem dwa skrzyżowane miecze. Dolna część tarczy i boki otoczone wieńcem z liści wawrzynu i dębu. W zwieńczeniu inicjały „D 7P” i dwa biało - czerwone proporczyki. Tarcza herbowa obramowana wąskim granatowym paskiem emalii.
Oznaka wykonana z sukna o wymiarach 52 x 40 mm. Na białej tarczy czerwony gryf ze złoconymi szponami. Gryf obramowany wąskim niebieskim paskiem. Oznaka noszona była na lewym rękawie 5 cm poniżej naszywki „Poland”.

</doc>
<doc id="1198625" url="https://pl.wikipedia.org/wiki?curid=1198625" title="Christian Wohlrab">
Christian Wohlrab

Christian Wohlrab (ur. 1919, zm. 12 listopada 1948 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Unterscharführer.
Życiorys.
Członek Waffen-SS od stycznia 1940. Do kompleksu obozowego Mauthausen został skierowany w 1943 i pełnił tam służbę jako sanitariusz w podobozach "Gusen", "Eisenerz", "Sohlier", "Gros-Raming", "Linz III", "Melk" i "Schlier". Wohlrab w brutalny sposób traktował chorych więźniów, którzy znajdowali się w szpitalach wyżej wymienionych podobozów. Wielu z nich osobiście zamordował za pomocą śmiertelnych zastrzyków.
W trzynastym procesie załogi Mauthausen-Gusen przed amerykańskim Trybunałem Wojskowym w Dachau Wohlrab skazany został na karę śmierci. Wyrok wykonano przez powieszenie 12 listopada 1948 w więzieniu Landsberg.

</doc>
<doc id="1198626" url="https://pl.wikipedia.org/wiki?curid=1198626" title="Produkty finalne">
Produkty finalne



</doc>
<doc id="1198633" url="https://pl.wikipedia.org/wiki?curid=1198633" title="Produkty końcowe">
Produkty końcowe



</doc>
<doc id="1198639" url="https://pl.wikipedia.org/wiki?curid=1198639" title="Model HERMIN">
Model HERMIN

Model HERMIN – jeden z modeli makroekonomicznych służących w szczególności do modelowania efektu wywieranego przez fundusze strukturalne na podstawowe wskaźniki makroekonomiczne w krajach akcesyjnych.
O modelu.
Głównym celem makroekonomicznych modeli HERMIN jest kwantyfikacja efektów gospodarczych osiąganych poprzez wdrażanie do systemu gospodarczego środków finansowych (tzw. „szoki finansowe”) m.in. w formie transferów z Unii Europejskiej. Metodologia HERMIN może być także wykorzystywana w celu konstrukcji prognoz o charakterze forecast, jak i foresight pozwalających na stworzenie wariantowych scenariuszy rozwoju kraju/regionu.
Makroekonomiczne modele HERMIN stanowią ważne narzędzie badawcze stosowane w Unii Europejskiej. Obok takich modeli jak QUEST, czy REMI metodologia HERMIN spełnia wymogi Komisji Europejskiej i jest stosowana przez tę instytucję jako narzędzie pozwalające oszacować wpływ polityki spójności na rozwój społeczno-gospodarczy rozpatrywany poprzez pryzmat szeregu wskaźników makroekonomicznych. Badania przy zastosowaniu metodologii HERMIN prowadzone są zarówno na poziomie krajowym (modele dla wszystkich państw UE funkcjonują w ramach systemu CSHM – Cohesion System of HERMIN Models), jak i wybranych regionów (m.in. Mezzogiorno, polskie województwa).
W Polsce modele HERMIN (www.hermin.pl) znalazły szerokie zastosowanie w badaniach ewaluacyjnych poświęconych wpływowi środków unijnych (m.in. w ramach NPR, NSRO, w tym RPO) na rozwój społeczno-gospodarczy kraju jako całości jak i poszczególnych województw. Efekty w zakresie oddziaływania polityki spójności na polskie regiony oszacowane przez Wrocławską Agencję Rozwoju Regionalnego (WARR) przy użyciu modeli HERMIN zostały zaprezentowane m.in. w V Raporcie Kohezyjnym Unii Europejskiej stanowiącym istotne źródło informacji o unijnej polityce regionalnej. Interesującym badaniem przeprowadzonym przy zastosowaniu modeli HERMIN było określenie oddziaływania funduszy unijnych przekazywanych do państw Europy Środkowowschodniej na rozwój gospodarczy państw członkowskich UE będących płatnikami netto.
Historia polskiej adaptacji modelu HERMIN.
Metodologia HERMIN powstała na bazie wielosektorowego modelu HERMES, opracowywanego dla Komisji Europejskiej we wczesnych latach 80. Model HERMIN został pierwotnie zbudowany przez dr Johna Bradleya z Instytutu Badań Społeczno-Ekonomicznych i zaimplementowany w Irlandii w 1989 roku w celu analizy gospodarki tego kraju. W związku z faktem, iż konstrukcja modelu umożliwia ewaluację wpływu funduszy pomocowych UE na procesy gospodarcze, metodologia HERMIN została wykorzystana w kolejnych krajach,zarówno członkowskich, jak i kandydujących do UE, w tym m.in. w Polsce.
Pierwsza wersja modelu dla Polski została stworzona w 2002 r. przez zespół Wrocławskiej Agencji Rozwoju Regionalnego pod kierunkiem prof. dra hab. J. Zaleskiego przy współpracy z dr. J. Bradleyem. Dokonanie adaptacji modelu HERMIN dla polskiej gospodarki jako całości, stanowiło punkt wyjścia do prac nad doskonaleniem i rozbudowywaniem tego narzędzia badawczego W latach 2004–2005, zespół pracowników Wrocławskiej Agencji Rozwoju Regionalnego wraz z dr. J. Bradleyem, przy współpracy ekspertów Akademii Ekonomicznej w Krakowie i Regionalnej Izby Obrachunkowej we Wrocławiu, przygotował 16 niezależnych regionalnych modeli HERMIN dla polskich województw.
Były to pierwsze modele dedykowane analizie rozwoju gospodarczego wszystkich polskich województw. Miały one pionierski i w dużej mierze eksperymentalny charakter.
Słabość regionalnych modeli HERMIN pierwszej generacji.
Ze względu na stricte prototypowy charakter, regionalne modele HERMIN pierwszej generacji można określać jako "„pre-herminowskie”". Są to modele dużym poziomie uproszczeń nie uwzględniające wielu istotnych aspektów specyfiki poszczególnych regionów, przez co nie dające miarodajnych wyników. Do ich największych wad należy m.in.:
W związku z powyższym wspomniane modele stanowiły bazę wyjściową do dalszych prac nad doskonaleniem metodologii HERMIN wdrażanej na poziomie regionalnym. W wyniku prac prowadzonych przez Wrocławską Agencję Rozwoju Regionalnego przy współpracy z dr J. Bradleyem, w 2010 r. powstały regionalne modele HERMIN II generacji.
Regionalne modele HERMIN drugiej generacji.
Stworzone przez Wrocławską Agencję Rozwoju Regionalnego modele HERMIN drugiej generacji, w stosunku do uproszczonych modeli z 2005 roku, są narzędziami 5 – sektorowymi (przemysł, usługi rynkowe i nierynkowe, budownictwo i rolnictwo). Ponadto, w zmodyfikowanej wersji zostały wprowadzone m.in. następujące zmiany:
Konstrukcja modeli.
Metdologia HERMIN została opisana w sposób szczegółowy i zgodny z kanonami debaty akademickiej w piśmiennictwie naukowym. Niezmienną cechą metodologii HERMIN jest łączenie elementów modeli neokeynesowskich (zorientowanych na popytową stronę gospodarki) z elementami charakterystycznymi dla szkoły neoklasycznej, uwidaczniającymi się m.in. w uwzględnieniu konkurencyjności jako determinanty rozwoju gospodarczego. Należy podkreślić, iż wspomniane podstawy teoretyczne powiązane są z wykorzystaniem danych empirycznych w postaci szeregów czasowych, co pozwala na uzyskanie korzystnego kompromisu pomiędzy nadmiernie uproszczonym podejściem teoretycznym a odzwierciedleniem rzeczywistych procesów gospodarczych i możliwości ich ewoluowania w czasie. Modele typu HERMIN – zarówno o charakterze krajowym, jak i regionalnym – składają się z kilkudziesięciu równań behawioralnych, których parametry podlegają procesowi kalibracji. Pozostałą część stanowią równania o charakterze tożsamościowym. Niezwykle ważną rolę w skutecznym zastosowaniu metodologii HERMIN przesądzającą o wiarygodności wyników przeprowadzanych symulacji jest dogłębna wiedza ekspercka badacza dotycząca analizowanego kraju, czy też regionu (wykorzystywana m.in. w trakcie procesu kalibracji oraz projekcji tendencji społeczno-gospodarczych).Równania modeli HERMIN można pogrupować w trzy główne bloki: (A) blok podażowy, (B) blok absorpcji oraz (C) blok dystrybucji dochodów.

</doc>
<doc id="1198642" url="https://pl.wikipedia.org/wiki?curid=1198642" title="Model J. Bènarda">
Model J. Bènarda

Model J. Bènarda
Podobnie jak model I. Adelman jest to model łączący planowanie rozwoju kształcenia z planowaniem optymalnego rozwoju gospodarki. Określa on jednocześnie wielkość i strukturę czasową produkcji dóbr i usług, inwestycji i kształcenia. 
Układ składa się z trzech podsystemów: 
1. Dóbr i usług rynkowych
2. Siły roboczej (sklasyfikowanej według kategorii kwalifikacyjno-zawodowych)
3. Systemu kształcenia podzielonego według rodzajów szkół
Podobnie, jak w modelu Adelman, podaż siły roboczej wyrażona jest w kategoriach edukacyjnych, natomiast popyt wyraża się w kategoriach zawodowych. 
W modelu Bènarda, oprócz formalnego systemu kształcenia, dochodzi jeszcze jedno dodatkowe źródło wzrostu wykwalifikowanej siły roboczej: szkolenie zawodowe już istniejącej siły roboczej, przyjmujące formę przekwalifikowania. Autor teorii uwzględnia również istnienie egzogenicznej mobilności zawodowej ludności. 
Podobnie, jak w przypadku każdego formalnego rodzaju kształcenia, również kształcenie zawodowe wymaga nakładów w postaci siły roboczej, środków trwałych itp., których to wielkość jest liniowo zależna od liczby osób podlegających kształceniu. 
Głównym zadaniem modelu Bènarda jest określenie, jaką część przyrostu siły roboczej w każdej kategorii zawodowej stanowić mają przekwalifikowani pracownicy innych kategorii, a jaką młodzi absolwenci opuszczający szkoły. Bènard dopuszczał zmniejszenie się liczebności poszczególnych grup zawodowych w tempie szybszym od stopy ubytku naturalnego. 
System kształcenia u Bènarda składa się z siedmiu typów szkół na różnych poziomach, przy czym cykl nauczania niezależnie od typu szkoły trwa 3 lata. W przeciwieństwo do modelu Adelman, uwzględnione są nakłady produkcji bieżącej na kształcenie, natomiast osoby o wykształceniu niepełnym określa się jako absolwentów. 
Funkcja celu w modelu Bènarda ma postać: 
Max Ψ = Σβ₁(t) * ΔC₁ (t) + Σμ₁(t) * ΔK₁(t) + Σγ₂(t)*Y₂(t) + Ση₂(t) * ΔK₂(t) + Σμ₂(t) * X₂(t) + Σμ₃(t) *Δ K₃(t) + Σχ₃(t) * L₃(t)
Gdzie: 
ΔC₁ (t) – przyrost konsumpcji indywidualnej z okresu (t-1) do t
ΔK₁(t), ΔK₂(t), Δ K₃(t) - przyrost brutto zdolności wytwórczych kolejno w sektorach produkcyjnych, szkolenia zawodowego i kształcenia osiągane w okresie (t+1) w wyniku nakładów inwestycyjnych poniesionych okresie (t)
Y₂(t) – liczebność szkolonych w ramach systemu szkoleń zawodowych w okresie (t)
X₂(t) – strumień osób zwiększających zasób siły roboczej w okresie (t)
L₃(t) – liczebność absolwentów i osób, które odpadły ze studiów i nie zostały zatrudnione w okresie (t)
β₁(t) – stopa dyskontowa konsumpcji indywidualnej
μ₁(t), η₂(t), μ₃(t) – rezydualna wartość na koniec horyzontu planu jednostek środków trwałych włączonych do eksploatacji w okresie (t+1)
μ₂(t) – rezydualna wartość na koniec horyzontu planu jednostek zasilających zasób siły roboczej w okresie (t)
γ₂(t) – zmiana rezydualnej wartości na koniec horyzontu czasowego planu jednostki przechodzącej z jednej kategorii zawodowej do innej w rezultacie przeszkolenia zawodowego w okresie (t-1)
χ₃(t) – współczynniki kompensujące pozorny wzrost wartości rezydualnej siły roboczej wynikający z faktu, że niezatrudnienia absolwenci i osoby, które odpadły z cyklu kształcenia w okresie (t) są traktowani w równaniu dla okresu (t+1)tak, jak gdyby byli „produktem“ systemu kształcenia tego ostatniego okresu
Maksymalizowaną funkcję autor interpretuje jako „zdyskontowaną sumę krańcowych użyteczności”. 
Łatwo zauważyć, że ogromną wadą modelu Bènarda jest to, że tworzenie nowych zdolności produkcyjnych i kształcenie siły roboczej staje się celem samym w sobie, niezależnie od rzeczywistego zapotrzebowania społeczno-gospodarczego. Prowadzi to do paradoksalnej sytuacji, gdy przy wzroście bezrobocia wśród absolwentów, rośnie wartość maksymalizowanej funkcji. Stąd model ten rozdziela środki nieracjonalnie, a jego założenie było przecież przeciwne. 

</doc>
<doc id="1198653" url="https://pl.wikipedia.org/wiki?curid=1198653" title="Zarażanie (ekonomia)">
Zarażanie (ekonomia)

Zarażanie – zjawisko w mechanizmie transmisji koniunktur. Tym, co odróżnia je od tradycyjnej transmisji jest jednostronność mechanizmu polegająca na tym, że przedmiotem transferu jest wyłącznie załamanie, a nie obydwie fazy cyklu koniunkturalnego. Zarażanie dotyczy rynków, między którymi bezpośrednie powiązania ekonomiczne, np. za pośrednictwem wymiany handlowej, są stosunkowo słabe.

</doc>
<doc id="1198654" url="https://pl.wikipedia.org/wiki?curid=1198654" title="Cminda Sameba">
Cminda Sameba

Cminda Sameba (gruz. წმინდა სამება, "Święta Trójca") – cerkiew położona niedaleko wioski Gergeti w północnej Gruzji, w pobliżu miasteczka Stepancminda (dawniej Kazbegi). Cerkiew jest położona na wzgórzu, na wysokości 2170 m n.p.m., na lewym brzegu rzeki Terek, góruje nad nią szczyt Kazbek.
Nie zachowały się źródła dotyczące powstania cerkwi, ale wg szacunków historyków sztuki cerkiew oraz dzwonnica zostały zbudowane w XIV wieku. Przypuszczalnie w XV wieku dobudowano do cerkwi przylegający do niej budynek. W czasach ZSRR odprawianie nabożeństw w cerkwi było zakazane, ale obiekt stał się popularnym miejscem wypraw turystycznych. W 1988 r. władze radzieckie zbudowały do cerkwi kolejkę linową, ale niezadowoleni z tego mieszkańcy Stepancmindy (Kazbegi) po niedługim czasie ją rozebrali (w dolnej stacji mieści się obecnie muzeum). Od grudnia 2018 r. do cerkwi prowadzi asfaltowa droga.
&lt;br&gt;

</doc>
<doc id="1198656" url="https://pl.wikipedia.org/wiki?curid=1198656" title="Rośliny drzewiaste">
Rośliny drzewiaste



</doc>
<doc id="1198657" url="https://pl.wikipedia.org/wiki?curid=1198657" title="Jack Cunningham">
Jack Cunningham

John Anderson Cunningham, baron Cunningham of Felling (ur. 4 sierpnia 1939 w Durham) – brytyjski polityk, członek Partii Pracy, minister w pierwszym rządzie Tony’ego Blaira, wcześniej minister w laburzystowskich gabinetach cieni.
Życiorys.
Kształcił się w Jarrow Grammar School oraz w Bede College na uniwersytecie w Durham. W 1962 r. uzyskał tam tytuł bakałarza nauk ścisłych z chemii. W 1967 r. uzyskał doktorat z filozofii. Następnie pracował w General and Municipal Workers’ Union. W 1970 r. został wybrany do Izby Gmin z ramienia Partii Pracy jako reprezentant okręgu Whitehaven. Po zniesieniu tego okręgu reprezentował okręg Copeland.
Od 1983 r. był członkiem laburzystowskiego gabinetu cieni. W 1992 r. prowadził kampanię wyborczą Partii Pracy. W latach 1992–1994 był ministrem spraw zagranicznych w gabinecie cieni Johna Smitha. Po zwycięskich dla jego ugrupowania wyborach 1997 r. został ministrem rolnictwa, rybołówstwa i żywności. Na tym stanowisku działał m.in. na rzecz obniżenia unijnego embarga na brytyjską wołowinę, nałożonego po wykryciu w Wielkiej Brytanii choroby szalonych krów. W 1998 r. Cunningham został ministrem w Urzędzie Gabinetu oraz Kanclerzem Księstwa Lancaster. W 1999 r. zrezygnował z miejsca w gabinecie.
W następnych latach zasiadał w tylnych ławach parlamentu, ale wciąż posiadał znaczne wpływy w partii. W 2005 r. zrezygnował ze startu w kolejnych wyborach parlamentarnych. 27 czerwca 2005 r. został kreowany dożywotnim parem jako baron Cunningham of Felling. W Izbie Lordów jest przewodniczącym międzypartyjnego komitetu ds. określania uprawnień Izby Lordów.
Od 1964 r. jest mężem Maureen Appleby. Ślub odbył się w Durham. Małżonkowie mają razem syna i dwie córki. Cunninghamowie mieszkają niedaleko Stocksfield w hrabstwie Northumberland.

</doc>
<doc id="1198660" url="https://pl.wikipedia.org/wiki?curid=1198660" title="Owocolistki">
Owocolistki



</doc>
<doc id="1198663" url="https://pl.wikipedia.org/wiki?curid=1198663" title="Okręg wyborczy Whitehaven">
Okręg wyborczy Whitehaven

Okręg wyborczy Whitehaven powstał w 1832 r. i wysyłał do brytyjskiej Izby Gmin jednego deputowanego. Okręg obejmował miasto Whitehaven w Cumberlandzie i jego okolice. Okręg został zniesiony w 1983 r.

</doc>
<doc id="1198664" url="https://pl.wikipedia.org/wiki?curid=1198664" title="Neutralność wojenna">
Neutralność wojenna



</doc>
<doc id="1198665" url="https://pl.wikipedia.org/wiki?curid=1198665" title="Jefferson (rzeka)">
Jefferson (rzeka)

Jefferson (ang. "Jefferson River") – rzeka w stanie Montana w Stanach Zjednoczonych. Długość około 124 km. Bierze początek z połączenia rzek Beaverhead i Big Hole w pobliżu miasta Twin Bridges. Łącząc się z rzekami Madison i Gallatin w Missouri Headwaters State Park w pobliżu miasta Three Forks tworzy oficjalny początek rzeki Missouri. Pierwszymi białymi którzy dotarli do rzeki i nią podróżowali w czasie swojej ekspedycji w głąb kontynentu byli Meriwether Lewis i William Clark.

</doc>
<doc id="1198666" url="https://pl.wikipedia.org/wiki?curid=1198666" title="Państwo wieczyście neutralne">
Państwo wieczyście neutralne



</doc>
<doc id="1198667" url="https://pl.wikipedia.org/wiki?curid=1198667" title="Żelazna Góra (Góry Bystrzyckie)">
Żelazna Góra (Góry Bystrzyckie)

Żelazna Góra (597 m n.p.m.) — wzniesienie w Sudetach Środkowych w Górach Bystrzyckich w województwie dolnośląskim.
Wzniesienie położone jest w południowo-wschodniej części Gór Bystrzyckich, około 2,3 km na północny zachód od Międzylesia, po prawej stronie drogi prowadzącej do Lesicy. 
Niewielkie wzniesienie o prawie poziomym, południowym i północnym zboczu i dość stromym wschodnim zboczu, zbudowane z zmetamorfizowanych łupków krystalicznych. Wierzchołek wzniesienia mało zauważalny, wznosi się o niecałe 7 m ponad synklinę zachodniego zbocza. Wzniesienie położone jest na niewysokim grzbiecie ciągnącym się południkowo po wschodniej stronie Bochniaka. Zachodnie zbocze wzniesienia od szczytu zajmuje obszerna górska łąka, pozostałe zbocza w całości porośnięte są lasem świerkowym regla dolnego z domieszką drzew liściastych. Na północnym zboczu od strony zachodniej znajdują się wyrobiska kamieniołomu.

</doc>
<doc id="1198669" url="https://pl.wikipedia.org/wiki?curid=1198669" title="Okręg wyborczy Copeland">
Okręg wyborczy Copeland

Okręg wyborczy Copeland powstał w 1983 r. i wysyła do brytyjskiej Izby Gmin jednego deputowanego. Okręg powstał na miejscu wcześniej istniejącego okręgu Whitehaven.

</doc>
<doc id="1198677" url="https://pl.wikipedia.org/wiki?curid=1198677" title="Jeden procent">
Jeden procent



</doc>
<doc id="1198684" url="https://pl.wikipedia.org/wiki?curid=1198684" title="Madison (rzeka)">
Madison (rzeka)

Madison – rzeka przepływająca przez stany Wyoming i Montana w Stanach Zjednoczonych. Jej długość wynosi 294,5 km. Rzeka bierze początek w hrabstwie Park w Wyoming, w północno-zachodnim narożniku w Parku Yellowstone. Bierze początek z połączenia rzek Firehole i Gibbon. Łącząc się z rzekami Jefferson i Gallatin w Missouri Headwaters State Park, w pobliżu miasta Three Forks w stanie Montana tworzy oficjalny początek rzeki Missouri. 

</doc>
<doc id="1198687" url="https://pl.wikipedia.org/wiki?curid=1198687" title="Ferdynand Pinck">
Ferdynand Pinck

Ferdynand Pinck (ur. 1761 prawdopodobnie w Wiedniu, zm. 1797) – malarz pejzażysta, syn Franciszka, nadwornego rzeźbiarza króla Stanisława Augusta Poniatowskiego. Studiował w latach 1780-1785 na Akademii Sztuk Pięknych w Paryżu, a także w Rzymie jako stypendysta króla Stanisława Augusta. Potem był nauczycielem w Malarni Królewskiej w Warszawie. Zmarł w młodym wieku zostawiając po sobie kilka obrazów w galerii wilanowskiej, w Królikarni i w Nieborowie, a także m.in. wykonane w latach 1795-1796 na polecenie króla rysowane piórkiem kopie sztychów "„Attitudes de Milady Hamilton”" obrazujące tańce metresy admirała Horatio Nelsona, znanej ze swej urody Emmy Hamilton.

</doc>
<doc id="1198690" url="https://pl.wikipedia.org/wiki?curid=1198690" title="Teoria maszyn i mechanizmów">
Teoria maszyn i mechanizmów



</doc>
<doc id="1198692" url="https://pl.wikipedia.org/wiki?curid=1198692" title="Temperatura efektywna (fizyka)">
Temperatura efektywna (fizyka)

Temperatura efektywna ciała jest to temperatura ciała obliczona przy założeniu, że ciało to jest ciałem doskonale czarnym, na podstawie emitowanego promieniowania elektromagnetycznego, zgodnie z równaniem Stefana-Boltzmanna: 
gdzie:

</doc>
<doc id="1198693" url="https://pl.wikipedia.org/wiki?curid=1198693" title="Daniel arap Moi">
Daniel arap Moi



</doc>
<doc id="1198694" url="https://pl.wikipedia.org/wiki?curid=1198694" title="Adam Orłamowski">
Adam Orłamowski

Adam Orłamowski (ur. 26 grudnia 1978 w Jarosławiu) – polski rysownik satyryczny i ilustrator.
Życiorys.
Zadebiutował jesienią 2003 indywidualną wystawą „Śmiertelne zabawy językiem Polskim” w jarosławskiej galerii Pirania, a w prasie zadebiutował w styczniu 2004. Publikował m.in. w czasopismach: Twój Dobry Humor, Fakty i Mity, NIE, Region, Dzień Rzeszowa, Gilotyna, Nosorog. Jest autorem okładki oraz ilustracji do książki Krzysztofa Prendeckiego „Kuracja wiedzą”. Uczestniczył w wielu wystawach pokonkursowych w Polsce i za granicą.

</doc>
<doc id="1198695" url="https://pl.wikipedia.org/wiki?curid=1198695" title="Gallatin (rzeka)">
Gallatin (rzeka)

Gallatin (ang. "Gallatin River") – rzeka przepływająca przez stany Wyoming i Montana w Stanach Zjednoczonych. Długość około 193 km. Źródło w Parku Yellowstone w północno-wschodnim Wyoming. Łącząc się z rzekami Jefferson i Madison w Missouri Headwaters State Park w pobliżu miasta Three Forks w stanie Montana, tworzy oficjalny początek rzeki Missouri. Nazwa rzeki pochodzi od nazwiska Alberta Gallatin, XIX. wiecznego polityka. Rzeka tworzy 110 km kanion pomiędzy pasmami górskimi Madison Range i Gallatin Range.

</doc>
<doc id="1198705" url="https://pl.wikipedia.org/wiki?curid=1198705" title="Mieczysław Künstler">
Mieczysław Künstler



</doc>
<doc id="1198706" url="https://pl.wikipedia.org/wiki?curid=1198706" title="Mieczysław J. Künstler">
Mieczysław J. Künstler



</doc>
<doc id="1198707" url="https://pl.wikipedia.org/wiki?curid=1198707" title="Mieczysław J. Kunstler">
Mieczysław J. Kunstler



</doc>
<doc id="1198708" url="https://pl.wikipedia.org/wiki?curid=1198708" title="Three Forks">
Three Forks

Three Forks – miasto w hrabstwie Gallatin w stanie Montana w Stanach Zjednoczonych. Nazwa Three Forks (ang. "potrójne rozwidlenie") pochodzi od znajdującego się w pobliżu miejsca, w którym trzy rzeki - Jefferson, Madison i Gallatin łączą się dając początek rzece Missouri.

</doc>
<doc id="1198709" url="https://pl.wikipedia.org/wiki?curid=1198709" title="Mieczysław Kunstler">
Mieczysław Kunstler



</doc>
<doc id="1198710" url="https://pl.wikipedia.org/wiki?curid=1198710" title="Mieczysław Jerzy Kunstler">
Mieczysław Jerzy Kunstler



</doc>
<doc id="1198711" url="https://pl.wikipedia.org/wiki?curid=1198711" title="Estádio Gérson Campos">
Estádio Gérson Campos

Estádio Gérson Campos – stadion piłkarski, w Oeiras, w stanie Piauí, w Brazylii, na którym swoje mecze rozgrywa klub Oeiras Atlético Clube.

</doc>
<doc id="1198713" url="https://pl.wikipedia.org/wiki?curid=1198713" title="Haut-Kœnigsbourg">
Haut-Kœnigsbourg

Haut-Koenigsbourg – zamek położony niedaleko miejscowości Orschwiller w Alzacji, Francja. Zbudowany w strategicznej lokalizacji, na skalistym wzgórzu o wysokości 757 m n.p.m. w Wogezach.

</doc>
<doc id="1198716" url="https://pl.wikipedia.org/wiki?curid=1198716" title="Estádio Municipal Pedro Maranhão">
Estádio Municipal Pedro Maranhão

Estádio Municipal Pedro Maranhão – stadion piłkarski, w Açailândia, Maranhão, Brazylia, na którym swoje mecze rozgrywa klub Açailândia Futebol Clube.

</doc>
<doc id="1198720" url="https://pl.wikipedia.org/wiki?curid=1198720" title="Basen 2">
Basen 2

Basen 2 (tytuł oryg. "The Pool 2") – film fabularny (horror z podgatunku slasher) produkcji włoskiej z 2005 roku, zrealizowany za 1 200 000 euro. Sequel "Basenu" (2001) Borisa von Sychowskiego, wyreżyserowany przez Davida DeCoteau.
Światowa premiera projektu miała miejsce 5 sierpnia 2005 roku. Filmu nie dystrybuowano na terenie Polski.

</doc>
<doc id="1198722" url="https://pl.wikipedia.org/wiki?curid=1198722" title="Grupa Australijska">
Grupa Australijska

Grupa Australijska – nieformalna organizacja utworzona w 1985 roku w celu redukcji rozprzestrzeniania broni biologicznej i chemicznej poprzez kontrolę eksportu i wzajemną pomoc w ujednolicaniu państwowych przepisów eksportowych w zakresie związanym ze stosowaniem Konwencji o zakazie broni biologicznej i Konwencji o zakazie broni chemicznej.
Początkowo GA składała się z 15 państw założycielskich. Obecnie zrzesza 41 członków, w tym wszystkie kraje Organizacji Współpracy Gospodarczej i Rozwoju poza Meksykiem.
Członkami organizacji są Argentyna, Australia, Austria, Belgia, Bułgaria, Chorwacja, Cypr, Czechy, Dania, Estonia, Finlandia, Francja, Grecja, Hiszpania, Holandia, Irlandia, Islandia, Japonia, Kanada, Komisja Europejska, Korea Południowa, Litwa, Łotwa, Luksemburg, Malta, Niemcy, Norwegia, Nowa Zelandia, Polska, Portugalia, Rumunia, Słowacja, Słowenia, Szwajcaria, Szwecja, Turcja, Ukraina, Węgry, Wielka Brytania, Włochy i Stany Zjednoczone.
Delegacje członków Grupy Australijskiej spotykają się corocznie w Paryżu pod przewodnictwem Australii.

</doc>
<doc id="1198724" url="https://pl.wikipedia.org/wiki?curid=1198724" title="Estádio Municipal Frei Epifânio D'Abadia">
Estádio Municipal Frei Epifânio D'Abadia

Estádio Municipal Frei Epifânio D'Abadia – stadion piłkarski, w Imperatriz, Maranhão, Brazylia, na którym swoje mecze rozgrywa klub SID Imperatriz.

</doc>
<doc id="1198727" url="https://pl.wikipedia.org/wiki?curid=1198727" title="Joseph Lawrence">
Joseph Lawrence

Joseph Lawrence Mignogna Jr., znany również jako Joey Lawrence (ur. 20 kwietnia 1976 w Filadelfii) – amerykański aktor telewizyjny i filmowy, zdobywca nagrody Young Artist Award, do której był też ośmiokrotnie nominowany.
Życiorys.
Wczesne lata.
Urodził się w Filadelfii w stanie Pensylwania jako syn Włocha Josepha Mignogny Sr., brokera ubezpieczeniowego, i Donny Shaw, osobistego menadżera. Wychowywał się z dwoma młodszymi braćmi: Matthew Williamem (ur. 11 lutego 1980) i Andrew Jamesem (ur. 12 stycznia 1988). 
W 1994 roku ukończył Abington Friends School. Studiował na Uniwersytecie Południowej Kalifornii w Los Angeles. 
Kariera.
Rozpoczął karierę aktora dziecięcego od występu w reklamie "Cracker Jack". Mając 5 lat pojawił się w "The Tonight Show" z Johnnym Carsonem, śpiewając "Give My Regards to Broadway". W wieku sześciu lat gościnnie pojawiając się w popularnych wówczas serialach telewizyjnych: "D'iff'rent Strokes" i "Silver Spoons" oraz występując w trzydziestominutowej krótkometrażowej komedii telewizyjnej pt. "Łobuz". Popularność zdobył na szklanym ekranie, wcielając się w postać Josepha "Joeya" Donovana w serialu stacji NBC "Gimme a Break!", w którym występował przez cztery sezony, w latach 1983-87. 
W 1985 roku zadebiutował na dużym ekranie w komedii Carla Reinera "Zakład" ("Summer Rental") jako Bobby Chester, syn głównego bohatera u boku Johna Candy'ego. Rola Joeya Russo w serialu komediowym "Rozkwitać" ("Blossom") przyniosła mu nagrodę Young Artist Award. Wystąpił też w filmach: "Reguły miłości", "Basen 2", "", "Wyznania nałogowej karierowiczki" i "Zabójcze radio". 
W maju 1994 roku magazyn "People" umieścił go na liście pięćdziesięciu najpiękniejszych ludzi świata.
Lawrence jest również wokalistą. W latach dziewięćdziesiątych wydał dwa albumy studyjne, nagrane w stylistyce muzyki pop. Pierwszy z nich, "Joey Lawrence", opublikowano 2 lutego 1993 roku. Debiutancki singel Lawrence'a zatytułowany "Nothin' My Love Can't Fix" trafił na dziewiętnastą pozycję notowania Billboard Hot 100 i przyczynił się do sukcesywnego wydania dwóch kolejnych singli: "Stay Forever" i "I Can't Help Myself". 16 września 1997 roku wydał swój drugi album "Soulmates", który promowały single "Ven Ven Conmigo" oraz "Never Gonna Change My Mind". W listopadzie roku 2008 został wydany jego kolejny singel "I Want it that Way".
W 2006 roku wziął udział w programie "Dancing with the Stars" (ABC), amerykańskiej wersji brytyjskiego formatu "Strictly Come Dancing" (znanym w Polsce pod nazwą "Taniec z gwiazdami"). Jego partnerką była Edyta Śliwińska. Zajęli 3. miejsce.
W 2007 roku trafił na Broadway w roli Billy'ego Flynna w musicalu "Chicago". 
Był znany ze swojego metroseksualnego wizerunku. W 2015 roku wraz z gwiazdorami telewizyjnymi jako Ian Ziering, David Chokachi i Antonio Sabato Jr. wziął udział w sesji zdjęciowej “Najlepsze ciała” dla magazynu Us Weekly.
W czerwcu 2012 roku występował jako jeden z tancerzy Chippendales w Rio All Suite Hotel and Casino w Las Vegas.
Życie prywatne.
24 sierpnia 2002 roku poślubił Michelle Vellę. Jednak 10 kwietnia 2005 doszło do rozwodu. 3 lipca 2005 ożenił się z Chandie Yawn-Nelson, z którą ma dwie córki: Charleston "Charli" (ur. 10 maja 2006) i Liberty Grace (ur. 4 marca 2010).

</doc>
<doc id="1198729" url="https://pl.wikipedia.org/wiki?curid=1198729" title="The Cryptic Corporation">
The Cryptic Corporation

The Cryptic Corporation to organizacja odpowiedzialna za podejmowanie wszelkich decyzji oraz planowanie i organizowanie wydawnictw jak i koncertów amerykańskiej awangardowej grupy The Residents, ich głównym zadaniem są jednak kontakty ze "światem zewnętrznym" podejmowane w imieniu zespołu, który z racji chęci zachowania całkowitej anonimowości nie pokazuje się ani nie wypowiada publicznie. 
The Cryptic Corporation zostało założone w 1976 roku przez czwórkę przyjaciół: Jaya Clema, Homera Flynna, Hardy'ego W. Foxa oraz Johna Kennedy'ego - osiem lat po założeniu spółki - w 1982 roku - opuścili ją Clem oraz Kennedy i od tej pory funkcjonuje ona jako duet. Większość fanów zespołu dopatruje się w członkach "TCC" prawdziwej tożsamości The Residents (najczęstsza teoria mówi o tym, że Homer Flynn pełni rolę głównego tekściarza oraz wokalisty grupy, Fox jest zaś rzekomo odpowiedzialny za większość kompozycji) - informacje te zostały jednak wielokrotnie zdementowane przez członków spółki jak i osoby, które gościnnie występowały na płytach grupy.
Na chwilę obecną Flynn i Fox są głównymi menedżerami zespołu, odpowiadają także za wywiady prasowe oraz zarządzanie wytwórnią płytową Ralph Records. Hardy W. Fox otwarcie przyznaje się też do bycia głównym inżynierem dźwięku oraz producentem większości albumów zespołu, nie jest również tajemnicą, że Flynn jest osobą odpowiedzialną za działanie mikrospółki "Pornographics" (nazwa ta na każdej oprawie graficznej przez nich przygotowanej zapisana jest w inny sposób, między innymi Pore-Know Graphics, Porno Graphics oraz Pore no Graphix), której autorstwa jest większość grafik użytych w charakterze okładek albumów oraz scenografii użytej na koncertach.
Zapisy w amerykańskiej "Broadcast Music Incorporated " dowiodły również, że nazwiska duetu Flynn/Fox widnieją na większości zarejestrowanych tam kompozycji i wszelkie tantiemy z racji praw autorskich przysługują właśnie im.

</doc>
<doc id="1198730" url="https://pl.wikipedia.org/wiki?curid=1198730" title="Lick My Decals Off, Baby">
Lick My Decals Off, Baby

Lick My Decals Off, Baby – album nagrany przez grupę Captain Beefheart and His Magic Band w 1970 r. i wydany przez firmę Straight w tym samym roku.
Historia nagrania i charakter albumu.
Wiosną 1970 r., po odejściu Johna Frencha, pojawił się w grupie nowy perkusista. Był nim Artie Tripp III, który został także kierownikiem muzycznym Magic Bandu. Był on klasycznie wykształconym muzykiem po studiach na Cincinnati Conservatory of Music, studiował u Johna Cage’a i pracował razem z nim, i w Manhattan School of Music. A potem rozpoczął grę w Mothers of Invention, po rozpadzie których wstąpił do zespołu The Fraternity of Man (ich utwór „Don't Bogart Me” został wykorzystany na filmie "Easy Rider"), a następnie przyłączył się do Magic Bandu.
Ukształtował się wówczas przejściowy skład grupy: Beefheart, Bill Harkleroad, Mark Boston, Artie Tripp oraz kolejne nabytki – Ian Underwood (także muzyk Zappy, który próbował nauczyć się gry na gitarze, miał być bowiem drugim gitarzystą, a nigdy na niej nie grał) i Tom Grasso na fortepianie.
Artie wspomina, że sposób rozwijania i ćwiczenia materiału do utworów był o wiele luźniejszy niż u Zappy, chociaż próby trwały nawet 15 czy 20 godzin, a czasem dłużej, aż do całkowitego wyczerpania muzyków. Często jednak były rozbijane przez rozmowy i wtedy nie robiono nic.
Jak wspomina Bill, ku jego zdziwieniu Underwood robił szybkie postępy w nauce i szybko uczył się partii drugiej gitary w utworach grupy. Jednak kosztowało go to tyle wysiłku, że zaczął miewać tak silne migrenowe bóle głowy, że musiał kłaść się i leżeć w ciszy. W końcu nie wytrzymał tego i późną wiosną odszedł z grupy razem z innym kandydatem pianistą Tomem Grasso.
Bill musiał także robić transkrypcje muzyki dla zespołu – stąd wzięły się jego nocne posiedzenia z Donem. Przekonał się wówczas na własnej skórze, jak olbrzymim wysiłkiem było odczytywanie muzyki nagranej przez Beefhearta i rozpisywanie jej na poszczególne instrumenty. Stał się więc, podobnie jak French, aranżerem grupy...
Niektórzy beefheartolodzy uważają ten zespół (a więc Don, Bill, Mark i Artie) za potencjalnie najlepszy. Wszyscy osiągnęli pewną muzyczną dojrzałość, doskonale się rozumieli i nie bali się już publicznych występów. Wielkie umiejętności Artiego dały reszcie muzyków dodatkowego bodźca... Don był w najwyższej formie zarówno jako kompozytor i poeta, jak i wykonawca.
Grupa ćwiczyła materiał do zaplanowanego nowego albumu "Lick My Decals Off, Baby" w gościnnym pokoju Dona w górach Santa Cruz (potem dwukrotnie się przeprowadzali). Langdon Winner (dziennikarz z „Rolling Stone'a”, który aby napisać artykuł o grupie, spędzał z nią wówczas czas a także udał się z grupą na tournée w 1971 r.) nagrał jedną z takich prób i później podarował taśmę Henry'emu Kaiserowi. Między innymi był tam zarejestrowany utwór „Alice in Blunderland”, który pierwotnie miał stanowić fragment planowanej przez Dona opery rockowej, ale wszystko skończyło się na tej piosence. Stał się on później jednym z głównych elementów ich koncertów.
Tuż przed przystąpieniem do sesji nagraniowej stało się jasne, że grupa potrzebuje Johna Frencha za perkusją, gdyż nawet Art nie potrafił zagrać partii perkusyjnych Johna. Był dobrym rockowym perkusistą i improwizatorem, ale gra w Magic Bandzie wymagała zupełnie innego podejścia. Na wiadomość, że jest potrzebny, John French rzucił studia i przyjechał do grupy. Powracał jednak z zachwianym zaufaniem do Beefhearta; we wspomnianym artykule do „Rolling Stone’a” w ogóle się o nim nie wspomina, a jego nazwisko zostało usunięte z pierwszego wydania "Trout Mask Replica". Nikt nie powiadomił Arta, że nie będzie perkusistą... Jednak ponieważ zespół miał już tylko jednego gitarzystę (nie licząc gitary basowej), ktoś wpadł na pomysł wykorzystania umiejętności Arta grania na marimbie i zastąpienia jednej z partii gitarowych właśnie marimbą. Okazało się, że Arta zaczęto także wykorzystywać jako perkusistę – i on, i John często grali równocześnie na dwóch perkusjach, na przykład rozpoczynając koncerty grupy, ale i na albumie jest kilka utworów tak nagranych, mimo że to właśnie French zagrał wszystkie główne partie perkusyjne oprócz, zdaje się, „Japan in a Dishpan”. Art również znakomicie grał na wszelkich instrumentach perkusyjnych, przeszkadzajkach itd. i często był w tej roli wykorzystywany.
Tak narodziła się grupa, która nagrała później "Lick My Decals Off, Baby". Próby odbywały się w pokoju Johna i Arta, i tu właściwie opracowywano większość materiału. Trwały one od późnej wiosny do wczesnej jesieni, kiedy to doszło do sesji nagraniowej.
Wczesną jesienią grupa weszła do studia Record Plant w Los Angeles (według Barnesa w United Recordings Corp. na Sunset Boulevard w Hollywood). Tym razem producentem albumu był sam Beefheart a jednym z inżynierów dźwięku był Dick Kunc, który zamieszkał razem z Johnem i Artem w Laurel Canyon. Mimo nerwowej atmosfery stworzonej przez ludzi z firmy w garniturach, którzy stali wszędzie, co chwilę zerkając na zegarki, podstawowe nagrania zostały zrobione w niecały tydzień. Następnie Don przystąpił do dubbingu. Kunc był stale naciskany przez ludzi z branży, aby przyspieszać sesje nagraniowe. Był inżynierem dźwięku przy wszystkich partiach instrumentalnych, ale potem doszło między nim a Donem do rozdźwięku i został natychmiast zwolniony. Jego asystent Paul Schier ukończył dubbingowanie i miksowanie sesji.
Późną jesienią Captain Beefheart &amp; His Magic Band zrealizowali słynną reklamę albumu dla telewizji. Reżyserami jej byli Larry Secrest i Jon Fizdali. Producentem był Beefheart, a dziełko niewątpliwie poczęte było z ducha dadaizmu. Był to filmik trwający 1 min. i 15 sek., ścieżką dźwiękową był fragment „Woe-Is-Uh-Me-Bop” z narracją "W Tucson (?) to jest Rockette Morton, w Santa Emilia (?) to jest Ed Marimba, w Echo Park to jest Winged Eel Fingerling, w Bel Aire to jest Drumbo, w Plain View to jest Captain Beefheart. Nowość na Reprise to Lick My Decals Off, Baby".
Filmik przedstawia m.in. Marka Bostona idącego w stronę kamery z ubijaczką do jajek i kopiącego naczynie leżące na podłodze, z którego wylewa się jakaś biała masa. Mimo że za filmik zapłaciła firma Warner Bros. (która była nim zachwycona), to jej stacja telewizyjna KTTV odrzuciła go i przekazała do National Association of Broadcasters (NAB), którzy także go odrzucili jako nienadający się dla młodszych widzów. W efekcie tego wszystkiego film znalazł się w Muzeum Sztuki Współczesnej w Nowym Jorku i jest uważany za pionierskie dzieło surrealistycznej ekspresji związanej z muzyką rockową i stał się klasykiem.
Unisonowe partie marimby i gitary, które na tym albumie odgrywają dość zasadniczą rolę, były nagrywane tak dziwnie, że tylko mistrzostwu Billa i Arta można zawdzięczać, że w ogóle znalazły się na płycie. Ze względu na sposób w jaki marimba miała być nagrywana przez mikrofon, obaj muzycy znajdowali się w dwóch różnych pomieszczeniach nawet nie widząc siebie nawzajem. Dlatego te partie unisonowe nie są oczywiście superdokładne, ale za to mają to swobodne, przestrzenne odczucie.
Teksty na tym albumie, bardziej niż na poprzednim, poruszają wielokrotnie erotyczny aspekt życia. Seksualność człowieka jest wyrażona całkowicie swobodnie, z pewnym ziemskim humorem klasycznych bluesów. Na pewno wpłynęło na to poznanie przez Beefhearta Janet Huck, szczęśliwa miłość i ślub w tym właśnie okresie.
Niektórzy krytycy i fani ten właśnie album uważają za najlepszą płytę Magic Bandu. Był to także ulubiony album Beefhearta, co podkreślał często w wypowiedziach. Bill uważał go za sublimację "Trout Mask Replica". Płyta na pewno nie była mniej kreatywna od swojej poprzedniczki, a w pewien sposób łatwiej przyswajalna.
Lester Bangs, krytyk i wielbiciel grupy przyznaje, że miał początkowo problemy z dźwiękowym huraganem (jak to nazwał) tego albumu, chociaż uważał go za genialny.
Album dotarł do pozycji 20 na brytyjskiej liście albumów British Top 50.
Jesienią odbyła się sesja zdjęciowa do albumu "Lick My Decals Off, Baby". Pomysł okładki pochodził najpewniej od Beefhearta. Do zdjęć wykorzystano dekoracje hotelowe zrobione do jakiegoś filmu.
Zapewne mało osób zwróciło wówczas baczniejszą uwagę na okładkę płyty, a zawierała ona niezwykle ważną informację. Od tego bowiem albumu nazwa grupy brzmiała Captain Beefheart and the Magic Band. To już jakby nie był zespół Beefhearta... Teraz na jednej szalce wagi był Kapitan a na drugiej – Magiczny Zespół, i w idealnym świecie żadna szala nie powinna przeważać.

</doc>
<doc id="1198736" url="https://pl.wikipedia.org/wiki?curid=1198736" title="Hysteria (singel Muse)">
Hysteria (singel Muse)

Hysteria – singel angielskiego zespołu rockowego Muse z ich trzeciego albumu, "Absolution". Został wydany 1 grudnia 2003 roku i powtórzył osiągnięcie poprzedniego singla, „Time Is Running Out”. również zajmując 9. miejsce na amerykańskiej liście Modern Rock Tracks. Na brytyjskiej UK Singles Chart utwór zajął 17. pozycję.
„Hysteria” znajduje się na dwóch koncertowych DVD Muse – "Absolution Tour" i "H.A.A.R.P". Okładka do singla na płycie winylowej została wybrana drogą konkursową, którego zwycięzcą został Adam Falkus. Pozostałe, najlepsze prace uczestniczące w konkursie, znalazły się na jego wersji DVD.
W teledysku do piosenki, opartym na hotelowej scenie z filmu "Ściana", wystąpił aktor Justin Theroux. Do wydania singla w Stanach Zjednoczonych powstał zupełnie inny klip.
W mediach.
Amerykańska stacja telewizyjna TNT wykorzystywała utwór w swoich reklamach pod koniec 2004 roku, można go było usłyszeć również w spocie telewizyjnym perfum Insolence firmy Guerlain. „Hysteria” użyto ponadto w jednym z odcinków drugiego sezonu serialu komediowego HBO "Ekipa", a także (wspólnie z innym utworem z albumu "Absolution", „Blackout”) w filmie "Milionerzy". Podczas sezonu 2006/07 ligi NHL drużyna Washington Capitals wykorzystywała piosenkę jako muzyczne wprowadzenie do drugiej tercji meczów rozgrywanych we własnej hali.
„Hysteria” znajduje się na liście utworów dostępnych w popularnej grze muzycznej "Rock Band".

</doc>
<doc id="1198742" url="https://pl.wikipedia.org/wiki?curid=1198742" title="Jules Ferry">
Jules Ferry

Jules François Camille Ferry (ur. 5 kwietnia 1832 w Saint-Dié-des-Vosges, zm. 17 marca 1893 w Paryżu) – francuski polityk (przeciwnik Napoleona III), wolnomularz, twórca współczesnego obowiązkowego, bezpłatnego i laickiego szkolnictwa. W latach 80. XIX wieku przeżył dwa zamachy na swoje życie, zmarł na atak serca (w niecały miesiąc po wyborze na Przewodniczącego Senatu) po zamachu dokonanym przez fanatyka religijnego .
Życiorys.
Jego ojcem był adwokat Charles-Édouard Ferry, natomiast matką – Adèle Jamelot. Był merem Paryża w czasie oblężenia tego miasta (od 15 listopada 1870 do 5 czerwca 1871). W 1872 był ambasadorem w Grecji. Później dwukrotnie pełnił funkcję premiera Francji (jako 44. od 23 września 1880 do 14 listopada 1881 oraz jako 49. od 21 lutego 1883 do 6 kwietnia 1885. Będąc ministrem oświaty podjął trzy batalie o szkołę: bezpłatną, obowiązkową i laicką. Zdecydowanie opowiadał się za nauczaniem moralnym i obywatelskim. Jego zdaniem, prawa mniejszości protestanckiej czy niewierzącej są równie ważne jak prawa większości katolickiej. Prawa te miała gwarantować właśnie szkoła niekonfesyjna, neutralna światopoglądowo. Promował ekspansję kolonialną Francji.
Prawa Jules'a Ferry’ego.
Seria ustaw dotyczących szkolnictwa podstawowego, która uczyniła nauczanie w szkole podstawowej bezpłatnym. Dzięki temu szkoła podstawowa we Francji stała się obowiązkowa i darmowa dla dziewcząt i chłopców. Twierdził, że nauka jest podstawą demokracji z czego wynika idea równości praw do edukacji i jej jedności, zarówno dla dzieci biednych jak i bogatych. W 1882 nauczanie stało się również laickie. Przepisy prawne z 1882 nie przewidywały "obowiązków wobec Boga", choć z programów szkolnictwa podstawowego zniknęły one dopiero w 1923. Ustawa z 1882 uwzględniała natomiast podstawy moralności; ponadto szkoły publiczne przeznaczały jeden dzień w tygodniu (poza niedzielą) wolny od zajęć dla umożliwienia nauczania religijnego zawsze poza budynkami szkolnymi tym, których rodzice tego zapragną. Uczelniom zgromadzeń zakonnych odebrano prawo nadawania licencjatu i posługiwania się nazwą uniwersytetu.

</doc>
<doc id="1198744" url="https://pl.wikipedia.org/wiki?curid=1198744" title="Bronisław Kowalczewski">
Bronisław Kowalczewski

Bronisław Jan Kowalczewski (ur. 16 maja 1896 w Zgierzu, zm. w październiku 1943 w KL Buchenwald) – podpułkownik dyplomowany piechoty Wojska Polskiego i Polskich Sił Zbrojnych.
Życiorys.
Bronisław Jan Kowalczewski urodził się 16 maja 1896 w Zgierzu, w rodzinie Albina, dyrektora gimnazjum w Kielcach, i Jadwigi z Modlińskich. Miał czterech braci: Witolda, Tadeusza, Stanisława i Ignacego oraz siostrę Zofię.
W sierpniu 1915, mając dziewiętnaście lat, wstąpił do Polskiej Organizacji Wojskowej, a w 1916 roku rozpoczął studia na Wydziale Inżynierii Politechniki Warszawskiej. Rok później został przyjęty do Korporacji Studenckiej „Welecja”. W listopadzie 1918, jako komendant POW na powiat węgrowski kierował akcją rozbrajania Niemców.
W listopadzie 1918 został przyjęty do Wojska Polskiego w stopniu podporucznika i przydzielony do 22 pułku piechoty. W szeregach tego oddziału walczył na wojnie z bolszewikami. Dowodził plutonem, a następnie kompanią piechoty. Został odznaczony Krzyżem Srebrnym Orderu Virtuti Militari i trzykrotnie Krzyżem Walecznych.
W 1921 został przeniesiony do 53 pułku piechoty Strzelców Kresowych w Stryju. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 657. lokatą w korpusie oficerów piechoty. W 1924 został odkomenderowany do Biura Historycznego Sztabu Generalnego w Warszawie na stanowisko kierownika referatu. 1 grudnia 1924 został awansowany do stopnia kapitana ze starszeństwem z dniem 15 sierpnia 1924 i 288. lokatą w korpusie oficerów piechoty. Z dniem 2 listopada 1926 został przydzielony do Wyższej Szkoły Wojennej w Warszawie, w charakterze słuchacza Kursu Normalnego. Z dniem 31 października 1928, po ukończeniu kursu i uzyskaniu dyplomu naukowego oficera Sztabu Generalnego, został przydzielony do Dowództwa Korpusu Ochrony Pogranicza w Warszawie na stanowisko szefa Wydziału Operacyjno-Wyszkoleniowego. W 1930 „z polecenia Wojskowego Biura Historycznego” opracował „Zarys historii wojennej 22-go Pułku Piechoty”. Na przełomie 1930 i 1931 odbył staż liniowy na stanowisku dowódcy kompanii w 23 batalionie granicznym w Oranach. W marcu 1931 został przeniesiony z KOP do Oddziału II Sztabu Generalnego w Warszawie. 17 grudnia 1931 został awansowany do stopnia majora ze starszeństwem z dniem 1 stycznia 1932 i 40. lokatą korpusie oficerów piechoty. W 1932 został przeniesiony do składu osobowego Inspektora Armii, gen. dyw. Edwarda Śmigły-Rydza w Wilnie na stanowisko oficera sztabu. W latach 1936–1937 odbył staż liniowy na stanowisku dowódcy III batalionu 36 pułku piechoty Legii Akademickiej w Warszawie. W latach 1937–1939 ponownie pełnił służbę w Generalnym Inspektoracie Sil Zbrojnych. Na podpułkownika awansował ze starszeństwem z dniem 19 marca 1938.
W czasie kampanii wrześniowej 1 września 1939 został przydzielony do Naczelnego Dowództwa na stanowisko oficera do zleceń Naczelnego Wodza. Od 3 września organizował i dowodził Podgrupą „Radom” w Grupie „Kielce” płk. dypl. Kazimierza Glabisza. Po ciężkich walkach z Niemcami dowodzona przez niego grupa została okrążona, a on sam po wydaniu rozkazu rozproszenia, przedostał się na Węgry, gdzie został internowany.
W czasie internowania na Węgrzech otrzymał imienny rozkaz przedostania się do Francji, gdzie przejął dowództwo 5 Małopolskiego pułku strzelców pieszych. W czasie kampanii francuskiej, jego pułk osłaniał wycofujące się wojsko francuskie. Po ciężkich walkach wraz z 250 żołnierzami został wzięty do niewoli przez Niemców.
Od początku pobytu w niewoli ppłk Kowalczewski włączył się w ruch oporu i został jednym z jego przywódców. Organizował ucieczki i sam brał w nich udział, lecz bez powodzenia. Był osadzony w Oflagu XII A w miejscowości Hadamar pod Limburgiem. 21 lipca 1941 podjął nieudaną próbę ucieczki przez tunel podziemny, za którą został karnie przeniesiony do specjalnego Oflagu IV C Colditz w Saksonii. W Colditz został przyjęty do tajnej Międzynarodowej Rady Ucieczkowej, a także z ramienia Armii Krajowej pełnił funkcje tajnego komendanta obozu. W sierpniu 1943, po kolejnej próbie ucieczki, został przeniesiony do Oflagu VI B Dössel. Także i w tym obozie został powołany przez AK na tajnego komendanta obozu i koordynował prace nad budową tunelu podziemnego. 19 września 1943 uciekło tym tunelem 47 jeńców, w tym 44 oficerów. Niemieckie władze obozowe wraz z Gestapo ostatecznie złapało 37 uciekinierów, którzy zostali zgładzeni w obozie koncentracyjnym w Buchenwaldzie. Śledztwo Gestapo wykazało także grupę kierowniczą tej ucieczki, tj. ppłk. Bronisława Kowalczewskiego, mjr. Stefana Pronaszko, kpt. Władysława Wasilewskiego, którzy pozostali w obozie aby dalej kierować pracami organizacji podziemnej. Wydani przez władze obozowe Gestapo wbrew międzynarodowemu prawu jenieckiemu, Konwencji Genewskiej, zostali przetransportowani do obozu koncentracyjnego Buchenwald i tam zgładzeni. Pośmiertnie Bronisław Kowalczewski został awansowany na pułkownika.
Bronisław 27 czerwca 1926 zawarł związek małżeński z Jadwigą ze Skulskich. W 1927 urodziła się córka Hanna, a sześć lat później córka Krystyna. 17 maja 1939 Jadwiga Kowalczewska zmarła podczas porodu trzeciego dziecka. Córki pułkownika wojnę spędziły we Francji. Do Polski powróciły w 1949. Wnuczką Bronisława Kowalczewskiego (córką Krystyny) jest Katarzyna Dowbor.

</doc>
<doc id="1198745" url="https://pl.wikipedia.org/wiki?curid=1198745" title="Paradoks ksylometryczny">
Paradoks ksylometryczny

Paradoks ksylometryczny mówi o tym, że objętość drewna zmierzona w jednym odcinku jest inna niż suma objętości pociętych kawałków tego samego drewna. Aby zrozumieć paradoks, należy wiedzieć, że w pierwszym przybliżeniu objętość drewna (leżącego) mierzy się przy założeniu, że jest ona równa objętości walca o takiej samej długości jak drzewo i takiej samej średnicy jak drzewo w środku długości. Tak więc objętość oblicza się wzorem:
V = π * ( D / 2 )² * L = ( Π * D² ) / 4 * L
Gdzie:
Taki sposób pomiaru leśnicy i drzewiarze nazywają: obliczaniem wzorem środkowego przekroju Hubera.
Jednak założenie to nie jest w pełni poprawne. Kształt pnia drzewa lepiej jest w zależności od jego wieku, gatunku, miejsca biosocjalnego w drzewostanie i wielu innych czynników przybliżyć za pomocą stożka, neiloidy lub paraboloidy. Po przecięciu na odcinki drewna paraboloidalnego paradoks ksylometryczny nie zachodzi (może być minimalny). Przy przecięciu drewna o kształcie neiloidy czy stożka suma objętości przeciętych kawałków będzie większa od objętości nieprzeciętego drewna. Przy przecięciu drewna o kształcie pełniejszym od paraboloidalnego suma objętości przeciętych kawałków będzie większą od objętości nieprzeciętego drewna. Mimo że do obliczenia objętości we wszystkich przypadkach stosuje się nadal ten sam wzór, to jednak suma objętości pojedynczych odcinków jest dokładniejsza – bliższa rzeczywistej objętości całego drzewa.
Paradoks ksylometryczny zachodzi również przy stosowaniu innych wzorów dendrometrycznych do obliczania objętości drewna.
Aby zminimalizować błąd wynikły z paradoksu ksylometrycznego, w zakładach przetwarzających drewno a przede wszystkim w zautomatyzowanych tartakach stosuje się obliczanie objętości drewna na podstawie średnic mierzonych np. co 10 cm (tzw. pomiar sekcyjny).

</doc>
<doc id="1198751" url="https://pl.wikipedia.org/wiki?curid=1198751" title="Rzymski system liczbowy">
Rzymski system liczbowy



</doc>
<doc id="1198753" url="https://pl.wikipedia.org/wiki?curid=1198753" title="Goin’ Home (album Alberta Aylera)">
Goin’ Home (album Alberta Aylera)

Goin' Home – album nagrany w lutym 1964 r. przez saksofonistę Alberta Aylera i wydany w tym samym roku przez firmę Black Lion.
Charakter albumu.
Album zawiera dziesięć nagrań ale tylko siedem kompozycji. "Ol'Man River", "Down by the Riverside" i "Swing Low, Sweet Chariot" zaprezentowane są w dwu wersjach.
Wszystkie utwory są utworami tradycyjnymi i anonimowego autorstwa z wyjątkiem kompozycji "Ol' Man River" autorstwa Jerome'a Kerna i Oscara Hammersteina II. Są to utwory w zasadzie gospelowe.
Tradycyjna gra Aylera uwidacznia już niektóre charakterystyczne cechy jego warsztatu. Przede wszystkim mocne wibrato w niektórych nagraniach i chęć do wychodzenia poza proste i narzucające się schematy rytmiczne ogólnie znanych utworów. Frazowanie większości nagrań wyraźnie należy do szkoły Johna Coltrane'a i hard bopu, ale w "Down by the Riverside" jest pod mocnym wpływem Louisa Jordana.

</doc>
<doc id="1198758" url="https://pl.wikipedia.org/wiki?curid=1198758" title="Zespół bezdechu nocnego">
Zespół bezdechu nocnego



</doc>
<doc id="1198760" url="https://pl.wikipedia.org/wiki?curid=1198760" title="The Art of the Improvisers">
The Art of the Improvisers

The Art of the Improvisers – album nagrany pomiędzy majem 1959 r. a marcem 1961 r. przez saksofonistę Ornette’a Colemana i wydany w 1970 roku przez firmę Atlantic.
Charakter albumu.
Album ten ma charakter składankowy. Nagrania, które złożyły się na niego powstawały podczas sesji nagraniowych na przestrzeni dwóch lat od 22 maja 1959 r. do 27 marca 1961 r.

</doc>
<doc id="1198761" url="https://pl.wikipedia.org/wiki?curid=1198761" title="Stepan Kuzyk">
Stepan Kuzyk

Stepan Kuzyk, Stefan Kuzyk (ur. 7 stycznia 1888 we wsi Zagórze pod Rohatynem, zm. 7 kwietnia 1947 w Berchtesgaden) – ukraiński działacz społeczny i polityczny, adwokat, członek Komitetu Centralnego Ukraińskiego Zjednoczenia Narodowo-Demokratycznego (UNDO), poseł na Sejm II i III kadencji w II Rzeczypospolitej.
Po ukończeniu studiów adwokat w Rohatynie, radny miejski. Wiceprezes Rady Nadzorczej Narodnej Torhowli, członek zarządu Związku Rewizyjnego Spółdzielni Ukraińskich we Lwowie, członek zarządu spółki wydawniczej dziennika "Diło", członek zarządu "Proświty".
W wyborach parlamentarnych w 1928 wybrany na posła do Sejm RP drugiej kadencji z listy Bloku Mniejszości Narodowych (nr 18) z okręgu 55 (Złoczów). Reprezentant UNDO i Ukraińskiej Reprezentacji Parlamentarnej na XXV sesję Unii Międzyparlamentarnej.
W czasie kampanii wyborczej przed wyborami do Sejmu i Senatu w listopadzie 1930 (tzw. „wyborami brzeskimi”) aresztowany 6 września 1930, przewieziony do więzienia w Brzeżanach. 7 grudnia 1930 wyszedł na wolność bez postawienia zarzutów i procesu sądowego wobec wyboru na posła na Sejm III kadencji z okręgu 55 i uzyskania immunitetu. W początkach 1932 należał w UNDO do opozycyjnej grupy sprzeciwiającej się kompromisowi z Polską – podpisał się pod deklaracją grupy opozycyjnej, złożoną na zakończenie IV zjazdu UNDO w marcu 1932. Członek rady spółki „Ukraiński Naftowy Przemysł we Lwowie”, założonej 14 marca 1936. 
W czasie II wojny światowej członek zarządu Związku Rewizyjnego Ukraińskich Kooperatystów, dyrektor Centrobanku we Lwowie.

</doc>
<doc id="1198763" url="https://pl.wikipedia.org/wiki?curid=1198763" title="Wołodymyr Kuźmowycz">
Wołodymyr Kuźmowycz

Wołodymyr-Omelan Kuźmowycz, wzgl. Włodzimierz Emilian Kuźmowycz, ukr. Володимир-Омелян Кузьмович (ur. 30 listopada 1886 w Bolechowie, zm. prawdopodobnie w grudniu 1943 w łagrze w Utwinie, Komi ASRR, ZSRR) – ukraiński działacz społeczny i polityczny, dziennikarz, członek Centralnego Komitetu UNDO w latach 1932-1939, poseł na Sejm IV kadencji.
Ukończył studia matematyczno-fizyczne na Uniwersytecie Wiedeńskim, następnie pracował jako nauczyciel gimnazjalny. W czasie I wojny światowej w czasie okupacji Galicji Wschodniej przez armię rosyjską aresztowany przez rosyjskie władze okupacyjne i zesłany do Taszkentu, gdzie prowadził działalność narodową wśród zesłanych Ukraińców i zajmował się pracą kulturalno-oświatową wśród jeńców austro-węgierskich. w Turkiestanie. 
Po powrocie do Galicji nauczyciel i w latach 20. XX wieku pierwszy dyrektor prywatnego gimnazjum ukraińskiego "Ridnoj Szkoły" w Drohobyczu. W latach 1922-23 wykładowca tajnego Uniwersytetu Ukraińskiego we Lwowie, następnie nauczyciel gimnazjum ukraińskiego w Tarnopolu. 31 maja 1931 przeniesiony przez władze szkolne w stan spoczynku. 
Członek zarządu "Proswity" i "Ridnoj Szkoły" (wiceprezes zarządu), członek egzekutywy Ukraińskiego Komitetu Pomocy Bezrobotnym i Ubogim oraz Towarzystwa Studiów nad Bezrobociem, zastępca członka Rady Nadzorczej Wydawniczej Spółki "Diło", członek Rady Nadzorczej "Zemelnego Banku Hipotecznego". W czasie wielkiego głodu na Ukrainie sowieckiej członek powołanego 25 lipca 1933 Ukraińskiego Społecznego Komitetu Pomocy Cierpiącej Ukrainie. 
Członek Komitetu Centralnego Ukraińskiego Zjednoczenia Narodowo-Demokratycznego (UNDO), 1938-39 członek kolegialnego sekretariatu generalnego partii. Wieloletni kierownik sekretariatu Ukraińskiego Związku Katolickiego i redaktor naczelny jego organu – "Meta".
Przeciwnik terroru, zwłaszcza udziału w nim młodzieży, zwolennik współpracy z metropolitą Andrzejem Szeptyckim. Jednocześnie przeciwnik polityki normalizacji stosunków polsko-ukraińskich po 1935 i linii politycznej kierownictwa UNDO (Wasyl Mudry), zwolennik grupy opozycyjnej skupionej wokół Dmytra Łewyckiego. 
Po agresji ZSRR na Polskę i okupacji Lwowa przez Armię Czerwoną aresztowany przez NKWD 30 września 1939 we Lwowie i skazany na 8 lat obozu koncentracyjnego w Gułagu. Początkowo więziony w łagrze w Kotłasie (obwód archangielski). W 1941 Ambasada RP w Moskwie i Kujbyszewie czyniła bezskuteczne starania o jego uwolnienie. Od 1942 w obozie koncentracyjnym w miejscowości Wożajel (Komi ASRR), wreszcie wywieziony do łagru w Utwinie, gdzie zmarł. 

</doc>
<doc id="1198764" url="https://pl.wikipedia.org/wiki?curid=1198764" title="Mykoła Kuźmyn">
Mykoła Kuźmyn

Mykoła Kuźmyn, Mikołaj Kuźmin (ukr. "Микола Кузьмин", ur. 25 maja 1881 w Jeziernej, zm. 27 maja 1955 w Cleveland) – ukraiński działacz społeczny, rolnik, członek Komitetu Centralnego Ukraińskiego Zjednoczenia Narodowo-Demokratycznego (UNDO) w latach 1925–1928, senator II kadencji w II Rzeczypospolitej.
Ukończył szkołę ludową, zdał egzamin dający uprawnienia kontrolera i sekretarza gmin. Rolnik w Jeziernej, kierownik spółdzielni rolniczej, członek wydziału „Proświty”.
W wyborach parlamentarnych w 1928 wybrany na senatora RP z listy Bloku Mniejszości Narodowych z województwa tarnopolskiego. 
31 sierpnia 1930 wybrany na zastępcę członka zarządu Proswity. 9 maja 1931 przed sądem grodzkim w Tarnopolu rozpoczął się proces przeciwko niemu i Antonowi Kuńce, oskarżonym o zorganizowanie nielegalnego wiecu, 22 sierpnia 1931 sąd uwolnił ich od zarzutów. W latach 1933–1939 członek Izby Rolniczej we Lwowie i członek powołanego 19 kwietnia 1934 Klubu Radnych Ukraińskich Izby. Zmarł na emigracji w USA.

</doc>
<doc id="1198766" url="https://pl.wikipedia.org/wiki?curid=1198766" title="Iwan Liszczynśkyj">
Iwan Liszczynśkyj

Iwan Liszczynśkyj, Jan Leszczyński (ur. 1883 w Podmichalu koło Kałusza, zm. 1941 we Lwowie) – ukraiński działacz społeczny, urzędnik, członek Komitetu Centralnego Ukraińskiego Zjednoczenia Narodowo-Demokratycznego (UNDO) w latach 1925–1928, poseł na Sejm II kadencji.
Ukończył szkołę średnią i kursy pedagogiczne. Do 1918 r. pracował w szkolnictwie, a następnie był p.o. inspektora szkolnego w Drohobyczu. Nieprzyjęty do polskiego szkolnictwa, 1920-23 organizował Związek Ukraińskich Nauczycieli Ludowych w Małopolsce i działał we "Wzajemnej Pomocy Ukraińskich Nauczycieli". Od 1921 członek Komitetu Centralnego Ukraińskiej Ludowej Partii Pracy (UPNR). W latach 1922-1926 prezes Narodowej Organizacji Ukraińców we Lwowie, po 1926 r. w powiecie lwowskim (zmiana terytorialnego zasięgu organizacji). Redaktor pisma "Uczytielśkie Słowo" (1921-1922). Od 1925 w UNDO, członek Komitetu Centralnego UNDO. 
W wyborach parlamentarnych w 1928 wybrany na posła do Sejm RP drugiej kadencji z listy Bloku Mniejszości Narodowych w okręgu nr 51 (Lwów). 
Po rozwiązaniu Sejmu i Senatu przez prezydenta Ignacego Mościckiego, w czasie kampanii wyborczej przed wyborami do Sejmu i Senatu w listopadzie 1930 (tzw. "wyborami brzeskimi") aresztowany w nocy 9/10 września 1930 pod zarzutem zbrodni stanu i osadzony w twierdzy w Brześciu. 15 października 1930 przewieziony do Lwowa, gdzie 20 kwietnia 1931 sąd przysięgłych skazał go na sześć miesięcy więzienia "za urządzanie zbiegowisk" ("obostrzonego twardym łożem") z zaliczeniem aresztu śledczego. 23 lipca 1931 odbyła się rozprawa kasacyjna w Warszawie przed Sądem Najwyższym, wyrok został utrzymany. 29 kwietnia 1931 Sąd Okręgowy w Równem skazał go na 2 lata więzienia "za nieposzanowanie władzy i wzywanie do antypolskich wystąpień" z utrzymaniem aresztu śledczego, odrzucono też prośbę o wypuszczeniu za kaucją. 
11 sierpnia 1931 przed Sądem Apelacyjnym w Lublinie odbyła się rozprawa (i rozpoznanie wniosku o zwolnienie z aresztu śledczego z powody choroby). Sąd obniżył wyrok wydany w pierwszej instancji z dwóch lat do roku więzienia z zaliczeniem aresztu śledczego i zgodził się na wypuszczenie za kaucją w wysokości 500 zł. Po wyjściu z więzienia w Równem po blisko roku uwięzienia, Liszczynśkyj zaprzestał działalności politycznej i wrócił do pracy pedagogicznej. 
Członek Zarządu Głównego "Proświty". 

</doc>
<doc id="1198767" url="https://pl.wikipedia.org/wiki?curid=1198767" title="Red Devils LaBamba Chojnice">
Red Devils LaBamba Chojnice



</doc>
<doc id="1198768" url="https://pl.wikipedia.org/wiki?curid=1198768" title="Roman Łobodycz">
Roman Łobodycz

Roman Łobodycz (ur. 8 stycznia 1893 w Stanisławowie, zm. 22 sierpnia 1969 w Filadelfii) – ukraiński działacz społeczny, ksiądz greckokatolicki, działacz Ukraińskiej Odnowy Narodowej (UNO), senator IV kadencji w II RP.
Ukończył gimnazjum w Stanisławowie i studia na Wydziale Teologicznym Uniwersytetu Franciszkańskiego we Lwowie. W czasie I wojny światowej w Armii Austro-Węgier, początkowo jako ochotnik w służbie sanitarnej, po otrzymaniu święceń kapłańskich kapelan na froncie włoskim, gdzie dostał się do niewoli. Podczas wojny polsko-ukraińskiej kapelan Ukraińskiej Armii Halickiej. W II Rzeczypospolitej duszpasterz we Lwowie, Żydaczowie, Haliczu i Załukwi. Członek Rady Miejskiej w Stanisławowie. Działacz wielu ukraińskich stowarzyszeń kulturalno-oświatowych. Członek rad nadzorczych Zemelnego Banku Hipotecznego we Lwowie i Towarzystwa Ubezpieczeń Wzajemnych „Dnister”. Członek Ukraińskiej Odnowy Narodowej (UNO). Kanonik greckokatolickiej Kurii Biskupiej w Stanisławowie (1930). Od listopada 1938 w kapitule greckokatolickiego arcybiskupstwa we Lwowie. Po II wojnie światowej przebywał w Filadelfii. W latach 1957-59 przewodniczący Związku Ukraińców-Katolików „Prowydinnia” w USA. 

</doc>
<doc id="1198769" url="https://pl.wikipedia.org/wiki?curid=1198769" title="Bąkowiec (stacja kolejowa)">
Bąkowiec (stacja kolejowa)

Bąkowiec – stacja kolejowa w Bąkowcu, w województwie mazowieckim, w Polsce.
W roku 2017 stacja obsługiwała 10–19 pasażerów na dobę.

</doc>
<doc id="1198770" url="https://pl.wikipedia.org/wiki?curid=1198770" title="Stuart Clark">
Stuart Clark

Stuart Rupert Clark (ur. 28 września 1975 w Sutherland) – australijski krykiecista, praworęczny rzucający w stylu "fast", od 2005 w ścisłej reprezentacji Australii. Znany z bardzo dokładnego i precyzyjnego stylu rzucania podobnego do Glenna McGratha.

</doc>
<doc id="1198773" url="https://pl.wikipedia.org/wiki?curid=1198773" title="Hysteria">
Hysteria



</doc>
<doc id="1198774" url="https://pl.wikipedia.org/wiki?curid=1198774" title="Arkadij Tielakowski">
Arkadij Tielakowski

Arkadij Zacharowicz Tielakowski (ros. Аркадий Захáрович Теляковский, ur. 18 stycznia 1806 w Jarosławiu, zm. 19 września 1891 w Petersburgu) – inżynier fortyfikator, generał lejtnant armii rosyjskiej.
Ukończył w 1825 Główną Oficerską Szkołę Inżynieryjną. W latach 1828-1829 uczestniczył w wojnie rosyjsko-tureckiej. W latach trzydziestych do 60. XIX wieku wykładał fortyfikację w różnych uczelniach wojskowych, uczestniczył w budowie twierdz. Wysunął teorię rozpatrywania i stosowania fortyfikacji w powiązaniu z taktyka i strategią. Teoretyczne wywody Tielakowskiego (łączność fortyfikacji ze sztuką wojenna i artylerią, konieczność budowy umocnień w połączeniu z terenem i potrzebą wojsk, opracowanie nowych typów ukryć obronnych, kolejność prac fortyfikacyjnych ze względu na potrzeby wojsk). Teoretyczne poglądy Tielakowskiego znalazły swoje zastosowanie w obronie Sewastopola w 1854-1855. Jednak dalszy ich rozwój i spory ze zwolennikami starych poglądów doprowadził do konfliktu z Zarządem Głównym Wyszkolenia Wojsk i skierowaniem Tielakowskiego w 1862 do służby w administracji wojskowej. W latach 1863-1865 przewodniczący Komitetu Technicznego Zarządu Inżynieryjnego (saperskiego).
Liczne nieporozumienia, na temat poglądów dotyczących fortyfikacji na polu walki, z ówczesnym szefem wojsk inżynieryjno-saperskich gen. Eduardem Totlebenem doprowadziły do zaliczenia Tielakowskiego w 1865 do rezerwy i uniemożliwiły dalszą działalność w dziedzinie fortyfikacji.
Od 1883 w stanie spoczynku. Uważany za twórcę rosyjskiej fortyfikacji.
Autor dzieł: „Fortyfikacja polowa” wyd. w 1839 i „Fortyfikacja stała” wyd. w 1846, przetłumaczonych prawie na wszystkie języki europejskie.

</doc>
<doc id="1198777" url="https://pl.wikipedia.org/wiki?curid=1198777" title="Świadek Jehowy">
Świadek Jehowy



</doc>
<doc id="1198780" url="https://pl.wikipedia.org/wiki?curid=1198780" title="Model statystyczny">
Model statystyczny

Model statystyczny – hipoteza lub układ hipotez, sformułowanych w sposób matematyczny (odpowiednio w postaci równania lub układu równań), który przedstawia zasadnicze powiązania występujące pomiędzy rozpatrywanymi zjawiskami rzeczywistymi.
Bardziej formalnie jest to parametryzowana rodzina rozkładów łącznych rozważanych zmiennych, stąd druga nazwa przestrzeń statystyczna.
Modele statystyczne używane w ekonometrii noszą nazwę modeli ekonometrycznych.
Formalna definicja matematyczna.
Niech
będzie rodziną rozkładów prawdopodobieństwa określonych na przestrzeni próby formula_2 indeksowaną parametrem formula_3 (w szczególności może to być wektor parametrów rzeczywistych). formula_4 opisuje wielowymiarowy łączny rozkład wszystkich obserwacji w próbie formula_5
Formalnie model statystyczny to para:
Niech próba opisywana przez rozkład formula_4 będzie wektorem formula_8 niezależnych zmiennych losowych z których każda ma rozkład formula_9 a jej zbiorem wartości jest formula_10 formula_11 nazywany jest formula_12-elementową próbą z rozkładu formula_13
W takim przypadku stosowany jest również zapis
W praktycznych zastosowaniach podaje się po prostu warunek, jaki spełniają rozkłady z rodziny formula_15 Zmienne losowe występujące w tym warunku determinują przestrzeń próby formula_2 a parametry tworzą wektor formula_17
Model nieparametryczny.
Model nieparametryczny to model w którym nie istnieje skończenie wymiarowa parametryzacja rodziny rozkładów, czyli nie da się go zapisać w takiej postaci, że
Nie oznacza to braku jakiejkolwiek parametryzacji – to byłoby sprzeczne z definicją modelu statystycznego – np. formula_19 może być rodziną dystrybuant.
Model identyfikowalny.
Jeśli zachodzi:
to model nazywany jest identyfikowalnym. Oznacza to, że parametr formula_3 jest jednoznacznie wyznaczony przez rozkład formula_22
Modele liniowe.
Ogólna postać liniowego modelu o G równaniach łącznie współzależnych i tylu zmiennych endogenicznych (objaśnianych) oraz K dodatkowych zmiennych egzogenicznych (objaśniających) przy liczbie t obserwacji:
formula_23
formula_24
formula_25
formula_26
Linia trendu.
Najprostszym modelem stosowanym w prognozie jest linia trendu, w której zakładamy następującą zależność między zmienną objaśniającą formula_27 (oznaczającą czas) a zmienną objaśnianą formula_28
gdzie:
Liniowy model prawdopodobieństwa.
Jako przykład klasycznych modeli liniowych rozpatrywanych w statystyce wskazać można również liniowy model prawdopodobieństwa (LMP), tj. najprostszy model regresji pozwalający prognozować występowalność rozpatrywanego zdarzenia. Model ten przyjmuje postać:
gdzie:
LMP szacować metodą najmniejszych kwadratów (MNK), jednakże nie zostaną w jego przypadku spełnione klasyczne warunki stosowalności MNK – determinuje to podstawowe wady modelu, do których zalicza się:
Modele nieliniowe.
Przykładowym równaniem nieliniowym może być znany w ekonomii model (typu) Cobba-Douglasa.
Systematyka.
Modele statystyczne dzielą się m.in. na:
Można wyróżnić następujące typy modeli:
Metody doboru zmiennych i postaci modelu.
Powyższe metody wykorzystywane przy specyfikacji modeli ekonometrycznych są kontrowersyjne a ich naukowość jest kwestionowana.
W praktyce przy doborze zmiennych objaśniających należy kierować się na wstępie zdrowym rozsądkiem i teorią dotyczącą badanego zagadnienia.
Dobór zmiennych zależy również od jakości oszacowania modelu przy danych zmiennych (wykazany brak spełnienia założeń użytej metody estymacji, takie jak dla KMNK heteroskedastyczność, autoregresyjność czy brak rozkładu normalnego reszt, wskazuje na konieczność użycia innego zestawu zmiennych objaśniających). W ten sposób budowa finalnego modelu ma charakter iteracyjny.
Specyficznym przypadkiem są modele trendu, których postać ustalana jest w sposób najbardziej techniczny, w oparciu o parametry dopasowania modelu oraz tak zwane kryteria informacyjne (najbardziej znane z nich: Akaike i Schwarza).
Metody estymacji parametrów modelu.
Do estymacji parametrów modelu często stosowane są metody regresji statystycznej.
Badanie jakości modelu regresyjnego.
W celu oceny jakości modelu stosuje się rozmaite testy statystyczne badające jego własności. Dobór testów powinien zależeć od przewidywanego zastosowania modelu (najczęstsze to wyjaśnianie oraz prognozowanie).
Najczęstszym zadaniem testów jest sprawdzenie spełnienia założeń przyjętych w użytej metodzie estymacji (najczęściej dotyczą one rozkładu błędów losowych). Inne testy mają za zadanie ocenę stabilności czy dopasowania modelu.
W szczególności, można wyróżnić następujące własności modelu najczęściej badane za pomocą testów statystycznych:
Mierniki dopasowania.
Współczynnik determinacji.
gdzie:
Współczynnik determinacji informuje o dopasowaniu liniowego modelu regresji do danych empirycznych. Przyjmuje wartości z przedziału formula_46 jeśli w modelu występuje wyraz wolny, a do estymacji parametrów wykorzystano metodę najmniejszych kwadratów. Im wartość bliższa jedności, tym lepsze dopasowanie.
Skorygowany współczynnik determinacji.
Kiedy wartość formula_47 chce się wykorzystać do porównywania jakości kilku modeli, w których liczba zmiennych objaśniających jest różna, stosuje się skorygowany współczynnik determinacji:
gdzie:
Odchylenie standardowe składnika resztowego.
Wartość odchylenia standardowego składnika resztowego informuje o przeciętnych odchyleniach wartości rzeczywistych zmiennej prognozowanej od teoretycznych. Im wartości mniejsze, tym lepszy model.
gdzie:
Współczynnik zmienności.
gdzie:
Współczynnik zmienności informuje o tym, jaką część wartości średniej zmiennej objaśnianej stanowi odchylenie standardowe składnika resztowego. Im mniejsza wartość tego współczynnika, tym model jest lepszy.
Badanie istotności parametrów modelu.
Badanie istotności parametrów modelu jest próbą stwierdzenia istotności wpływu zmiennych objaśniających na zmienną objaśnianą. Zakładając, że składnik losowy ma rozkład normalny, należy zweryfikować hipotezę o istotności każdego parametru. Nieistotność parametru nie znaczy jednak automatycznie, że zmienną należy usunąć z modelu.
gdzie:
Aby sprawdzić prawdziwość hipotezy zerowej wyznacza się statystykę testową:
gdzie:
Wartość formula_74 wyznacza się ze wzoru:
gdzie:
Błąd formula_84
gdzie:
Następnie należy odczytać wartość krytyczną formula_87 z tablic rozkładu t-Studenta dla zadanego z góry poziomu istotności formula_88 i formula_89 stopni swobody. Jeżeli
to hipotezę zerową odrzuca się na rzecz alternatywnej. Jeśli jednak
wtedy nie ma podstaw do odrzucenia hipotezy zerowej.
Wymienione powyżej metody badania jakości modelu są najczęściej stosowanymi.

</doc>
<doc id="1198781" url="https://pl.wikipedia.org/wiki?curid=1198781" title="Południowe jota Akwarydy">
Południowe jota Akwarydy

Południowe jota Akwarydy (Południowe ι Akwarydy, SIA) – rój meteorów aktywny od 25 lipca do 15 sierpnia. Jego radiant znajduje się w gwiazdozbiorze Wodnika, w pobliżu gwiazdy ι Wodnika. Maksimum roju przypada na 4 sierpnia, jego aktywność jest określana jako średnia, a obfitość roju wynosi 2 meteory/h. Prędkość meteorów z roju wynosi 34 km/s.
Rój Południowych jota Akwaryd wchodzi w skład tzw. kompleksu Akwarydów – Kaprikornidów. Tworzy go kilka rojów z radiantami umiejscowionymi w gwiazdozbiorach Wodnika i Koziorożca: niewidoczne w Polsce Piscis Austrinidy (PAU) oraz Południowe delta Akwarydy (SDA), alfa Kaprikornidy (CAP), Południowe jota Akwarydy (SIA), Północne delta Akwarydy (NDA) i Północne jota Akwarydy (NIA) – według kolejności występowania.

</doc>
<doc id="1198782" url="https://pl.wikipedia.org/wiki?curid=1198782" title="Modelowanie statystyczne">
Modelowanie statystyczne



</doc>
<doc id="1198784" url="https://pl.wikipedia.org/wiki?curid=1198784" title="Kob lirorogi">
Kob lirorogi

Kob lirorogi ("Kobus vardonii") – gatunek ssaka parzystokopytnego z rodziny wołowatych.
Występowanie i biotop.
Obecny zasięg występowania tego gatunku obejmuje środkową część Afryki Południowej. Jego siedliskiem są zasobne w wodę tereny trawiaste.
Charakterystyka ogólna.
Wygląd.
Ubarwienie brązowe. Spodnia część ciała, ogona, wewnętrzna strona kończyn i uszu, obramowanie oczu i okolice nosa – jaśniejsze do białego. U samców występują rogi osiągające 45-53 cm długości. Samice rogów nie mają.
Tryb życia.
Koby lirorogie wykazują aktywność w godzinach rannych i popołudniowych. Czasami żerują jeszcze po zmierzchu. Samice z młodzieżą tworzą małe stada. Dojrzałe samce przebywają zwykle samotnie i wykazują terytorializm. Koby lirorogie żywią się niemal wyłącznie trawą.
Zagrożenia i ochrona.
Gatunek nie jest objęty konwencją waszyngtońską CITES. W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii NT (podwyższonego ryzyka).

</doc>
<doc id="1198785" url="https://pl.wikipedia.org/wiki?curid=1198785" title="Kobus vardonii">
Kobus vardonii



</doc>
<doc id="1198789" url="https://pl.wikipedia.org/wiki?curid=1198789" title="Zespół carcinoidu">
Zespół carcinoidu



</doc>
<doc id="1198790" url="https://pl.wikipedia.org/wiki?curid=1198790" title="Zespół karcinoidu">
Zespół karcinoidu



</doc>
<doc id="1198791" url="https://pl.wikipedia.org/wiki?curid=1198791" title="Grzegorz Mendel">
Grzegorz Mendel



</doc>
<doc id="1198795" url="https://pl.wikipedia.org/wiki?curid=1198795" title="Wieża Penegate">
Wieża Penegate

Wieża Penegate () – trzypiętrowa, XIV-wieczna baszta zbudowana z granitu, znajdująca się w miejscowości Vila Verde.

</doc>
<doc id="1198796" url="https://pl.wikipedia.org/wiki?curid=1198796" title="Bakteryjne zapalenie opon mózgowo-rdzeniowych">
Bakteryjne zapalenie opon mózgowo-rdzeniowych



</doc>
<doc id="1198799" url="https://pl.wikipedia.org/wiki?curid=1198799" title="Itanagar">
Itanagar

Itanagar (hindi ईटानगर, trb.: "Īṭānagar", trl.: "Hariyāṇā"; ang. "Itanagar") – miasto w Indiach, stolica stanu Arunachal Pradesh. Miasto położone jest u podnóża Himalajów, na wysokości około 440 m n.p.m. Zgodnie ze pisem ludności z 2001, Itanagar zamieszkuje 34 970 osób, z czego większość należy do ludu Niśi. 

</doc>
<doc id="1198801" url="https://pl.wikipedia.org/wiki?curid=1198801" title="Marla">
Marla



</doc>
<doc id="1198802" url="https://pl.wikipedia.org/wiki?curid=1198802" title="Them (album)">
Them (album)

Them – trzeci studyjny album grupy King Diamond.
Album powstał na przełomie 1987 i 1988 roku w M.M.C. Studio w Kopenhadze pod bacznym okiem Kinga Diamonda, Andy La Rocque'a i Roberta Falcao. Podobnie jak inne płyty tej grupy, jest concept album, opowiadający mroczną historię w klimacie grozy. Ciąg dalszy opowieści przedstawionej na "Them" znalazł się na płycie "Conspiracy". Wydawnictwo sprzedało się w nakładzie ponad 200 000 egzemplarzy.
Został wydany w roku 1988 przez wytwórnię Roadrunner Records. Promował go teledysk do utworu "Welcome Home".
Jest to również pierwszy album na którym można usłyszeć nowego gitarzystę (Pete Blakk) oraz basistę (Hal Patino).
Fabuła.
Do zamieszkałego przez kobietę oraz jej dwójkę dzieci - Kinga (który jest jednocześnie narratorem całej historii) i Missy - domu powraca babcia, która spędziła kilka lat w szpitalu dla psychicznie chorych. Już pierwszej nocy King budzi się, słysząc dziwne głosy i udaje do pokoju babci. Odkrywa tam, że pije ona herbatę i choć jest sama, w powietrzu unoszą się filiżanki i spodki. Kolejnej nocy babcia budzi Kinga i zaprasza go do siebie, opowiadając mu o historii domu Amona, w którym mieszkają. Babcia nacina rękę matki głównego bohatera i płynącą z niej krew dodaje do herbaty. Rozmowy z duchami zaczynają wpływać na umysł Kinga, który powoli traci kontakt z rzeczywistością. Prawdę o makabrycznych spotkaniach przy herbacie odkrywa Missy. Kiedy podczas szamotaniny niszczy serwis do herbaty, duchy wykorzystują swą moc i przy pomocy wiszącego na ścianie topora mordują Missy, ćwiartując jej ciało, a jego szczątki paląc w kominku. To wydarzenie sprawia, że King wyrywa się z mocy czaru. Zwabia babcię poza dom, gdzie moc duchów jest dużo słabsza i zabija ją. Duchy próbują go schwytać, jednak udaje mu się uciec. Po przybyciu na miejsce policji, King zostaje uznany za niepoczytalnego i trafia do szpitala psychiatrycznego. Gdy wraca po latach do domu, odkrywa, że zarówno babcia jak i duchy nadal tam mieszkają.

</doc>
<doc id="1198804" url="https://pl.wikipedia.org/wiki?curid=1198804" title="Afro-Amerykanin">
Afro-Amerykanin



</doc>
<doc id="1198806" url="https://pl.wikipedia.org/wiki?curid=1198806" title="Kobus anselli">
Kobus anselli

Kobus anselli – gatunek ssaka parzystokopytnego z rodziny krętorogich, występujący na terenie Parku Narodowego Upemba w Demokratycznej Republice Kongo. Został opisany w 2005 roku w wyniku analizy 35 okazów muzealnych. Wcześniej nie był zauważony ze względu na podobieństwo do Koba liczi ("Kobus leche") a w szczególności do "Kobus leche smithemani" – podgatunek koba liczi. Niektórzy naukowcy traktują "Kobus anselli" jako podgatunek Koba liczi, tzn. "Kobus leche anselli".
Występowanie i biotop.
Park Narodowy Upemba w Demokratycznej Republice Konga. Jego siedliskiem są mokradła jeziora Upemba.
Zagrożenia i ochrona.
Gatunek nie jest objęty konwencją waszyngtońską CITES i nie figuruje w Czerwonej księdze gatunków zagrożonych Międzynarodowej Unii Ochrony Przyrody i Jej Zasobów. W wyniku prowadzonego na dużą skalę kłusownictwa populacja tego gatunku została zredukowana z 20 tys. osobników w 1980 do około jednego tysiąca w 2005.

</doc>
<doc id="1198810" url="https://pl.wikipedia.org/wiki?curid=1198810" title="Uranverein">
Uranverein

Uranverein – stowarzyszenie niemieckich naukowców zajmujących się badaniem wojskowego wykorzystania energii jądrowej.
Historia.
Pierwsze stowarzyszenie uranowe zostało założone w dniu 24 kwietnia 1939 roku pod kierownictwem Abrahama Ezawa jako "„Grupa Robocza ds. Fizyki Jądrowej”" przy Ministerstwie Edukacji Rzeszy w Berlinie. Drugie „Stowarzyszenie Uranu” powstało po rozpoczęciu drugiej wojny światowej. We wrześniu 1939 roku Werner Heisenberg dołączył do niemieckiego zespołu badań jądrowych na mocy rozkazu wojskowego. Zespół ten został zebrany przez Kurta Diebnera z ramienia Heereswaffenamt, zgodnie z sugestiami chemika fizyczno-chemicznego i eksperta od materiałów wybuchowych Paula Hartecka i innych, że Niemcy powinny zbadać możliwe znaczenie energii jądrowej do wysiłku wojennego. Rezultatem projektu, który w późniejszych latach został przerwany przez ciężkie alianckie bombardowania i sabotaż dostaw ciężkiej wody z Norwegii do Niemiec, był fakt, że nie zbudowano żadnej bomby, jednak zbudowano reaktor jądrowy. Dziesięciu niemieckich fizyków jądrowych, w tym Heisenberg, zostało internowanych przez aliantów w okresie od maja do grudnia 1945 roku, ostatnie sześć miesięcy spędzili w wiejskiej posiadłości Farm Hall w pobliżu Cambridge w Anglii.

</doc>
<doc id="1198812" url="https://pl.wikipedia.org/wiki?curid=1198812" title="Michał Baczyński">
Michał Baczyński

Michał Baczyński ("Mychaił Baczynskij") (ur. 1884, zm. po 1935) – poseł na Sejm III kadencji w II RP z ramienia BBWR, starorusin.
Życiorys.
Z wykształcenia był prawnikiem. W latach 1918–1920 walczył w Rosji po stronie „białych” (był m.in. oficerem Armii Ochotniczej). Potem był radcą prawnym Dyrekcji Ceł we Lwowie i radnym miasta Lwowa.
Od 1921 był członkiem Hałyćko-Russkiej Narodnej Organizacji, a od 1923 Russkiej Narodnej Organizacji. Był współzałożycielem w 1926 staroruskiego Związku Rolniczego przekształconego w 1928 w Ruską Agrarną Partię. 
21 stycznia 1931 wygłosił na posiedzeniu sejmowej Komisji Administracyjnej przemówienie, w którym skrytykował sabotażowe akcje Ukraińskiej Organizacji Wojskowej, poparł akcję represyjną w Małopolsce Wschodniej oraz wyliczył krzywdy doznane przez starorusinów od Ukraińców. Z tego powodu kierownictwo UWO wydało na Baczyńskiego wyrok śmierci.
25 marca 1932 uczestniczył w pogrzebie podkomisarza Policji Państwowej Emiliana Czechowskiego. W 1933 był uczestnikiem zjazdu założycielskiego Związku Łemkowskiego, którego celem było odseparowanie ludności łemkowskiej od ludności ukraińskiej i wpływów moskalofilskich. Od 1935 był komisarzem rządowym Domu Narodowego we Lwowie.

</doc>
<doc id="1198814" url="https://pl.wikipedia.org/wiki?curid=1198814" title="600°C">
600°C

600°C – piąty album rapera i producenta DJ 600V. Płytę promowały utwory „Merctedes S600” (z gościnnym występem Tedego) oraz „Ideału potęga” (Rahim i Mea).
Nagrania dotarły do 24. miejsca zestawienia OLiS.

</doc>
<doc id="1198817" url="https://pl.wikipedia.org/wiki?curid=1198817" title="Briana Evigan">
Briana Evigan

Briana Evigan (ur. 23 października 1986 w Los Angeles) – amerykańska aktorka, piosenkarka i tancerka.
Życiorys.
Briana Evigan jest córką modelki, tancerki i aktorki Pameli C. Serpe i aktora Grega Evigana. Ma starszego brata Jasona i starszą siostrę Vanessę.
Zadebiutowała na ekranie w 1996 roku w filmie "Dom potępieńców". Jej kolejna rola kinowa przyszła dopiero w 2008 roku - zagrała Andie w filmie "Step Up 2".
W 2003 wystąpiła w teledysku "Numb" zespołu Linkin Park. Wystąpiła także w szeregu innych teledysków, m.in. Enrique Inglesiasa "Push" (2008).
Śpiewa i gra na instrumentach klawiszowych w zespole Moorish Idol.

</doc>
<doc id="1198822" url="https://pl.wikipedia.org/wiki?curid=1198822" title="Wkurwione bity">
Wkurwione bity

Wkurwione bity – trzeci album DJ-a 600V. Na płycie można usłyszeć między innymi WSZ, CNE, Płomień 81 oraz wielu innych przedstawicieli polskiego hip-hopu.
Nagrania dotarły do 15. miejsca zestawienia OLiS.
Lista utworów.
Źródło.

</doc>
<doc id="1198823" url="https://pl.wikipedia.org/wiki?curid=1198823" title="Spółdzielczy Dom Handlowy „Central” w Łodzi">
Spółdzielczy Dom Handlowy „Central” w Łodzi

Spółdzielczy Dom Handlowy „Central” (SDH „Central”) – modernistyczny dom towarowy i biurowiec znajdujący się w Łodzi przy ul. Piotrkowskiej 165/169, wzniesiony w latach 1959–1972 według projektu Macieja Gintowta, Ewy Krasińskiej i Macieja Krasińskiego dla Powszechnej Spółdzielni Spożywców „Społem”.
Historia.
Pierwotnie w miejscu domu towarowego znajdowały się kamienice, a w podwórzu działała przędzalnia I. Neufelda.
SDH „Central”, trzypiętrowy budynek handlowy wraz z liczącym 45 metrów wysokości 13-piętrowym biurowcem, otwarto 29 sierpnia w 1972 roku jako jeden z oddziałów Powszechnej Spółdzielni Spożywców „Społem”. W latach 70. był to jeden z najnowocześniejszych budynków w Łodzi – ruchome schody, które same w sobie przyciągały tłumy, charakterystyczny neon ze stopniowo ubierającymi się mężczyzną i kobietą i artykuły sprowadzane z zagranicy sprawiły, że stał się wizytówką Łodzi. W latach świetności sklepu, autokary pełne klientów z całej Polski przyjeżdżały pod Central, który oferował deficytowe towary tekstylne, spożywcze i przemysłowe. W 1990 roku, na skutek decentralizacji i podziału PSS Społem przekształcił się w samodzielną spółkę SDH Central.
W 1991 roku, po przeciwnej stronie skrzyżowania, powstał sklep Central II. Obecnie SDH Central, to dwa domy handlowe o łącznej powierzchni 24 100 m².

</doc>
<doc id="1198824" url="https://pl.wikipedia.org/wiki?curid=1198824" title="Telisha Shaw">
Telisha Shaw

Telisha D. Shaw (ur. 4 października 1978 w Memphis, Tennessee) – amerykańska aktorka, tancerka i piosenkarka.

</doc>
<doc id="1198825" url="https://pl.wikipedia.org/wiki?curid=1198825" title="Szejsetkilovolt">
Szejsetkilovolt

Szejsetkilovolt – drugi album polskiego producenta DJ 600V wydany w 1999 roku.
Pochodzący z albumu utwór pt. „Nie jestem, kurwa, biznesmenem” znalazł się na liście „120 najważniejszych polskich utworów hip-hopowych” według serwisu T-Mobile Music.

</doc>
<doc id="1198827" url="https://pl.wikipedia.org/wiki?curid=1198827" title="Biurowiec na Placu Hallera w Łodzi">
Biurowiec na Placu Hallera w Łodzi

Biurowiec na Placu Hallera w Łodzi – budynek mieszczący się w Łodzi przy ul. Żeligowskiego 32/34 (plac Hallera) w Łodzi. Ma 44 metry wysokości i liczy 12 kondygnacji. Jest to najwyższy budynek na Starym Polesiu. W budynku znajdują się m.in.: oddział regionalny Kasy Rolniczego Ubezpieczenia Społecznego, oddział wojewódzki Narodowego Funduszu Zdrowia a także placówki Raiffeisen Banku oraz Amplico AIG Life.
W czasach PRL budynek potocznie nazywano "Domem Chłopa" za sprawą sklepu rolniczego znajdującego się na parterze budynku.

</doc>
<doc id="1198828" url="https://pl.wikipedia.org/wiki?curid=1198828" title="Arabski">
Arabski



</doc>
<doc id="1198831" url="https://pl.wikipedia.org/wiki?curid=1198831" title="Ron Davies">
Ron Davies

Ronald Davies (ur. 6 sierpnia 1946 w Machen w Rhymney Valley w hrabstwie Monmouthshire) – brytyjski polityk walijskiego pochodzenia, były minister ds. Walii, członek brytyjskiej Izby Gmin i Walijskiego Zgromadzenia Narodowego, były członek Partii Pracy. Jeden z architektów walijskiej autonomii.
Życiorys.
Odebrał wykształcenie w Bassaleg Grammar School, a następnie ukończył geografię na politechnice w Portsmouth. W 1969 r. został wybrany do rady dystryktu miejskiego Machen. Rok później został najmłodszym przewodniczącym rady w Wielkiej Brytanii. Po reformie administracyjnej 1974 r. przewodniczył nowo utworzonej radzie dystrykty Rhymney Valley. W następnych latach zajmował różne stanowiska w organizacjach nauczycielskich, dopóki w 1983 r. nie został wybrany do Izby Gmin z ramienia Partii Pracy jako reprezentant okręgu Caerphilly.
Przez pierwsze dwa lata swojej parlamentarnej kariery Davies zasiadał w tylnych ławach Izby Gmin. W 1985 r. został jednym z whipów opozycji. Zajmował się sprawami rolnictwa i środowiska. W 1987 r. został głównym mówcą opozycji w sprawach rolnictwa i spraw wiejskich. W lipcu 1992 r. został mówcą ds. rolnictwa. W październiku tego roku został ministrem ds. Walii w gabinecie cieni Johna Smitha. Na tym stanowisku działał na rzecz powołania 60-osobowego Walijskiego Zgromadzenia Narodowego, które przejęłoby większość kompetencji rządowego departamentu ds. Walii.
Po zwycięstwie Partii Pracy w wyborach 1997 r. Tony Blair mianował Daviesa ministrem ds. Walii. Jednocześnie Davies został członkiem Tajnej Rady. Dalej działał na rzecz autonomii Walii. Doprowadził to tego, że 31 lipca 1998 r. uchwalono Government of Wales Act, który tworzył Walijskie Zgromadzenie Narodowe, jednak o kompetencjach węższych niż to planował Davies.
19 września 1998 r. na specjalnej konferencji Walijskiej Partii Pracy Davies został wybrany jej kandydatem na pierwszego sekretarza Zgromadzenia. Jednak już miesiąc później, 29 października, zrezygnował z tego stanowiska. Dwa dni wcześniej zrezygnował również ze stanowiska ministra ds. Walii (był pierwszym ministrem w rządzie Blaira, który opuścił gabinet). Davies przyznał później, że jego rezygnacja związana była z naciskami jakimi został poddany, kiedy wyszło na jaw, że podczas przechadzki po Clapham Common (znanym miejscu spotkań homoseksualistów) przyjął zaproszenie na kolację od nieznajomego mężczyzny, a następnie został przezeń obrabowany. Związane z tym naciski ze strony premiera spowodowały rezygnację Daviesa.
W 1999 r. został wybrany do Walijskiego Zgromadzenia Narodowego. Pierwszy sekretarz Zgromadzenia, Alun Michael, odmówił powierzenia Daviesowi stanowiska rządowego. Były minister został więc tylko przewodniczącym komitetu rozwoju ekonomicznego. W 2001 r. nie wystartował w kolejnych wyborach do Izby Gmin. W Walijskim Zgromadzeniu Narodowym zasiadał do 2003 r., kiedy został zmuszony do rezygnacji z ubiegania się o reelekcję po tym jak w prasie opublikowano zdjęcia, które miały udowadniać homoseksualne skłonności deputowanego.
Zrezygnował z członkostwa w Partii Pracy w 2004 r. w geście sprzeciwu przeciwko interwencji w Iraku. Następnie wstąpił do partii Naprzód Walio i z jej ramienia kandydował bez powodzenia w wyborach do Parlamentu Europejskiego w 2004 r. W 2007 r. startował jako kandydat niezależny w wyborach do Walijskiego Zgromadzenia Narodowego, ale zajął dopiero trzecie miejsce.

</doc>
<doc id="1198833" url="https://pl.wikipedia.org/wiki?curid=1198833" title="Luis Salgado">
Luis Salgado

Luis Salgado (ur. 30 sierpnia 1980 roku w Portoryko) – aktor, choreograf i tancerz.

</doc>
<doc id="1198838" url="https://pl.wikipedia.org/wiki?curid=1198838" title="Mielodysplazja szpiku">
Mielodysplazja szpiku



</doc>
<doc id="1198840" url="https://pl.wikipedia.org/wiki?curid=1198840" title="Tura (rzeka)">
Tura (rzeka)

Tura (ros. "Тура") — rzeka w Rosji na Syberii zachodniej, lewy dopływ Tobołu. Przepływa przez terytorium obwodu swierdłowskiego i tiumeńskiego.
Długość 1030 km, powierzchnia zlewni 80,4 tys. km², na rzece 3 zbiorniki retencyjne. Żeglowna do 635 km od ujścia. Jest także wykorzystywana do spławu drewna.
Główne dopływy: Sałda, Tagił, Nica, Pyszma.
Nad Turą leżą m.in. Wierchniaja Tura, Wierchoturie, Niżniaja Tura, Turinsk, Lesnoj i Tiumeń.

</doc>
<doc id="1198841" url="https://pl.wikipedia.org/wiki?curid=1198841" title="Bao-bab, czyli zielono mi">
Bao-bab, czyli zielono mi



</doc>
<doc id="1198842" url="https://pl.wikipedia.org/wiki?curid=1198842" title="Na bitach 600V – historia polskiego hip hopu">
Na bitach 600V – historia polskiego hip hopu

Na bitach 600V – historia polskiego hip hopu – trzypłytowa kompilacja nagrań polskiego producenta muzycznego DJ-a 600V. Wydawnictwo ukazało się 26 czerwca 2006 roku nakładem wytwórni muzycznej Camey Studio.

</doc>
<doc id="1198843" url="https://pl.wikipedia.org/wiki?curid=1198843" title="Rokitno (przystanek kolejowy w województwie lubuskim)">
Rokitno (przystanek kolejowy w województwie lubuskim)

Rokitno – przystanek kolejowy w Rokitnie-Stacji, w województwie lubuskim, w Polsce.

</doc>
<doc id="1198848" url="https://pl.wikipedia.org/wiki?curid=1198848" title="Dorian Rogozenko">
Dorian Rogozenko

Dorian Rogozenko (ur. 18 sierpnia 1973 w Kiszyniowie) – rumuński szachista i trener szachowy ("FIDE Trainer" od 2012), po rozpadzie Związku Radzieckiego reprezentujący Mołdawię (do 1998), arcymistrz od 1995 roku.
Kariera szachowa.
W latach 90. XX wieku należał do podstawowych zawodników reprezentacji Mołdawii. W 1992 r. wystąpił na drużynowych mistrzostwach Europy, natomiast pomiędzy 1994 a 1998 rokiem trzykrotnie na szachowych olimpiadach (czwarty olimpijski start zaliczył w 2000 r. w drużynie Rumunii). W 2001 r. awansował do pucharowego turnieju o mistrzostwo świata, ale w I rundzie przegrał z Michaiłem Gurewiczem i odpadł z dalszej rywalizacji.
Sukcesy na arenie międzynarodowej zaczął odnosić na początku lat 90. W 1992 r. zwyciężył (wraz z Władysławem Niewiedniczym) w Bukareszcie, reprezentował również swój kraj na mistrzostwach Europy juniorów do lat 20, rozegranych w Sas van Gent (dzieląc IX miejsce). W 1995 r. podzielił I lokatę (wspólnie z Andrijem Maksymenką) we Lwowie, a w kolejnych latach sukcesy odniósł m.in. w Chemnitz (1997, dz. I m. wspólnie z Karelem van der Weide), Eforie Nord (1998, I m.), Bukareszcie (1998 - I m., 1999 - memoriał Victora Ciocaltei, II m. za Mihailem Marinem), Hamburgu (1997 - dz. I m. wspólnie z m.in. Karenem Movsziszianem, 2000 - dz. I m. wspólnie z Ivanem Farago, Jonny Hectorem, Władimirem Georgijewem, Zigurdsem Lanką i Wasilijem Jemielinem), Stuttgarcie (1998, dz. I m. wspólnie z m.in. Siergiejem Kaliniczewem), Göteborgu (2004, turniej "Excelsior Cup", II m. za Leifem Erlendem Johannessenem), Hamburgu (2004 - dz. I m. wspólnie z Eduardasem Rozentalisem i Javierem Moreno Carnero, 2006 - dz. II m. za Michaiłem Saltajewem, wspólnie z Piotrem Bobrasem, Konstantinem Landą i Zigurdsem Lanką), Bukareszcie (2006, dz. I m. wspólnie z Lucianem Filipem i Ciprianem-Costicą Nanu), Wijk aan Zee (2007, II m. za Dimitri Reindermanem) oraz w Hamburgu (2008, dz. I m. wspólnie z Zigurdsem Lanką i Ahmedem Adlym).
Należy do grona współpracowników firmy "ChessBase", dla której przygotował wydane na płytach kompaktowych opracowania wariantu smoczego (ECO B70-74 – część I i B75-79 – część II) oraz wariantu Ałapina (B22) w obronie sycylijskiej.
Najwyższy ranking w karierze osiągnął 1 lipca 1999 r., z wynikiem 2576 punktów zajmował wówczas 2. miejsce (za Liviu-Dieterem Nisipeanu) wśród rumuńskich szachistów.

</doc>
<doc id="1198856" url="https://pl.wikipedia.org/wiki?curid=1198856" title="Manycz">
Manycz

Rzeki:
Jeziora:

</doc>
<doc id="1198857" url="https://pl.wikipedia.org/wiki?curid=1198857" title="Andrzej Kamiński (dziennikarz)">
Andrzej Kamiński (dziennikarz)

Andrzej Kamiński (ur. 30 maja 1949 w Radomiu) – polski dziennikarz i pisarz-reportażysta.
Życiorys.
Ojciec Andrzeja Kamińskiego miał gospodarstwo rolne w Stromcu a matka była nauczycielką. Ojciec zmarł w areszcie MBP w 1952, gdzie został umieszczony za działalność w Armii Krajowej w czasie II wojny światowej.
Andrzej Kamiński studiował na kierunku melioracja wodna w Szkole Głównej Gospodarstwa Wiejskiego (1968-1969), ekonomię społeczną w SGPiS (1970-1973) oraz filozofię chrześcijańską na ATK w roku 1975. Żadnej z tych uczelni nie ukończył.
Imał się różnych zajęć. Pracował jako rachmistrz w nadleśnictwie w Celestynowie (1971-1972), magazynier w fabryce EFA w Glinie (1970), instruktor w Akademickim Związku Sportowym w Warszawie (1972-1980), współwłaściciel przedsiębiorstwa krawieckiego (1980-1994), kierownik w szkole podstawowej w Celestynowie (1994-1995), dyrektor w przedsiębiorstwie Max-Mix w Tomicach (1997), kierownik produkcji w przedsiębiorstwie Kartonex W Celestynowie (1997-1998).
Pisał do tygodnika studenckiego „Politechnik” (1968-1976), „Barw” (1973-1978), „Sztandaru Młodych” (1970-1978), „Trybuny Mazowieckiej” (1968-1977), „Życia Warszawy” (1972-1979), „Sportowca” (1974-1978).
Od 1998 roku pracuje jako dziennikarz – zastępca redaktora naczelnego – w tygodniku „Linia Otwocka”. Ponadto publikuje reportaże i wywiady w „Tele Tygodniu”, „Życiu na Gorąco”, „Nasze Miasto”.
Jest założycielem i prezesem Stowarzyszenia Kultury Mazowsza, członkiem władz Otwockiego Klubu Sportowego i członkiem Stowarzyszenia Rozwoju Wsi Podbiel.

</doc>
<doc id="1198859" url="https://pl.wikipedia.org/wiki?curid=1198859" title="Peleinae">
Peleinae

Peleinae – wyodrębniana przez część systematyków podrodzina ssaków krętorogich obejmująca monogatunkowy rodzaj "Pelea" , do którego zaliczany jest:
Przez pozostałych autorów rodzaj "Pelea" włączany jest do podrodziny Reduncinae (stanowisko szeroko akceptowane) lub do antylop karłowatych Neotraginae (takie stanowisko nie zostało zaakceptowane przez większość systematyków).

</doc>
<doc id="1198860" url="https://pl.wikipedia.org/wiki?curid=1198860" title="Arcyopat">
Arcyopat

Arcyopat - obdarzony częścią uprawnień biskupich. Arcyopat jest zwierzchnikiem kilku klasztorów. Natomiast przełożony zakonu nazywany jest opatem prymasem.

</doc>
<doc id="1198861" url="https://pl.wikipedia.org/wiki?curid=1198861" title="Port lotniczy Guwahati">
Port lotniczy Guwahati

Port lotniczy Guwahati – międzynarodowy port lotniczy położony w Guwahati, w stanie Asam, w Indiach. Jest największym portem lotniczym w regionie.

</doc>
<doc id="1198864" url="https://pl.wikipedia.org/wiki?curid=1198864" title="Oumar Kalabane">
Oumar Kalabane

Oumar Kalabane (ur. 8 kwietnia 1981 w Konakry) – gwinejski piłkarz, występuje na pozycji środkowego obrońcy.
Kariera.
Piłkarz ten swoją karierę rozpoczynał w stołecznym Hirondelles Conakry. Jego kolejnym klubem był Etoile de Guinee Conakry, skąd wyjechał do Tunezji. Tam przez pięć sezonów reprezentował barwy Étoile Sportive du Sahel. W 2005 roku przeniósł się do francuskiego AJ Auxerre. Pierwszą rundę spędził w rezerwach, rozgrywając 9 meczów. W przerwie zimowej został powołany do kadry pierwszego zespołu. W Auxerre zaliczył również 6 występów w Pucharze UEFA. Od sezonu 2006/2007 Kalabane jest zawodnikiem Vestelu Manisaspor. Do klubu z Turcji Gwinejczyk przeszedł za 2 miliony euro.
Kalabane jest reprezentantem Gwinei. Był członkiem drużyny narodowej podczas Pucharu Narodów Afryki 2006, kiedy to zawodnicy "Syli Nationale" zwyciężyli swoją grupę i odpadli w ćwierćfinale z Senegalem. W 2008 roku grał w Pucharze Narodów Afryki 2008.

</doc>
<doc id="1198865" url="https://pl.wikipedia.org/wiki?curid=1198865" title="Bao-Bab, Czyli Zielono Mi">
Bao-Bab, Czyli Zielono Mi



</doc>
<doc id="1198867" url="https://pl.wikipedia.org/wiki?curid=1198867" title="Nuevitas">
Nuevitas

"'Nuevitas" – miasto portowe na Kubie, w Camagüey. 
W tym mieście rozwinął się przemysł materiałów budowlanych, chemiczny, spożywczy, maszynowy, cementowy oraz stoczniowy.

</doc>
<doc id="1198869" url="https://pl.wikipedia.org/wiki?curid=1198869" title="Trynistor">
Trynistor



</doc>
<doc id="1198870" url="https://pl.wikipedia.org/wiki?curid=1198870" title="Llibre Vermell de Montserrat">
Llibre Vermell de Montserrat

Llibre Vermell de Montserrat (pol: "Czerwona księga z Montserrat") – zbiór pieśni z późnego średniowiecza. Manuskrypt powstał w XIV wieku w benedyktyńskim klasztorze Montserrat. 
Manuskrypt.
Manuskrypt powstał około 1399. Oryginalnie zawierał 172 podwójne karty, z których 32 zaginęło. Tytuł manuskryptu pochodzi od czerwonej oprawy z XIX wieku. Nie są znani autorzy ani jednej pieśni.
Muzyka.
Pieśni zostały stworzone dla pielgrzymów. Napisane są w języku katalońskim i po łacinie. Podczas gdy teksty zostały napisane pod koniec XIV wieku, styl muzyki wskazuje, że pochodzi ona z wcześniejszego okresu.
Zbiór zawiera zarówno pieśni ludowe jak i hymny. Są tu zarówno kompozycje monodyczne jak i polifoniczne. Część pieśni monodycznych może być śpiewana w kanonie.
Pieśni.
Oryginalnie w zbiorze znajdowało się co najmniej 14 pieśni, do czasów dzisiejszych przetrwało dziesięć:

</doc>
<doc id="1198872" url="https://pl.wikipedia.org/wiki?curid=1198872" title="PGSM">
PGSM



</doc>
<doc id="1198874" url="https://pl.wikipedia.org/wiki?curid=1198874" title="Żeński Chór Uniwersytetu Ekonomicznego w Poznaniu „Sonantes”">
Żeński Chór Uniwersytetu Ekonomicznego w Poznaniu „Sonantes”

Żeński Chór „Sonantes” Uniwersytetu Ekonomicznego w Poznaniu powstał w 1971 roku. Założycielką chóru jest prof. Krystyna Domańska-Maćkowiak, absolwentka poznańskiej Akademii Muzycznej, w której pracuje od 1960 r. jako pedagog. 
Obecnym dyrygentem jest mgr Hanna Malicka również absolwentka Akademii Muzycznej w Poznaniu. Z chórem Sonantes współpracuje od 1991 roku, jako dyrygent od 2004 roku. 
Osiągnięcia.
Chór uczestniczy w przeglądach, festiwalach, konkursach, koncertuje w kraju i za granicą. 
Do osiągnięć ostatnich lat należą:

</doc>
<doc id="1198876" url="https://pl.wikipedia.org/wiki?curid=1198876" title="Kristína Kučová">
Kristína Kučová

Kristína Kučová (ur. 23 maja 1990 w Bratysławie) – słowacka tenisistka, mistrzyni juniorskiego US Open w roku 2007. Tenisistka praworęczna, grająca oburęczny forhend i bekhend.
Kariera tenisowa.
Kučová treningi tenisowe rozpoczęła w wieku sześciu lat. 10 września 2007 osiągnęła trzecią pozycję w klasyfikacji światowej juniorek. Występy w turniejach ITF rozpoczęła w kwietniu 2004 roku od Pucharu Słowacji, ale została pokonana już w pierwszej rundzie. W czerwcu 2005 po raz pierwszy znalazła się w finale takiej imprezy w Niemczech. Przegrała 1:6, 1:6 z Jarosławą Szwiedową. Na pierwszy juniorski tytuł czekała ponad pół roku, wygrywając w styczniu 2006 imprezę tenisową w Caracas. Wielokrotnie osiągała finały, a drugie zwycięstwo – a zarazem najważniejsze w dotychczasowej karierze sportowej – odniosła w Nowym Jorku. Okazała się najlepszą juniorką US Open, eliminując w finale Urszulę Radwańską. Wcześniej pokonała Anastasiję Pawluczenkową i Oksanę Kalasznikową.
W 2020 roku odniosła triumf w zawodach WTA 125K series w Pradze, w finale pokonując Elisabettę Cocciaretto wynikiem 6:4, 6:3.

</doc>
<doc id="1198881" url="https://pl.wikipedia.org/wiki?curid=1198881" title="Llibre Vermell">
Llibre Vermell



</doc>
<doc id="1198882" url="https://pl.wikipedia.org/wiki?curid=1198882" title="Dalavia">
Dalavia

Dalavia – rosyjska linia lotnicza z siedzibą w Chabarowsku operująca w latach 1993-2009. Głównym węzłem był port lotniczy Chabarowsk.

</doc>
<doc id="1198885" url="https://pl.wikipedia.org/wiki?curid=1198885" title="ExoMars">
ExoMars

ExoMars – wspólny program badawczy Europejskiej Agencji Kosmicznej i Rosyjskiej Agencji Kosmicznej Roskosmos, koncentrujący się na poszukiwaniu śladów procesów biologicznych i geologicznych na Marsie. Program obejmuje też badania gazów występujących w śladowych ilościach (mniejszych niż 1%) w atmosferze planety, takich jak metan, para wodna czy dwutlenek azotu. Składa się z dwóch misji:
Sonda TGO dotarła do Marsa 19 października 2016. Orbiter wszedł na orbitę Marsa, natomiast lądownik Schiaparelli w wyniku nieudanego lądowania rozbił się na powierzchni planety.
Historia projektu.
Europejski projekt badań astrobiologicznych na Marsie powstał na początku XXI wieku, kilkakrotnie zmieniano koncepcję jego realizacji. Jego początki sięgają 2001 roku i programu Aurora, którego długoterminowym celem ma być załogowa wyprawa na Marsa.
pierwotnie miał być realizowany we współpracy z amerykańską agencją NASA. Rozmowy na ten temat trwały od grudnia 2008 roku. Ta jednak wycofała się z przedsięwzięcia w lutym 2012 roku.
Pierwotnie planowano start misji ESA z Kourou przy pomocy rakiety Sojuz-2b/Fregat w czerwcu 2011, zaś lądowanie w czerwcu 2013. Jednak po nagłej awarii sondy MGS i niepewności NASA co do możliwości wykorzystania sondy MRO jako retranslatora sygnału, ESA zdecydowała się w listopadzie 2006 wprowadzić do projektu odrębnego satelitę telekomunikacyjnego. Ze względu na zbyt mały udźwig rakiety Sojuz 2/Fregat zastąpiono ją europejską rakietą Ariane 5, choć rozpatrywano też użycie rosyjskiego Protona, zaś datę startu zmieniono na 24 listopada 2013. 16 października 2008 start przełożono na styczeń 2016, a lądowanie na początek 2017 roku.
W połowie 2009 r. z projektu skreślono satelitę telekomunikacyjnego, a start przełożono na rok 2018, zaś 19 sierpnia 2009 podpisano umowę pomiędzy ESA a Roskosmosem, w myśl której rakietą nośną będzie jednak rosyjski Proton. Jednak jesienią tegoż roku ESA zdecydowała się na współpracę z NASA. Wówczas projekt rozdzielono na orbiter pod nazwą roboczą ExoMars 2016 Trace Gas Orbiter (start w 2016) oraz dwa łaziki, które miały zostać wyniesione w styczniu 2018 za pomocą rakiety Atlas V, a wylądować wspólnie za pomocą znanego z projektu Mars Science Laboratory rozwiązania Skycrane.
Misja.
Masa statku w chwili startu wynosiła 4332 kg (razem z paliwem), w tym orbiter 3732 kg (instrumenty naukowe 113,8 kg), a lądownik 600 kg.
Orbiter ma stworzyć mapę źródeł gazów atmosferycznych wiązanych z życiem, a zwłaszcza pojawiającego się na planecie metanu. Sonda ma ocenić, gdzie na powierzchni znajdują się źródła metanu i czy jego ilość zmienia się wraz z marsjańskimi porami roku. Pozwoli to ustalić, czy ten gaz ma pochodzenie geologiczne czy biologiczne. TGO będzie też zapewniał komunikację innym misjom z Ziemią.
W maju 2016 roku powiadomiono, że start drugiej części misji został przesunięty z roku 2018 na 2020.
W marcu 2022 roku, z powodu rosyjskiej inwazji na Ukrainę, projekt został zawieszony.
Orbiter i lądownik.
Misja ExoMars 2016 Trace Gas Orbiter (TGO) będzie obejmowała europejsko-rosyjską sondę przeznaczoną do badania zawartości metanu w atmosferze Marsa i przekazu danych z orbity i powierzchni, oraz europejski demonstrator lądowania Schiaparelli (wcześniej znany pod nazwą EDM – ExoMars Entry, Descent and Landing Demonstrator Module), który osadzi na powierzchni Marsa stację meteorologiczną.
Aparatura naukowa w wyposażeniu TGO:
Na pokładzie sondy i lądownika znajdują się instrumenty wykonane w Polsce. W Centrum Badań Kosmicznych Polskiej Akademii Nauk zbudowano zasilacz do kamery CaSSIS. Firma Creotech Instruments zamontowała elementy systemu zasilania kamery, a na pokładzie lądownika znajdują się detektory podczerwieni wykonane przez firmę Vigo System S.A. z Ożarowa Mazowieckiego.
Łaziki.
Łazik ESA będzie miał masę około 180 kg (podobnie jak "Spirit" i "Opportunity", lecz około pięć razy mniej niż Curiosity). Będzie przebywać na jego powierzchni około sześciu miesięcy. Jego unikatową możliwością będzie wykonywanie odwiertów do głębokości 2 metrów. Będzie posiadać też mikroskop. Dodatkową umiejętnością będzie pieczętowanie i zachowywanie próbek z odwiertów.

</doc>
<doc id="1198886" url="https://pl.wikipedia.org/wiki?curid=1198886" title="Jednostka enzymu">
Jednostka enzymu

Jednostka enzymu, jednostka enzymatyczna (symbol: U) – jednostka aktywności enzymów, zdefiniowana przez Komisję Enzymową w 1961 i wprowadzona w 1964 przez Komitet Nazewnictwa Międzynarodowej Unii Biochemii i Biologii Molekularnej.
Jeden U to ilość enzymu katalizująca przemianę 1 μmola substratu w czasie 1 minuty. Zwykle przyjmuje się określone warunki: temperaturę 30 °C, dane pH i maksymalne wysycenie enzymu substratem.
Ponieważ minuta nie jest jednostką SI, do określania aktywności enzymów zaleca się stosowanie katala (od 1978).
1 U = 1/60 μkat = 16,67 nkat
Jednostki enzymu U nie należy mylić z jednostką międzynarodową (IU), miarą aktywności substancji biologicznie czynnych, która ma szersze zastosowanie.

</doc>
<doc id="1198887" url="https://pl.wikipedia.org/wiki?curid=1198887" title="Jednostka enzymatyczna">
Jednostka enzymatyczna



</doc>
<doc id="1198890" url="https://pl.wikipedia.org/wiki?curid=1198890" title="Don Quijote (sonda kosmiczna)">
Don Quijote (sonda kosmiczna)

Don Quijote – niezrealizowana misja sondy kosmicznej Europejskiej Agencji Kosmicznej ESA, która planowana była na rok 2013 lub 2015. Jej celem miało być sprawdzenie, czy planetoidy i meteoroidy da się odchylać z ich orbity. Misję nazwano na cześć Don Kichota, fikcyjnego rycerza z XVII wieku, tytułowego bohatera powieści Miguela de Cervantesa. W 2011 roku okazało się, że ESA nie pracuje już nad tym programem i nie wyszedł on poza etap studium koncepcyjnego.
Planowany przebieg misji.
Najpierw ESA wystrzeliłaby orbiter o nazwie "Sancho", którego zadaniem byłaby obserwacja wystrzelonego osobno impaktora "Hidalgo", który miał uderzyć w planetoidę. Po zderzeniu "Sancho" zrzuciłby niewielki lądownik, który zbadałby powstały krater. Pierwotnie celem misji miała być planetoida lub (10302) 1989 ML; później zakładano, że sonda poleciałaby do planetoidy z grupy Amora lub (99942) Apophis.

</doc>
<doc id="1198893" url="https://pl.wikipedia.org/wiki?curid=1198893" title="Fabula togata">
Fabula togata

Fabula togata – rodzaj komedii przedstawiający życie drobnych rzemieślników i stosunki w prowincjonalnych miasteczkach Italii. Powstała około II wieku p.n.e. W sztukach tych zgodnie z obyczajami rzymskimi niewolnicy nie mogli górować nad swymi panami. Natomiast większe znaczenie miały kobiety, które często były bohaterkami tytułowymi. 
Przedstawicielami tego gatunku byli m.in.:

</doc>
<doc id="1198904" url="https://pl.wikipedia.org/wiki?curid=1198904" title="EUR Palasport">
EUR Palasport

EUR Palasport - stacja na linii B metra rzymskiego. Stacja została otwarta w 1955 roku w dzielnicy Esposizione Universale di Roma. Poprzednim przystankiem jest EUR Magliana, a następnym EUR Fermi.

</doc>
<doc id="1198905" url="https://pl.wikipedia.org/wiki?curid=1198905" title="Henryk Wojnarowski">
Henryk Wojnarowski

Henryk Wojnarowski (ur. 16 stycznia 1932) – polski dyrygent. Dyrektor Honorowy Chóru Filharmonii Narodowej, laureat Nagrody Grammy, dwukrotny laureat nagrody Fryderyka.
Absolwent wydziału dyrygentury Państwowej Wyższej Szkoły Muzycznej w Warszawie (obecnie Uniwersytet Muzyczny Fryderyka Chopina) w klasie Stanisława Wisłockiego. W latach 1962-2002 był nauczycielem akademickim w swojej macierzystej Uczelni. Posiada tytuł profesora. Uchwałą Senatu UMFC z dnia 28 lutego 2017 roku otrzymał tytuł Profesora Honorowego Uniwersytetu Muzycznego Fryderyka Chopina.
W latach 1960-1978 dyrygent i kierownik chóru Teatru Wielkiego w Warszawie. Przygotowywał tamtejszy chór do ok. 80 premier operowych.
W latach 1978-2016 dyrektor Chóru Filharmonii Narodowej w Warszawie. Chór ten przygotował do ponad tysiąca koncertów, mając w repertuarze m.in. wszystkie dzieła wokalne i wokalno-instrumentalne Krzysztofa Pendereckiego. Dokonał wielu nagrań płytowych, radiowych i telewizyjnych, a także był trzykrotnie zapraszany do udziału w spektaklach operowych w mediolańskim teatrze La Scala (właśc. Teatro alla Scala) w latach 1985, 1989 i 1990.
Współpracował z takimi dyrygentami jak m.in. Gary Bertini, Sergiu Comissiona, Jacek Kaspszyk, Kazimierz Kord, Jan Krenz, Lorin Maazel, Jerzy Maksymiuk, Zubin Mehta, Seiji Ozawa, Krzysztof Penderecki, Helmuth Rilling, Witold Rowicki, Jerzy Semkow, Giuseppe Sinopoli, Stanisław Skrowaczewski, Leopold Stokowski, Stanisław Wisłocki, Antoni Wit, Bohdan Wodiczko.
Siedem razy nominowany do nagrody Grammy w kategorii Best Choral Performance (najlepsze wykonanie chóralne) za następujące nagrania płytowe:
17 października 2001 został odznaczony przez Prezydenta RP Aleksandra Kwaśniewskiego Krzyżem Oficerskim Orderu Odrodzenia Polski.
W roku 2005 otrzymał nagrodę im. Jerzego Kurczewskiego - jedyną nagrodę nadawaną zasłużonym twórcom chóralistyki w Polsce.
Od roku 2007 jest członkiem National Academy of Recording Arts &amp; Sciences przyznającej nagrody Grammy.
W roku 2009 otrzymał nagrodę Fryderyka w kategorii Album Roku - Muzyka Chóralna i Oratoryjna za płytę z nagraniem Mszy Stanisława Moniuszki w wykonaniu Marty Boberskiej - sopran, Agnieszki Rehlis - alt, Rafała Bartmińskiego - tenor, Jarosława Bręka - bas, Andrzeja Białko - organy oraz Chóru Filharmonii Narodowej. Do nagrody Fryderyka nominowany był również w roku 2016 w kategorii Album Roku - Muzyka chóralna, oratoryjna i operowa za płytę z nagraniem kolęd.
22 czerwca 2011 na uroczystości w siedzibie Ministerstwa Kultury i Dziedzictwa Narodowego został odznaczony przez ministra Bogdana Zdrojewskiego Złotym Medalem „Zasłużony Kulturze Gloria Artis”.
W roku 2018 ponownie otrzymał nagrodę Fryderyka w kategorii Album Roku - Muzyka Chóralna, Oratoryjna i Operowa za album „Szymanowski”, którą pod dyrekcją Jacka Kasprzyka nagrali Chór i Orkiestra Filharmonii Narodowej oraz soliści: Aleksandra Kurzak - sopran, Agnieszka Rehlis - alt, Dmitry Korchak - tenor i Artur Ruciński - baryton.

</doc>
<doc id="1198906" url="https://pl.wikipedia.org/wiki?curid=1198906" title="Zatrucie pokarmowe">
Zatrucie pokarmowe

Zatrucie pokarmowe (łac. "gastroenteritis acuta") – choroba wynikająca ze spożycia pokarmu lub przyjęcia płynów zawierających substancje szkodliwe, a w szczególności toksyny bakteryjne, drobnoustroje lub oba naraz i przebiegająca z objawami ostrego nieżytu żołądkowo-jelitowego. Według klasyfikacji WHO zatrucia pokarmowe obejmują również zakażenia pokarmowe.
Czynniki patogenne.
Bakterie.
Bakterie są najczęstszą przyczyną zatruć pokarmowych.
Najczęstszymi patogenami bakteryjnymi w zatruciach pokarmowych są:
Inne częste patogeny bakteryjne:
Mniej powszechne czynniki bakteryjne:
Egzotoksyny.
Niektóre zatrucia są wywoływane nie tylko bezpośrednio przez zakażenie bakteryjne, ale również egzotoksyny produkowane przez bakterie.
Egzotoksyny produkują (przykłady):
Mykotoksyny i zatrucia grzybami.
Do mykotoksyn najczęściej wywołujących zatrucia pokarmowe należą:
Wirusy.
Zakażenia wirusowe stanowią prawdopodobnie jedną trzecią przyczyn zatruć pokarmowych w krajach rozwiniętych. Zakażenia wywołują wirusy:
Pasożyty.
Większość pokarmowych parazytoz to choroby odzwierzęce.
Płazińce:
"Zobacz też: tasiemce"
Nicienie:
Pierwotniaki:

</doc>
<doc id="1198908" url="https://pl.wikipedia.org/wiki?curid=1198908" title="Zakażenie pokarmowe">
Zakażenie pokarmowe



</doc>
<doc id="1198910" url="https://pl.wikipedia.org/wiki?curid=1198910" title="Zatrucia pokarmowe">
Zatrucia pokarmowe



</doc>
<doc id="1198911" url="https://pl.wikipedia.org/wiki?curid=1198911" title="EUR Fermi">
EUR Fermi

EUR Fermi - stacja na linii B metra rzymskiego. Stacja została otwarta w 1955 w dzielnicy Esposizione Universale di Roma. Poprzednim przystankiem jest EUR Palasport, a następnym Laurentina.

</doc>
<doc id="1198913" url="https://pl.wikipedia.org/wiki?curid=1198913" title="BepiColombo">
BepiColombo

BepiColombo – wspólna sonda kosmiczna ESA i Japońska Agencja Eksploracji Aerokosmicznej (JAXA) (jest to pierwsza wspólna misja tych agencji kosmicznych) do badania Merkurego.
Nazwa sondy pochodzi od włoskiego matematyka i inżyniera, Giuseppe (Bepi) Colombo, który wynalazł manewr asysty grawitacyjnej, bez którego niemożliwe byłyby dotychczasowe loty międzyplanetarne. Colombo pomógł NASA w ustaleniu trajektorii lotu sondy Mariner 10. Wysłany w 1973 r. Mariner 10 był do 14 stycznia 2008 roku jedynym statkiem kosmicznym, który dotarł do planety Merkury. Wykonał on pierwszy manewr asysty grawitacyjnej z pomocą Wenus.
Sonda BepiColombo została wystrzelona przy użyciu rakiety Ariane 5 ECA 20 października 2018 roku. Podróż do Merkurego zajmie około 7,2 roku. BepiColombo ma być największym do tej pory statkiem kosmicznym napędzanym silnikiem jonowym zasilanym energią słoneczną. Silnik ten będzie, dość nietypowo, służył głównie do hamowania, a nie rozpędzania statku, gdyż BepiColombo będzie leciał w kierunku Słońca (spadał w jego kierunku) i aby móc wejść na orbitę Merkurego, będzie musiał utrzymywać odpowiednią prędkość, zwiększającą się w wyniku przybliżania się do Słońca, i nie rozpędzać się nadmiernie. Sonda wykorzysta również w swojej podróży asysty grawitacyjne Ziemi, Wenus i samego Merkurego. Po wejściu na orbitę Merkurego (2025), statek będzie badał planetę przez co najmniej rok. Sonda wykona mapy całego globu w różnych długościach fal i będzie starała się wykryć lód wodny w kraterach na powierzchni planety.
Budowa statku.
 przewidziane są trzy składniki misji: moduł główny i dwa orbitery. W związku z ograniczeniami budżetowymi i problemami technologicznymi anulowano projekt lądownika (MSE).
MTM.
Mercury Transfer Module (MTM) – moduł transferowy – za który odpowiedzialna jest ESA. Jest to główna część statku, na której na czas podróży do Merkurego są zamontowane oba orbitery. Nie przenosi instrumentów naukowych. Moduł posiada dwa rodzaje napędu: tradycyjny chemiczny (na dwuskładnikowe paliwo: monometylohydrazynę i mieszankę tlenków azotu, MON3), oraz silnik jonowy, korzystający z energii słonecznej. Silnik chemiczny został użyty do opuszczenia orbity okołoziemskiej i do przelotu wokół Księżyca, a następnie nastąpi jego pirotechniczne oddzielenie od statku. W dalszej części misji używany będzie tylko silnik jonowy. Zostanie on użyty do opuszczenia układu Ziemia-Księżyc.
MPO.
Mercury Planetary Orbiter (MPO) – orbiter do badania planety – ESA. Statek o masie 1150 kg będzie przenosił 11 instrumentów naukowych o łącznej masie około 80 kg. Będzie zasilany ogniwami słonecznymi o mocy 100 - 150 W. Chłodzenie zapewniać będzie radiator o powierzchni 1,5 m². Będzie on zawsze zwrócony w stronę przeciwną od Słońca, a od promieniowania odbijanego przez planetę będzie osłaniała go tarcza o powierzchni 3,4 m². Do komunikacji (na pasmach X/Ka) z Ziemią będzie wykorzystywana antena dużego zysku o średnicy 1 m, umieszczona na szczycie statku (średnia prędkość przesyłu 50 kb/s). Do wyznaczania położenia statku będą używane trzy szukacze gwiazd. Głównym wykonawcą MPO jest firma EADS Astrium. Planowana orbita: 400 × 1508 km; okres 2,3 h.
Instrumenty naukowe:
MMO.
Mercury Magnetospheric Orbiter (MMO) – orbiter do badania magnetosfery – budowany przez JAXA. Jego osłona przeciwsłoneczna, MOSIF, budowana jest przez ESA. Orbiter o masie 275 kg będzie miał kształt spłaszczonego cylindra. Stabilizowany obrotowo (15 obr./min), z osią obrotu prostopadłą do równika merkuriańskiego. Szczyt i spód cylindra będą stanowiły radiatory kontrolujące temperaturę statku. Bok cylindra pokryty będzie ogniwami słonecznymi (o mocy 90 W) i izolacją termiczną. Łączność z Ziemią utrzymywana będzie poprzez rozwijalną antenę o średnicy 0,8 m i dwie anteny średniego zysku, pasmo X. Średnia prędkość przesyłu danych ma wynosić 5 kb/s. Statek ma pracować przynajmniej jeden rok ziemski. Położenie statku będzie kontrolowane przez zespół silniczków odrzutowych. Do instrumentów naukowych sondy należeć będą: magnetometry, detektory cząstek naładowanych, odbiorniki radiowe, kamery. Planowana orbita: 400 × 11 824 km; okres 9,3 h.
Instrumenty naukowe:
MSE.
Anulowany z powodów finansowych rosyjski lądownik miał mieć masę 44 kg i pracować na powierzchni Merkurego przez około tydzień. Pojazd o średnicy ok. 90 cm miałby wylądować na szerokości hermiograficznej 85°, w pobliżu terminatora. Lądownik zostałby umieszczony na orbicie o wysokości 10 km, a potem zdeorbitowany, lądowałby na dmuchanych poduszkach.
Gdyby statek lądował na powierzchni oświetlonej, rozłożyłaby się osłona przeciwsłoneczna. Głównym zasilaniem byłaby bateria o pojemności 1,7 kWh. Zebrane dane byłyby magazynowane w pamięci i przekazywane anteną UHF do jednego z dwóch orbiterów, z szybkością 8,7 kb/s. Wśród 7 kg ładunku naukowego znaleźć się miały: kamery (jedna do zdjęć podczas spadania i druga do pracy na powierzchni), pakiet instrumentów do badania przepływów ciepła i właściwości fizycznych powierzchni, spektrometr rentgenowski cząstek alfa, magnetometr, sejsmometr, urządzenie do penetracji gruntu i mikropojazd.
Łączność.
Centrum kierowania misją mieści się w ośrodku ESA ESOC w Darmstadt, w Niemczech. Stacje śledzenia i łączności znajdują się w Hiszpanii (Cebreros, antena śr. 35 m) i w Japonii (Usuda, antena śr. 64 m).
Wątki polskie.
Centrum Badań Kosmicznych PAN brało udział w projektowaniu, wykonaniu i testowaniu jednego z podsystemów MERTIS: modułu celowania osi optycznej instrumentu (pointing unit). Inżynierowie CBK PAN ściśle współpracowali z inżynierami z Niemieckiej Agencji Kosmicznej (DLR), którzy odpowiadali za całokształt prac nad MERTIS.
Planowany przebieg misji.
Poniżej podano harmonogram misji:

</doc>
<doc id="1198914" url="https://pl.wikipedia.org/wiki?curid=1198914" title="Helena i chłopcy">
Helena i chłopcy

Helena i chłopcy (fr. "Hélene et les Garçons") – francuski serial komediowy realizowany w roku 1992; we Francji nadawany na kanale TF1 od 25 maja 1992 do 22 listopada 1994, w Polsce na kanale Polonia 1. Opowiada o zabawnych przygodach trzech przyjaciółek-studentek, mieszkających razem w akademiku oraz ich chłopaków, tworzących zespół rockowy.
Wersja polska.
Wersja polska: En-Be-Ef
Tekst: Jolanta Turkiewicz
Czytał: Tomasz Knapik

</doc>
<doc id="1198915" url="https://pl.wikipedia.org/wiki?curid=1198915" title="Erythrophleum ivorense">
Erythrophleum ivorense

Erythrophleum ivorense – gatunek drzewa z rodziny bobowatych występujący w lasach tropikalnej Afryki zachodniej.

</doc>
<doc id="1198918" url="https://pl.wikipedia.org/wiki?curid=1198918" title="Togata">
Togata



</doc>
<doc id="1198919" url="https://pl.wikipedia.org/wiki?curid=1198919" title="Jeden plus dziesięć">
Jeden plus dziesięć

Jeden plus Dziesięć (1st and Ten) – serial komediowy produkowany w latach 1984-1990 w USA, wyświetlany od 2 grudnia 1984 do 23 stycznia 1991 w HBO. Ma 80 odcinków po 30 min każdy. W Polsce mogliśmy go oglądać za pośrednictwem telewizji Polonia 1.
Fabuła.
Diane Barrow po rozwodzie ze swoim mężem otrzymuje drużynę futbolową „California Bulls”. Po przejęciu władzy nad klubem wprowadza zmiany personalne, dzięki którym drużynie lepiej się powodzi i zaczyna wygrywać wszystkie mecze.

</doc>
<doc id="1198920" url="https://pl.wikipedia.org/wiki?curid=1198920" title="Adrienne Lecouvreur">
Adrienne Lecouvreur

Adrianna Lecouvreur (ur. 5 kwietnia 1692, zm. 20 marca 1730) – aktorka francuska.
Życiorys.
Debiutowała w 1717 roku w Komedii Francuskiej w Paryżu w tragedii Crébillona "Elektra" i osiągnęła taki sukces, że do śmierci pozostała najwybitniejszą tragiczką Francji. Swe powodzenie zawdzięczała prostocie gry i deklamacji, odbijającej się jaskrawo od powszechnej wtedy napuszonej przesady.
Była kochanką marszałka Maurycego Saskiego, dla którego sprzedała swe kosztowności, gdy potrzebował pieniędzy na wyprawę kurlandzką.
Kościół katolicki odmówił pochowania jej na gruncie poświęconym pomimo protestu pisarzy francuskich. Powstała legenda, że Lecouvreur została otruta przez swą rywalkę, panią Bouillon, w rzeczywistości jednak umarła na krwawą dyzenterię.
Na podstawie legendy o jej śmierci Francesco Cilea stworzył operę "Adriana Lecouvreur", która dziś uważana jest za największe dzieło kompozytora i sztandarową operę włoskiego weryzmu.

</doc>
<doc id="1198921" url="https://pl.wikipedia.org/wiki?curid=1198921" title="Antonio Martín y Coll">
Antonio Martín y Coll

Antonio Martín y Coll (ur. ok. 1660 w Reus, zm. ok. 1734 w Madrycie) – hiszpański duchowny, franciszkanin, kompozytor i organista okresu baroku.
Życiorys.
Z pochodzenia Kastylijczyk, od najmłodszych lat żył w klasztorze San Diego w Alcali. Studiował podstawy muzyki i grę na organach u Andrésa Lorente. Po 1707 objął stanowisko pierwszego organisty klasztoru San Francisco el Grande w Madrycie, gdzie pozostał do swojej śmierci.
Martín y Coll napisał dwa traktaty dotyczące praktyk liturgicznych: 
Kolekcja Martina y Colla.
W latach 1706–1709 Martín y Coll zgromadził imponującą kolekcję hiszpańskiej muzyki na instrumenty klawiszowe i wydał ją w 5 tomach:
Cztery pierwsze tomy zawierały ponad 1850 utworów różnych kompozytorów. Tom piąty obejmował wyłącznie utwory własne Martína y Colla. Są to jedyne znane jego kompozycje.
Utwory z trzech pierwszych tomów są nieznanego autorstwa. W tomie czwartym większość również jest anonimowa. Jedyne sygnowane kompozycje to "Pange lingua de Urreda", "Marche de Gautier", "Tocatas alegres de Coreli" i "Jaboste (gavotte) de Ardel". Przez porównanie innych manuskryptów udało się zidentyfikować także trzy kompozycje autorstwa Sebastiana Aguilery de Heredia i cztery Juana Cabanillesa. Wśród "varios organistas" zidentyfikowano też Denisa Gaultera, Jacquesa Hardela, Arcangela Corellego, Antonia de Cabezón i Girolama Frescobaldiego.
Kolekcja zawiera wszystkie formy i typy muzyki uprawianej wówczas w Hiszpanii, Francji i we Włoszech: „obra, registro partido, juego de versos de todos, canción, entrada, xácara, españoleta, marizápalos, pasacalles, chacona, batalla, favordones, pavana, alamanda, corrent, zarabanda, gigue, matassins, minué, folía, tocata yitaliana”, a także msze, Magnificat i hymny ("Pange lingua", "Veni Creator", "Sacris solemniis", "Ave maristela", etc.)
W latach 1984–1986 ukazało się w Madrycie wydanie zredagowane przez Juliána Sagastę Galdosa, zatytułowane "Tonos de palacio y canciones comunes" ). Zawierało ono wybrane kompozycje Martíana y Colla z piątego tomu "Flores de Música".

</doc>
<doc id="1198922" url="https://pl.wikipedia.org/wiki?curid=1198922" title="Klub Hawaje">
Klub Hawaje

Klub Hawaje (fr. "Les Garçons de la plage") – francuski serial komediowy produkowany w latach 1994–1995. Składał się z 85 odcinków po 26 minut każdy. Premierę miał 19 grudnia 1994 w telewizji TF1. W Polsce emitowany przez telewizję Polonia 1. Stworzony przez Jean-François Porry.
Fabuła.
Serial koncentruje się na losach ekipy w ośrodku wypoczynkowym "Klub Hawaje" znajdującym się na wyspie Sint Maarten. Dyrektorką ośrodka jest Agnes a jej asystentką Brigitte. Pobyt gościom umilają Tom, Mo i Pat, a w późniejszym czasie także Éric.
Wersja polska.
Wersja polska: En-Be-Ef Warszawa
Tekst: 
Czytał: Lucjan Szołajski

</doc>
<doc id="1198923" url="https://pl.wikipedia.org/wiki?curid=1198923" title="Międzyzakładowy Związek Zawodowy Rewidentów Taboru">
Międzyzakładowy Związek Zawodowy Rewidentów Taboru

Międzyzakładowy Związek Zawodowy Rewidentów Taboru zrzesza pracowników następujących spółek grupy PKP S.A.:
oraz spółek które wystąpiły z grupy PKP:
Związek jest członkiem centrali związkowej Ogólnopolskie Porozumienie Związków Zawodowych oraz Konfederacji Polskich Kolejarzy FORUM, obie z siedzibą w Warszawie. 
Siedziba.
Zarząd Krajowy związku do 2010 mieścił się w budynku b. Śląskiej Dyrekcji Okręgowej Kolei Państwowych w Katowicach, al. Roździeńskiego 1. 

</doc>
<doc id="1198925" url="https://pl.wikipedia.org/wiki?curid=1198925" title="Katal">
Katal

 |Wielkosc = 
 |WielkoscOzn = 
 |SI-jedn = pochodna
 |CGS-jedn = 
 |esCGS-jedn = 
 |emCGS-jedn = 
 |Imp-jedn = 
 |Nazwisko = 
 |Etymologia = 
 |JednPodstawowa = mol, sekunda
Katal (kat) – jednostka SI aktywności katalitycznej enzymów ("aktywność enzymatyczna") i innych katalizatorów. Jeden katal to taka ilość katalizatora, która zwiększa szybkości reakcji o 1 mol/s w określonych warunkach.
Jednostka ta została zarekomendowana do stosowania w miejsce jednostki enzymu (U) w roku 1978 przez "Nomenclature Committee of the International Union of Biochemistry":
Na 21. Generalnej Konferencji Miar w październiku 1999 katal został uznany za jednostkę pochodną układu SI.
Ponieważ katal w porównaniu do U jest jednostką bardzo dużą, typowo stosuje się mikro-, nano- i pikokatale (μkat, nkat i pkat).

</doc>
<doc id="1198926" url="https://pl.wikipedia.org/wiki?curid=1198926" title="Wien Meidling">
Wien Meidling

Wien Meidling – jedna z głównych stacji kolejowych w Wiedniu, w dzielnicy Meidling, w Austrii. Ma 4 dwu-krawędziowe perony. Po zamknięciu stacji Wien Südbahnhof, od 13 grudnia 2009 stacja końcowa dla pociągów Austriackiej Kolei Południowej. 

</doc>
<doc id="1198927" url="https://pl.wikipedia.org/wiki?curid=1198927" title="T and T">
T and T

T and T – utrzymany w lekkim, nieco komediowym stylu serial kryminalny produkowany w latach 1987-1990 w USA i Kanadzie. Swoją polską premierę miał na ekranach Polonii 1 w latach 90. Opowiada o pracy dwójki detektywów T.S. Turnera i Amandy Taler. W pierwszej z głównych ról znany przede wszystkim z serialu "„Drużyna A”" – Mr. T.
Piosenkę tytułową wykonuje Merry Clayton.
Głos we wstępie: "„T.S. Turner był miejskim cwaniakiem, który nie chciał podporządkować się prawom ulicy, wreszcie został wrobiony w przestępstwo, którego nie popełnił. Amy Taler była młodą walczącą prawniczką. Wniosła o rewizję sprawy Turnera i wyciągnęła go z więzienia, teraz w krawacie i garniturze pomaga jej, jako prywatny detektyw. Mówią o nich T and T”"

</doc>
<doc id="1198929" url="https://pl.wikipedia.org/wiki?curid=1198929" title="Piotr Majewski (ur. 1962)">
Piotr Majewski (ur. 1962)

Piotr Majewski (ur. 1962) – polski dziennikarz radiowy i telewizyjny, producent.
Życiorys.
Absolwent warszawskiego Liceum im. Stefana Batorego oraz Uniwersytetu Warszawskiego (wydz. historyczny, katedra muzykologii). Karierę zawodową rozpoczął w 1984 roku, w Redakcji Muzycznej Programu Trzeciego Polskiego Radia.
Autor i współautor popularnych audycji radiowych (m.in.: „Jazz lat 80.”, „Trzy kwadranse jazzu”, „Jam-session w Trójce”, „Między punkiem a funkiem”, „Każdy gra inaczej”, „Dyżurny magazyn bigbitowy” (wraz z Janem Chojnackim i Wojciechem Mannem), „Krajowa Scena Młodzieżowa” (wraz z Pawłem Sito i Katarzyną Kanclerz). Cykl „Krajowa Scena Młodzieżowa”, wsparty był licznymi, organizowanymi w całej Polsce koncertami (przy współpracy agencji impresaryjnej AIA – m.in. Adam Galas, Katarzyna Kanclerz). W końcu lat 80. była to najpoważniejsza platforma prezentacji polskiej muzyki młodzieżowej (m.in.: Kobranocka, Ziyo, Róże Europy, Golden Life, Sztywny Pal Azji, Chłopcy z Placu Broni, Formacja Nieżywych Schabuff, Proletariat, Closterkeller).
Kontynuacją działań Krajowej Sceny Młodzieżowej, był magazyn radiowy „Brum”, którego – kierowaną przez Piotra Majewskiego – redakcję, współtworzyli m.in. Piotr Klatt, Jurek Owsiak, Kuba Wojewódzki, Paweł Zeitz, Wojtek Ossowski i Alicja Leszczyńska. Redakcja ta, na Festiwalu Sopot'92, otrzymała statuetkę „Bursztynowego Mikrofonu” za najlepszą muzyczną audycję radiową.
W latach 1987-1990, jako "druh zastępowy" poprowadził 3 wydania Listy Przebojów Programu Trzeciego.
W 1988 roku został członkiem Rady Programowej i Jury Festiwalu Muzyków Rockowych w Jarocinie, a w latach 1989-1991 pełnił funkcję Dyrektora Artystycznego i Szefa Rady Programowej tego festiwalu.
W 1989 roku został jednym z założycieli firmy fonograficznej Zic-Zac Music Company, a w 1993 założył jedną z pierwszych agencji reklamy telewizyjnej, Mount Art Independent.
W latach 1995-1998, prowadząc firmę PM Entertainment organizował wiele koncertów (m.in. Tomasza Stańki, Candy Dulfer, Adama Holzmana, Gary’ego Thomasa, Michała Urbaniaka).
W latach 1996-1998 pełnił funkcję Dyrektora Programowego firmy Nazca Love Production (produkcja programów muzycznych i młodzieżowych dla Telewizji Polsat), a w latach 2003-2005, funkcję Dyrektora Programowego i Prezesa Zarządu JazzRadia.
Jako komentator muzyczny i prezenter, współpracował ze stacjami telewizyjnymi takimi jak Canal+, Teleexpress, TVP Łódź, TVP1, TVP2 oraz radiowymi – Programem Pierwszym i Drugim Polskiego Radia, Polskim Radiem Bis oraz Rozgłośnią Harcerską. Jako recenzent współpracował z czasopismami:
„Jazz Forum”, „Magazyn Muzyczny – Jazz” „Non Stop”, „Elle”
Od 1998 roku, na stałe współpracując z firmą Music Factory-CMG, realizował wiele produkcji eventowych i koncertowych, a także multimedialną akcję „Re:akcja” (dla TVP1) oraz cykl programów (dla TV4) poświęconych sportom ekstremalnym, „Sportex.tv”.
Współpracował z Radiem Polska Live! istniejącym przy warszawskiej Akademii Dziennikarstwa i Realizacji Dźwięku oraz z chicagowskim radiem Polski FM, gdzie prowadzi audycję „Subiektywny Przewodnik Muzyczny”. Następnie związany z Polskim Radiem RDC, gdzie prowadził m.in. autorską audycję „Subiektywnie o muzyce".
Obecnie pełni funkcję szefa redakcji publicystyki kulturalnej w radiowej Trójce. 
Życie prywatne.
Syn polskiego kompozytora i aktora, Czesława Majewskiego, i jego pierwszej żony - Barbary Kwapińskiej, "de domo" Batarowicz.
26 marca 2021 media obiegła informacja o śmierci jego syna, Franciszka, który również pracował w radiu. Przez ostatni rok życia był związany z Radiospacją.

</doc>
<doc id="1198931" url="https://pl.wikipedia.org/wiki?curid=1198931" title="Akademia pana Kleksa (film)">
Akademia pana Kleksa (film)

Akademia pana Kleksa – polsko-radziecki muzyczny film fantasy z 1983 roku w reżyserii Krzysztofa Gradowskiego, będący adaptacją książki o tym samym tytule autorstwa Jana Brzechwy. Film jest dwuczęściowy: cz. I "Przygoda księcia Mateusza", cz. II "Tajemnica Golarza Filipa".
Film w Polsce był emitowany także w telewizji. Wydany został również w wersji zrekonstruowanej cyfrowo.
Lokalizacje.
Zdjęcia do filmu realizowano w pałacu w Nieborowie, w Arkadii (przy akwedukcie), w parku przy zamku w Gołuchowie (województwo wielkopolskie), na ulicach Piotrkowa Trybunalskiego (ul. Rycerska, ul. Sieradzka i pl. Kościuszki) oraz w Jaskółczym Gnieździe na Krymie. Adaś leci nad Dunajcem (przełom Dunajca). Zdjęcia do "Przygody Księcia Mateusza" powstały w Pałacu Woroncowa w Ałupce.
Opis fabuły.
Dziesięcioletni Adaś Niezgódka (Sławomir Wronka) wstępuje do Akademii pana Kleksa, prowadzonej przez ekscentrycznego nauczyciela Ambrożego Kleksa (Piotr Fronczewski). Oprócz głównej fabuły (przygody w akademii), w filmie rozwijane są różne inne wątki – np. opowieść tajemniczego szpaka Mateusza, który kiedyś był księciem, podróż Adasia do psiego raju itp.
Sielankowy klimat filmu mąci postać Golarza Filipa – czarnego charakteru, który wysyła do Akademii humanoidalnego androida zwanego Adolf, mającego zniszczyć istniejący tam bajkowy świat.
Piosenki w filmie.
Muzyka i piosenki w reżyserii Krzysztofa Gradowskiego
Muzyka: Andrzej Korzyński
Teksty: Jan Brzechwa, Krzysztof Gradowski

</doc>
<doc id="1198938" url="https://pl.wikipedia.org/wiki?curid=1198938" title="Madonna z Montserrat">
Madonna z Montserrat

Madonna z Montserrat (zwana też La Moreneta, co w języku katalońskim znaczy "czarna") – drewniana romańska figura Matki Boskiej z Dzieciątkiem znajdująca się w klasztorze benedyktyńskim Montserrat w masywie górskim Montserrat w Katalonii. Początkowo uważano, że powstała w VI wieku, jednak po badaniach metodą węgla radioaktywnego określono czas jej powstania na drugą połowę XII wieku.
Historia.
Według legendy została wyrzeźbiona w pierwszych latach chrześcijaństwa w Jerozolimie przez świętego Łukasza i przywieziona do Katalonii przez świętego Piotra. W VIII wieku została ukryta przed Maurami. Odnaleziono ją pod koniec IX wieku. Legenda mówi, że figurki nie można było przesunąć, co uznano za cud.
Klasztor Montserrat z figurą Madonny stał się miejscem licznych pielgrzymek.
11 września 1881 papież Leon XIII ogłosił Madonnę z Montserrat patronką Katalonii.

</doc>
<doc id="1198941" url="https://pl.wikipedia.org/wiki?curid=1198941" title="Czapla białoszyja">
Czapla białoszyja

Czapla białoszyja ("Ardea pacifica") – gatunek dużego ptaka z rodziny czaplowatych (Ardeidae). Monotypowy.

</doc>
<doc id="1198943" url="https://pl.wikipedia.org/wiki?curid=1198943" title="La Moreneta">
La Moreneta



</doc>
<doc id="1198946" url="https://pl.wikipedia.org/wiki?curid=1198946" title="Magdalena Wielechowska">
Magdalena Wielechowska

Magdalena Wielechowska z domu Nykiel (ur. 25 marca 1983 w Kowarach) – polska biathlonistka. Olimpijka z Turynu. Od 2022 członek zarządu Polskiego Związku Biathlonu.
Kariera.
Broniła barw MKS Karkonosze Sporty Zimowe Jelenia Góra. Debiutowała na Igrzyskach Olimpijskich w Turynie. Do tej pory jej największym sukcesem jest 6. miejsce w mistrzostwach świata juniorów w Haute Maurienne w 2004 roku w biegu drużynowym.
W seniorskiej karierze najlepszy wynik osiągnęła na mistrzostwach świata w Hochfilzen w 2005, kiedy to wspólnie z koleżankami zajęła 12. miejsce w sztafecie.
Po mistrzostwach świata w Dusznikach-Zdroju w 2010 roku, zawodniczka ogłosiła zakończenie kariery i zapowiedziała, że będzie pracować w roli trenera.
Życie prywatne.
Jest absolwentką Zespołu Szkół Ogólnokształcących i Mistrzostwa Sportowego w Szklarskiej Porębie, gdzie obecnie jest trenerem.

</doc>
<doc id="1198957" url="https://pl.wikipedia.org/wiki?curid=1198957" title="Satanizm">
Satanizm

Satanizm – termin określający wiele różnych systemów religijnych, wierzeń oraz praktyk, które nawiązują do różnie rozumianego Szatana. Cechy wspólne wszystkich odmian satanizmu to sprzeciw wobec norm i wzorców społecznych, przeświadczenie o posiadaniu wiedzy tajemnej nawiązującej do wyobrażeń o demonach. Wiedza tajemna wcale nie musi być powiązana z kultem zła lub wiarą w osobowego Szatana.
Wyróżnić można dwa nurty satanizmu:
Satanizm teistyczny Kościoły chrześcijańskie przypisały osobom zajmującym się magią i czarami od okresu renesansu.
Współczesny ruch satanistyczny zainicjował Anton Szandor LaVey, zakładając według tradycji 30 kwietnia 1966 roku w Noc Walpurgi Kościół Szatana. W rzeczywistości organizacja została stworzona rok później. Przypadło to na okres ówczesnej rewolucji obyczajowej. Grupa wyznawców satanizmu laveyańskiego to największa organizacja satanistyczna istniejąca współcześnie.
Poza satanizmem wyróżniane są różne formy pseudosatanizmu takie jak:
W Stanach Zjednoczonych i Europie Zachodniej od lat 60 XX wieku powstały setki grup nawiązujące do mitu satanistycznego. Wiele z tych grup to odłamy Kościoła Szatana. Mit satanistyczny wykorzystują muzycy tworzący death metal, black metal i blackened death metal. Najwięcej grup satanistycznych powstało w USA. W katolickich społeczeństwach Europy grup takich powstało mniej. We Włoszech powstała grupa Dzieci Szatana, założona przez Marca Dimitriego w roku 1982.

</doc>
<doc id="1198961" url="https://pl.wikipedia.org/wiki?curid=1198961" title="Ułan Bator (stacja kolejowa)">
Ułan Bator (stacja kolejowa)

Ułan Bator – stacja kolejowa w Ułan Bator, w Mongolii. Jest największą stacją kolejową w kraju. Posiada 2 perony.
Dworzec kolejowy usytuowany jest w odległości ok. 2 km na południowy zachód od placu Suche Batora. Zatrzymują się tu wszystkie pociągi międzynarodowe i krajowe.

</doc>
<doc id="1198963" url="https://pl.wikipedia.org/wiki?curid=1198963" title="Okręg wyborczy Caerphilly">
Okręg wyborczy Caerphilly

Okręg wyborczy Caerphilly powstał w 1918 r. i wysyła do brytyjskiej Izby Gmin jednego deputowanego. Okręg położony jest w południowej Walii. Jak do tej pory wygrywali tam tylko reprezentanci Partii Pracy.

</doc>
<doc id="1198965" url="https://pl.wikipedia.org/wiki?curid=1198965" title="Paulina Bobak">
Paulina Bobak

Paulina Bobak (ur. 1 października 1984 w Zakopanem) – polska biathlonistka, zawodniczka AZS AWF Katowice.
Kariera.
Karierę sportową rozpoczęła w klubie sportowym BKS Wojsko Polskie Kościelisko. Medalistka mistrzostw Polski seniorów, ogólnopolskiej Olimpiady Młodzieży oraz Mistrzostw Polski Juniorów. Sukcesem jej jest udział w sztafecie, która zajęła 7. miejsce w mistrzostwach świata w Östersund w 2008 roku.
Pierwsze punkty w Pucharze Świata zdobyła 18 grudnia 2008 w Hochfilzen. Startując w biegu indywidualnym, przy bezbłędnym strzelaniu zajęła 19. miejsce.
Jest dwukrotną medalistką Zimowych igrzysk wojskowych w Dolinie Aosty (2010): złoto w biathlonie – drużynowo ("sprint 7,5 km"), a także brąz w drużynowym biegu patrolowym na 15 km.
Była w składzie reprezentacji Polski na zimowe igrzyska olimpijskie w Vancouver w 2010 i w Soczi w 2014 roku jednak nie wystartowała w żadnej konkurencji.
Życie prywatne.
Jest żołnierzem Wojska Polskiego w stopniu starszego szeregowego.

</doc>
<doc id="1198967" url="https://pl.wikipedia.org/wiki?curid=1198967" title="Lucas (powieść)">
Lucas (powieść)

Lucas – powieść angielskiego pisarza Kevina Brooksa (autora książki "Martyn Pig") wydana po raz pierwszy w 2002 roku przez brytyjski The Chicken House. Angielska wersja okładki posiada również dopisek – "A Story of Love and Hate" (o miłości i nienawiści). W Polsce książka ukazała się w tłumaczeniu Anny i Miłosza Urbanów nakładem wydawnictwa Media Rodzina w 2007 roku. Jest ona skierowana do młodzieży i dorosłych. Książka zdobyła pierwsze miejsce angielskiego North East Book Award w 2004 roku. Poruszane są w niej współczesne problemy dyskryminacji i ksenofobii.
Na stronach książki piętnastoletnia Caitlin (Cait) McCann opowiada o wydarzeniach sprzed roku, kiedy w jej otoczeniu pojawia się tajemniczy chłopak. Cait wydał się on niezwykły, ale inni nienawidzą go lub po prostu się go boją.
Cait mieszka wraz z ojcem na wyspie przy wybrzeżu Anglii. Na początku wakacji z college’u wrócił jej brat, Dominik (nazywany „Domem”). Wtedy Cait zobaczyła chłopca przeprawiającego się przez wąską groblę prowadzącą na wyspę. Często rozmyślała o nim. Zanim go poznała, ów chłopak – Lucas, stał się jedną z najważniejszych postaci w jej życiu. Przystojny, bezpośredni, odważny, umiejący trafnie oceniać ludzi i przewidywać ich czyny, wydaje się, że nie potrzebuje nikogo i niczego; nikt nie wiedział skąd pochodzi, gdzie mieszka. Miejscowi nie rozumieją go, uważają, że jest inny, gorszy. Prześladują Lucasa, chcą się go pozbyć, urządzają nawet na niego „polowania”, prawie dochodzi do morderstwa. Cait nie może zrozumieć, dlaczego ludzie potrafią być tacy źli, tak nietolerancyjni i tacy okrutni. Próbuje pomóc Lucasowi, ale mając przeciwko sobie bandę pijanych, "w narkotycznym transie", żądnych krwi mieszkańców wyspy niewiele może zdziałać.
Dramatycznych wydarzeń, które potem nastąpiły, Cait nie zapomni do końca życia.

</doc>
<doc id="1198971" url="https://pl.wikipedia.org/wiki?curid=1198971" title="Brygada KOP „Grodno”">
Brygada KOP „Grodno”

Brygada KOP „Grodno” – brygada piechoty Korpusu Ochrony Pogranicza.
Formowanie i zmiany organizacyjne.
Jesienią 1927 roku w składzie 6 Brygady Ochrony Pogranicza utworzona została 6 Półbrygada Ochrony Pogranicza. Dowódcy półbrygady podporządkowane zostały dwa bataliony graniczne i jeden batalion odwodowy oraz jeden szwadron kawalerii:
Dowództwo półbrygady rozmieszczono w Druskiennikach a później przeniesiono do Grodna.
W 1928 roku brygada ochraniała odcinek granicy państwowej długości 343,795 kilometrów
Latem 1929 roku 6 Półbrygada Ochrony Pogranicza przemianowana została na Brygadę KOP „Grodno”, która podporządkowana została bezpośrednio dowódcy Korpusu Ochrony Pogranicza. Skład brygady, w stosunku do jego poprzedniczki, pozostał niezmieniony. Dowództwo brygady znajdowało się w Grodnie. W 1931 roku mieściło się przy ulicy Brygidzkiej 1. Wszystkie pododdziały wchodzące w jej skład, obok dotychczasowych numerów, otrzymały nazwy miejscowości, w których stacjonowały. Dwa lata później numeracja batalionów i szwadronów została zniesiona. Organizacja brygady utrzymana została do wiosny 1937.
Organizacja brygady na początku lat 30. XX wieku
Pod względem jurysdykcji garnizonowej dowódcy brygady podporządkowana została Centralna Szkoła Podoficerów Korpusu Ochrony Pogranicza w Osowcu.
W 1931 roku zorganizowano kompanie saperów dla poszczególnych brygad Korpusu Ochrony Pogranicza. Dzieliły się na cztery typy, a nazwy przybierały od macierzystych jednostek. Brygada „Grodno” otrzymała kompanię typu III. Kompanie tego typu miały dwa plutony po trzy drużyny i drużynę gospodarczą. Etat kompanii wynosił 3 oficerów, 9 podoficerów i 80 szeregowców.
Na początku 1939 roku został rozformowany Batalion KOP „Suwałki”, a ochraniany przez niego odcinek granicy polsko-niemieckiej przekazany Straży Granicznej.
Z dniem 15 maja 1939 roku rozwiązano pułk KOP „Wilno” i zlikwidowano jego dowództwo. Bataliony: „Troki”, „Niemenczyn”, „Nowe Swięciany” oraz szwadron kawalerii „Nowe Swięciany” włączono do składu organizacyjnego Brygady KOP „Grodno” zwiększając jednocześnie obsadę jej dowództwa.
W dniach 24-27 sierpnia 1939 roku, w trakcie mobilizacji alarmowej przeprowadzonej na terenie Okręgu Korpusu Nr III na bazie Brygady KOP „Grodno” sformowane zostały następujące oddziały i pododdziały 33 Dywizji Piechoty Rezerwowej:
Z chwilą zakończenia mobilizacji Brygada KOP „Grodno” uległa rozformowaniu.
Struktura organizacyjna.
Struktura w 1929

</doc>
<doc id="1198973" url="https://pl.wikipedia.org/wiki?curid=1198973" title="A Time of Day">
A Time of Day

A Time of Day – studyjny album szwedzkiej grupy rocka progresywnego Anekdoten wydany w 2007 roku.
Muzycy.
Gościnnie:

</doc>
<doc id="1198974" url="https://pl.wikipedia.org/wiki?curid=1198974" title="Brygada KOP „Wilno”">
Brygada KOP „Wilno”

Brygada KOP „Wilno” – brygada piechoty Korpusu Ochrony Pogranicza.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21–22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. 6 Brygada Ochrony Pogranicza zorganizowana została w trzecim etapie formowania Korpusu Ochrony Pogranicza. Podstawę stanowiło rozporządzenie Ministra Spraw Wewnętrznych nr 1099 ze stycznia 1926 roku. Do czasu powstania brygady w rejonie m. Słobódka granicę polsko-łotewską ochraniał odwodowy 19 batalion graniczny oraz 18 i 19 szwadrony kawalerii. Na początku marca w skład 6 Brygady OP wchodziły: 20 batalion graniczny „Nowe Święciany”, 21 batalion graniczny „Niemenczyn”, 22 batalion graniczny „Nowe Troki”, 23 batalion graniczny „Orany”, 24 batalion graniczny „Sejny”, 18., 19. i 20. szwadron kawalerii. Brygada ochraniała pas o szerokości 583 km i głębokości 30 km. Dowództwo brygady rozmieszczono w Wilnie. W 1931 roku mieściło się przy ulicy Ostrobramskiej 7.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła stacjonowała w Wilnie przy 21 batalionie granicznym.
W 1927 roku sformowane zostało Dowództwo 6 Półbrygady Ochrony Pogranicza, 29 batalion odwodowy i trzy kompanie graniczne dla 19, 22 i 23 batalionów granicznych. Dowódcy 6 Półbrygady Ochrony Pogranicza podporządkowane zostały trzy bataliony (23, 24 i 29) i 19 szwadron kawalerii. Pozostałe pododdziały pozostały w bezpośredniej podległości dowódcy 6 Brygady Ochrony Pogranicza.
Latem 1928 roku zlikwidowana została szkoła podoficerska. W jej miejsce, oraz w miejsce identycznych szkół funkcjonujących w pozostałych brygadach, utworzony został Batalion Szkolny KOP w twierdzy Osowiec.
Aby zapewnić odpowiednią liczbę żołnierzy o wyszkoleniu saperskim, z dniem 1 kwietnia 1928 roku utworzono brygadowy ośrodek wyszkolenia pionierów przy 21 batalionie granicznym w Wilnie.
W lipcu 1929 roku połączono 3 i 6 Brygady KOP tworząc Brygadę KOP „Wilno”, zlikwidowano Dowództwo 6 Półbrygady, utworzono Pułk KOP „Głębokie” i Pułk KOP „Wilejka” oraz wydzielono część pododdziałów dla nowo powstałej Brygady KOP „Grodno”. Jednocześnie pododdziały KOP otrzymały nazwy miejscowości, w których stacjonowały.
W 1931 roku zorganizowano kompanie saperów dla poszczególnych brygad Korpusu Ochrony Pogranicza. Dzieliły się na cztery typy, a nazwy przybierały od macierzystych jednostek. Brygada „Wilno” otrzymała kompanię typu II. Składała się ona z dowódcy kompanii, drużyny gospodarczej oraz trzech plutonów saperów po trzy drużyny. Łącznie liczyła 106 żołnierzy w tym 4 oficerów, 11 podoficerów i 91 szeregowców.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi rozformowanie Brygady KOP „Wilno”. Jej pułki zostały samodzielnymi oddziałami, podporządkowanymi bezpośrednio dowódcy KOP.
Obsada personalna dowództwa brygady.
Dowódcy brygady:
Szefowie sztabu:
I oficerowie sztabu brygady:
II oficerowie sztabu brygady:

</doc>
<doc id="1198976" url="https://pl.wikipedia.org/wiki?curid=1198976" title="Brygada KOP „Nowogródek”">
Brygada KOP „Nowogródek”

Brygada KOP „Nowogródek” – brygada piechoty Korpusu Ochrony Pogranicza.
Formowanie i zmiany organizacyjne.
We wrześniu 1924 roku powołano Korpus Ochrony Pogranicza. 2 Brygada Ochrony Pogranicza zorganizowana została w pierwszym etapie formowania Korpusu. Podstawą formowania był rozkaz szefa Sztabu Generalnego nr L. dz. 12044/O.de B./24 z dnia 27 września 1924 roku.
Zorganizowano ją w październiku 1924 roku, na terenie województwa nowogródzkiego. 2 oraz 3 Brygadę formowały okręgi: I Warszawa, III Grodno i IX Brześć. W skład 2 Brygady weszły: 6 batalion graniczny, 8 batalion graniczny, 9 batalion graniczny, 2 szwadron kawalerii, 9 szwadron kawalerii i 10 szwadron kawalerii. Przegrupowanie do miejsca przeznaczenia brygada rozpoczęła 27 października 1924 roku. Oddziały brygady rozwinęły się od Lubienia na południu do Rakowa na północy i rozpoczęły służbę ochronną w pasie o szerokości 162 km i głębokości 30 km. Dowództwo brygady rozmieszczono w Baranowiczach przy ulicy Szosowej 42.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła stacjonowała w Klecku przy 9 batalionie granicznym.
Latem 1928 roku zlikwidowana została szkoła podoficerska. W jej miejsce, oraz w miejsce identycznych szkół funkcjonujących w pozostałych brygadach, w twierdzy Osowiec utworzony został batalion szkolny KOP. Ponadto przy 2 Brygadzie OP zorganizowano Szkołę Tresury Psów Meldunkowych. Szkoła stacjonowała w Klecku przy 9 batalionie granicznym.
W 1928 roku brygada ochraniała odcinek granicy państwowej długości 180,099 kilometrów.
Aby zapewnić odpowiednią liczbę żołnierzy z wyszkoleniem saperskim, 1 kwietnia 1928 roku utworzono brygadowy ośrodek wyszkolenia pionierów przy 9 batalionie granicznym w Klecku.
W 1931 roku zorganizowano kompanie saperów dla poszczególnych brygad Korpusu Ochrony Pogranicza. Dzieliły się na cztery typy, a nazwy przybierały od macierzystych jednostek. Brygada „Nowogródek” otrzymała kompanię typu III. Kompanie tego typu miały dwa plutony po trzy drużyny i drużynę gospodarczą. Etat kompanii wynosił 3 oficerów, 9 podoficerów i 80 szeregowców.
31 stycznia 1934 roku została zlikwidowana Szkoła Tresury Psów Meldunkowo-Śledczych KOP w Klecku. Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi rozformowanie Brygady KOP „Nowogródek”. Pułk KOP „Wołożyn” został podporządkowany bezpośrednio dowódcy korpusu, a pozostałe pododdziały weszły w skład pułku KOP „Snów”.
Struktura organizacyjna.
Struktura 2 Brygady Ochrony Pogranicza w 1927 roku
Struktura Brygady KOP „Nowogródek” w styczniu 1934 roku
Obsada personalna dowództwa brygady.
Obsada oficerska 30 września 1928:

</doc>
<doc id="1198977" url="https://pl.wikipedia.org/wiki?curid=1198977" title="Gare de Versailles-Rive Gauche">
Gare de Versailles-Rive Gauche

Gare de Versailles-Rive Gauche – stacja końcowa szybkiej kolei miejskiej RER linii C w Wersal, w regionie Île-de-France, we Francji. Stacja znajduje się w pobliżu Pałacu wersalskiego. Posiada 4 perony.

</doc>
<doc id="1198978" url="https://pl.wikipedia.org/wiki?curid=1198978" title="Katarzyna Ponikwia">
Katarzyna Ponikwia

Katarzyna Ponikwia (ur. 29 października 1982 w Zakopanem) – polska biathlonistka. Zawodniczka klubu BKS Wojsko Polskie Kościelisko. Wielokrotna reprezentantka Polski podczas Igrzysk olimpijskich, mistrzostw świata, mistrzostw Europy i Pucharu Świata. Karierę zawodniczą zakończyła w 2011 roku.
Największy sukces jako juniorka odniosła podczas mistrzostw świata juniorów w Ridnaun-Val Ridanna w 2002 roku, gdzie w sprincie zajęła 5. miejsce. Jako seniorka najlepsze wyniki osiągała w sztafetach. Na mistrzostwach świata w Oberhofie w 2005 roku, wspólnie z koleżankami zajęła 8. miejsce. Uczestniczyła w Igrzyskach Olimpijskich w Turynie. W 2007 na Mistrzostwach Świata we Włoskiej Anterselvie zajęła 30. miejsce w sprincie na 7,5 km strzelając bezbłędnie. Były to jej pierwsze punkty w karierze w Pucharze Świata.
Na przełomie 2006 i 2007 roku u zawodniczki pojawiły się problemy z kręgosłupem, z czasem były one coraz bardziej dokuczliwe, w październiku 2009 Ponikwia przeszła operację odcinka lędźwiowego kręgosłupa. Po rekonwalescencji Polka planowała powrót do wyczynowego uprawiania biathlonu, jednak z przyczyn zdrowotnych i rodzinnych w 2011 ogłosiła zakończenie kariery.
Służyła w Wojsku Polskim w stopniu starszego szeregowego.
Biathlon uprawiał także jej ojciec, Ryszard Ponikwia oraz dwóch braci, Robert i Bartłomiej.

</doc>
<doc id="1198981" url="https://pl.wikipedia.org/wiki?curid=1198981" title="Brygada KOP „Podole”">
Brygada KOP „Podole”

Brygada KOP „Podole” – brygada piechoty Korpusu Ochrony Pogranicza.
Geneza.
Do czasu zakończenia wojny polsko-bolszewickiej, czyli do jesieni 1920 roku, wschodnią granicę państwa polskiego wyznaczała linia frontu. Dopiero zarządzeniem z 6 listopada 1920 roku utworzono Kordon Graniczny Ministerstwa Spraw Wojskowych. W połowie stycznia 1921 roku zmodyfikowano formę ochrony granicy i rozpoczęto organizowanie Kordonu Granicznego Naczelnego Dowództwa WP. Obsadzony on miał być przez żandarmerię polową i oddziały wojskowe. Latem 1921 roku ochronę granicy wschodniej postanowiło powierzyć Batalionom Celnym.
29 października 1921 wojewoda tarnopolski wydał zarządzenie, w którym granicę państwową na terenie województwa tarnopolskiego podzielił na cztery odcinki:
W drugiej połowie 1922 roku przeprowadzono kolejną reorganizację organów strzegących granicy wschodniej. 1 września 1922 bataliony celne przemianowano na bataliony Straży Granicznej.
Już w następnym roku zlikwidowano Straż Graniczną, a z dniem 1 lipca 1923 roku pełnienie służby granicznej na wschodnich rubieżach powierzono Policji Państwowej.
W sierpniu 1924 roku podjęto uchwałę o powołaniu Korpusu Ochrony Pogranicza – formacji zorganizowanej na wzór wojskowy, a będącej etacie Ministerstwa Spraw Wewnętrznych.
Formowanie i zmiany organizacyjne.
Na posiedzeniu Politycznego Komitetu Rady Ministrów, w dniach 21–22 sierpnia 1924 roku, zapadła decyzja powołania Korpusu Wojskowej Straży Granicznej. 12 września 1924 roku Ministerstwo Spraw Wojskowych wydało rozkaz wykonawczy w sprawie utworzenia Korpusu Ochrony Pogranicza, a 17 września instrukcję określającą jego strukturę. 4 Brygada Ochrony Pogranicza zorganizowana została w drugim etapie formowania Korpusu Ochrony Pogranicza na podstawie rozkazu MSWojsk. nr 1600/tjn./O.de B/25 w terminie do 1 marca 1925 roku z gotowością do obsadzenia granicy na dzień 12 marca 1925 roku. Jednostką formującą był 54 pułk piechoty. W skład brygady weszły: 12 batalion graniczny „Skałat”, 13 batalion graniczny „Kopyczyńce”, 14 batalion graniczny „Borszczów”, 12 szwadron kawalerii „Koszlaki”, 13 szwadron kawalerii „Czortków”, 14 szwadron kawalerii „Zaleszczyki”. Brygada rozwinęła się na terenie województwa tarnopolskiego. Dowództwo brygady rozmieszczono w Czortkowie. Pas ochraniany przez brygadę miał 342 km szerokości i 30 km głębokości. Na podstawie rozkazu dowódcy KOP nr L.dz.931/Og., w lutym 1926 roku z podporządkowania brygady wyszedł 14 szwadron OP.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła stacjonowała w Mostach Wielkich przy 25 batalionie granicznym.
Rozporządzeniem ministra skarbu z 30 czerwca 1927 roku rozpoczęto reorganizację Straży Celnej.
Z dniem 1 listopada 1927 roku Inspektorat Straży Celnej „Zaleszczyki” został rozwiązany, a jego rejon odpowiedzialności został przekazany batalionowi KOP „Borszczów”.
W 1928 roku brygada ochraniała odcinek granicy państwowej długości 365,134 kilometrów.
Latem 1928 zlikwidowana została szkoła podoficerska. W jej miejsce, oraz w miejsce identycznych szkół funkcjonujących w pozostałych brygadach, w twierdzy Osowiec utworzony został batalion szkolny KOP.
Aby zapewnić odpowiednią liczbę żołnierzy o wyszkoleniu saperskim, z dniem 1 kwietnia 1928 roku utworzono brygadowy ośrodek wyszkolenia pionierów przy 25 batalionie granicznym w Mostach Wielkich.
W 1931 roku zorganizowano kompanie saperów dla poszczególnych brygad Korpusu Ochrony Pogranicza. Dzieliły się na cztery typy, a nazwy przybierały od macierzystych jednostek. Brygada „Podole” otrzymała kompanię typu III. Kompanie tego typu miały dwa plutony po trzy drużyny i drużynę gospodarczą. Etat kompanii wynosił 3 oficerów, 9 podoficerów i 80 szeregowców.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi przeorganizowanie Brygady KOP „Podole” poprzez rozwiązanie pułku KOP „Czortków” wchodzącego dotychczas w skład organizacyjny brygady i reorganizacje dowództwa brygady. Brygadzie podporządkowano stację gołębi pocztowych KOP „Buczacz”
We wrześniu 1937 w składzie brygady został sformowany Dywizjon Artylerii Lekkiej KOP „Czortków”.
Zarządzeniem dowódcy KOP gen. bryg. Jana Kruszewskiego w sprawie zmian w kwatermistrzostwie KOP, dniem 1 kwietnia 1939 roku utworzono w brygadzie etat oficera granicznego w stopniu kapitana.
W sierpniu 1939 roku Brygada KOP „Podole” mobilizowała w dwóch rzutach 36 Dywizję Piechoty. Pierwszy rzut organizowano 27 sierpnia w mobilizacji alarmowej i drugi rzut 31 sierpnia w mobilizacji powszechnej. Kwaterę główną dywizji, dowództwo oraz I i II batalion 163 pp mobilizował batalion KOP „Czortków”, a III batalion mobilizował batalion KOP „Borszczów”. Batalion KOP „Kopyczyńce” mobilizował III batalion 165 pp.
Z dniem 30 sierpnia zlikwidowano dowództwo Brygady KOP „Podole” przekształcając je w dowództwo pułku KOP „Czortków”.
Służba graniczna.
W 1937 roku ustalono dla brygady następujący podział ochranianego odcinka granicy państwowej:
Struktura organizacyjna brygady.
Struktura 4 Brygady Ochrony Pogranicza w 1927 roku
Struktura Brygady KOP „Podole” w 1934 roku
Struktura Brygady KOP „Podole” w latach 1937–1939
Reorganizacja przeprowadzona w 1937 roku spowodowała zmiany w dotychczasowym podziale odcinków granicznych między jednostkami brygady.
Obsada personalna dowództwa brygady.
Dowódcy:
Zastępca dowódcy:
Szefowie sztabu:
I oficerowie sztabu brygady:
Szef łączności brygady:
Obsada personalna dowództwa 4 Brygady 30 września 1928:
Obsada personalna brygady w (maju) czerwcu 1939:
Obsada oficerska rejonu PW przy Brygadzie KOP „Podole” w maju 1939:

</doc>
<doc id="1198982" url="https://pl.wikipedia.org/wiki?curid=1198982" title="Turystyka w Porto">
Turystyka w Porto

Porto (znane również jako Oporto - litera "O" występuje tu jako rodzajnik męski) jest miastem atrakcyjnym pod względem turystycznym. Najważniejszym miejscem jest stare miasto wpisane na Listę światowego dziedzictwa UNESCO.
Centrum miasta położone jest na granitowym wzgórzu Penaventosa, opadając ku północnemu brzegowi rzeki Duero, której brzegi łączy 6 mostów, kończąc się na nabrzeżu Ribeira. Najstarsze budynki pochodzą ze średniowiecza, jednakże znajdują się tu również budowle z XX wieku, jak choćby Casa da Musica. Należy również wspomnieć o wytwórniach win w sąsiednim Vila Nova de Gaia, produkujących sławne Porto w których organizowane są wycieczki z przewodnikiem, połączone z degustacją.
Najważniejsze części miasta.
Okolica wpisana na listę UNESCO.
Porto rozpoczęło starania o wpis na Listę światowego dziedzictwa UNESCO w roku 1993, a uzyskało go 3 lata później.
Obszar zakwalifikowany obejmuje średniowieczną dzielnicę znajdującą się w obrębie XIV-wiecznego muru, którego pozostałości istnieją do dziś. Swym zasięgiem pokrywa obszar na południe od Praça da Liberdade, przekraczając rzekę Douro, aż po Vila Nova de Gaia. Większość z najciekawszych miejsc w mieście znajduje się właśnie tutaj. Najważniejsze z nich to Cais da Ribeira i Ponte Dom Luís I.
Centrum miasta.
Centrum miasta jest również jego centrum handlowym. Znajdują się tu siedziby wielu banków. Oprócz tego jest tu kilka interesujących placów oraz ulic (niektóre tylko dla ruchu pieszego) z mieszanką budynków w różnych stylach. 
Centralnym punktem tej okolicy jest Avenida dos Aliados, która zakończona jest od północy placem Praça do General Humberto, a od południa placem Praça da Liberdade. Budynki na niej położone są zbudowane głównie w stylu neoklasycystycznym. Północny koniec ulicy zdominowany jest przez Câmara Municipal do Porto (urząd miejski zwany również Paços do Concelho), który wygląda na bardzo stary, ale pochodzi z roku 1957. Z kolei na środku Praça da Liberdade, znajduje się rzeźba jeźdźca, którym jest XIX-wieczny król Pedro IV, a odsłonięta została w roku 1866.
Na wschód od Praça do General Humberto znajduje się kolorowy, dwupoziomowy, XIX-wieczny budynek targu spożywczego Mercado do Balhão. Jeszcze bardziej na północ znajduje się Rua de Santa Catarina, główna ulica handlowa miasta. Znajduje się przy niej również Capela das Almas, XVIII-wieczny budynek, wykończony charakterystycznymi płytkami azulejos. W okolicy znajduje się również teatr Coliseu.
Na zachód od Praça da Liberdade, niedaleko szpitala Hospital Santo Antonio, znajduje się mały park Jardim Cordoaria, a w jego okolicy kilka budynków należących do lokalnego uniwersytetu.
Na zachód od centrum.
Wiele z najciekawszych muzeów i atrakcji Porto, znajduje się na zachód od centrum miasta. Okolica oferuje kontrast do zatłoczonej Ribeiry. Można ją podzielić na 2 części: Boavistę i Foz do Douro.
Boavista FC rozpoczyna się na Rotundzie da Boavista (oficjalna nazwa - Praça de Mouzinho de Albuquerque), zatłoczone rondo z małym parkiem pośrodku, położone w odległości 3 kilometrów na północny zachód od Praça da Liberdade. Środek parku zdominowany jest przez potężną kolumnę, wybudowaną w 1951 na pamiątkę Wojny Przylądkowej (1808-14)i zwycięstwa nad Francją. Na północ od ronda znajduje się Casa da Musica. Avenida da Boavista ciągnie się przez 8 kilometrów od rotundy, po Atlantyk i Foz do Douro, przecinając Parque da Cidade (największy park w Porto). Posąg jeźdźca nieopodal morza to król Jan VI (władca Portugalii z początku XIX wieku), spoglądający w kierunku Brazylii. Wzdłuż ulicy przykuwają uwagę XIX-wieczne domy zbudowane przez Portugalczyków wracających ze swoimi fortunami z Brazylii. W Połowie ulicy znajduje się znane Museu de Arte Contemporâneade Serralves.
Foz do Douro rozciąga się na zachód od Ponte da Arrábida. Znajduje się tutaj kilka ciekawych obiektów, zwłaszcza dwa forty znajdujące się na nabrzeżu: Castelo do Queijo, znajdujący się na końcu Avenidy da Boavista i Castelo de São João.
Kuchnia.
Kuchnia nie należy do wyszukanych. Używa się tu dużo ziół i przypraw, a jedzenie jest tu generalnie lepsze niż na południu Portugalii. Serwowane dania są całkiem duże, więc śmiało można poprosić o pół porcji ("meia dose"). Zdarza się, że kelnerzy przynoszą chleb, oliwki czy ser, za które często trzeba później zapłacić. Jeśli chce się tego uniknąć, należy je po prostu odesłać lub zostawić nietknięte.
Głównymi daniami są te oparte na rybach i owocach morza, a podobnie jak w całym kraju króluje tu bacalhau (suszony i solony dorsz). Spośród mięs najpopularniejsze są: dziczyzna, wołowina i mięso kozie.
Najpopularniejsze miejscowe dania:

</doc>
<doc id="1198983" url="https://pl.wikipedia.org/wiki?curid=1198983" title="Parafia św. Judy Tadeusza w Krakowie">
Parafia św. Judy Tadeusza w Krakowie

Parafia św. Judy Tadeusza – parafia rzymskokatolicka należąca do dekanatu Kraków-Mogiła archidiecezji krakowskiej w dzielnicy Czyżyny przy ulicy Wężyka.
Historia parafii.
W 1935 kardynał Adam Stefan Sapieha powierzył budowę kościoła księdzu Józefowi Zastawniakowi z myślą o utworzeniu w przyszłości przy nowym kościele odrębnej parafii.
16 października 1936 poświęcono kamień węgielny.Pierwszą mszę świętą odprawiono 25 grudnia 1936 w miejscu wznoszonego kościelnego prezbiterium. Świątynia w stanie surowym była gotowa w 1939, wybuch wojny uniemożliwił wybudowanie kościelnej wieży. Konsekracja kościoła miała miejsce w 1942. Mimo toczącej się wojny w kościele kompletowano wyposażenie. W styczniu 1945 pocisk z sowieckiego czołgu w czasie operacji wyzwalania Krakowa uszkodził zachodnią ścianę kościoła niszcząc witraże i burząc mur zakrystii.
W kwietniu 1951 utworzono odrębną parafię obejmującą swoim zasięgiem Czyżyny i Łęg. W latach 1989–1991 dobudowano przewidzianą wcześniejszymi planami kościelną wieżę. W 1995 ponownej konsekracji świątyni dokonał kardynał Franciszek Macharski.
Kościół.
Kościół jest budowlą bazylikową, trójnawową, o półkoliście zakończonym prezbiterium, nawa główna została nakryta sklepieniem kolebkowym z lunetami. We wnętrzu prezbiterium znajdują się mozaiki z wyobrażeniami polskich świętych i błogosławionych. Świątynię pokrywa polichromia ze scenami z życia Chrystusa.
Terytorium parafii.
Ulice: Bieńczycka, Boguszówka, Centralna, Cichociemnych AK, Cuplowa, Dolna, Dolnomłyńska, Do Wisły, Gałczyńskiego, Habina, os. Handlowe bloki 1 i 2, Isep, al. Jana Pawła II od nru 72, Kamionka, os. Kolorowe, Kwiatów Polskich, Ławnicza, al. Najświętszej Maryi Panny Niepokalanej, Na Łąkach, Narciarska, Nastrojowa, Na Załęczu, Nowohucka, Odmentowa od nru 98, Osiedle, bpa Padniewskiego, Podbipięty Longina 86, al. Pokoju od nru 71, Poleska, os. II Pułku Lotniczego bloki 41, 42, 44-50, Sikorki, Siwka, Sołtysowska, Stręcka, Strumyk, Szafrańska, Śliwkowa, Tabaczna, bp Tomickiego, Tuwima, Wężyka, Woźniców, Wysockiej, Zapusta, ks. Zastawniaka, Zatyka
Duszpasterze.
Proboszczowie:
Wikariusze:

</doc>
<doc id="1198989" url="https://pl.wikipedia.org/wiki?curid=1198989" title="Brygada KOP „Wołyń”">
Brygada KOP „Wołyń”

Brygada KOP „Wołyń” – brygada piechoty Korpusu Ochrony Pogranicza.
Formowanie i zmiany organizacyjne.
We wrześniu 1924 roku powołany został Korpus Ochrony Pogranicza. 1 Brygada Ochrony Pogranicza sformowana została w pierwszym etapie formowania Korpusu na podstawie rozkazu L. dz. 12044/O.de B./24 szefa Sztabu Generalnego z dnia 27 września 1924 roku. Oddziały Okręgu Korpusu Nr II wystawiły: 2, 3 i 4 batalion graniczny oraz 3, 4 i 5 szwadron kawalerii. W skład dowództwa wchodziły między innymi trzy referaty służb: intendentury, łączności i sprawiedliwości. 27 października 1924 roku oddziały brygady przegrupowały się na granicę ZSRR i rozpoczęły pełnić służbę ochronną na odcinku o długości 280 km i głębokości 30 km. Dowództwo brygady rozmieszczono w budynku prywatnym w Zdołbunowie. W 1931 roku dowództwo mieściło się w Łucku przy ulicy Sienkiewicza 23.
W grudniu 1924 roku rozpoczęto formowanie 11 batalionu granicznego i 11 szwadronu kawalerii.
W 1926 roku zorganizowano na szczeblu brygady szkołę podoficerską dla niezawodowych podoficerów piechoty. Szkoła stacjonowała w Mizoczu przy 11 batalionie granicznym.
W ramach 1 Brygady OP zorganizowano też Szkołę Podoficerów Zawodowych Piechoty w Ostrogu, która wchodziła w skład 11 batalionu granicznego i Szkołę Podoficerów Zawodowych Kawalerii w Niewiarkowie będącą w 3 batalionie granicznym.
W 1927 roku 2 batalion graniczny i 5 szwadron kawalerii został podporządkowany dowódcy 5 Brygady Ochrony Pogranicza, a 4 szwadron kawalerii dowódcy 2 Brygady Ochrony Pogranicza, natomiast w składzie brygady został sformowany 26 batalion odwodowy.
W 1928 roku brygada ochraniała odcinek granicy państwowej długości 259,030 kilometrów.
Latem 1928 zlikwidowana została szkoła podoficerska. W jej miejsce oraz w miejsce identycznych szkół funkcjonujących w pozostałych brygadach, w twierdzy Osowiec utworzony został batalion szkolny KOP.
Aby zapewnić odpowiednią liczbę żołnierzy o specjalności saperskiej, z dniem 1 kwietnia 1928 roku utworzono brygadowy ośrodek wyszkolenia pionierów przy 3 batalionie granicznym w Hoszczy.
W 1931 roku zorganizowano kompanie saperów dla poszczególnych brygad Korpusu Ochrony Pogranicza. Dzieliły się na cztery typy, a nazwy przybierały od macierzystych jednostek. Brygada „Wołyń” otrzymała kompanię typu III. Kompanie tego typu miały dwa plutony po trzy drużyny i drużynę gospodarczą. Etat kompanii wynosił 3 oficerów, 9 podoficerów i 80 szeregowców.
Na podstawie rozkazu L. 500/tjn. Og. Org./37 dowódcy Korpusu Ochrony Pogranicza z dnia 23 lutego 1937 roku w sprawie przeprowadzenia I fazy reorganizacji KOP, która odbywała się pod kryptonimem „R3”, Brygada KOP „Wołyń” została przeformowana w pułk KOP „Zdołbunów”, a szkolny szwadron kawalerii KOP „Niewirków” w dywizjon kawalerii KOP „Niewirków”.
Struktura organizacyjna.
Struktura organizacyjna brygady w 1924
Struktura organizacyjna brygady w 1927
Struktura organizacyjna brygady w 1931

</doc>
<doc id="1198994" url="https://pl.wikipedia.org/wiki?curid=1198994" title="Ferrara (stacja kolejowa)">
Ferrara (stacja kolejowa)

Ferrara (włoski: "Stazione di Ferrara") – stacja kolejowa w Ferrarze, w regionie Emilia-Romania, we Włoszech. Stacja posiada 3 perony. Według klasyfikacji RFI dworzec posiada kategorię "złotą".
Położony jest na linii z Padwy do Bolonii oraz Ferrara - Codigoro i Suzzara - Ferrara, które są obsługiwane przez Ferrovie Emilia Romagna, a linia do Rawenny i Rimini, zarządzana jest przez RFI.
Ferrara jest stacją końcową dla pociągów Ferrovie Emilia Romagna z Bolonii i Rimini. Obsługuje również pociągi Eurostar, Intercity i pociągi regionalne Trenitalia. Ponadto stacja oferuje połączenia do innych miast, w tym do Rzymu, Neapolu, Pescary, Florencji, Padwy i Rovigo. Każdego dnia około 23:00 kursuje pociąg od Wiednia.

</doc>
<doc id="1198996" url="https://pl.wikipedia.org/wiki?curid=1198996" title="Michał Piecha">
Michał Piecha

Michał Piecha (ur. 31 marca 1979 w Rybniku) – polski biathlonista, zawodnik klubu AZS AWF Katowice.
Dwukrotny uczestnik mistrzostw świata seniorów (w Oberhofie w 2004 roku i w Hochfilzen w 2005 roku). W Oberhofie w biegu drużynowym zajął 11. miejsce. Był uczestnikiem Igrzysk Olimpijskich w Turynie. W 2004 zdobył brązowy medal mistrzostw Europy w sztafecie (z Wiesławem Ziemianinem, Grzegorzem Bodzianą oraz Tomaszem Sikorą).
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta

</doc>
<doc id="1199000" url="https://pl.wikipedia.org/wiki?curid=1199000" title="Międzynarodowe Towarzystwo Badania Bólu">
Międzynarodowe Towarzystwo Badania Bólu

Międzynarodowe Towarzystwo Badania Bólu (International Association for the Study of Pain, IASP) - międzynarodowe towarzystwo zajmujące się problematyką bólu w aspektach naukowym, praktycznym i edukacyjnym. Powstało w 1973 roku. Obecnie przewodniczącym jest Profesor Troels Staehelin Jensen.

</doc>
<doc id="1199002" url="https://pl.wikipedia.org/wiki?curid=1199002" title="Grzegorz Bodziana">
Grzegorz Bodziana

Grzegorz Bodziana (ur. 3 czerwca 1981 w Dusznikach-Zdroju) – polski biathlonista, zawodnik klubu AZS AWF Katowice.
Czterokrotny uczestnik mistrzostw świata seniorów. W Hochfilzen w biegu sztafetowym zajął 8. miejsce. Był uczestnikiem Igrzysk Olimpijskich w Turynie. W 2004 zdobył brązowy medal mistrzostw Europy w sztafecie (z Michałem Piechą, Wiesławem Ziemianinem oraz Tomaszem Sikorą).
Osiągnięcia.
Mistrzostwa Świata.
IN – bieg indywidualny, SP – sprint, PU – bieg pościgowy, MS – bieg ze startu wspólnego, RL – sztafeta, SM – sztafeta mieszana
Mistrzostwa Polski.
Wielokrotny medalista MP od 1996 do 2007 zdobył 16 złotych medali (11 indywidualnie, 5 w sztafecie), 9 srebrnych i 13 brązowych.

</doc>
<doc id="1199004" url="https://pl.wikipedia.org/wiki?curid=1199004" title="IASP">
IASP



</doc>
<doc id="1199006" url="https://pl.wikipedia.org/wiki?curid=1199006" title="Geltendorf (stacja kolejowa)">
Geltendorf (stacja kolejowa)

Geltendorf – stacja kolejowa w Geltendorf, w kraju związkowym Bawaria, w Niemczech. Stacja posiada 3 perony.

</doc>
<doc id="1199011" url="https://pl.wikipedia.org/wiki?curid=1199011" title="Kolarstwo zjazdowe">
Kolarstwo zjazdowe



</doc>
<doc id="1199014" url="https://pl.wikipedia.org/wiki?curid=1199014" title="Wuppertal-Barmen">
Wuppertal-Barmen

Wuppertal-Barmen – stacja kolejowa w Wuppertalu, w dzielnicy Barmen, w kraju związkowym Nadrenia Północna-Westfalia, w Niemczech. Stacja posiada 2 perony.

</doc>
<doc id="1199017" url="https://pl.wikipedia.org/wiki?curid=1199017" title="Viv Anderson">
Viv Anderson

Vivian Alexander Anderson (ur. 29 sierpnia 1956 w Nottingham), angielski piłkarz, prawy obrońca. Pierwszy czarnoskóry reprezentant Anglii.
Był ważną częścią składu Nottingham Forest w okresie gdy klub ten odnosił największe sukcesy. W pierwszej drużynie debiutował w 1974. W 1978 został mistrzem Anglii, dwukrotnie triumfował w Pucharze Europy (1979, 1980). Zwyciężał także w Pucharze Ligi. W 1984 został piłkarzem Arsenalu (Puchar Ligi w 1987), od 1987 przez trzy sezony występował w barwach Manchesteru United. Później grał w Sheffield Wednesday, Barnsley, karierę kończył w Middlesbrough w połowie lat 90.
W reprezentacji debiutował 29 listopada 1978 w meczu z Czechosłowacją. Dwukrotnie znajdował się w kadrze na finały mistrzostw świata (MŚ 82, MŚ 86), rezerwowym był także podczas ME 88. Zagrał tylko w jednym wielkim turnieju – ME 80. Reprezentacyjną karierę zakończył w 1988 z bilansem 30 spotkań (2 gole).
Za sportowe zasługi został odznaczony Orderem Imperium Brytyjskiego.

</doc>
<doc id="1199020" url="https://pl.wikipedia.org/wiki?curid=1199020" title="Vivian Anderson">
Vivian Anderson



</doc>
<doc id="1199023" url="https://pl.wikipedia.org/wiki?curid=1199023" title="The Sunshine Underground">
The Sunshine Underground

The Sunshine Underground – brytyjski zespół indie rockowy pochodzący z Leeds, który swoją nazwę wziął od tytułu piosenki The Chemical Brothers. Sami muzycy określają siebie jako „party band”.
Historia.
Zespół powstał w Shrewsbury i Telford a uformował się podczas uczęszczania członków do New College w Telfordzie. Po studiach muzycy udali się do Leeds, gdzie zaczęli tworzyć swoją muzykę. Po udanej trasie koncertowej, gdzie grali jako support LCD Soundsystem, zespół otrzymał nagrodę „Live Band of the Year” na Leeds Music Awards.

</doc>
<doc id="1199028" url="https://pl.wikipedia.org/wiki?curid=1199028" title="Antonio Martin y Coll">
Antonio Martin y Coll



</doc>
<doc id="1199029" url="https://pl.wikipedia.org/wiki?curid=1199029" title="Leon Jeannot">
Leon Jeannot

Leon Jeannot, pierwotnie Lejbele Katz (ur. 9 maja 1908 w Warszawie, zm. 21 czerwca 1997 tamże) – polski reżyser i scenarzysta filmów dokumentalnych i fabularnych.
Życiorys.
Urodził się w Warszawie w rodzinie żydowskiej. Ukończył studia na Wydziale Chemii Uniwersytetu Warszawskiego. Początkowo pracował jako asystent reżysera Henryka Szaro przy filmach "Na Sybir" i "Rok 1914". Był montażystą Ryszarda Biske, a następnie sam podjął się realizacji filmów krótkometrażowych. Razem z operatorem Stanisławem Wohlem kręcił filmy krótkometrażowe własnej produkcji.
W okresie międzywojennym pracował jako asystent reżysera i realizator filmów dokumentalnych. W 1938 z Adolfem i Władysławem Forbertami filmował aktualności dla amerykańskiej wytwórni MGM. Po wybuchu II wojny światowej uciekł do Związku Radzieckiego, gdzie do 1956 pracował m.in. jako reżyser dubbingu. W 1957 powrócił do Polski i na stałe osiadł w Warszawie.
W 1996 w uznaniu zasług dla Stolicy Rzeczypospolitej Polskiej uhonorowany został Nagrodą Miasta Stołecznego Warszawy.
Pochowany jest na cmentarzu żydowskim przy ulicy Okopowej w Warszawie (kwatera 2).

</doc>
<doc id="1199030" url="https://pl.wikipedia.org/wiki?curid=1199030" title="Ponte Dom Luís I">
Ponte Dom Luís I

Ponte Luís I – dwukondygnacyjny most stalowy w Porto w Portugalii, znak rozpoznawczy miasta, wybudowany w końcu XIX w. Nazwany na cześć króla Ludwika I.
Most łączy brzegi rzeki Duero. Długość całkowita wynosi 385,25 metrów, masa mostu wynosi 3045 ton. Górny pokład mostu został przekształcony w trasę linii metra w Porto.
Historia.
W momencie budowy był to najdłuższy most na świecie w swojej kategorii. Budowa została rozpoczęta w 1881 roku, a inauguracja nastąpiła 31 października 1886 roku. Projektantem mostu był inżynier Teófilo Seyrig z grupy Gustave Eiffel. Wcześniej już zaprojektował podobny most w Portugalii – Most Maria Pia.

</doc>
<doc id="1199033" url="https://pl.wikipedia.org/wiki?curid=1199033" title="Michał Kamieński (astronom)">
Michał Kamieński (astronom)

Michał Kamieński (ur. 24 listopada 1879 w Dembrówce, gubernia mohylewska, zm. 18 kwietnia 1973) – polski astronom, specjalista mechaniki nieba. 
Życiorys.
Uczęszczał do gimnazjum w Pskowie, zaś studia astronomiczne ukończył w 1903 w Petersburgu. Pracę rozpoczął w obserwatorium astronomicznym w Pułkowie pod Sankt Petersburgiem, pracując tam do 1908 roku. Początkowo zajmował się obliczeniami ruchu komety Enckego, a także badaniami astrometrycznymi. W 1907 roku podjął się samodzielnych badań komety 14P/Wolf, stając się po latach wybitnym znawcą tej właśnie komety. 
W 1909 roku Michał Kamieński rozpoczął służbę w Rosyjskiej Marynarce Wojennej. W latach 1914–1920 był Astronomem Portu wojennego we Władywostoku, a od 1919 roku został naczelnikiem założonego tam przez siebie Obserwatorium Morskiego (sporządzał tam mapy synoptyczne dla wschodniej Syberii). W latach 1920–1922, aby zebrać fundusze na powrót do Polski, służył w Cesarskiej Marynarce Japonii, gdzie opracował tablice astronomiczne dla wyznaczania czasu i szerokości geograficznej. W 1922 roku przyjechał do obserwatorium Uniwersytetu Jagiellońskiego, a 29 marca 1923 roku przeniósł się na Uniwersytet Warszawski, gdzie został mianowany profesorem astronomii i zarazem dyrektorem Obserwatorium Astronomicznego. Funkcję tę pełnił do roku 1944.
Praca naukowa Michała Kamieńskiego polegała na prowadzeniu rachunków kometarnych i wyliczaniu wpływu perturbacji planet gazowych na trajektorię komet, w tym przede wszystkim: 14P/Wolf, Halleya i Enckego. Zajmował się też wyliczaniem orbit komet wstecz przed ich odkryciem. W uznaniu jego zasług na tym polu w 1927 roku został członkiem Royal Astronomical Society w Londynie (jako pierwszy Polak). Został również korespondentem Polskiej Akademii Umiejętności i członkiem Towarzystwa Naukowego Warszawskiego. Pod koniec lipca 1932 został wybrany członkiem zarządu Towarzystwa Polsko-Japońskiego. 
W 1935 roku zaangażował się w organizowanie prac nowoczesnego obserwatorium astronomicznego i meteorologicznego na szczycie Pop Iwan w Czarnohorze (obecnie Ukraina). Okres II wojny światowej spędził kontynuując pracę w warszawskim obserwatorium astronomicznym, które działało (tak samo jak obserwatoria w Krakowie i Lwowie), pomimo że Uniwersytet Warszawski został zamknięty przez władze okupacyjne. Był świadkiem spalenia przez Niemców budynku obserwatorium warszawskiego. Po wznowieniu działalności przez obserwatorium został przeniesiony na emeryturę pod zarzutem działania w aparacie okupacyjnym, jednak nie ma dowodów na to by udowodniono mu działalność antypolską. Po wojnie do 1963 roku przebywał w Krakowie, a po powrocie do Warszawy przez 10 lat prowadził z uczniami rachunki kometarne. W 1971 roku Polskie Towarzystwo Miłośników Astronomii (którego członkiem był przynajmniej od stycznia 1923 roku) przyznało mu Złotą Odznakę Towarzystwa.
W ostatnich dekadach życia zajmował się również pseudonauką; w 1956 roku ukazał się jego artykuł dowodzący, że Atlantyda uległa zagładzie w 9541 r. p.n.e. za sprawą uderzenia w Ziemię odłamka komety Halleya.

</doc>
<doc id="1199036" url="https://pl.wikipedia.org/wiki?curid=1199036" title="Kaoani">
Kaoani

 – japońskie słowo oznaczające małe, animowane emotikony wywodzące się z Japonii, kao (jap. 顔) oznacza twarz, a ani (jap. アニ) skrót od słowa animacja (jap. anime). Zazwyczaj podskakują w górę i w dół, sprawiając wrażenie jakby się unosiły; domyślnie mają wyrażać nastrój. Kaoani są również znane jako emotikony, "kłębki" (ang. "puff") lub "anime blobs".
Format pliku to zawsze GIF.
Rozpowszechniły się przede wszystkim w Japonii i są tam bardzo popularne, szczególnie na profilach MySpace, blogach, jak również używane są na licznych forach internetowych.
Kaoani mogą przybierać formę zwierząt, kolorowych postaci oraz bohaterów kreskówek.

</doc>
<doc id="1199039" url="https://pl.wikipedia.org/wiki?curid=1199039" title="Józef Francuzowicz">
Józef Francuzowicz

Józef Francuzowicz (zm. 11 marca 1940 w Wilnie) – poeta polski, oryginał wileński.
Urodzony w majątku Szyły na ziemi kowieńskiej, był synem ziemian Konstantego i jego drugiej żony Józefy Sękowskiej. Uzyskał wszechstronne wykształcenie, m.in. znał języki klasyczne; w czasie studiów na uniwersytecie w Petersburgu popadł jednak w alkoholizm, który doprowadził go wkrótce do upadku życiowego.
Francuzowicz znany był w Wilnie jako obdarty poeta, deklamujący na ulicy "Iliadę" lub utwory Wergiliusza. Własne wiersze zanosił do redakcji wileńskich, uzyskując w ten sposób drobne zasiłki. W 1920 wydał dwa tomiki wierszy. Był stałym bywalcem noclegowni na ulicy Połockiej (tzw. "Cyrku"). Zmarł w marcu 1940 na poddaszu cegielni przy ulicy Zwierzynieckiej; przy zmarłym znaleziono, poza butelką eteru, zeszyt z wierszami.

</doc>
<doc id="1199040" url="https://pl.wikipedia.org/wiki?curid=1199040" title="Gedko Stilvoyt">
Gedko Stilvoyt

Gedko Stilvoyt ("Gotke Stillevogt, Stillvogt") – zasadźca, pierwszy wójt Krakowa, razem z Jakubem, sędzią z Nysy i Dytmarem Wolkiem z Wrocławia, 5 czerwca 1257 we wsi Kopernia koło Pińczowa za przywilejem księcia Bolesława Wstydliwego zawarli umowę lokacyjną nowego miasta w Krakowie na prawie magdeburskim. Gedko Stilvoyt był synem pierwszego wrocławskiego wójta Godinusa Stillevoyta, oraz właścicielem młyna w Oławie koło Wrocławia. Pierwszy raz występuje Gedko w 1254 jako ławnik wrocławski (Gotkinus). 
Treścią umowy zawartej z księciem było przeprowadzenie prac mierniczych, utworzenie miejsc do prowadzenia handlu, zorganizowanie sądu ławniczego oraz sprowadzenie osadników .
Efektem pracy wójta było wytyczenie Rynku Głównego, Rynku Małego, miejsc na kramy, szachownicy ulic oraz powołanie do życia instytucji ławy miejskiej, która miała wraz z wójtem odbywać sądy.
Za swoje usługi pierwsi wójtowie otrzymali m.in. 600 hektarów ziemi rolnej w obrębie jurysdykcji miejskich, rzeźnię, młyny na Wiśle i Prądniku oraz wyłączność na zagospodarowanie brzegów Wisły od klasztoru panien norbertanek na Zwierzyńcu do klasztoru ojców cystersów w Mogile. Największy dochód przyniósł jednak przywilej pobierania czynszu z jednej szóstej działek budowlanych w nowym Krakowie oraz zwolnienie od cła i opłat od przewożonych towarów. Swoją działalność w Krakowie zakończył przed rokiem 1267. 
Między rokiem 1264 a 1272 Gedko był właścicielem wójtostwa nowomiejskiego we Wrocławiu 

</doc>
<doc id="1199041" url="https://pl.wikipedia.org/wiki?curid=1199041" title="Czapla czarnonoga">
Czapla czarnonoga

Czapla czarnonoga ("Ardea intermedia") – gatunek dużego ptaka z rodziny czaplowatych (Ardeidae).
Taksonomia i zasięg występowania.
Wyróżniono trzy podgatunki "A. intermedia":
Autorzy "Handbook of the Birds of the World" (a tym samym Międzynarodowa Unia Ochrony Przyrody – IUCN) podnoszą taksony "brachyrhyncha" i "plumifera" do rangi gatunku.
Morfologia.
Długość ciała 56–72 cm; rozpiętość skrzydeł 105–115 cm; masa ciała 400–500 g.
Białe pióra, mocny dziób, długa szyja. W szacie godowej długie ozdobne pióra na grzbiecie i piersi, skóra przed okiem zielona, dziób pomarańczowy lub czerwony, czerwone golenie. W szacie spoczynkowej brakuje ozdobnych piór. Dziób i naga skóra na głowie pomarańczowożółte, nogi czarne.
Ekologia i zachowanie.
Zamieszkuje płytkie, słodkie lub słone bagna. Część osiadła, niektóre koczują lub wędrują. Poluje, chodząc wolno, z uniesioną szyją. Lata, powoli uderzając skrzydłami, z szyją położoną na grzbiecie; w locie wygląda jak ptak z szerokimi skrzydłami o bardzo krótkiej szyi.
Lęgi.
Gnieździ się w dużych koloniach z innymi gatunkami ptaków. Gniazdo o luźnej strukturze budują oboje rodzice z patyków i łodyg trzcin. Umiejscowione jest zwykle w pobliżu wody – na drzewach, krzewach lub w szuwarach, zwykle na wysokości 3–6 metrów, czasem nawet do 20. Samica składa 2–4 jaja. Wysiadują oboje rodzice przez około 24–27 dni. Pisklęta karmione są przez rodziców zwracanym pokarmem. Uzyskują zdolność lotu po około 35 dniach od wyklucia.
Status.
IUCN od 2014 roku dzieli ten takson na trzy osobne gatunki, wszystkie zalicza do kategorii najmniejszej troski (LC, "Least Concern"). Globalny trend liczebności ich populacji uznawany jest za spadkowy, choć niektóre populacje mogą być stabilne, a trend liczebności niektórych nie jest znany.

</doc>
<doc id="1199042" url="https://pl.wikipedia.org/wiki?curid=1199042" title="Maximilian zu Wied-Neuwied">
Maximilian zu Wied-Neuwied

Książę Alexander Philipp Maximilian zu Wied-Neuwied (ur. 23 września 1782 w Neuwied, zm. 3 lutego 1867 tamże) – niemiecki podróżnik, etnolog i przyrodnik.
Życie.
Maksymilian zu Wied-Neuwied urodził się jako ósme z dziesięciorga dzieci hrabiego Fryderyka Karola zu Wied-Neuwied (1741–1809) i jego żony Ludwiki z domu hrabiny zu Sayn-Wittgenstein-Berleburg (1747–1823) na zamku w Neuwied. Jednym z jego nauczycieli był inżynier porucznik Christian Friedrich Hoffmann, który nauczył księcia historii naturalnej i archeologii. Maksymilian spędzał ze swym opiekunem dużo czasu. Jeździł z nim na polowania, uczył się zbierania i klasyfikacji roślin.
Od 1802 roku służył w armii pruskiej. Podczas wojen napoleońskich brał udział w bitwie pod Jeną-Auerstedt. W roku 1806 dostał się do francuskiej niewoli, z której zwolniono go po kilku dniach. Po powrocie z niewoli poświęcił się nauce geografii, historii naturalnej i etnologii. Prowadził korespondencję z niemieckim przyrodnikiem i podróżnikiem, jednym z twórców nowoczesnej geografii Alexandrem von Humboldtem. W semestrze zimowym 1811/1812 został przyjęty na Uniwersytet w Getyndze.
W latach 1815–1817 poprowadził swoją ekspedycję badawczą do Brazylii. Dokumentował tam rozwój tamtejszej fauny i flory oraz życie ludności tubylczej. Wnioski z badań przedstawił w książce z 1821 roku. Od momentu brazylijskiej ekspedycji poświęcił się wyłącznie studiom i badaniom przyrodniczym. Pracował w Ameryce Północnej i Azji, jak również na stepach Kirgizji. Wyprawę do Ameryki odbył między innymi w towarzystwie malarza Karla Bodmera. Wyniki tej ekspedycji opisał w książce "Reise in das innere Nord-America in den Jahren 1832 bis 1834" wydanej w latach 1837–1842.
Od 1842 roku brał lekcje rysunku od malarza Lorenza Clasena (1812–1899). Książę Maksymilian zmarł na zapalenie płuc 3 lutego 1867 roku. Został pochowany w rodzinnym grobowcu.
Bibliografia.
Biografie

</doc>
<doc id="1199043" url="https://pl.wikipedia.org/wiki?curid=1199043" title="Puente del Alamillo">
Puente del Alamillo

Puente del Alamillo (Most Alamillo) – most podwieszany w Sewilli rozpięty nad rzeką Gwadalkiwir. Zbudowany został przez hiszpańskiego inżyniera i architekta Santiaga Calatravę. Budowa mostu rozpoczęła się w roku 1989, a zakończona została w roku 1992.
Wybudowany został, by utworzyć połączenie z opustoszałą wyspą La Cartuja, na której zaplanowano organizację Expo 92.
Jest to wspornikowy most podwieszony z pojedynczym pylonem stanowiącym przeciwwagę dla przęsła o długości 200 metrów z dwudziestoma sześcioma, różnej długości, linami stalowymi ułożonymi w pary po dwóch stronach środkowej kładki.

</doc>
<doc id="1199045" url="https://pl.wikipedia.org/wiki?curid=1199045" title="Claudia Künzel-Nystad">
Claudia Künzel-Nystad



</doc>
<doc id="1199046" url="https://pl.wikipedia.org/wiki?curid=1199046" title="Tiago Gomes (ur. 1986)">
Tiago Gomes (ur. 1986)

Tiago Gomes, właśc. Tiago Henrique Damil Gomes (ur. 29 lipca 1986 w Oeiras) – portugalski piłkarz, grający na pozycji obrońcy w CD Feirense. Reprezentant Portugalii młodzieżowych kategorii wiekowych. Z kadrą do lat 17 (U-17), w 2003 roku, zdobył mistrzostwo Europy (gospodarzem turnieju była Portugalia).
Tiago Gomes karierę rozpoczynał w SL Benfica (trenował tam przez sezony 2004/2005 oraz 2005/2006, nie rozgrywając żadnego oficjalnego spotkania). Następnie został zawodnikiem Estrela Amadora. Do Zagłębia wypożyczono go 2007 roku. Zadebiutował w nim, podczas finałowego meczu Superpucharu Polski (22 lipca 2007) przeciwko GKSowi Bełchatów, rozgrywając całe spotkanie. Niechlubnie zaistniał w meczu 6. kolejki Orange Ekstraklasy (31 sierpnia 2007) strzelając gola samobójczego na korzyść Legii Warszawy. W 2008 roku po degradacji Zagłębia odszedł do hiszpańskiej Osasuny. W 2009 roku został piłkarzem CF Os Belenenses. Następnie grał w GD Estoril-Praia, a w 2014 przeszedł do SC Braga.

</doc>
<doc id="1199050" url="https://pl.wikipedia.org/wiki?curid=1199050" title="Didier Tarquin">
Didier Tarquin

Didier Tarquin (ur. 20 stycznia 1967 w Tulonie) – francuski rysownik komiksów.
Dorastał w algierskim mieście Tukkurt. Komiksem zainteresował się po powrocie do Francji. Ukończył szkołę plastyczną w Aix-en-Provence.
Debiutował w 1990 roku albumem „Les Maléfices d’orient” według scenariusza Mourada Boudjelala. Prawdziwą karierę rozpoczął po nawiązaniu współpracy ze Scotchem Arlestonem, który zaproponował mu rysowanie serii „Lanfeusta z Troy”.
Komiksy.
Seria Röq.
Scenariusz Béatrice Avossa
Uniwersum Troy.
Scenariusz Scotch Arleston

</doc>
<doc id="1199054" url="https://pl.wikipedia.org/wiki?curid=1199054" title="Boogeyman">
Boogeyman



</doc>
<doc id="1199055" url="https://pl.wikipedia.org/wiki?curid=1199055" title="Czapla białolica">
Czapla białolica

Czapla białolica ("Egretta novaehollandiae") – gatunek ptaka z rodziny czaplowatych (Ardeidae). Występuje w Australazji i we wschodniej Indonezji. Najliczniejsza czapla australijska.

</doc>
<doc id="1199063" url="https://pl.wikipedia.org/wiki?curid=1199063" title="Australian Open 2008 (gra pojedyncza mężczyzn)">
Australian Open 2008 (gra pojedyncza mężczyzn)



</doc>
<doc id="1199064" url="https://pl.wikipedia.org/wiki?curid=1199064" title="Tekapo (rzeka)">
Tekapo (rzeka)

Tekapo – rzeka płynąca przez krainę geograficzną Mackenzie Country i Canterbury, w Nowej Zelandii na Wyspie Południowej. Wypływa z jeziora Tekapo, uchodzi do jeziora Benmore.

</doc>
<doc id="1199067" url="https://pl.wikipedia.org/wiki?curid=1199067" title="Troels Staehelin Jensen">
Troels Staehelin Jensen

Troels Staehelin Jensen – profesor Uniwersytetu w Århus w Danii. Jensen był przewodniczącym Scandinavian Association for the Study of Pain (1989-1994). Obecnie jest przewodniczącym Międzynarodowego Towarzystwa Badania Bólu (International Association for the Study of Pain, IASP).

</doc>
<doc id="1199069" url="https://pl.wikipedia.org/wiki?curid=1199069" title="Antoni Pach">
Antoni Pach

Antoni Pach (ur. 3 listopada 1920 w Pawlikowicach, zm. 24 grudnia 2007) – polski specjalista w zakresie telekomunikacji, profesor doktor nauk technicznych, wykładowca Akademii Górniczo-Hutniczej im. Stanisława Staszica w Krakowie, twórca i kierownik Katedry Telekomunikacji AGH. Był inicjatorem kształcenia oraz badań naukowych w zakresie telekomunikacji. 
Od 1969 r. był członkiem Polskiego Towarzystwa Cybernetycznego. Był założycielem i do 1991 r. przewodniczącym Oddziału PTC w Krakowie. Wchodził również w skład Rady Naukowej PTC. W 1992 r. uzyskał tytuł honorowego członka PTC.
Pochowany 31 grudnia 2007 r., na cmentarzu Rakowickim w Krakowie.
Jego synem jest Andrzej Pach (ur. 1952), również profesor telekomunikacji, wykładowca AGH.

</doc>
<doc id="1199070" url="https://pl.wikipedia.org/wiki?curid=1199070" title="Burzyk wielki">
Burzyk wielki

Burzyk wielki ("Ardenna gravis") – gatunek ptaka z rodziny burzykowatych (Procellariidae), zamieszkującego głównie Ocean Atlantycki. W locie skrzydła sztywno wyprostowane, po długim locie ślizgowym przez pewien czas wolno macha skrzydłami. Nie wyróżnia się podgatunków. Nie jest zagrożony.

</doc>
<doc id="1199072" url="https://pl.wikipedia.org/wiki?curid=1199072" title="Bertrand de Saint-Martin">
Bertrand de Saint-Martin

Bertrand de Saint-Martin (ur. (?), zm. 28 marca 1278) – francuski kardynał.
Życiorys.
W młodości wstąpił do zakonu benedyktynów w klasztorze św. Andrzeja w Awinionie i w 1238 został dziekanem tego kościoła. W 1248 wybrano go na biskupa Fréjus. Przeniesiono go do diecezji awiniońskiej w 1264, a w październiku 1266 promowano na metropolitę archidiecezji Arles. Papież Grzegorz X na konsystorzu celebrowanym 3 czerwca 1273 mianował go kardynałem biskupem Sabiny. Sygnował bulle papieskie wydane między 7 marca 1274 a 5 kwietnia 1275. Uczestniczył w Soborze Lyońskim II oraz w trzech konklawe w 1276, które wybrały papieży Innocentego V, Adriana V i Jana XXI.

</doc>
<doc id="1199074" url="https://pl.wikipedia.org/wiki?curid=1199074" title="Zespół MERRF">
Zespół MERRF

Zespół MERRF (ang. "Myoclonic Epilepsy with Ragged Red Fibers" - padaczka miokloniczna z czerwonymi poszarpanymi włóknami) – choroba mitochondrialna.
Postać sporadyczna lub uwarunkowana genetycznie.
Cechy zespołu.
Zespół charakteryzuje:
Badania dodatkowe.
MRI: zanik kory mózgu, obniżenie sygnału z jąder podkorowych podstawy.

</doc>
<doc id="1199076" url="https://pl.wikipedia.org/wiki?curid=1199076" title="Choroba mitochondrialna">
Choroba mitochondrialna



</doc>
<doc id="1199078" url="https://pl.wikipedia.org/wiki?curid=1199078" title="Pedro Américo">
Pedro Américo

Pedro Américo de Figueiredo e Melo (ur. 29 kwietnia 1843, zm. 7 października 1905 we Florencji) − brazylijski malarz i pisarz.
W latach 1859–1864 mieszkał i studiował w Paryżu w École des Beaux-Arts. Oprócz sztuki interesował się również fizyką, filozofią i literaturą.
Po powrocie do kraju uczył rysunku, a także historii sztuki, estetyki i archeologii w Akademia Imperial.

</doc>
<doc id="1199079" url="https://pl.wikipedia.org/wiki?curid=1199079" title="Charles Angrand">
Charles Angrand

Charles Théophile Angrand, (ur. 19 kwietnia 1854 w Criquetot-sur-Ouville, zm. 1 kwietnia 1926 w Rouen) − francuski malarz, przedstawiciel neoimpresjonizmu, anarchista.
Wśród jego prac przeważały pejzaże wykonane akwarelami oraz rysunki węglem. W 1884 roku wystawił swoje prace na Salonie Niezależnych (Salon des Artistes Indépendants).

</doc>
<doc id="1199082" url="https://pl.wikipedia.org/wiki?curid=1199082" title="Albatros czarnonogi">
Albatros czarnonogi

Albatros czarnonogi ("Phoebastria nigripes") – gatunek dużego ptaka morskiego z rodziny albatrosów (Diomedeidae). Monotypowy.

</doc>
<doc id="1199084" url="https://pl.wikipedia.org/wiki?curid=1199084" title="Igreja e Torre dos Clérigos">
Igreja e Torre dos Clérigos

Igreja e Torre dos Clérigos (Kościół i wieża Clérigos) – barokowy kościół w Porto w Portugalii, jeden z symboli miasta. 
Kościół został zbudowany w XVIII wieku, przez włoskiego architekta i malarza Nicolau Nasoniego. Budowa kościoła rozpoczęła się w 1732, a zakończona około 1750. Front świątyni jest bogato zdobiony przez barokowe motywy, jak wieńce czy muszle. Centralny fryz znajdujący się powyżej okien prezentuje symbole kultu oraz kadzidło. "Igreja dos Clérigos" był jednym z pierwszych kościołów barokowych w Portugalii, które zaadaptowały barokowy, eliptyczny rozkład budynku.
"Torre dos Clérigos" (wieża), położona na tyłach kościoła, została zbudowana pomiędzy 1754 a 1763. Budowla była wzorowana na toskańskich Kampanilach. Wieża jest wysoka na 75,6 metra. Aby wejść na szczyt 6-piętrowej wieży, należy pokonać 225 stopni.

</doc>
<doc id="1199085" url="https://pl.wikipedia.org/wiki?curid=1199085" title="Moorilla Hobart International 2008">
Moorilla Hobart International 2008

Tenisowy turniej WTA Moorilla Hobart International 2008 odbył się w dniach 4 - 11 stycznia w australijskim Hobart na kortach twardych. Pula nagród wyniosła 170 tysięcy dolarów amerykańskich.

</doc>
<doc id="1199091" url="https://pl.wikipedia.org/wiki?curid=1199091" title="Somholo">
Somholo



</doc>
<doc id="1199098" url="https://pl.wikipedia.org/wiki?curid=1199098" title="Świadomość prawna">
Świadomość prawna

Świadomość prawna - wiedza, oceny, postawy i postulaty na temat prawa. Badania nad świadomością prawną są prowadzone przez socjologię prawa
Świadomość prawna, została wprowadzona do polskiej socjologii prawa pod wpływem teorii Leona Petrażyckiego. Miała ona pozwolić w empiryczny sposób badać obecność zjawisk prawnych w psychice jednostek i to w jaki sposób prawo funkcjonuje w społeczeństwie. Badania świadomości prawnej rozwinięto pod wpływem marksizmu, przez który była traktowana jako element świadomości społecznej. Pomimo używania marksistowskiej frazeologii, empiryczne badania świadomości prawnej w Polsce wykraczały poza założenia marksizmu, w którym prawo jest jedynie prostą emanacją polityki. Świadomość prawna miała zastąpić używane wcześniej pojęcie "poczucia prawnego", oznaczające intuicyjne poznanie porządku prawnego. Poczucie prawne było terminem używanym w niektórych teoriach prawa (np. w historycznej szkole prawa), jednak późniejsi badacze empiryczni odrzucali je ze względu na nienaukowość. Głównymi badaczami tego okresu byli Maria Borucka-Arctowa i Adam Podgórecki. 
Poza Polską, badania świadomości prawnej wiązały się z badaniami KOL ("Knowledge and Opinions about Law"), których celem było zbadanie publicznej wiedzy o prawie. Studia KOL miały przyczynić się do lepszego rozumienia społecznej percepcji prawa, poznania uwarunkowań jego skuteczności. Badano społeczną znajomość prawa, postawy wobec niego, oceny funkcjonowania i oczekiwania, a także uwarunkowania przestrzegania prawa.
Świadomość prawna jest częścią kultury prawnej. W zależności od przyjętych ram teoretycznych, świadomość prawna może być rozpatrywana bardziej indywidualistycznie lub strukturalnie (świadomość prawna jako konsekwencja istniejących struktur społecznych). Możliwe są również stanowiska łączące oba podejścia.

</doc>
<doc id="1199100" url="https://pl.wikipedia.org/wiki?curid=1199100" title="Pelikan brunatny">
Pelikan brunatny

Pelikan brunatny ("Pelecanus occidentalis") – gatunek dużego ptaka z rodziny pelikanów (Pelecanidae). Występuje na wybrzeżach znacznej części obu Ameryk – na Pacyfiku od południowej Kanady po Peru (oraz na Galapagos), na Atlantyku od północno-wschodnich Stanów Zjednoczonych po Gujanę Francuską. Nie jest zagrożony.
Systematyka.
Po raz pierwszy zgodnie z zasadami nazewnictwa binominalnego gatunek ten został opisany przez Karola Linneusza w 1766 roku w 12. edycji "Systema Naturae". Autor nadał mu nazwę "Pelecanus occidentalis", która obowiązuje do tej pory. Wyróżnia się 5 podgatunków.
Etymologia nazwy naukowej i polskiej.
Epitet gatunkowy "occidentalis" oznacza z łaciny „zachodni” ("occidens", "occidentis" – „zachód”).
Jego polska nazwa nawiązuje do ubarwienia piór.
Charakterystyka.
Morfologia.
Wygląd zewnętrzny: Obie płci ubarwione jednakowo, ale samiec nieco większy od samicy. Upierzenie samca i samicy: głowa biała, czoło żółte, szyja kasztanowata, ciało szarobrązowe. Nogi czarne. Dziób szary. Upierzenie młodych: szarobrązowe z białym spodem ciała. Samce poza okresem lęgowym: mniejsza ilość barwy żółtej i ciemniejsza szyja.
Rozmiary:
Masa: ok. 3,5 kg i więcej
Występowanie.
Środowisko.
Najczęściej wybrzeża, urwiska, klify.
Zasięg występowania.
Północną granicę zasięgu występowania wyznacza Kolumbia Brytyjska (Kanada) na zachodzie i północno-wschodnie stany USA na wschodzie, a południową – Peru i Galapagos na zachodzie oraz Gujana Francuska na wschodzie. Sporadycznie spotykany w głębi USA oraz w Chile i Brazylii.
Pożywienie.
Głównie żywi się rybami, czasem padliną.
Rzuca się w locie w dół i nurkuje, nabierając pełny dziób wody z rybami, które następnie odcedza, wypluwając wodę i odlatuje. Mewy często atakują pelikany i starają się je zmusić do wypuszczenia zdobyczy, by same mogły ją złapać (kleptoparazytyzm).
Tryb życia.
Jest to gatunek towarzyski. Poza porą lęgową żyje w stadach liczących ok. 50 ptaków, gromadzących się na wspólny sen i w miejscach, gdzie występują najlepsze ryby.
W porze gniazdowania stada stają się liczniejsze. Często można zaobserwować pelikany brunatne lecące w falistych rzędach, podążające za prowadzącym ptakiem.
Długość życia: ok. 15–25 lat
Rozród.
Sezon lęgowy: Pora lęgowa na północy zasięgu ma miejsce wiosną, w tropikach – w ciągu całego roku, choć szczyt sezonu różni się w zależności od miejsca występowania.
Gniazdo: Gniazdują w dołkach na ziemi lub na drzewach. Gniazda na ziemi są wysłane pierzem i ograniczone niskim kręgiem. Gniazda na drzewach zbudowane są ze źdźbeł i liści trzcin i umiejscowione na małej platformie z gałęzi. Niezależnie od miejsca gniazda, pelikany te gniazdują w koloniach.
Jaja: Z reguły samica składa 3 jaja.
Wysiadywanie: Jaja są wysiadywane przez oboje rodziców. Okres wysiadywania trwa ok. 39 dni.
Pisklęta: Młode wykluwają się nieopierzone, ale już po 2 tygodniach wyrasta im gęsty puch. Rodzice karmią pisklęta na wpół strawionymi resztkami ryb. W pierwszych dniach życia dorosłe ptaki uchylają dziób i zakraplają z niego oleistą ciecz w dzioby młodych. Kiedy małe pelikany podrosną, same wsadzają rodzicom głowy do dzioba. Wychowanie piskląt trwa najczęściej do 9 tygodni.
Status, zagrożenie i ochrona.
Choć pelikan brunatny jest w USA i w innych rejonach pod ochroną, w latach pięćdziesiątych i sześćdziesiątych XX w. jego liczebność spadła w następstwie stosowania pestycydów w rolnictwie. Teraz jednak pelikany tak się rozmnożyły, że globalna populacja tego gatunku nie jest zagrożona.
W Czerwonej księdze gatunków zagrożonych IUCN pelikan brunatny klasyfikowany jest jako gatunek najmniejszej troski (LC, "Least Concern"). W 2006 roku szacowano liczebność światowej populacji na około 300 tysięcy osobników. Globalny trend liczebności uznawany jest za wzrostowy, choć u niektórych populacji nie jest on znany. 
Możliwości obserwacji.
Zaobserwować go można na wybrzeżach.
Od innych pelikanów odróżnić go można po upierzeniu. Jest jedynym pelikanem, u którego pióra są kasztanowate. Reszta pelikanów jest cała biała lub z niewielką ilością brązu na skrzydłach lub innych częściach ciała.

</doc>
<doc id="1199106" url="https://pl.wikipedia.org/wiki?curid=1199106" title="Katarzyna Kanclerz">
Katarzyna Kanclerz

Katarzyna Kanclerz (ur. 31 marca 1966 w Warszawie) – polska producentka muzyczna, menedżerka muzyczna.
Była uznana przez popkulturowy magazyn „Machina” jedną z najbardziej wpływowych osób polskiego przemysłu muzycznego. Współtwórczyni i dyrektorka artystyczna wytwórni płytowej Izabelin Studio. Członkini Akademii Fonograficznej ZPAV.
Życiorys.
W wieku 16 lat zaczęła prowadzić warszawski fanklub grupy Lady Pank, włączając się w promowanie zespołu i organizację (wspólnie z Mariuszem Dumą) sceny muzycznej w Klubie Park. W latach 1987–1990 była współproducentką Krajowego Festiwalu Piosenki Polskiej w Opolu i festiwalu w Jarocinie. W ramach Krajowej Sceny Młodzieżowej wspólnie z Piotrem Majewskim i Pawłem Sito współpracowała z Rozgłośnią Harcerską i Programem III Polskiego Radia, realizując platformę koncertową z udziałem m.in. zespołów: Kobranocka, Róże Europy, Sztywny Pal Azji i Chłopcy z Placu Broni.
W 1990 poślubiła Marka Jaszczura, gitarzystę i menedżera zespołu Kult, jednak ich małżeństwo nie trwało długo. W 1991 została współzałożycielką Związku Producentów Audio-Video. W latach 1991–1994 jako współzałożycielka i dyrektorka artystyczna Izabelin Studio była autorką sukcesu medialnego i płytowego wielu polskich grup muzycznych i artystów, takich jak m.in.: Acid Drinkers, Hey, Edyta Bartosiewicz, Kasia Kowalska, The Days, Virgin, Kobranocka, Kolaboranci i Proletaryat.
W 1994 zrealizowała pierwszą w kraju koprodukcję z MTV Europe Live - show zespołu Hey z Katowickiego Spodka oraz akustyczne widowisko muzyczne dla TVP2 „Kobiety w Rocku”, na którym wystąpiły Edyta Bartosiewicz, Anita Lipnicka, Renata Przemyk i Kasia Nosowska. Po przejęciu Izabelin Studio przez PolyGram w 1994 została dyrektorką promocji, a następnie dyrektorką marketingu w Universal Music Polska, gdzie zarządzała strategią wydawniczą m.in. polskich artystów, takich jak: zespół Kombi, Elektryczne Gitary, Big Cyc, Ich Troje czy Patrycja Markowska oraz procesami wprowadzenia na polski rynek międzynarodowych wydawnictw artystów, takich jak: Sting, Elton John, Björk, Eminem, The Cranberries czy Metallica. W latach 2007–2008 jako dyrektorka zarządzająca i właścicielka agencji Promotion House zarządzała promocją twórcy i dyrygenta – Piotra Rubika.
W 2008 wzięła udział jako członkini jury w telewizyjnym programie "Nowa generacja". W tym samym roku w krótkim okresie współpracę z Kanclerz zakończyli Michał Wiśniewski, Piotr Rubik oraz Mandaryna, a każde z nich nadało temu faktowi rozgłos medialny. W efekcie wycofała się z branży muzycznej, poświęcając się rozwijaniu firmy zajmującej się funduszami inwestycyjnymi i projektowaniem kanałów marketingu internetowego.
Nagrody.
Laureatka nagrody Fryderyków w 1994 w kategorii "Nagroda specjalna za całokształt dokonań organizacyjnych i impresaryjnych do roku 1994".

</doc>
<doc id="1199109" url="https://pl.wikipedia.org/wiki?curid=1199109" title="Kamil Zayatte">
Kamil Zayatte

Kamil Zayatte (ur. 7 marca 1985 w Konakry) – gwinejski piłkarz występujący na pozycji obrońcy.
Kariera.
Piłkarz ten swoją karierę zaczynał w zespołach juniorskich RC Lens. Z czasem został przeniesiony do drużyny rezerw tego klubu. Dopiero w sezonie 2006/2007 udało mu się zadebiutować w Ligue 1. Zayatte wszedł na boisku w 90 minucie, podczas wyjazdowego meczu z Paris Saint Germain, wygranego 3:1. Spotkanie odbyło się 5 listopada 2006. Gwinejczyk ma również na koncie jeden mecz w Pucharze Intertoto. Następnie Zayatte występował w szwajcarskim BSC Young Boys, a 31 sierpnia 2008 roku został wypożyczony do Hull City. Zagrał tam w 18 spotkaniach oraz strzelił jedną bramkę, po czym w styczniu został wykupiony przez swoją drużynę. W 2010 roku spadł z Hull z Premier League do Football League Championship, a w 2011 roku odszedł do tureckiego Konyasporu.

</doc>
<doc id="1199110" url="https://pl.wikipedia.org/wiki?curid=1199110" title="Candy (powieść Kevina Brooksa)">
Candy (powieść Kevina Brooksa)

Candy – powieść angielskiego pisarza Kevina Brooksa (autora książki Martyn Pig) wydana po raz pierwszy w 2005 roku. Książka opowiada historię 16-letniej, uzależnionej od heroiny prostytutki. Mieszka ona na przedmieściach Londynu. Opowiada o niej zakochany w niej i próbujący ją uratować chłopak - Joe. W Polsce ukazała się w październiku 2008 roku nakładem wydawnictwa Media Rodzina.

</doc>
<doc id="1199112" url="https://pl.wikipedia.org/wiki?curid=1199112" title="Bernie Marsden">
Bernie Marsden

Bernie Marsden (Bernard John Marsden, ur. 7 maja 1951 w Buckingham, Buckinghamshire, Wielka Brytania), brytyjski gitarzysta, wokalista i kompozytor, członek grup Skinny Cat, Juicy Lucy (1971–1972), UFO (1972–1973), Wild Turkey (1973–1974), Cozy Powell's Hammer (1974–75), Babe Ruth (1975–76), Paice, Ashton &amp; Lord (1976–77) i Whitesnake (1978–82). W latach 80. prowadził także własne zespoły – Bernie Marsden Band (1982), Bernie Marsden’s SOS (1982), Alaska (1983–86) i MGM (1986–1987). W latach 90., obok współpracy z Mickym Moodym (Moody Marsden Band), Marsden występował z własnymi zespołami – Borderline, Green &amp; Blues Allstars, Bernie Marsden Allstar Band i Bernie Marsden Band.
Pierwsze solowe nagrania zaprezentował na przełomie 1979 i 1980 r. Okres jego największej popularności, jako kompozytora i gitarzysty, przypadł na lata 1978–1982, kiedy wraz z Davidem Coverdale’em tworzył repertuar grupy Whitesnake (Marsden jest m.in. kompozytorem dwóch wielkich przebojów grupy – „Here I Go Again” i „Crying in the Rain”).

</doc>
<doc id="1199115" url="https://pl.wikipedia.org/wiki?curid=1199115" title="Pelikan dzioborogi">
Pelikan dzioborogi

Pelikan dzioborogi ("Pelecanus erythrorhynchos") – gatunek dużego ptaka z rodziny pelikanów (Pelecanidae), zamieszkujący Amerykę Północną. Pływając, często trzyma skrzydła lekko uniesione do góry.
Systematyka.
Gatunek ten po raz pierwszy zgodnie z zasadami nazewnictwa binominalnego opisał Johann Friedrich Gmelin pod nazwą "Pelecanus erythrorhynchos". Opis ukazał się w 1789 roku w 13. edycji linneuszowskiego „Systema Naturae”. Jako miejsce typowe autor wskazał Amerykę Północną, co później uściślono na Zatokę Hudsona i Nowy Jork, gdyż te lokalizacje pozyskania okazów typowych podał John Latham w swej cytowanej przez Gmelina pracy "A general synopsis of birds". Nie wyróżnia się podgatunków.
Zasięg, środowisko.
Gniazda zakłada w nielicznych koloniach na jeziorach Ameryki Północnej (Kanada i USA). Zimuje wzdłuż wybrzeży południowo-wschodniej i południowo-zachodniej części Ameryki Północnej; zasięg zimowania rozciąga się od południa USA po Gwatemalę, niekiedy jeszcze dalej na południe – aż po Kostarykę.
Status.
IUCN uznaje pelikana dzioborogiego za gatunek najmniejszej troski (LC, "Least Concern"). Liczebność populacji szacuje się na około 180 tysięcy osobników, a jej trend oceniany jest jako wzrostowy.

</doc>
<doc id="1199118" url="https://pl.wikipedia.org/wiki?curid=1199118" title="Kissing the Rain">
Kissing the Rain

Kissing the Rain "(Całując deszcz)" – powieść angielskiego pisarza Kevina Brooksa (autora książki Martyn Pig) wydana po raz pierwszy w 2004 roku. Jest to opowieść o Moo, świadku morderstwa, postawionym przed dylematem, czy powiedzieć policji prawdę, narażając się na zemstę.

</doc>
<doc id="1199120" url="https://pl.wikipedia.org/wiki?curid=1199120" title="Work (singel Kelly Rowland)">
Work (singel Kelly Rowland)

"Work" to piosenka R&amp;B stworzona przez Scotta Storcha, Jasona Boyda i Kelly Rowland na drugi album studyjny Rowland, "Ms. Kelly" (2007). Wyprodukowany przez Storcha oraz Boyda, utwór wydany został jako drugi międzynarodowy singel promujący krążek dnia 21 stycznia 2008.
Kompozycja nie ukazała się na rynkach muzycznych w Ameryce Północnej ze względu na umiarkowany sukces dwóch poprzednich singli promujących wydawnictwo, utworów "Like This" oraz "Ghetto". Promowany międzynarodowo, "Work" zyskał na popularności zajmując miejsca w Top 10 oficjalnych notowań w większości krajów świata.
Informacje o singlu.
"Work" to jeden z dwóch utwór wyprodukowanych przez Scotta Storcha, które znalazły się na krążku "Ms. Kelly" zaś jedna z ośmiu kompozycji nagranych przez artystkę w roku 2006 we współpracy z producentem. Swój wkład w produkcję piosenki miał również Jason Boyd, stały współpracownik Storcha. Proces nagrywania piosenki odbywał się w studiu Hit Factory Criteria w Miami na Florydzie. W jednym z wywiadów Rowland wyznała, iż warstwa liryczna utworu powstała po powrocie z nocnej imprezy w przeciągu dwudziestu minut. Początkowo "Work" miał być zatytułowany "Put It In". Utwór to piosenka o szybkim tempie, w którym zawarte są elementy stylów muzycznych funk oraz go-go.
Początkowo wytwórnia muzyczna Columbia Records zdecydowała, by "Work" wydany został jako główny singel promujący album "Ms. Kelly", jednak ostatecznie pierwszą kompozycją prezentującą krążek stała się piosenka "Like This" wyprodukowana przez Polow da Dona. Na fakt ten wpłynęła osobista decyzja Rowland, która po zapoznaniu się z negatywnymi opiniami fanów na temat fragmentu utworu wycofała propozycję "Work" jako głównego singla. Dnia 31 maja 2007 roku w internecie znalazła się finalna wersja kompozycji, która od tego momentu została zremiksowana przez wielu DJ-ów oraz producentów. Oficjalnymi miksami kompozycji stały się remiksy autorstwa duetu Steve Pitron i Max Sannahough oraz grupy Freemasons. W jednym z wywiadów artystka wyznała, iż "jest bardzo zadowolona z remiksu Freemasons, gdyż jest w nim coś czego nie mogła sama zawrzeć. W każdym z utworów powinno znaleźć się to coś, a oni po prostu dali tej kompozycji nową duszę".
Recenzje.
Podczas, gdy większość utworów zawartych na albumie "Ms. Kelly" to kompozycje o szybkim tempie, "Work" został pozytywnie przyjęty przez profesjonalnych krytyków muzycznych dzięki opanowanej melodii. Mark Edward Nero z portalu "About.com" stwierdził, iż piosenka jest "wyśmienita, w stylu Destiny's Child wyeksponowując wokal Rowland z przyciągającego uwagę bitu". Recenzentka BBC, Gemma Padley również porównała piosenkę do utworów z repertuaru byłego zespołu, do którego należała wokalistka "Bug a Boo" i "Lose My Breath" ze względu na "świetnie wyeksponowany głos z melodią skłaniającą do tańca". Emmanuel Ezugwu z "Rewind Magazine" uznał "Work" jako "nagranie o wysokiej dawce energii, który stanie się niekwestionowanym hitem parkietów klubowych". Recenzent nie pochwala partii wokalnej Rowland, która "jest szybka sprawiając wrażenie, iż wokalistka się jąka".
Dan Leroy, recenzent "San Francisco Weekly" wydał kompozycji negatywną opinię stwierdzając, że "Work" to "utwór wtórny, który już znamy". Z podobnego założenia wyszła Jaime Gill z magazynu "Music Week" uzasadniając swoją opinię, iż "utwór to wierne odwzorowanie kompozycji z repertuaru Beyoncé".
Wydanie singla.
Wydany dnia 21 stycznia 2008 w Wielkiej Brytanii, utwór zadebiutował na pozycji #56 notowania UK Singles Chart jedynie dzięki sprzedaży w postaci digital download. Tydzień później kompozycja zanotowała największy awans ówczesnego tygodnia, zmieniając miejsce na #7 czyniąc z "Work" piąty solowy singel w karierze muzycznej Rowland, który znalazł się w Top 10 zestawienia. Dnia 3 lutego 2008 piosenka osiadła na pozycji #4. Kompozycja spędziła w sumie sześć tygodni w Top 10 notowania, najdłużej ze wszystkich singli wydanych przez wokalistkę.
W Australii kompozycja znalazła się na pozycji #6 oficjalnego notowania najchętniej kupowanych singli, spędzając w zestawieniu dwadzieścia trzy tygodnie. "Work" odznaczony został przez australijski koncern muzyczny platynową płytą za sprzedaż przekraczającą 70 000 egzemplarzy. Utwór znalazł się na szczycie oficjalnego notowania w Polsce, spędzając na miejscu #1 jeden tydzień. "Work" znalazł się w Top 10 oficjalnych list w Finalandii, Francji, Nowej Zelandii, Szwajcarii oraz Włoszech.
Teledysk.
Teledysk do singla nagrywany był w Los Angeles, w Kalifornii dnia 26 lipca 2007 wraz z klipem promującym utwór "Comeback" i reżyserowany przez Philipa Andelmana.
Videoclip początkowo miał ujrzeć światło dzienne dnia 10 września 2007 w programie "Access Granted" stacji muzycznej BET wraz z klipem do kompozycji "Ghetto", jednak z powodu braku podjęcia decyzji co do następnego singla wokalistki premierę wycofano. Kilka tygodni później wytwórnia płytowa artystki ogłosiła, iż teledysk ukaże się dnia 22 października 2007. Ostatecznie videoclip miał premierę dnia 5 grudnia 2007 za pośrednictwem oficjalnej podwitryny internetowej brytyjskiej wytwórni Sony Urban Music.
Klip ukazuje Rowland wykonującą układ choreograficzny wraz z czterema tancerkami na tle efektownych reflektorów. Ujęcia teledysku prezentują artystkę w pomieszczeniach naświetlonych różnymi kolorami. Strumienie światła występujące w videoclipie odwzorowują ruch kalejdoskopu. Finalna scena klipu ukazuje wokalistkę tańczącą na czarnym tle w stylu Bollywood.
Teledysk zarejestrowano również w wersji do utworu "Work" zremiksowanego przez grupę Freemasons. Videoclip promowany był przez stacje telewizyjne w Australii, Azji oraz Europie.

</doc>
<doc id="1199121" url="https://pl.wikipedia.org/wiki?curid=1199121" title="Kudo Daido Juku">
Kudo Daido Juku

Daido Juku Kudo – system walki wręcz wywodzący się z kyokushin karate założony przez Takashiego Azumę w 1981 roku.
Historia.
Takashi Azuma trenował kyokushin. W 1977 roku zajął pierwsze miejsce na 9. Corocznych Ogólnojapońskich zawodach w karate kyokushin. Nie ograniczał się jednak w treningu do karate. Studiował m.in. boks i walkę w parterze.
Azuma chciał, żeby Daido Juku było wewnątrz stylu kyokushin, jednak Masutatsu Ōyama się nie zgodził. Odszedł on od stylu kyokushin, zakładając Daido Juku.
Opis stylu.
Jest to styl „kompletny” czyli można używać praktycznie wszystkich technik nożnych jak i ręcznych, występuje również walka w parterze. Dozwolone są ataki na głowę i krocze. Ataki wykonywane głową i łokciami również są zgodne z przepisami. Zawodnicy walczą w specjalnych kaskach przystosowanych do tego stylu, zapobiegają one obrażeniom zewnętrznym twarzy, jednak nie dają one pełnej ochrony przed wstrząśnieniem mózgu. Eliminuje to nawyk opuszczania gardy. Daido Juku ewoluowało czerpiąc coraz więcej z innych sztuk walki, takich jak boks tajski, brazylijskie jiu-jitsu, sambo i judo. Dlatego sensei Azuma postanowił zaprzestać używania nazwy Daido-Juku Karate i określił tę nową sztukę walki jako Kudo.

</doc>
<doc id="1199122" url="https://pl.wikipedia.org/wiki?curid=1199122" title="Kalandra szara">
Kalandra szara

Kalandra szara, skowronek kalandra ("Melanocorypha calandra") – gatunek małego ptaka z rodziny skowronków (Alaudidae). 
Zasięg występowania.
Występuje w południowej i południowo-wschodniej Europie, w północnej Afryce i w zachodniej Azji. Zalatuje do Europy zachodniej, środkowej, a nawet północnej. 
Do Polski zalatywał wyjątkowo w XIX wieku (dwa pewne stwierdzenia – w 1811 i 1878 roku w okolicach Jeleniej Góry). Ponowne stwierdzenie miało miejsce w marcu 2021 roku w okolicach Beska.
Wyróżnia się cztery podgatunki "M. calandra":
Morfologia.
Długość ciała 18–20 cm; masa ciała: samce około 54–73 g, samice 44–66 g. Szeroki biały pasek na tylnym brzegu skrzydła i dwie duże czarne łatki po bokach szyi. Masywny dziób.
Biologia i ekologia.
Żyje na otwartych stepach lub terenach uprawnych.
Odzywa się suchym, skwierczącym lub trelującym "kcirryk", śpiewa podobnie jak skowronek w wysokim locie, lecz nieco wolniej.
Wyprowadza dwa lęgi w sezonie. Gniazdo ulepione z trawy, schowane wśród roślin na ziemi. Samica składa 4 do 7 jaj.
Penetruje podłoże w poszukiwaniu nasion, pędów i owadów.
Status i ochrona.
Międzynarodowa Unia Ochrony Przyrody (IUCN) uznaje kalandrę szarą za gatunek najmniejszej troski (LC – "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy z 2015 roku, mieści się w przedziale 45–100 milionów dorosłych osobników. Ogólny trend liczebności populacji uznawany jest za spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1199125" url="https://pl.wikipedia.org/wiki?curid=1199125" title="Donald Dewar">
Donald Dewar

Donald Campbell Dewar, gael. "Domhnall Mac an Deòir" (ur. 21 sierpnia 1937 w Glasgow, zm. 11 października 2000 w Edynburgu) – szkocki polityk, minister ds. Szkocji w rządzie Tony’ego Blaira, następnie pierwsza osoba na stanowisku pierwszego ministra Szkocji.
Życiorys.
Młodość i początki kariery politycznej.
Był jedynym dzieckiem Alisdaira Dewara i Mary z domu Bennett. Wykształcenie odebrał w Glasgow Academy oraz na tamtejszym uniwersytecie, gdzie uzyskał tytuł bakałarza, a następnie magistra, nauk prawnych. Na studiach był również wydawcą Glasgow University Guardian. Zaprzyjaźnił się tam z Johnem Smithem, późniejszym liderem laburzystów. Będąc już członkiem Partii Pracy Dewar pracował w Glasgow jako adwokat. W 1966 r. został wybrany do Izby Gmin jako reprezentant okręgu Aberdeen South.
W brytyjskim parlamencie.
Jego pierwsza mowa na forum parlamentu dotyczyła sprzeciwu Dewara wobec pomysłu podniesienia podatku od ziemniaków. Dewar odniósł tutaj spory sukces – w 1967 r. podatek ten został zlikwidowany. W tym samym roku Dewar został parlamentarnym prywatnym sekretarzem ministra edukacji Anthony’ego Croslanda. Na tym stanowisku pozostał do 1969 r. W 1970 r. przegrał kolejne wybory do Izby Gmin. W tym samym roku jego żona, Alison Mary McNair, którą poślubił 20 lipca 1964 r. i z którą miał dwoje dzieci (córkę Marion i syna Iana), porzuciła go dla szkockiego prawnika, Derry’ego Irvine’a. Dewar rozwiódł się z żoną w 1973 r. i nigdy ponownie się nie ożenił. Jego stosunki z Irvine’em pozostały chłodne, nawet gdy obaj znaleźli się w tym samym rządzie w 1997 r.
Dewar powrócił do Izby Gmin w 1978 r. wygrywając wybory uzupełniające w okręgu Glasgow Garscadden. Okręg ten reprezentował do 1997 r., kiedy wystartował w wyborach w okręgu Glasgow Anniesland. Szybko piął się po szczeblach partyjnej hierarchii. W 1984 r. został członkiem gabinetu cieni. Po katastrofie lotu Pan Am 103 w 1988 r. Dewar przyjechał do Lockerbie jako przedstawiciel gabinetu cieni zajmujący się sprawami szkockimi. W 1992 r. John Smith mianował go ministrem ds. zabezpieczenia socjalnego w gabinecie cieni. Kiedy w 1994 r. liderem laburzystów został Tony Blair Dewar został Głównym Whipem opozycji. Po wygranych przez Partię Pracy wyborach 1997 r. Dewar otrzymał stanowisko ministra ds. Szkocji. Głównym zadaniem Dewara na tym stanowisku było wprowadzenie autonomii w Szkocji. 19 listopada 1998 r. doprowadził do uchwalenia Scotland Act, który tworzył autonomiczne władze dla Szkocji.
Pierwszy minister Szkocji.
Pierwsze wybory do nowo utworzonego szkockiego parlamentu odbyły się 6 maja 1999 r. Dewar wygrał wybory w okręgu Glasgow Anniesland. Kierowana przez niego Szkocka Partia Pracy wygrała wybory, ale nie uzyskała większości w parlamencie. Dewar musiał więc zawrzeć koalicję ze Szkockimi Liberalnymi Demokratami. 13 maja Dewar został nominowany na pierwszego ministra Szkocji. Królowa Elżbieta II oficjalnie powołała go na to stanowisko podczas uroczystości w edynburskim pałacu Holyroodhouse. Następnie udał się do Sądu Posiedzeń, gdzie został zaprzysiężony na Lorda Przewodniczącego oraz otrzymał Wielką Pieczęć Szkocji. Program działań swojego rządu Dewar przedstawił 16 czerwca. Znalazły się tam projekty reform systemu szkolnictwa, reform ziemskich oraz projekty utworzenia parków narodowych w Szkocji.
Wkrótce Dewar musiał się zmierzyć z pogłoskami, że niektórzy z jego ministrów są lobbowani przez spółkę Beattie Media. Dewar przekazał tę sprawę komisji etyki. Wezwała ona na przesłuchanie ministra finansów, Jacka McConnella, ale ostatecznie został on oczyszczony z podejrzeń. Dewar zapowiedział również, że usunie każdego z członków egzekutywy, który będzie wykorzystywał media przeciwko koledze z rządu. Ta deklaracja związana była ze sporem jaki poprzez środki masowego przekazu prowadzili McConnell z minister zdrowia Susan Deacon, a który dotyczył wydatków na służbę zdrowia.
W kwietniu 2000 r. Dewar trafił do szpitala na badania serca. Wykryto tam drobną wadę. Dewar musiał poddać się operacji i na trzy miesiące usunął się z polityki. Jego obowiązki jako pierwszego ministra przejął jego zastępca, Jim Wallace. W sierpniu 2000 r. Dewar powrócił do obowiązków. 10 października doznał poważnego udaru mózgu. Przewieziono go do Western General Hospital w Edynburgu, gdzie zmarł następnego dnia o 12.18.
Pogrzeb Dewara odbył się w katedrze w Glasgow. Został skremowany, a jego prochy rozsypane na Lochgilphead.

</doc>
<doc id="1199126" url="https://pl.wikipedia.org/wiki?curid=1199126" title="HUS">
HUS



</doc>
<doc id="1199128" url="https://pl.wikipedia.org/wiki?curid=1199128" title="Wężówka amerykańska">
Wężówka amerykańska

Wężówka amerykańska "(Anhinga anhinga)" – gatunek dużego ptaka z rodziny wężówek (Anhingidae), zamieszkujący południowo-wschodnią i południową część Ameryki Północnej oraz Amerykę Południową po północną Argentynę. Nie jest zagrożony.

</doc>
<doc id="1199131" url="https://pl.wikipedia.org/wiki?curid=1199131" title="Marskość">
Marskość



</doc>
<doc id="1199135" url="https://pl.wikipedia.org/wiki?curid=1199135" title="Korpus służby cywilnej">
Korpus służby cywilnej



</doc>
<doc id="1199137" url="https://pl.wikipedia.org/wiki?curid=1199137" title="Walerian Hasso">
Walerian Hasso

Walerian Hasso – żyjący na przełomie XVII i XVIII wieku szlachcic bukowiński pochodzenia ormiańskiego – protoplasta rodu Agopsowiczów i Manugiewiczów herbu Hasso. Miał dwóch synów: Agopa (Jakuba) i Manuga, których potomkowie przybrali ww. nazwiska.

</doc>
<doc id="1199139" url="https://pl.wikipedia.org/wiki?curid=1199139" title="Szkocka Partia Pracy">
Szkocka Partia Pracy

Szkocka Partia Pracy (en. "Scottish Labour Party", gael. "Pàrtaidh Làbarach na h-Alba") jest częścią brytyjskiej Partii Pracy, która działa na obszarze Szkocji. Obecnie jest drugą co do znaczenia partią polityczną w Szkocji, po Szkockiej Partii Narodowej. SLP zajmuje 37 ze 129 miejsc w szkockim parlamencie, 39 z 59 szkockich miejsc w brytyjskiej Izbie Gmin oraz 2 z 7 szkockich miejsc w Parlamencie Europejskim.
W marcu 2006 r. SLP liczyła 18 800 członków. Roczny dochód partii w 2005 r. wyniósł 523 523 funty. Aktywa partii wynoszą 169 502 funty.
Liderzy Szkockiej Partii Pracy

</doc>
<doc id="1199143" url="https://pl.wikipedia.org/wiki?curid=1199143" title="Verdens ende">
Verdens ende

Verdens ende ("Koniec Świata") – punkt widokowy najbardziej wysunięty na południe w Tjøme (w okręgu Vestfold) w Norwegii. Można stąd podziwiać panoramę cieśniny Skagerrak z licznymi wysepkami wynurzającymi się z morza.
W 1932 roku wzniesiono tam latarnię morską malowniczo wkomponowaną
w krajobraz.

</doc>
<doc id="1199145" url="https://pl.wikipedia.org/wiki?curid=1199145" title="Uciec stąd">
Uciec stąd

Uciec stąd – polski film niezależny z 2005 roku w reżyserii Mathiasa Mezlera.
Film, któremu niejednokrotnie zarzucano zbytne upodabnianie się do innej produkcji o tej tematyce „Krwi z nosa” w reż. Dominika Matwiejczyka. Mezler bronił się mówiąc, że "„to kompletnie inne filmy, różnych autorów, z kompletnie innym zamysłem na efekt końcowy”". Bodo Kox nazwał ten film "„wymęczony, wysranym wręcz”". Mimo to produkcja ta zyskała wiele nagród i wyróżnień.
Fabuła.
Film opowiada o trzech starych kumplach, mieszkających na jednym z zapomnianych poznańskich blokowisk. Darek - student filozofii, Rogalo - pracownik stacji paliw i Bubu Oxford - diler narkotyków. Łączy ich jeden cel: chcą wyjechać za granicę w celach zarobkowych. Akcja filmu rozpoczyna się w momencie, w którym student dostaje wizę do USA. Ma tam załatwioną pracę u wujka. Sytuacja komplikuje się, kiedy policjant, mający na oku dilera, zaczyna szantażować Darka - żądając wsypania Bubu w zamian za zwrot paszportu i pozwolenie na wyjazd.

</doc>
<doc id="1199147" url="https://pl.wikipedia.org/wiki?curid=1199147" title="Zgromadzenie Sióstr Miłosierdzia">
Zgromadzenie Sióstr Miłosierdzia



</doc>
<doc id="1199148" url="https://pl.wikipedia.org/wiki?curid=1199148" title="Okręg wyborczy Aberdeen South">
Okręg wyborczy Aberdeen South

Okręg wyborczy Aberdeen South powstał w 1885 r. i wysyła do brytyjskiej Izby Gmin jednego deputowanego. Okręg obejmuje południową część miasta Aberdeen.

</doc>
<doc id="1199150" url="https://pl.wikipedia.org/wiki?curid=1199150" title="Kormoran rogaty">
Kormoran rogaty

Kormoran rogaty ("Nannopterum auritum") – gatunek dużego ptaka z rodziny kormoranów (Phalacrocoracidae), zamieszkujący Amerykę Północną. Siedząc, często rozkłada skrzydła (jak inne kormorany i wężówki). W czasie lotu szyja wyciągnięta na równi z tułowiem. Pływa z głową zwróconą ku górze. Nie jest zagrożony.
Zwykle wyróżnia się 5 podgatunków "N. auritum":

</doc>
<doc id="1199152" url="https://pl.wikipedia.org/wiki?curid=1199152" title="Okręg wyborczy Glasgow Garscadden">
Okręg wyborczy Glasgow Garscadden

Okręg wyborczy Glasgow Garscadden powstał w 1974 r. i wysyłał do brytyjskiej Izby Gmin jednego deputowanego. Okręg został zniesiony w 1997 r.

</doc>
<doc id="1199154" url="https://pl.wikipedia.org/wiki?curid=1199154" title="Paper Walls">
Paper Walls

Paper Walls – wydany w 2007 roku album muzyczny zespołu poppunkowego/melodicpunkowego Yellowcard.

</doc>
<doc id="1199156" url="https://pl.wikipedia.org/wiki?curid=1199156" title="Fryderyk de Houtman">
Fryderyk de Houtman

Fryderyk de Houtman (ur. 1571 w Goudzie w Holandii, zm. 21 października 1627 w Alkmaarze) – holenderski kupiec, żeglarz, odkrywca i astronom. Młodszy brat Cornelisa de Houtmana, któremu towarzyszył w wyprawach do Indii Wschodnich.
Brał udział w pierwszej holenderskiej ekspedycji handlowej do Indonezji (tzw. "Eerste Schipvaart") (1595–1597), która przyczyniła się do przełamania portugalskiego monopolu na handel z Indiami Wschodnimi. W trakcie tej wyprawy asystował nawigatorowi Pieterowi Dirkszoonowi Keyserowi (ok. 1540–1596) w obserwacjach astronomicznych, w wyniku których uzupełniono katalog gwiazd i gwiazdozbiorów o konstelacje nieba półkuli południowej. W 1619 przepłynął wzdłuż zachodniego wybrzeża Australii, odkrywając wyspy Houtman Abrolhos.
Życiorys.
Pierwsza wyprawa do Indonezji (1595–1597).
W 1592 Fryderyk de Houtman wraz z bratem Cornelisem został wysłany przez kupców amsterdamskich do Lizbony, by zdobyć informacje na temat portugalskiego handlu przyprawami. Bracia zostali aresztowani przez Portugalczyków za próbę kradzieży map z drogami żeglugi do Indii Wschodnich. Braciom nie udało się uzyskać żadnych nowych informacji – potwierdzili tylko to, co Holendrzy już wiedzieli. Po uwolnieniu w 1595 powrócili do Amsterdamu.
W tym samym czasie do Amsterdamu wrócił z Goa Jan Huygen van Linschoten, który skopiował, a następnie opublikował portugalskie tajne portolany (mapy nawigacyjne) oraz informacje o trasie morskiej do Indii wokół Przylądka Dobrej Nadziei i o warunkach żeglugi na Oceanie Indyjskim; opisał szczegółowo przebieg prądów morskich, rozmieszczenie głębin i mielizn, układy wiatrów, pory monsunów, itd. Na podstawie informacji zdobytych przez de Houtmanów i van Linschotena kupcy amsterdamscy zorganizowali wyprawę do Bantam, głównego portu obrotu pieprzem w Indiach Wschodnich. W 1594 kupcy założyli Kompanię van Verre (hol. "Compagnie van Verre"), a 2 kwietnia 1595 cztery statki: "Amsterdam", "Hollandia", "Mauritius" i "Duyfken" pod dowództwem brata Fryderyka, Cornelisa de Houtmana, opuściły Amsterdam.
Podczas wyprawy Fryderyk asystował nawigatorowi Pieterowi Dirkszoonowi Keyserowi w obserwacjach astronomicznych, w wyniku których do dotychczasowego katalogu gwiazdozbiorów dodano 135 gwiazd tworzących 12 nowych gwiazdozbiorów nieba półkuli południowej. Odkryte wtedy, wymienione niżej, konstelacje należą dziś do 88 znanych nam gwiazdozbiorów:
Odkrycia Keysera i de Houtmana zostały opublikowane przez Petrusa Planciusa w końcu 1598. Kartograf Jodocus Hondius umieścił nowe konstelacje na swoim globusie nieba w 1600. Nowe gwiazdozbiory zostały szerzej zaakceptowane, gdy niemiecki astronom Jan Bayer opisał je w swoim dziele Uranometria z 1603, które stało się w owym czasie najważniejszym atlasem nieba.
Druga wyprawa do Indonezji (1598–1599).
W siedem miesięcy po powrocie do Amsterdamu bracia de Houtman wyruszyli na drugą wyprawę do Indii Wschodnich, zorganizowaną przez kupca De Moucherona. Przez Madagaskar i Indochiny dotarli na Sumatrę, gdzie wkrótce wybuchły walki pomiędzy Holendrami a wojskiem sułtana Acehu. Fryderyk de Houtman dostał się do niewoli, a jego brat Cornelis de Houtman zginął. Negocjacje w sprawie uwolnienia Fryderyka nie powiodły się i flota holenderska zawróciła do Europy.
W ciągu dwóch lat spędzonych w więzieniu Fryderyk de Houtman nauczył się języka malajskiego i poczynił wiele obserwacji astronomicznych, dodając do katalogu Keysersa 197 gwiazd. Z niewoli został wypuszczony w sierpniu 1601, a do Amsterdamu powrócił w lipcu 1602.
Publikacje astronomiczne.
W 1603 Fryderyk opublikował wyniki swoich obserwacji astronomicznych w formie katalogu w załączniku do słownika i gramatyki języków malajskiego i malgaskiego (hol. "Spraeck ende woordboeck inde Maleysche ende Madagaskarsche talen"). Katalog obejmował w sumie 304 gwiazdy.
Kartograf Willem Blaeu posłużył się katalogiem de Houtmana przy tworzeniu kolejnego globusa nieba w 1603. Do dziś zachowało się kilka egzemplarzy oryginalnego katalogu – jeden z nich znajduje się w Bodleian Library, głównej bibliotece Uniwersytetu Oksfordzkiego. Katalog Keysera nie zachował się do naszych czasów.
Ambon.
W latach 1605–1611 de Houtman sprawował funkcję gubernatora Ambonu, indonezyjskiej wyspy w archipelagu Moluków na Morzu Banda.
Fryderyk de Houtman powrócił do Holandii w 1612. Zamieszkał w Alkmaar, gdzie sprawował funkcję rajcy w latach 1614–1618.
Trzecia wyprawa do Indonezji (1618–1619).
Pod koniec 1618 Holenderska Kompania Wschodnioindyjska (hol. "Vereenigde Oostindische Compagnie" (VOC)) powierzyła Fryderykowi de Houtmanowi dowództwo kolejnej wyprawy do Indii Wschodnich, w której uczestniczyło 11 statków.
Flota rozproszyła się przed osiągnięciem Przylądka Dobrej Nadziei – dwa statki "Dordrecht" (kapitan: Fryderyk de Houtman) i "Amsterdam" (kapitan: Jakub d’Edel) popłynęły w dalszą drogę na Jawę razem.
8 czerwca 1619, w drodze do Batawii, załogi ujrzały wybrzeże Australii na wysokości 32° 20’S. Jednak zła pogoda uniemożliwiła zejście na ląd. De Houtman był przekonany, że to część wybrzeża odkrytego dwa lata wcześniej przez Hartoga, chociaż ziemie te leżały o 10° stopni dalej na południe. Członkowie tej wyprawy jako pierwsi Europejczycy opisali ziemię na południe od ujścia Rzeki Łabędziej (ang. "Swan River"), koło Perth, którą nazwali d’Edelsland.
Następnie wyprawa udała się dalej na północ, gdzie na wysokości 28° 46’S odkryto liczne wyspy i rafy, które nazwano później Houtman Abrolhos.
Ostatnie lata życia.
Po dotarciu do Jawy de Houtman został zatrudniony w 1619 w Bantam. W latach 1621-23 pełnił funkcję gubernatora na Molukach.
W 1624 powrócił do Holandii, gdzie ponownie osiadł w Alkmaarze i sprawował urząd radnego. Zmarł 21 października 1627 i został pochowany w miejscowym kościele.

</doc>
<doc id="1199157" url="https://pl.wikipedia.org/wiki?curid=1199157" title="Matt Dallas">
Matt Dallas

Matt Dallas, właściwie Matthew Joseph Dallas (ur. 21 października 1982 w Phoenix) – amerykański aktor telewizyjny i filmowy, model.
Życiorys.
Urodził się w Phoenix w stanie Arizona jako najstarszy z czterech braci. Od dwunastego roku życia myślał o karierze sportowej. Zmienił plany, gdy wraz z babcią poszedł z wizytą do teatru na inscenizację baśni Hansa Christiana Andersena "Brzydkie kaczątko". Po ukończeniu szkoły średniej przeprowadził się do Los Angeles. Karierę w show biznesie zapoczątkował jako model,
Pojawił się w teledysku Jamesa Blunta do piosenki „Goodbye My Lover” (2005) z udziałem Mischy Barton i wystąpił gościnnie w serialu HBO "Ekipa" ("Entourage", 2005) u boku Adriana Greniera, Debi Mazar i Kevina Dillona. Przełomem stała się rola Kyle w serialu ABC "Kyle XY" (od 2006), za którą zdobył nominację do nagrody Saturna.
Życie prywatne.
6 marca 2009, Perez Hilton na swojej oficjalnej stronie internetowej wyoutował Dallasa jako homoseksualistę, zdradzając szczegóły jego romansu z aktorem Jonathanem Bennettem. Dallas i Bennett zerwali ze sobą. W październiku 2013 Dallas wyjawił, że jest zaręczony z muzykiem Blue Hamiltonem. Para pobrała się 5 lipca 2015, a w grudniu tego samego roku ogłosili, że adoptowali dwuletniego chłopca Crowa.

</doc>
<doc id="1199161" url="https://pl.wikipedia.org/wiki?curid=1199161" title="Wyższe Seminarium Duchowne Diecezji Kaliskiej">
Wyższe Seminarium Duchowne Diecezji Kaliskiej

Wyższe Seminarium Duchowne Diecezji Kaliskiej () – rzymskokatolickie wyższe seminarium duchowne diecezji kaliskiej, przygotowujące mężczyzn do przyjęcia święceń diakonatu i prezbiteratu.
W wyniku decyzji Kongregacji ds. Duchowieństwa od 17 października 2020 seminarium jest czasowo zamknięte.
Historia.
Pierwsze seminarium duchowne w Kaliszu powstało w 1593 dzięki staraniom prymasa Stanisława Karnkowskiego podejmowanym już od 1581; było to pierwsze seminarium duchowne w archidiecezji gnieźnieńskiej.
Przywilej fundacyjny wydany został przez kapitułę gnieźnieńską 30 kwietnia 1583, jednak z powodu tworzenia przez prymasa kolegium jezuickiego w Kaliszu sprawa utworzenia seminarium przeciągała się. Niemałą rolę w tej sprawie odegrał sprzeciw duchowieństwa i patrycjatu Poznania, gdyż tamtejsze kolegium jezuickie planowano przekształcić w uniwersytet, nie dopuszczając przy tym do utworzenia drugiego ośrodka akademickiego w Wielkopolsce. Plany te jednak nie powiodły się i 30 kwietnia 1586 na polecenie prymasa Karnkowskiego kapituła gnieźnieńska wydała drugi przywilej fundacyjny, w którym określono program nauczania, wysokość nakładów finansowych i podległość prefektowi seminarium dwóch kaliskich szkół kolegiackich: św. Magdaleny i św. Mikołaja, którym od tego roku został Piotr Fabrycy Kowalski. Wówczas doszło jednak do sporu między prymasem i jezuitami a kapitułą gnieźnieńską dotyczącego sposobu finansowania studiów dla ubogich kleryków. Sprawa kontrybucji rocznej stała się przedmiotem narad na synodzie archidiecezjalnym w Łęczycy w 1589, ale nie doprowadziły one do porozumienia, które osiągnięto dopiero w 1591.
Ostateczne rozwiązanie problemu nastąpiło 29 marca 1593 na synodzie archidiecezji gnieźnieńskiej w Łowiczu, który zdecydował o utworzeniu seminarium duchownego archidiecezji gnieźnieńskiej przy działającym od 1584 Kolegium Karnkowskiego (łac. "Collegium Karnkovianum"), jednym z najznamienitszych kolegiów jezuickich w Rzeczypospolitej. Najwyższym przełożonym seminarium był arcybiskup gnieźnieński, a prefekt seminarium podlegał rektorowi kolegium jezuickiego. Piotr Fabrycy Kowalski autor dzieł teologicznych (wicerektor) 1586-87 dyrektor Szkoły Kaliskiej kierował w tym trudnym czasie Seminarium w Kaliszu jako prefekt w latach 1611–1612.
Dzięki staraniom kapituły gnieźnieńskiej synod archidiecezjalny w Łowiczu aktem z 24 września 1620 postanowił o przeniesieniu seminarium do Gniezna. Seminarium archidiecezji gnieźnieńskiej działało w Kaliszu do 20 czerwca 1621 i zostało przeniesione do Gniezna przez prymasa Wawrzyńca Gembickiego 8 lipca tego samego roku.
Od 1993.
Seminarium w obecnym kształcie zostało erygowane 10 czerwca 1993 przez biskupa diecezjalnego kaliskiego Stanisława Napierałę.
Klerycy są studentami teologii pastoralnej o specjalności kapłańskiej. Jurysdykcję kanoniczną nad seminarium sprawuje biskup diecezjalny kaliski.
W roku akademickim 2015/2016 z powodu zbyt małej liczby chętnych (3 osoby) nie utworzono po raz pierwszy w historii seminarium pierwszego roku studiów, kandydatów skierowano do seminarium w Poznaniu.
Od roku formacyjnego 2015/16 alumni seminarium kaliskiego odbywają pierwsze dwa lata formacji w seminarium w Poznaniu, a następne cztery lata w Kaliszu.
W czerwcu 2020 ujawniono w mediach, że w lutym 2018 rektor seminarium ks. Piotr Górski w skardze do Nuncjatury Apostolskiej w Polsce zarzucał biskupowi kaliskiemu Edwardowi Janiakowi tolerowanie wśród księży wykorzystywania seksualnego osób małoletnich oraz aktywnego homoseksualizmu. Hierarcha miał również zabiegać o doprowadzenie do święceń diakonatu kleryka, który przejawiał skłonności homoseksualne i przechowującego na swoim komputerze treści pornograficzne, także pornografię dziecięcą, a wobec rektora, sprzeciwiającemu się tym święceniom, stosować mobbing. W czerwcu 2020 Kongregacja ds. Duchowieństwa zleciła Stanisławowi Gądeckiemu, arcybiskupowi metropolicie poznańskiemu, przeprowadzenie dochodzenia w kaliskim seminarium. W tym celu w lipcu 2020 została ustanowiona komisja, w skład której weszli Damian Bryl, biskup pomocniczy poznański, ks. Mariusz Chamarczuk SDB, były rektor Wyższego Seminarium Duchownego Towarzystwa Salezjańskiego w Lądzie i ks. Wojciech Rzeszowski, dyrektor centrum edukacyjno-formacyjnego w Gnieźnie. Dochodzenie zakończono we wrześniu 2020. 17 października 2020 Nuncjatura Apostolska w Polsce poinformowała o czasowym zamknięciu seminarium i przeniesieniu kleryków do Arcybiskupiego Seminarium Duchownego w Poznaniu.

</doc>
<doc id="1199162" url="https://pl.wikipedia.org/wiki?curid=1199162" title="Okręg wyborczy Glasgow Anniesland">
Okręg wyborczy Glasgow Anniesland

Okręg wyborczy Glasgow Anniesland powstał w 1997 r. i wysyłał do brytyjskiej Izby Gmin jednego deputowanego. Okręg obejmował północno-zachodnie przedmieścia Glasgow. Został zniesiony w 2005 r. i stał się częścią okręgu Glasgow North.

</doc>
<doc id="1199170" url="https://pl.wikipedia.org/wiki?curid=1199170" title="Equator">
Equator

Equator – szesnasty album brytyjskiej rockowej grupy Uriah Heep wydany w kwietniu 1985 nakładem Bronze Records.

</doc>
<doc id="1199171" url="https://pl.wikipedia.org/wiki?curid=1199171" title="Ślepowron żółtoczelny">
Ślepowron żółtoczelny

Ślepowron żółtoczelny ("Nyctanassa violacea") – gatunek ptaka z rodziny czaplowatych (Ardeidae). Występuje w Ameryce Północnej i Południowej. Mniej pospolity niż ślepowron. Nie jest zagrożony wyginięciem.
Morfologia.
Długość ciała 56–71 cm. Dorosłe – szare pióra, głowa czarna, biała plama za okiem; żółtawe czoło przechodzi w biały kolor na ciemieniu. Dziób silny, gruby, różowawy. Młode – brązowe, jasne plamki na grzbiecie i drobne kreski na spodzie ciała; nogi żółte.
Zasięg, środowisko.
Mangrowe bagna, zarośnięte moczary, środkowo-wschodnia Ameryka Północna do północnej i wschodniej Ameryki Południowej.
Podgatunki.
Międzynarodowy Komitet Ornitologiczny (IOC) wyróżnia 5 podgatunków "N. violacea":
Populacja z Socorro przez niektórych autorów zaliczana jest do odrębnego podgatunku "N. v. gravirostris" .
Status.
W Czerwonej księdze gatunków zagrożonych IUCN ślepowron żółtoczelny klasyfikowany jest jako gatunek najmniejszej troski (LC, "Least Concern"). W 2020 roku organizacja Partners in Flight szacowała liczebność światowej populacji lęgowej na 400 tysięcy osobników. Globalny trend liczebności oceniany jest jako stabilny, choć u niektórych populacji nie jest on znany.

</doc>
<doc id="1199172" url="https://pl.wikipedia.org/wiki?curid=1199172" title="Herb powiatu pruszkowskiego">
Herb powiatu pruszkowskiego

Herb powiatu pruszkowskiego tarcza dwudzielna z lewa w skos. W polu pierwszym czerwonym srebrny orzeł mazowiecki, w polu drugim błękitnym, złoty rycerz z mieczem i tarczą, na srebrnej tarczy zielony smok czerski.

</doc>
<doc id="1199173" url="https://pl.wikipedia.org/wiki?curid=1199173" title="Dębina (Tyszowce)">
Dębina (Tyszowce)

Dębina – część miasta Tyszowce w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.
Zobacz też: Dębina

</doc>
<doc id="1199175" url="https://pl.wikipedia.org/wiki?curid=1199175" title="Cobra Verde">
Cobra Verde

Cobra Verde – dramat niemiecki w reżyserii Wernera Herzoga, wyprodukowany przez Werner Herzog Filmproduktion we współpracy z telewizją ZDF w 1987 roku. Film kosztował ok. 800 tys. marek i miał światową premierę w Monachium, 3 grudnia 1987 roku. Jest adaptacją książki angielskiego reportera Bruce Chatwina zatytułowanej "Wicekról Ouidah".
Obsada.
Źródło:
Fabuła.
"Cobra Verde" przyjmuje formę ballady, opowiadanej przez starego mężczyznę pojawiającego się w scenie otwierającej film. Początkowa sekwencja przedstawia bezkresne, spalone słońcem krajobrazy Brazylii. Towarzyszy temu tekst opowiadający o śmierci matki tytułowego bohatera Francisco Manoela da Silvy (Klaus Kinski). Następnie w krótkich sekwencjach dowiadujemy się, że Manoel – mimo ciężkiej pracy jaką wykonywał, nie otrzyma za nią zapłaty. Dlatego właśnie, postanawia zabić swego przełożonego. Od tego momentu staje się wyjętym spod prawa postrachem miasta. Gdy zjawia się na rynku, ksiądz każe wprowadzić trumnę z powrotem do kościoła, a ludzie uciekają przed nim w popłochu. Jedynymi osobami które się go nie boją są: garbaty karzeł (właściciel karczmy, to on opowiada Francisco historię śniegu znajdującego się na księżycu) oraz młoda dziewczyna, której bandyta wyznaje, że tęskni do „innych światów”. Pewnego dnia, podczas targu niewolników, Manoel poznaje bogatego plantatora Don Octavio Coutinho (José Lewgoy), który oferuje mu pracę na kierowniczym stanowisku w swej posiadłości. Francisco się zgadza. Mimo że nie okazuje się być złym pracownikiem, Don Octavio chce się go pozbyć. Powodem jego złości jest fakt, że wszystkie jego córki są w ciąży z da Silvą. Coutinho wraz ze swoimi współpracownikami układa plan, mający na celu wysłanie tytułowego bohatera do Afryki, do Ghany. Miałby się tam zająć handlem niewolników. Cobra Verde przyjmuje propozycję nie wiedząc, że obejmie zrujnowane posiadłości na skraju bankructwa, i że będzie musiał zmagać się z nieprzyjaznymi mu czarnoskórymi tubylcami. Francisco poznaje na miejscu Euclidesa (King Ampaw), który staje się jego bliskim współpracownikiem, oraz skorumpowanego misjonarza Bernabé (Peter Berling). Manoelowi udaje się w ciągu kilku tygodni, przy pomocy setek niewolników, odnowić zniszczony pałac i rozpocząć z sukcesem planowaną działalność. W międzyczasie okazuje się, że Cobra Verde będzie musiał walczyć o wpływy i niewolników z królem Bossa Ahadee (Jego Wysokość Nana agyefi Kwame II Nsein). Da Silva – gdy czarni mężczyźni okazali się za słabi – trenuje oddziały amazonek. Mimo niezwykłej odwagi, Verde zostaje oszukany przez młodego, czarnoskórego księcia i traci cały majątek. Gdyby tego było mało, dociera do niego wiadomość, że wyszedł międzynarodowy dekret o zniesieniu niewolnictwa. Cobra udaje się nad brzeg morza, gdzie próbuje wypłynąć na wody starą łodzią. Przygląda się temu jedynie upośledzony mężczyzna. Wcześniej – w akcie podziwu – Euclides ostatni raz salutuje swemu panu.
Produkcja.
Lokalizacje.
Film kręcono w następujących miejscach: Elmina, Tamale w Ghanie oraz w Cartagenie, Cali i Guajirze w Kolumbii.
Obsada.
W filmie wystąpili stali już współpracownicy Wernera Herzoga. Mowa tu oczywiście o Klausie Kinskim, ale także o uznanym brazylijskim aktorze José Lewgoyu, który wcześniej grał w "Fitzcarraldo", oraz o Peterze Berlingu, znanym z filmu "Aguirre, gniew boży". Statystami byli prawdziwi mieszkańcy tamtych okolic. W filmie wystąpił Jego Wysokość Nana agyefi Kwame II Nsein ze swoim dworem, oraz dziewczęta należące do "Zigi Cultural Troupe HO" ze Ziavi.
Kontrowersje.
Niezwykle popularne są wydarzenia związane z realizacją tego filmu. Tu – po raz ostatni spotkali się, by współpracować: aktor Klaus Kinski, oraz reżyser Werner Herzog. Od samego początku ich współpracy emocje sięgały zenitu, zaś podczas kręcenia tego filmu Kinski uciekł z planu, przez co Herzog musiał zmontować niedokończony jeszcze film. Stało się tak, mimo iż reżyser zrezygnował (specjalnie dla aktora, by nie zaostrzać konfliktu) ze swojego czołowego autora zdjęć Tomasa Maucha. W zastępstwie wybór padł na Victora Růžičkę. Cztery lata po premierze filmu, Klaus Kinski zmarł na atak serca.
Muzyka.
Ścieżkę dźwiękową do filmu, powierzył Herzog grupie Popol Vuh, odpowiedzialnej za oprawę muzyczną do jego wcześniejszych filmów z "Aguirre..." i "Szklanym sercem" na czele. Soundtrack otrzymał w polskim magazynie muzycznym "Teraz rock" notę czterech gwiazdek na pięć możliwych. Michał Greupner, pisał o płycie: „W filmie tradycyjnie użyto utworów znanych z wcześniejszych płyt: początkowym napisom towarzyszy "Grab der Mutter" czyli "Song Of Earth", zaś w scenie powitania da Silvy z morzem – "Sieh nicht überm Meer ist's" – brzmi "Lass los". Przewijające się mroczne motywy smyczkowe to kompozycje Floriana Fricke na synclavier”. Wiersz pojawiający się przed czołówką filmu został napisany przez Floriana Fricke, lidera zespołu "Popol Vuh".
Odbiór.
Grażyna Stachówna, w swoim tekście poświęconym współpracy między Kinskim a Herzogiem pisze: „W roli Cobry Verde [Kinski] naprawdę jest młody i piękny, przyciąga wzrok widza jak cenny klejnot odbijający się od tła. A przecież Herzog zbudował mu tło olśniewające – Afrykę z bujną roślinnością, setkami czarnych statystów, królem plemiennym i jego dworem, nagimi tancerkami, malowniczymi obrzędami. I podobnie jak w "Fitzcarraldo" pejzaż, Murzyni i rozbudowana inscenizacja zaczynają przytłaczać aktora. Inteligentny i wszechwładny reżyser już wie, jak poskromić swe szalone medium, czyni je po prostu elementem widowiska – jednym z wielu. Chytrze, nieprawdaż?”.

</doc>
<doc id="1199177" url="https://pl.wikipedia.org/wiki?curid=1199177" title="Bhagalpur">
Bhagalpur

Bhagalpur (hindi: भागलपुर) – miasto w północno-wschodnich Indiach, nad rzeką Ganges, w stanie Bihar.
Liczba mieszkańców: 350 133
W tym mieście rozwinął się przemysł spożywczy oraz włókienniczy.

</doc>
<doc id="1199179" url="https://pl.wikipedia.org/wiki?curid=1199179" title="Illdisposed">
Illdisposed

Illdisposed - duński zespół grający melodyjny death metal. Zespół został założony w 1991 roku. Ich pierwsze demo ukazało się w 1992 roku.

</doc>
<doc id="1199180" url="https://pl.wikipedia.org/wiki?curid=1199180" title="Bisoprolol">
Bisoprolol

Bisoprolol () – kardioselektywny lek należący do grupy leków beta-adrenolitycznych, który jest pozbawiony wewnętrznej aktywności sympatykomimetycznej (ISA) i właściwości stabilizujących błonę komórkową. Wywiera działanie chronotropowo i inotropowo ujemne, z wydłużeniem czasu przewodzenia w węźle przedsionkowo-komorowym, przez zmniejszenie pojemności minutowej zmniejsza podwyższone ciśnienie tętnicze krwi.
Przeciwwskazania.
Przeciwwskazania do stosowania:
Lek należy odstawiać stopniowo, szczególnie u chorych na chorobę niedokrwienną serca, ponieważ nagłe zaprzestanie jego stosowania może doprowadzić do zaostrzenia.
Preparaty handlowe.
Przykładowe preparaty handlowe: "Antipres", "Bibloc", "Bilokord", "Bisocard", "Bisohexal", "Bisoprolol", "Bisopromerck", "Bisoratio", "Concor", "Concor cor", "Corectin", "Coronal", "Ripit", "Sobycor".

</doc>
<doc id="1199182" url="https://pl.wikipedia.org/wiki?curid=1199182" title="Order Niemiecki (III Rzesza)">
Order Niemiecki (III Rzesza)

Order Niemiecki (niem. Deutscher Orden, często dopisuje się do nazwy słowa „des Großdeutschen Reiches”, gdyż Deutscher Orden to niemiecka nazwa zakonu krzyżackiego")" – najwyższe odznaczenie III Rzeszy za zasługi wojenne lub cywilne, nadawane w latach 1942–1945.
Historia.
Order został ustanowiony latem roku 1942 przez führera i kanclerza III Rzeszy, zwanej teraz Rzeszą Wielkoniemiecką, Adolfa Hitlera, w celu nagradzania obywateli niemieckich za wybitne zasługi dla państwa i partii narodowosocjalistycznej NSDAP. Bodźcem do stworzenia odznaczenia były mające miejsce w 1942 roku zgony dwóch bliskich współpracowników Hitlera, Fritza Todta (w lutym) i Reinharda Heydricha (w czerwcu). Zaczęto go po cichu nazywać „orderem umrzyków”, gdyż z jedenastu zanotowanych nosicieli odznaczenia aż siedmiu otrzymało je "post mortem". Ostatnimi udekorowanymi byli gauleiter Wrocławia Karl Hanke, odznaczony 12 dni przed śmiercią Hitlera oraz ostatni przywódca Hitlerjugend ("Reichsjugendführer") Arthur Axmann, który do końca wytrwał w Führerbunker u boku Hitlera i otrzymał order 2 dni przed samobójstwem swego wodza.
Opis.
Zaprojektowany prawdopodobnie przez samego Hitlera order miał być nadawany w dwóch klasach, jako dekoracja na szyję i jako oznaka noszona na agrafie na piersi, nie wiadomo jednak czy ową drugą klasę ktoś kiedykolwiek otrzymał. Awers dekoracji I klasy to emaliowany na czarno tzw. Krzyż Ruperta (typ Żelaznego Krzyża), ale z węższymi zakończeniami ramion i ze złotymi bordiurami, z odznaką partyjną NSDAP w medalionie środkowym oraz ze złotymi orłami herbu państwowego III Rzeszy między ramionami krzyża. Rewers był nieemaliowany. Nad górnym ramieniem krzyża znajdowały się dwa złote liście dębowe. Zawieszką był złoty orzeł III Rzeszy z pierścieniem na wstęgę. Wstęga była czerwona z obustronnymi biało-czarnymi bordiurami (w kolorach flagi II i III Rzeszy), identyczna z wstążką nazistowskiego Orderu Krwi ("Blutorden"). Przy dekoracji za zasługi wojenne dodawano pod zawieszką dwa skrzyżowane złote miecze położone na liściach dębowych. 
Hitler planował nadanie orderowi charakteru rycerskiego, z kapitułą i z senatem, który miał mieć prawo przyjmowania i wykluczania kawalerów. Nie doszło do tego ze względu na wypadki wojenne i niewielką liczbę odznaczonych. 
Z powodu unikatowości tego odznaczenia nie jest pewne, czy zachował się jakikolwiek oryginał. Na rynku numizmatycznym kursuje wiele kopii, wykonanych po 1945 z oryginalnych matryc.

</doc>
<doc id="1199183" url="https://pl.wikipedia.org/wiki?curid=1199183" title="Live at Shepperton ’74">
Live at Shepperton ’74

Live at Shepperton '74 – drugi album koncertowy brytyjskiej rockowej grupy Uriah Heep wydany w 1986 roku.
Lista utworów.
Oryginalna wersja.
 Strona A 
 Strona B 
Wersja z roku 1998.
W 1998 ukazała się reedycja albumu zawierająca inną kolejność utworów oraz trzy, które ukazały się po raz pierwszy (4, 10 ,11) i jeden w innej wersji (5):
Linki zewnętrzne.
"Live at Shepperton '74" na Heepfiles

</doc>
<doc id="1199184" url="https://pl.wikipedia.org/wiki?curid=1199184" title="Ulica Szlak Bursztynowy w Kaliszu">
Ulica Szlak Bursztynowy w Kaliszu

Ulica Szlak Bursztynowy (Trasa Bursztynowa) – ulica w Kaliszu o długości 3,25 km, jedna z głównych arterii miasta, stanowiąca obwodnicę śródmiejską. Zaczyna się przy ulicy Górnośląskiej, a kończy przy ulicy Łódzkiej.
Na odcinku Górnośląska–Częstochowska dwujezdniowa z dwoma pasami ruchu w każdym kierunku.
Historia.
Koncepcja południowej obwodnicy Kalisza pojawiła się po raz pierwszy w niemieckim dokumencie planistycznym z 1940. W 1957 trasa ta, pod nazwą Arteria Południowa, określona została jako jedna z najważniejszych dla ruchu tranzytowego. Jej przebieg był utrzymywany i aktualizowany w kolejnych opracowaniach w 1961, 1971, 1985 i 1991. Ostateczny korytarz trasy został ustalony w studium uwarunkowań i kierunków zagospodarowania przestrzennego miasta Kalisza z 1998.
Pierwsze prace nad odcinkiem łączącym ulice Częstochowską i Łódzką o długości 1,3 km rozpoczęły się w 1999; do 2003 powstały mosty na Swędrni (Bursztynowy) i Prośnie (św. Wojciecha). Właściwa budowa trasy, biegnącej w większości po nasypie, nastąpiła w latach 2004–2005, a otwarcie odbyło się 16 września 2005. Na obu końcach tego odcinka ustawiono znaki z mapą szlaku bursztynowego.
Od grudnia 2007 do września 2008 wykonano 200-metrowy, dwujezdniowy odcinek od ul. Górnośląskiej do ul. Dworcowej wraz z przebudową fragmentów ww. ulic. Ostatni etap budowy (od ul. Dworcowej do ul. Częstochowskiej) rozpoczął się pod koniec 2009. Trasa pobiegła m.in. po skarpie nad Parkiem Przyjaźni, którą wzmocniono za pomocą pali wypełnionych żwirem. Powstały trzy ronda, na których ustawiono rzeźby autorstwa Roberta Sobocińskiego, ostatecznie pozostała tylko jedna z nich („Kosmogonia Ptolemeusza” na rondzie Klaudiusza Ptolemeusza). Uroczyste oddanie drogi do użytku nastąpiło w dniach 13–14 listopada 2010. Na odcinku tym wprowadzono zakaz wjazdu pojazdów o dopuszczalnej masie całkowitej powyżej 15 ton.
Komunikacja miejska.
Przy ulicy znajduje się 10 przystanków autobusowych, z czego dwa nie są użytkowane.

</doc>
<doc id="1199185" url="https://pl.wikipedia.org/wiki?curid=1199185" title="5 Armia">
5 Armia

Polska:
Amerykańska:
Niemieckie:
Rosyjskie:
Inne:

</doc>
<doc id="1199186" url="https://pl.wikipedia.org/wiki?curid=1199186" title="Küçükköy">
Küçükköy

Küçükköy – miejscowość wypoczynkowa w zachodniej Turcji, nad Morzem Egejskim, kilka kilometrów na południe od miasta Ayvalık. Wzdłuż wybrzeży dzielnicy Sarımsaklı ciągną się tu piaszczyste plaże, a w oddali widoczna jest grecka wyspa Lesbos. 

</doc>
<doc id="1199189" url="https://pl.wikipedia.org/wiki?curid=1199189" title="Sarimsakli">
Sarimsakli



</doc>
<doc id="1199192" url="https://pl.wikipedia.org/wiki?curid=1199192" title="Rajd Wielkiej Brytanii 2007">
Rajd Wielkiej Brytanii 2007

Rezultaty Rajdu Wielkiej Brytanii ("63rd Wales Rally of Great Britain"), 16 rundy Rajdowych Mistrzostw Świata w 2007 roku, który odbył się w dniach 30 listopada-2 grudnia:
Klasyfikacja końcowa sezonu 2007.
Tabele przedstawiają tylko pięć pierwszych miejsc.

</doc>
<doc id="1199193" url="https://pl.wikipedia.org/wiki?curid=1199193" title="Grudziądz Owczarki">
Grudziądz Owczarki

Grudziądz Owczarki – stacja kolejowa w Grudziądzu, w województwie kujawsko-pomorskim o 2 niskich jednokrawędziowych peronach położonych przy jednym torze głównym zasadniczym i jednym dodatkowym. Obecnie nie obsługuje ruchu pasażerskiego, mimo iż odcinek Grudziądz – Malbork na linii 207 Toruń Wschodni – Malbork obsługują pociągi Regio spółki Przewozy Regionalne.
Plany remontu linii na odcinku Grudziądz – Gardeja obejmują remont stacji wraz z przywróceniem obsługi pasażerskiej.

</doc>
<doc id="1199195" url="https://pl.wikipedia.org/wiki?curid=1199195" title="Agopsowiczowie herbu Hasso">
Agopsowiczowie herbu Hasso

Agopsowiczowie – polski ród szlachecki pochodzenia ormiańskiego, pieczętujący się herbem Hasso, biorący swój początek od żyjącego w XVIII w. Agopa (Jakuba) Hasso, syna Waleriana.
Agopsowiczowie wylegitymowali się ze szlachectwa w zaborze austriackim w 1814 r. w Wydziale Stanów we Lwowie.

</doc>
<doc id="1199197" url="https://pl.wikipedia.org/wiki?curid=1199197" title="Manugiewiczowie herbu Hasso">
Manugiewiczowie herbu Hasso

Manugiewiczowie – polski ród szlachecki pochodzenia ormiańskiego, pieczętujący się herbem Hasso, biorący swój początek od żyjącego w XVIII w. Manuga Hasso, syna Waleriana.
Manugiewiczowie wylegitymowali się ze szlachectwa w zaborze austriackim w 1814 r. w Wydziale Stanów we Lwowie.

</doc>
<doc id="1199198" url="https://pl.wikipedia.org/wiki?curid=1199198" title="Grudziądz Mniszek">
Grudziądz Mniszek

Grudziądz Mniszek – stacja kolejowa w Grudziądzu, w województwie kujawsko-pomorskim. Ruch pociągów pasażerskich i towarowych. Wyposażona jest w urządzenia sterowania ruchem kolejowym elektryczne przekaźnikowe. Posiada semafory świetlne, tarcze manewrowe i tarcze ostrzegawcze świetlne. Główne rozjazdy mają napędy elektryczne. Stacja została zmodernizowana w 2014 roku. Zlikwidowano wtedy trzy istniejące ówcześnie perony i zabudowano jeden wyspowy, dwukrawędziowy. Torowisko zabudowano w sposób mijanki.
W roku 2017 stacja obsługiwała 50–99 pasażerów na dobę.

</doc>
<doc id="1199199" url="https://pl.wikipedia.org/wiki?curid=1199199" title="West Farmington">
West Farmington

West Farmington – wieś w USA, w stanie Ohio, w hrabstwie Trumbull.
Według danych z 2000 roku wieś miała 519 mieszkańców.

</doc>
<doc id="1199200" url="https://pl.wikipedia.org/wiki?curid=1199200" title="Gabba Gabba Hey">
Gabba Gabba Hey

Gabba Gabba Hey – zawołanie amerykańskiej grupy punkrockowej Ramones, pochodzące z utworu "Pinhead", zamieszczonego na albumie "Leave Home". Utwór zawiera frazę "Gabba gabba we accept you, we accept you're one of us" i kończy się słowami "Gabba gabba hey, gabba gabba hey!".
Zespół zaczerpnął pomysł na okrzyk z horroru "Freaks", nakręconego przez Toda Browninga w 1932, w którym tytułowe postacie śpiewają "Gooble gobble, gooble gobble, we accept her, we accept her, one of us, one of us!".
Podczas występów zespołu na scenie pojawiał się banner z wielkim napisem "Gabba Gabba Hey", uwieczniony m.in. w filmie Allana Arkusha "Rock ’n’ Roll High School". Okrzyk posłużył także za tytuł pierwszego albumu, będącego trybutem dla Ramones, który ukazał się w 1991.

</doc>
<doc id="1199202" url="https://pl.wikipedia.org/wiki?curid=1199202" title="Teofano">
Teofano



</doc>
<doc id="1199204" url="https://pl.wikipedia.org/wiki?curid=1199204" title="Hipotonia mięśniowa">
Hipotonia mięśniowa



</doc>
<doc id="1199208" url="https://pl.wikipedia.org/wiki?curid=1199208" title="Ketu">
Ketu

Ketu (dewanagari केतु) – planeta w "systemie astrologicznym, dźjotisz".
Ketu – w mitologii wedyjskiej Ketu to ciało demona Rahu bez głowy.
Ketu – w astrologii i astronomii południowy węzeł księżycowy.. W systemie dźjotisz odpowiada dziewiątej planecie, uważanej za sprawcę zaćmień Słońca i Księżyca. Ruch tej niewidocznej planety jest zawsze wsteczny. Planeta ta obdarza dźńaną - mądrością oraz duchowym wglądem w rzeczywistość.
W swojej astrologicznej naturze podobny jest do Marsa, jednak w przeciwieństwie do niego Ketu jest korzystny.

</doc>
<doc id="1199210" url="https://pl.wikipedia.org/wiki?curid=1199210" title="Iuris dispositivi">
Iuris dispositivi



</doc>
<doc id="1199216" url="https://pl.wikipedia.org/wiki?curid=1199216" title="Live in Europe 1979">
Live in Europe 1979

Live in Europe 1979 – trzeci album koncertowy brytyjskiej rockowej grupy Uriah Heep wydany w 1986 roku w Wielkiej Brytanii nakładem wytwórni Raw Power i w 1987 roku w Stanach Zjednoczonych nakładem Castle Communications PLC.
Lista utworów.
Oryginalne wydanie.
LP 1
Strona A
Strona B
LP 2
Strona A
Strona B
Wydanie z roku 2000.
W roku 2000 ukazała się reedycja albumu, zawierająca inną listę utworów, w tym sześć wcześniej nieopublikowanych (7 na CD 1; 2, 8 - 11 na CD 2)
CD 1
CD 2

</doc>
<doc id="1199217" url="https://pl.wikipedia.org/wiki?curid=1199217" title="Frank Dobson">
Frank Dobson

Frank Gordon Dobson (ur. 15 marca 1940 w Yorku, zm. 11 listopada 2019)) – brytyjski polityk, minister w rządzie Tony’ego Blaira, członek Partii Pracy.
Wykształcenie odebrał w London School of Economics. Następnie pracował w Central Electricity Generating Board oraz w Electricity Council. W 1964 r. bez powodzenia startował w wyborach do rady okręgu Camden. Wybory wygrał dopiero w 1971 r. Wkrótce został przewodniczącym reprezentantów Partii Pracy w radzie oraz przewodniczącym samej rady. Stało się to w 1973 r. po rezygnacji dotychczasowej przewodniczącej Millie Miller. Z członkostwa w radzie zrezygnował w 1975 r. i rozpoczął pracę jako bezpartyjny asystent sekrtarza w biurze lokalnego Rzecznika Praw Obywatelskich.
W 1979 r. został wybrany do Izby Gmin jako reprezentant okręgu Holborn and St Pancras South. Od likwidacji tego okręgu w 1983 r. Dobson reprezentuje okręg wyborczy Holborn and St Pancras. W latach 1981–1983 był opozycyjnym mówcą ds. edukacji, w latach 1983–1987 ministrem zdrowia w gabinecie cieni, w latach 1987–1989 był przewodniczącym Izby Gmin w gabinecie cieni, w latach 1989–1992 ministrem energii w gabinecie cieni, w latach 1992–1993 ministrem zatrudnienia, w latach 1993–1994 ministrem transportu, w latach 1994–1997 ministrem środowiska, a w latach 1993–1997 ministrem ds. Londynu w gabinecie cieni.
Kiedy w 1997 r. Partia Pracy wygrała wybory Dobson został ministrem zdrowia. Na tym stanowisku był jednym z pomysłodawców utworzenia sieci szpitali finansowanych z prywatnej kieszeni. Ministrem zdrowia był do 1999 r. W 2000 r. Dobson startował w wyborach na burmistrza Londynu, ale zajął dopiero trzecie miejsce. Był przeciwnikiem angażowania się Wielkiej Brytanii w wojnie w Iraku.
Hobby Dobsona to spacery, teatr, krykiet i piłka nożna. Jego żonaty, ma troje dzieci.

</doc>
<doc id="1199220" url="https://pl.wikipedia.org/wiki?curid=1199220" title="Okręg wyborczy Holborn and St Pancras South">
Okręg wyborczy Holborn and St Pancras South

Okręg wyborczy Holborn and St Pancras South powstał w 1950 r. i wysyłał do brytyjskiej Izby Gmin jednego deputowanego. Okręg obejmował południową część dystryktu Holborn w centralnym Londynie. Okręg został zniesiony w 1983 r.

</doc>
<doc id="1199227" url="https://pl.wikipedia.org/wiki?curid=1199227" title="Okręg wyborczy Holborn and St Pancras">
Okręg wyborczy Holborn and St Pancras

Okręg wyborczy Holborn and St Pancras powstał w 1983 i wysyła do brytyjskiej Izby Gmin jednego deputowanego. Obejmuje południową część London Borough of Camden.

</doc>
<doc id="1199228" url="https://pl.wikipedia.org/wiki?curid=1199228" title="Błękitny Max">
Błękitny Max

Błękitny Max (ang. "The Blue Max") – amerykański dramat wojenny z 1966 w reżyserii Johna Guillermina na podstawie powieści Jacka Huntera.
Opis fabuły.
Pochodzący z biednej rodziny Bruno Stachel (George Peppard), w czasie I. wojny światowej służy jako pilot niemieckiej, elitarnej jednostki lotniczej. Posiadając wyższe zdolności w tym fachu od pozostałych lotników, Stachel staje się bohaterem. Otrzymuje najwyższe odznaczenie Pour le Mérite (zwane „Błękitny Max”).

</doc>
<doc id="1199229" url="https://pl.wikipedia.org/wiki?curid=1199229" title="Rahu (miejscowość)">
Rahu (miejscowość)

Rahu - Wieś w Estonii w prowincji Sarema, w gminie Valjala.

</doc>
<doc id="1199230" url="https://pl.wikipedia.org/wiki?curid=1199230" title="Ibrahima Sory Camara">
Ibrahima Sory Camara

Ibrahima Sory Camara (ur. 1 stycznia 1985 w Konakry), gwinejski piłkarz, występuje na pozycji bocznego obrońcy. Urodzony w Gwinei, dorastał w Sierra Leone, skąd pochodzą jego rodzice.
Kariera klubowa.
W sezonie 2004/2005 został przeniesiony do pierwszej drużyny włoskiej AC Parmy. Wystąpił w 9 meczach Serie A oraz zaliczył 7 spotkań w Pucharze UEFA. Jego drużyna przegrała wówczas w półfinale z CSKA Moskwa. Latem 2006 Camara został wypożyczony do Le Mans UC72, a rok później działacze francuskiego klubu zdecydowali się na transfer definitywny. Przez jeden sezon w Le Mans, Camara grał ze swoim rodakiem, Ismaëlem Bangourą, który rok później odszedł do Dynama Kijów. W 2010 roku był wypożyczony do drugoligowego FC Nantes, a latem przeszedł do beniaminka belgijskiej ekstraklasy, KAS Eupen i spędził tam sezon 2010/2011.
Następnie Camara grał w marokańskim CODM Meknès, angolskiej Porcelanie, gwinejskim AS Kaloum Star oraz Zemunie.
Kariera reprezentacja.
Camara ma na swoim koncie 18 występów oraz 5 bramek w reprezentacji Gwinei. Był członkiem drużyny narodowej podczas Pucharu Narodów Afryki 2006, kiedy to zawodnicy "Syli Nationale" zwyciężyli swoją grupę i odpadli w ćwierćfinale z Senegalem.

</doc>
<doc id="1199233" url="https://pl.wikipedia.org/wiki?curid=1199233" title="Herb powiatu choszczeńskiego">
Herb powiatu choszczeńskiego

Herb powiatu choszczeńskiego przedstawia w polu srebrnym prostokątnej tarczy o zaokrąglonej dolnej krawędzi orła czerwonego z głową zwróconą w prawo (heraldycznie) z rozwiniętymi skrzydłami, ze złotym dziobem, szponami i peryzonami, umieszczony ponad trzema zielonymi dębami: dwie z nich z czterema a środkowa z dwoma złotymi żołędziami. Herb nawiązuje tradycją heraldyczną do przedwojennego herbu powiatu z roku 1938.
Symbolika.
Zarówno orzeł jak i dęby mają związek z nazwą miasta, będącego stolicą powiatu - Choszczna: "Arnswalde" czyli Orli Las oraz Choszczno od "choszczy" czy też "chaszczy" czyli trudnych do przebycia zarośli, drzew dębowych.
Projekt herbu wykonali: dr Grzegorz Jacek Brzustowicz oraz Bogdan W. Brzustowicz.

</doc>
<doc id="1199234" url="https://pl.wikipedia.org/wiki?curid=1199234" title="Tom Chilton">
Tom Chilton

Tom Chilton (ur. 15 marca 1985 w Reigate, hrabstwo Surrey) – brytyjski kierowca wyścigowy, obecnie kierowca zespołu RML w serii World Touring Car Championship.
Początki kariery.
W 1999 roku, w wieku 14 lat Tom Chilton otrzymał licencję wyścigową i rozpoczął uczestnictwo w T-Car Championship, nowo powstałych, organizowanych przez BRSCC (British Racing &amp; Sports Car Club) mistrzostwach samochodów turystycznych dla kierowców w wieku 14-17 lat. Do swojego pierwszego wyścigu (rozegranego na torze Castle Combe w hrabstwie Wiltshire) przystąpił jako najmłodszy kierowca w historii brytyjskich wyścigów samochodowych. W pierwszym sezonie wziął udział w sześciu wyścigach, a w kolejnym startował już regularnie, zajmując trzecie miejsce w klasyfikacji końcowej sezonu. W 2001 roku zaczął odnosić zwycięstwa - łącznie wygrał siedem wyścigów. Pod koniec sezonu znajdował się na pozycji lidera klasyfikacji generalnej, lecz stracił szansę na zdobycie tytułu mistrzowskiego z powodu niemożności wzięcia udziału w trzech ostatnich rundach (ostatecznie został sklasyfikowany na trzecim miejscu). W tym samym roku zdobył ponadto mistrzostwo w Winter Saloon Car Championship, zawodach również organizowanych przez klub BRSCC, gdzie startował w Volkswagenie Vento VR6.
BTCC.
2002: Barwell Motorsport.
W 2002 roku rozpoczął karierę w BTCC jako partner byłego motocyklisty Aarona Slighta w zespole Barwell Motorsport. Mając 17 lat, został najmłodszym zawodnikiem w historii tej serii wyścigowej. W pierwszej oficjalnej przedsezonowej sesji testowej na torze Silverstone uzyskał szósty czas, natomiast w kolejnej, na torze Brands Hatch, był już czwarty. Do inauguracyjnego wyścigu sezonu zakwalifikował się na piątej pozycji, a ukończył go na trzecim miejscu, bijąc tym samym kolejny rekord wiekowy - został najmłodszym kierowcą kończącym wyścig serii BTCC na podium. Ostatecznie w sezonie 2002 zajął piętnaste miejsce w klasyfikacji generalnej i piąte w klasyfikacji kierowców zespołów niezależnych ("Independents Cup").
W listopadzie wystartował w Grand Prix Makau w kategorii samochodów turystycznych (wyścig Macau Guia), gdzie reprezentował zespół Edenbridge Racing. Za kierownicą BMW 320i zakwalifikował się na dziewiętnastej pozycji. Pierwszy wyścig zakończył na dwudziestym miejscu, a w drugim awansował na ósmą pozycję. Sumaryczny wynik obydwu wyścigów dał mu siódme miejsce w ostatecznej klasyfikacji Macau Guia.
2003-2005: Arena Motorsport.
Pod koniec 2002 roku wziął udział w sesji testowej zespołu Arena Motorsport, który począwszy od sezonu 2002 startował jako fabryczny zespół Honda Racing dzięki współpracy podjętej z japońskim producentem w październiku poprzedniego roku. W styczniu 2003 Tom Chilton został oficjalnie ogłoszony jednym z kierowców Honda Racing, dzięki czemu stał się najmłodszym fabrycznym kierowcą w historii BTCC. W drugim wyścigu otwierającej sezon rundy na torze Mondello Park po raz drugi w karierze zajął trzecie miejsce w wyścigu - było to jego jedyne podium w tym sezonie. Podczas sesji kwalifikacyjnej do pierwszego wyścigu siódmej rundy na Snetterton Circuit osiągnął swój najlepszy rezultat w dotychczasowej karierze w serii - trzecie miejsce. W trakcie ostatniej rundy sezonu na torze Oulton Park chorował na anginę, której silne objawy uniemożliwiły mu start w drugim wyścigu. Po kilku dniach jego stan zdrowia uległ pogorszeniu, w wyniku czego konieczna stała się hospitalizacja. Sezon 2003 ukończył ostatecznie na dziewiątym miejscu w klasyfikacji generalnej.
W kolejnym roku Honda ograniczyła wsparcie dla Arena Motorsport, przez co budżet zespołu pozwolił na wystawienie do mistrzostw tylko jednego samochodu, którego kierowcą został Tom Chilton. Do pierwszego wyścigu sezonu wystartował z piątej pozycji. Po starcie utrzymał ją, lecz z powodu błędu popełnionego na trzecim okrążeniu wypadł z toru, przez co stracił około 10 sekund i został wyprzedzony przez siedmiu zawodników. Na dalszych okrążeniach awansował o dwa miejsca i do mety dojechał na dziesiątej pozycji, dzięki czemu do drugiego wyścigu dnia, po raz pierwszy w karierze w BTCC wystartował z pole position, jednak szansę na zwycięstwo stracił za sprawą zbyt wolnego startu. Pierwsze podium w tym sezonie zdobył w drugiej rundzie na Brands Hatch (trzecie miejsce), a w kolejnej, na torze Silverstone, podczas ostatniego wyścigu dnia odniósł swoje pierwsze zwycięstwo w serii, startując z dziesiątej pozycji. Mając wówczas 19 lat, został najmłodszym zwycięzcą wyścigu w historii BTCC. W siódmej rundzie na szkockim torze Knockhill zajął najwyższe w dotychczasowej karierze, drugie miejsce w sesji kwalifikacyjnej, lecz podczas pierwszego wyścigu został wyprzedzony przez Colina Turkingtona i do mety dojechał na trzeciej pozycji. Straconą lokatę odzyskał jednak po wyścigu za sprawą 7,5-sekundowej kary nałożonej przez sędziów na Turkingtona za wyprzedzenie Jamesa Thompsona, kiedy na torze obowiązywała żółta flaga. Po raz czwarty w tym sezonie na podium stanął w dziewiątej rundzie na torze Snetterton, a 26 września, w przedostatnim wyścigu w 2004 roku (na torze Donington Park) odniósł swoje drugie zwycięstwo. Do ostatniego wyścigu sezonu wystartował z pole position (zwycięstwo w drugim wyścigu dnia według ówczesnych przepisów oznaczało start z początku stawki w trzecim wyścigu), lecz do mety dojechał na dwunastej pozycji, głównie za sprawą 60-kilogramowego balastu, który został mu przydzielony z racji wygrania jednej z eliminacji dnia. Pomimo zdobycia 116 punktów w mistrzostwach (o 46 więcej niż w roku poprzednim), w klasyfikacji generalnej ponownie zajął dziewiąte miejsce.
Plany Chiltona na sezon 2005 obejmowały starty w niemieckiej serii DTM za pośrednictwem programu wspieranego przez MG Rover, co jednak nie powiodło się za sprawą upadku brytyjskiej marki. Do BTCC powrócił wraz z Arena Motorsport w drugiej rundzie sezonu i pomimo startu jedynie w 24 z 30 wyścigów zdobył 5. miejsce w klasyfikacji generalnej, co jest jego największym osiągnięciem w karierze w BTCC. W sezonie 2005 Chilton uczestniczył ponadto w American Le Mans Series i Le Mans Series wraz z zespołem Zytek Team. Zdobył 6. miejsce w LMS i 8. w ALMS, odniósł także po jednym zwycięstwie w każdej z tych serii.
2006-2007: VX Racing.
W 2006 roku podpisał kontrakt z fabrycznym zespołem Vauxhalla, VX Racing i został partnerem przyszłego mistrza BTCC, Fabrizio Giovanardiego. Sezon nie był udany dla zespołu, przez co Chilton nie wygrał ani jednego wyścigu, a w klasyfikacji kierowców zajął 7. miejsce. W 2007 roku, pomimo dobrej postawy zespołu i 10 zwycięstw odniesionych przez Giovanardiego, Tom nie wygrał ani jednego wyścigu i został sklasyfikowany dopiero na 9. miejscu.
Tom Chilton wystąpił w 6. odcinku 10. serii programu motoryzacyjnego "Top Gear", gdzie wraz z innymi kierowcami BTCC (m.in. Matt Neal i Mat Jackson) wzięli udział w wyścigu kamperów. Odcinek ten został wyemitowany w brytyjskiej telewizji BBC 18 listopada 2007 r.
2008: Team Dynamics.
W listopadzie 2007 ogłoszono, iż Tom Chilton przechodzi do zespołu Team Halfords, gdzie po raz kolejny w swojej karierze będzie startował za kierownicą Hondy Civic, która, jak twierdzi, bardziej odpowiada jego stylowi jazdy niż dotychczasowy samochód, Vauxhall Vectra. Został partnerem Gordona Sheddena, zdobywcy 4 zwycięstw i 3. miejsca w klasyfikacji w sezonie 2007. W finałowym wyścigu sezonu na torze Brands Hatch odniósł pierwsze od trzech lat zwycięstwo, a w klasyfikacji generalnej zajął 10. miejsce.
2009-2011: Team Aon.
W sezonie 2009 Chilton po raz kolejny w swojej karierze reprezentował barwy zespołu Arena Motorsport, który dzięki pozyskaniu nowych sponsorów po trzyletniej przerwie powrócił do serii BTCC pod nazwą Team Aon. Został sklasyfikowany na trzynastym miejscu w końcowej klasyfikacji kierowców. Sezon ten ukończył na trzynastej pozycji. Rok później siedmiokrotnie stawał na podium, w tym trzykrotnie na jego najwyższym stopniu. Powtórzył swój wynik sprzed pięciu lat i w końcowej klasyfikacji kierowców uplasował się na piątym miejscu.
W 2011 roku Brytyjczyk wygrał dwa wyścigi. Tym razem jednak w pozostałych wyścigach zdobywał mniejsze ilości punktów. Uzbierane 135 punktów pozwoliło mu zdobyć siódme miejsce w klasyfikacji generalnej.
WTCC.
W sezonie 2012 Chilton kontynuował współpracę z zespołem Arena Motorsport, tym razem jednak w Mistrzostwach Świata Samochodów Sportowych WTCC. Jednak zdobył jedynie siedem punktów, co mu zapewniło 22 miejsce w końcowej klasyfikacji. W kolejnym sezonie, w 2013 roku, podpisał kontrakt z brytyjskim zespołem RML. W ciągu 24 wyścigów sześciokrotnie stawał na podium, a dwukrotnie odnosił zwycięstwa. Z dorobkiem 213 punktów uplasował się na piątym miejscu w końcowej klasyfikacji kierowców. 
W sezonie 2014 Chilton ponownie zmienił zespół. Tym razem korzystał z samochodu włoskiej ekipy ROAL Motorsport. W pierwszym wyścigu w Pekinie stanął na najwyższym stopniu podium, a w pierwszym wyścigu w Japonii był drugi. Uzbierał łącznie 150 punktów, które zapewniły mu ósme miejsce w klasyfikacji generalnej.
Życie prywatne.
Brat Toma Chiltona, Max, również jest kierowcą wyścigowym. W latach 2013-2014 startował w Formule 1.

</doc>
<doc id="1199235" url="https://pl.wikipedia.org/wiki?curid=1199235" title="Rahu (demon)">
Rahu (demon)

Rahu (devanagari: राहु) – imię demona w hinduizmie, syna Simhiki.
Mitologia.
Purany opisują, ubijanie oceanu Samudra Manthan, w celu uzyskania napoju Amryta dającego nieśmiertelność. Brały w tej czynności udział demony i dewowie. Wisznu, przyjmujący postać kuszącej kobiety – Mohini, zajął się rozdawaniem dającego nieśmiertelność napoju za zgodą zarówno dewów i asurów. Rozdała nektar w ten sposób, że wszystko zostało przydzielone dewom. Jednak jeden z demonów, (Rahu), posiadający siłę mistyczną aby czytać myśli innych osób, przejrzał plan oszukania demonów i ukradkiem dołączył do szeregów dewów. Przebiegłość demona odkrył Surja i Ćandra. Mohini przecięła Asura na dwa kawałki swoją bronią (dyskiem, Sudarśana czakrą) ale ponieważ Rahu jednak zdążył wypić łyczek nektaru dającego nieśmiertelność głowa pozostała żywa a ciało umarło. Ten wspaniały czyn Mohini miał pokazać, że nektar jest cudowną ambrozją. Gdy głowa Rahu została oddzielona od ciała, ciało to – nie będąc dotkniętym przez nektar – nie mogło przetrwać.

</doc>
<doc id="1199236" url="https://pl.wikipedia.org/wiki?curid=1199236" title="Australian Open 2008 (gra pojedyncza kobiet)">
Australian Open 2008 (gra pojedyncza kobiet)



</doc>
<doc id="1199238" url="https://pl.wikipedia.org/wiki?curid=1199238" title="Sobór bazylejski">
Sobór bazylejski



</doc>
<doc id="1199240" url="https://pl.wikipedia.org/wiki?curid=1199240" title="Scotch Arleston">
Scotch Arleston



</doc>
<doc id="1199245" url="https://pl.wikipedia.org/wiki?curid=1199245" title="Michiel Schapers">
Michiel Schapers

Michiel Schapers (ur. 11 października 1959 w Rotterdamie) – holenderski tenisista, reprezentant w Pucharze Davisa, olimpijczyk z Seulu (1988).
Kariera tenisowa.
Kariera zawodowa praworęcznego, dwumetrowego Holendra przypadła na lata 1982–1993. W grze pojedynczej dotarł do 25. miejsca w rankingu światowym, które zajmował w kwietniu 1988. Czterokrotnie dochodził do finałów turniejowych – w Auckland w 1987 musiał uznać wyższość Miloslava Mečířa, rok później w Metzu Szweda Jonasa Svenssona, w 1989 w Nancy – Francuza Guy Forgeta. W finale turnieju przed własną publicznością w Rosmalen w 1991 przegrał z Niemcem Christianem Saceanu, a Michaela Sticha, który niespełna miesiąc później – na takiej samej nawierzchni trawiastej – sięgnął po wielkoszlemowy triumf na Wimbledonie.
Dwukrotnie Schapers dochodził do ćwierćfinału w Wielkim Szlemie. W Australian Open 1985, gdy turniej ten rozgrywano jeszcze u schyłku każdego sezonu, Holender wyeliminował m.in. mistrza Wimbledonu z tegoż roku Borisa Beckera, by przegrać ze Szwedem Stefanem Edbergiem. W Australian Open 1988 (już w terminie styczniowym) wśród pokonanych przez Schapersa rywali znalazł się Francuz Yannick Noah, ówczesny tenisista nr 8. w rankingu; pogromcą Holendra okazał się dopiero reprezentant gospodarzy Pat Cash.
W czasie swojej kariery Schapers pokonał też m.in. Petra Kordę, Emilio Sáncheza, Guillermo Vilasa, Kevina Currena, Mikaela Pernforsa, Andrésa Gómeza, Henriego Leconte. Nie udało mu się natomiast nigdy wygrać z Jimmym Connorsem i w 1991, sam 32−letni Schapers, znalazł się wśród graczy pokonanych przez 40−letniego Connorsa podczas US Open 1991.
W grze podwójnej Michiel Schapers wygrał trzy turnieje i w dalszych sześciu przegrywał w finałach; w każdym z dziewięciu finałów turniejowych miał za partnera innego gracza. W 1986, w parze z Jaroslavem Navrátilem, był w ćwierćfinale French Open. Najwyżej sklasyfikowano go w światowym rankingu deblistów w lutym 1991, kiedy to zajmował 37. miejsce. Po raz ostatni osiągnął deblowy finał turniejowy w głównym cyklu rozgrywek w 1992.
Schapers jest również finalistą gry mieszanej na French Open 1988, wspólnie z Brendą Schultz. W meczu finałowym holenderska para uległa Lori McNeil i Jorge Lozano 5:7, 2:6.
W latach 1982–1990 Schapers reprezentował Holandię w Pucharze Davisa. Występował zarówno jako singlista, jak i deblista, notując bilans 23 wygranych i 13 porażek (w grze pojedynczej: 14 wygranych i 10 porażek). W ramach rozgrywek pucharowych pokonał m.in. Hiszpana Juana Aguilerę, Niemca Erica Jelena, reprezentanta Izraela Amosa Mansdorfa. W deblu jego partnerem był kilkakrotnie Tom Nijssen. Barw narodowych Schapers bronił też na igrzyskach olimpijskich w Seulu (1988). Wyeliminował m.in. Rosjanina Andrieja Czesnokowa i Hiszpana Sergio Casala, i dopiero w ćwierćfinale przegrał w czterech setach z Miloslavem Mečířem.
Zarobki zawodowe Schapersa przekroczyły milion dolarów. Po 1993 wystąpił jeszcze kilkakrotnie w turniejach (bez większych sukcesów), przede wszystkim zajmował się jednak pracą trenerską.

</doc>
<doc id="1199246" url="https://pl.wikipedia.org/wiki?curid=1199246" title="Nagel">
Nagel



</doc>
<doc id="1199249" url="https://pl.wikipedia.org/wiki?curid=1199249" title="Traktat bytomsko-będziński">
Traktat bytomsko-będziński

Traktat bytomsko-będziński – umowa pomiędzy Rzecząpospolitą a krajami habsburskimi podpisana 9 marca 1589 roku.
Na mocy traktatu Habsburgowie uznali Zygmunta III Wazę za króla Polski i wielkiego księcia Litwy. Kandydat Habsburgów do tronu polskiego Maksymilian miał zrzec się polskiego tytułu królewskiego.
Rozmowy pokojowe toczyły się na granicy śląskiej w polskim Będzinie i czeskim wówczas Bytomiu; delegacje przebywały zwykle po swoich stronach granicy. Ze strony polskiej prowadził je Andrzej Opaliński, razem z biskupem włocławskim Hieronimem Rozdrażewskim, Stanisławem Gostomskim, Januszem Ostrogskim i Janem Zamoyskim; dostojnikom habsburskim przewodniczyli Wilhelm z Rožemberku i biskup ołomuniecki Stanisław Pawłowski z Pawłowic. Kardynał Ippolito Aldobrandini (późniejszy papież Klemens VIII) był legatem papieskim i mediatorem. Cesarz Rudolf II miał wyrzec się układów z Carstwem Rosyjskim przeciw Rzeczypospolitej i Szwecji oraz zaprzestać popierania zwolenników Maksymiliana. Rzeczypospolitej miano zwrócić Lubowlę, która została zabrana podczas konfliktu. Ponadto cesarz obiecał nie mieszać się w wewnętrzne sprawy Polski i Litwy. Miała zostać odnowiona dawna przyjaźń. Strona polska obiecała także niezwłocznie wypuścić Maksymiliana, który dostał się do niewoli w bitwie pod Byczyną. Traktat został podpisany przez króla polskiego i cesarza oraz wszystkich władców państw habsburskich.
Formalności ze strony polskiej zostały dopełnione w terminie, ociągała się strona przeciwna. Maksymilian zrzekł się tytułu króla polskiego dopiero w 1598 r.

</doc>
<doc id="1199250" url="https://pl.wikipedia.org/wiki?curid=1199250" title="Oziornoje (okręg wiejski Krasnaja Polana)">
Oziornoje (okręg wiejski Krasnaja Polana)

Oziornoje (kaz. i ros. Озёрное) – wieś w północnym Kazachstanie, w obwodzie północnokazachstańskim, w rejonie Tajynsza, w okręgu wiejskim Krasnaja Polana. Według spisu z 2009 r. we wsi mieszkało 511 osób (243 mężczyzn i 268 kobiet).
Historia.
Wieś została założona w czerwcu 1936 r. przez polskich zesłańców, wysiedlonych w początkowej fazie operacji polskiej NKWD z terenów zlikwidowanych wówczas narodowościowych jednostek administracyjnych Polskiego Rejonu Narodowego im. Juliana Marchlewskiego i Polskiego Rejonu Narodowego im. Feliksa Dzierżyńskiego na terenie Ukraińskiej SRR. Pierwsze lato przesiedleńcy spędzili w namiotach.
Do 1954 r. tzw. „specprzesiedleńcy” (dosł. specpieresieleńcy; dotyczyło ich ograniczenie wolności osobistej, obowiązek comiesięcznego meldowania się u komendanta, specjalne regulacje prawne, np. wzbraniające swobodnego poruszania się, korespondencji). W przeszłości wieś miała charakter ludnościowy polsko-niemiecki (Niemcy byli także przesiedlani z terenów ukraińskich do Kazachstanu).
Podczas II wojny światowej na terenie wsi nastał głód, podczas którego mieszkańcy modlili się na różańcach. 25 marca 1941 r. w święto Zwiastowania NMP (nieuznawane w ZSRR) podczas nagłych, niespodziewanych i gwałtownych roztopów na zachodnim krańcu wsi, topniejąca woda wypełniła powierzchnię wyschniętego w przeszłości jeziora, w którym pojawiło się mnóstwo ryb. Ludzie uznali to wydarzenie za cud, gdyż z uwagi na brak żywności ryby uratowały ich od śmierci głodowej. Jezioro wyschło ponownie w 1955 r.
Część Polaków uciekła z wioski w 1943 r. z Armią Andersa, a część – do 1946 r. – powróciła do Polski. Ostatni Niemcy wyjechali w 1996 r.
W 1990 r. we wsi powstała parafia Matki Bożej Królowej Pokoju (pierwszym proboszczem był ks. Tomasz Peta). W 1992 r. prymas Polski Kardynał Józef Glemp poświęcił nową świątynię, ukończoną w 1993, w której ustanowiono Narodowe Sanktuarium Matki Bożej Królowej Pokoju, Matki Azji, ogłoszonej wówczas patronką całego Kazachstanu. Jest to miejsce kultu maryjnego w północnym Kazachstanie i narodowe sanktuarium maryjne dla całego Kazachstanu.
Na pamiątkę wydarzeń z 1941 r., po wielu latach, w 1997 r. na pobliskim wzgórzu Sopka Wołyńska postawiono krzyż jako pomnik martyrologii ofiar komunizmu w rejonie Tajynsza i kamień pamiątkowy z inskrypcją "„Bogu – chwała, ludziom – pokój, męczennikom – Królestwo Boże, narodowi kazachskiemu – rozkwit”", a wkrótce we wsi umieszczono figurę Matki Bożej Fatimskiej, peregrynującą przez b. Związek Radziecki i figura Matki Bożej z Rybami (przedstawiona z siecią pełna ryb, którą poświęcił papież Jan Paweł II), która szybko została otoczona kultem wiernych. Zgodnie z tradycją w przeddzień święta Królowej Pokoju – w ostatnią sobotę czerwca – zbierają się tu wierni, którzy składają świadectwa, aby następnie przed północą wyruszyć do kościoła znajdującego się na drugim krańcu wsi, gdzie uczestniczą we mszy świętej.
W 2007 r. do Oziornego przybyły siostry karmelitanki bose z Karmelu w Częstochowie, które na ruinach kołchozu budują klasztor pw. Miłosierdzia Bożego i Niepokalanego Serca Maryi, poświęcony w 2013 r.
Tablica przy wjeździe do wsi informuje: „Oziornoje. Parafia Królowej Pokoju”.

</doc>
<doc id="1199253" url="https://pl.wikipedia.org/wiki?curid=1199253" title="Artur Gold">
Artur Gold

Artur Gold (ur. 17 marca 1897 w Warszawie, zm. 1943 w Treblince) – polski kompozytor, dyrygent i skrzypek pochodzenia żydowskiego, współtwórca popularnej w dwudziestoleciu międzywojennym orkiestry tanecznej, ofiara Zagłady.
Życiorys.
Był synem Michała Golda, muzyka Opery Warszawskiej, i jego żony Heleny. Jego bratem był Henryk Gold.
Studiował w Londynie, gdzie również występował wraz z orkiestrami brytyjskimi. W 1924 roku nagrał płyty w studiu wytwórni Columbia Records w Hayes. Jego miejscem zamieszkania i działalności artystycznej stała się jednak Warszawa.
W 1922 roku wraz ze swym kuzynem Jerzym Petersburskim założył zespół jazzowy, który szybko zdobył sobie dużą popularność. Wspólnie prowadzili też orkiestry, które występowały w teatrzyku Qui Pro Quo (1922) oraz w lokalu Adria (1931–1939). W latach 30. współpracował z firmą fonograficzną Odeon, dla której nagrał kilka płyt.
W okresie międzywojennym skomponował wiele popularnych szlagierów, spośród których wymienić można m.in. fokstrot "Gdy Petersburski razem z Goldem gra", tanga "Jaśminy", "Jesienne róże", "Kwiaciarka z Barcelony" i "Nie odchodź ode mnie" oraz tango apaszowskie "Pragnę twoją być". Był także autorem melodii do piosenek "Czarne oczy", "Opium", "Przy kominku", "Szkoda twoich łez, dziewczyno", "Ta mała piła dziś". Skomponowana przezeń melodia piosenki "Chodź na Pragę" stała się hejnałem stołecznej dzielnicy Praga-Północ. Współpracował z największymi gwiazdami międzywojennej sceny muzycznej i kabaretowej. Wśród wykonawców skomponowanych przez niego utworów znajdowali się m.in. Eugeniusz Bodo, Tadeusz Faliszewski, Loda Halama, Stanisława Nowicka, Tadeusz Olsza, Zula Pogorzelska, Janusz Popławski i Stefan Witas.
Od 1940 roku przebywał w getcie warszawskim. Wraz ze swą orkiestrą dawał koncerty m.in. w kawiarni „Nowoczesna” przy ul. Nowolipki 10, w której występował również Władysław Szpilman.
Podczas akcji wysiedleńczej w styczniu 1943 roku został wywieziony przez Niemców do ośrodka zagłady w Treblince. Po przyjeździe do obozu został rozpoznany; w ostatniej chwili wyciągnięto go z tłumu pędzonego do komór gazowych. Zastępca komendanta Treblinki SS-Untersturmführer Kurt Franz polecił mu zorganizować orkiestrę spośród więźniów. Zespół ten występował przy różnych okazjach, m.in. na przyjęciach urządzanych przez członków więźniarskiej elity oraz podczas wieczornych apeli, w których trakcie przeprowadzano selekcję lub wykonywano kary chłosty i „gimnastyki”. Gold skomponował także melodię do piosenki zwanej "hymnem Treblinki". Był lubiany przez esesmanów, którzy dopuszczali go wręcz do pewnej zażyłości. Z tego powodu, a także ze względu na jego uprzywilejowaną pozycję, wielu więźniów nie darzyło go sympatią. Niemniej Gold wykorzystywał swą pozycję, by wspomóc członków swojej orkiestry. Dzielił się z nimi dodatkowymi racjami żywności otrzymywanymi od Niemców oraz wynegocjował, by na czas prób byli zwolnieni od niewolniczej pracy.
Nie przeżył pobytu w Treblince. Został zamordowany w 1943 roku, w ostatnim okresie funkcjonowania obozu.

</doc>
<doc id="1199254" url="https://pl.wikipedia.org/wiki?curid=1199254" title="Prince Group">
Prince Group



</doc>
<doc id="1199255" url="https://pl.wikipedia.org/wiki?curid=1199255" title="Wierchniaja Sałda">
Wierchniaja Sałda

Wierchniaja Sałda () – miasto w Federacji Rosyjskiej. Centrum administracyjne rejonu wierchniesałdińskiego w obwodzie swierdłowskim. W 2005 roku miasto liczyło 50,1 tys. mieszkańców.
Położone nad rzeką Sałda, 195 km od Jekaterynburga.
Historia.
Miasto powstało w 1778 roku jako osiedle budowniczych zakładów metalurgicznych. Osada rozrastała się, przybywało mieszkańców. Prawa miejskie nadano 24 grudnia 1938 roku.

</doc>
<doc id="1199258" url="https://pl.wikipedia.org/wiki?curid=1199258" title="Brama dziedzinowa">
Brama dziedzinowa

Brama dziedzinowa (także tematyczny system hipertekstowy lub brama tematyczna – ) – rodzaj katalogów stron WWW, które stosują sformalizowane kryteria selekcji i oceny jakości stron internetowych włączanych do kolekcji oraz opracowane lub adaptowane zasady katalogowania. Głównym celem pracy nad tego rodzaju serwisami informacyjnymi było przygotowanie wiarygodnych źródeł informacji o zasobach sieciowych, które mogły być wykorzystane na potrzeby instytucji z sektora szkolnictwa, szczególnie wyższego. Systemy te powstawały więc najczęściej przy bibliotekach akademickich lub instytucjach związanych ze szkolnictwem wyższym.
Historia.
Pierwsze bramy dziedzinowe są związane z projektem badawczym "Dostęp do zasobów sieciowych", realizowanego w latach 1994–2001 w ramach programu "eLib – The Electronic Libraries Programme". Przyczynił się on do powstania 60 projektów o charakterze bram dziedzinowych.
Wyszukiwanie informacji.
Wyszukiwanie informacji w takich bramkach przypomina używanie wyszukiwarki internetowej. Po wpisaniu interesującego użytkownika terminu, otrzyma on bezpośredni link do wybranej witryny lub serwisu. W wielu bramach można znaleźć interesujące informacje dzięki systemom hierarchicznej kategoryzacji.
Bramy dziedzinowe o kontrolowanej jakości.
Często spotyka się bramy dziedzinowe o kontrolowanej jakości (" quality-controlled subject gateways"). Od tradycyjnych odróżnia je stosowanie zbioru wskaźników jakościowych przy ocenie gromadzonych informacji. Wskaźniki te są nadawane przez oceniających dane specjalistów dziedzinowych, co pozwala użytkownikowi przeglądającemu zbiory wstępnie wyselekcjonować źródła wartościowe merytorycznie.
Systemy klasyfikacji zasobów.
Zasoby kataloguje się i opisuje według powszechnie stosowanych systemów klasyfikacyjnych używanych w bibliotekarstwie.

</doc>
<doc id="1199259" url="https://pl.wikipedia.org/wiki?curid=1199259" title="Prawa naukowe">
Prawa naukowe



</doc>
<doc id="1199260" url="https://pl.wikipedia.org/wiki?curid=1199260" title="Życie osobiste">
Życie osobiste

Życie osobiste – droga obrana przez człowieka, traktowana jako suma wyborów podjętych w ciągu całego życia danej jednostki. Jest wartością współcześnie ważną szczególnie w Europie Zachodniej i Ameryce Północnej, gdzie kładziony jest duży nacisk na rozwój indywidualny i ochronę prywatności.
W starożytności ludzie widzieli swoją egzystencję jako część większej społeczności, najczęściej z powodów mitologicznych, które zmuszały podporządkowanie się bogom, kulturze i tradycji. Owi ludzie często nie definiowali swojej tożsamości poprzez dokonywane przez siebie wybory, ale przez narzucone przez społeczeństwo zasady i zależności, a siebie opisywali najczęściej jako część grupy, najczęściej kładąc nacisk na członkostwo i role w swojej społeczności (plemieniu, kościele czy narodzie).

</doc>
<doc id="1199261" url="https://pl.wikipedia.org/wiki?curid=1199261" title="Prawa nauki">
Prawa nauki



</doc>
<doc id="1199268" url="https://pl.wikipedia.org/wiki?curid=1199268" title="Rów Portorykański">
Rów Portorykański

Rów Portorykański − rów oceaniczny, znajdujący się w zachodniej części Oceanu Atlantyckiego. Rozciąga się wzdłuż północnych brzegów Antyli na długości ok. 1550 km i szerokości 120 km. Jego głębokość wynosi 9219 m (Głębia Milwaukee). Jest najgłębszym rowem w Atlantyku.

</doc>
<doc id="1199272" url="https://pl.wikipedia.org/wiki?curid=1199272" title="Baeolophus bicolor">
Baeolophus bicolor



</doc>
<doc id="1199274" url="https://pl.wikipedia.org/wiki?curid=1199274" title="Parus bicolor">
Parus bicolor



</doc>
<doc id="1199275" url="https://pl.wikipedia.org/wiki?curid=1199275" title="Sigismund Freud">
Sigismund Freud



</doc>
<doc id="1199280" url="https://pl.wikipedia.org/wiki?curid=1199280" title="Astrologia wedyjska">
Astrologia wedyjska

Astrologia wedyjska obejmuje wiedzę o wpływie planet na życie ludzkie. Zawiera opierające się na Wedach wytłumaczenie procesów zachodzących w ciele człowieka jak i we Wszechświecie.
Patroni i twórcy.
Ważną grupę tekstów tworzących dźjotisza śastry stanowią astronomiczne "sidhanty". Obejmują one prace znanych z historii astronomów indyjskich, między innymi Arjabhaty, Brahmagupty czy też Wiraha Mihiry. Są też nimi starożytne teksty sanskryckie, np. Surja siddhanta, która według tradycji pochodzi od dewów i riszich (mędrców, wyższych istot). Pierwszymi riszi, którzy zaczęli przekaz wiedzy o astronomii i astrologii byli Wisznu, Brahma, Śiwa itd.

</doc>
<doc id="1199281" url="https://pl.wikipedia.org/wiki?curid=1199281" title="Reprezentacja Syrii w piłce nożnej mężczyzn">
Reprezentacja Syrii w piłce nożnej mężczyzn

Reprezentacja Syrii w piłce nożnej gra pod egidą Syryjskiego Związku Piłki Nożnej założonego w 1937. Od 1937 federacja jest członkiem FIFA, od 1969 jest członkiem AFC. Syryjczycy nigdy nie uczestniczyli w finałach Mistrzostw Świata. Swój udział w Pucharze Azji kończyli zawsze w 1 rundzie. Obecnie w rankingu FIFA drużyna Syrii zajmuje 83. miejsce. Stan na 7 lutego 2019.
Obecnie selekcjonerem kadry Syrii jest Fajr Ibrahim.

</doc>
<doc id="1199283" url="https://pl.wikipedia.org/wiki?curid=1199283" title="Jean-Baptiste Rousseau">
Jean-Baptiste Rousseau

Jean-Baptiste Rousseau (ur. 6 kwietnia 1670 w Paryżu, zm. 17 marca 1741 w Brukseli) – francuski poeta i dramaturg. 
Życiorys.
Był synem ubogiego szewca. W 1712 został skazany za zniewagę, mimo że zaprzeczał, że był autorem obraźliwego wiersza. Wygnany z Francji, znalazł schronienie w Szwajcarii. Później tułał się po Europie i zmarł w nędzy w Brukseli. Pisał ody, kantaty i epigramaty, jak też sztuki teatralne.

</doc>
<doc id="1199286" url="https://pl.wikipedia.org/wiki?curid=1199286" title="Alexandru Crişan">
Alexandru Crişan

Alexandru Crişan (ur. 31 lipca 1962) – rumuński szachista, arcymistrz w latach 1993–2001 (tytuł został mu odebrany).
Kariera szachowa.
Jest jedną z najbardziej kontrowersyjnych postaci współczesnych szachów. Do początku lat 90. grał z siłą kandydata na mistrza (ranking w dniu 1 lipca 1991 r. – 2255), nie osiągając żadnych międzynarodowych sukcesów. Następnie w ciągu jednego roku rozegrał 56 partii, zdobywając niespotykanie wysoki przyrost rankingowy (ranking w dniu 1 lipca 1992 r. – 2480) i otrzymując tytuł mistrza międzynarodowego. W następnych 24 partiach zyskał kolejnych 50 punktów (ranking w dniu 1 stycznia 1994 r. – 2530), co zaowocowało otrzymaniem tytułu arcymistrza. Tak wysoki przyrost rankingowy jest zjawiskiem niespotykanym we współczesnych szachach, co wzbudziło podejrzenia o nieuczciwy sposób jego zdobycia, tym bardziej, że zapisy partii z tych turniejów są do dnia dzisiejszego niedostępne w najważniejszych bazach szachowych "ChessBase" i "ChessAssistant". Przez kolejne trzy lata Crişan nie rozegrał żadnej partii klasyfikowanej przez Międzynarodową Federację Szachową (FIDE), ale w drugiej połowie 1997 r. zagrał 50 partii, w których zdobył ponad 100 punktów i awansował na 34. miejsce na świecie (ranking w dniu 1 stycznia 1998 r. – 2635). Spowodowało to natychmiastową reakcję FIDE, która na kolejnej liście rankingowej anulowała te wyniki, przywracając jego ranking do poziomu 2530. Po odwołaniu się od tej decyzji i z powodu braku dowodów, federacja światowa zawiesiła swoją decyzję, nakazując Crişanowi rozegranie kilku turniejów, w których miał potwierdzić swój wysoki poziom. Już pierwszy z nich udowodnił, iż osiągnięte do tej pory rezultaty nie były efektem posiadanych umiejętności – w 2001 r. Crişan wystąpił w Portorožu w memoriale Milana Vidmara, uzyskując zaledwie ½ pkt w 9 partiach i tracąc 47 punktów rankingowych. Po tym turnieju zagrał w dwóch kolejnych arcymistrzowskich turniejach (obu dwukołowych), osiągając całkowicie odmienne wyniki: w Tekiji zdecydowanie zwyciężył (w zaledwie trzyosobowym gronie, z wynikiem 3½ w 4 partiach), natomiast w Kładowie podzielił I miejsce, wspólnie z Robertem Ruckiem (turniej sześcioosobowy, z wynikiem 7 pkt w 10 partiach). Rezultaty z tych dwóch turniejów zorganizowanych na terenie Jugosławii oraz poziom rozegranych przez Rumuna partii ponownie wzbudziły kontrowersje w FIDE, co spowodowało podjęcie decyzji o ich nie zaliczeniu do obliczeń rankingowych. Co więcej, na Kongresie FIDE postanowiono odebrać mu oba międzynarodowe tytuły szachowe, co ostatecznie nastąpiło 8 września 2001. Dodatkowo jego ranking został obniżony z poziomu 2635 do 2132 punktów rankingowych.
Od 2002 r. Alexandru Crişan nie uczestniczy w turniejach klasyfikowanych do rankingu międzynarodowego, .

</doc>
<doc id="1199289" url="https://pl.wikipedia.org/wiki?curid=1199289" title="Alexandru Crisan">
Alexandru Crisan



</doc>
<doc id="1199306" url="https://pl.wikipedia.org/wiki?curid=1199306" title="Pułk KOP „Wołożyn”">
Pułk KOP „Wołożyn”

Pułk KOP „Wołożyn” – oddział piechoty Korpusu Ochrony Pogranicza.
Formowanie i zmiany organizacyjne.
Pułk KOP „Wołożyn” został sformowany w 1929 roku, w składzie Brygady KOP „Nowogródek”. Dowództwo oddziału znajdowało się w Wołożynie (w zespole pałacowym (klasycystycznym) zbudowanym w 1806 roku przez Józefa Ignacego Tyszkiewicza, pałac i oficyny zniszczone w czasie I wojny światowej odbudowano i umieszczono w nich siedzibę KOP-u). Oddziałem administracyjno-gospodarczym dla pułku był 28 batalion KOP „Wołożyn”. Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Pułkowi podporządkowano stację gołębi pocztowych KOP „Bogdanów”
Dowództwo pułku KOP „Wołożyn” po przybyciu do Żywca zostało przemianowane na dowództwo 2 pułku piechoty KOP.
Służba graniczna.
W 1937 roku ustalono dla pułku następujący podział ochranianego odcinka granicy państwowej:
Kadra pułku.
Dowódcy pułku:

</doc>
<doc id="1199307" url="https://pl.wikipedia.org/wiki?curid=1199307" title="Czerwonka pełzakowata">
Czerwonka pełzakowata



</doc>
<doc id="1199309" url="https://pl.wikipedia.org/wiki?curid=1199309" title="Zasada jednomyślności">
Zasada jednomyślności



</doc>
<doc id="1199314" url="https://pl.wikipedia.org/wiki?curid=1199314" title="Bieriozowskij (obwód swierdłowski)">
Bieriozowskij (obwód swierdłowski)

Bieriozowskij () – miasto w Rosji w obwodzie swierdłowskim. Liczy 60 tys. mieszkańców (2021).
Położone nad rzeką Beriozowką, dopływem Pyszmy w odległości 13 km od Jekaterynburga. Słynie z wydobycia złota.

</doc>
<doc id="1199317" url="https://pl.wikipedia.org/wiki?curid=1199317" title="Teofano (opatka w Essen)">
Teofano (opatka w Essen)

Teofano, w literaturze także Teofanu (ur. ok. 997, zm. 5 marca 1058 w Essen) – od 1039 opatka klasztoru w Essen i równocześnie w Gerresheim. Po Matyldzie najważniejsza przełożona w dziejach tego opactwa. Ufundowała wiele dzieł sztuki i wspierała rozwój osady klasztornej (późniejszego miasta Essen), uzyskując dla niej od cesarza Henryka III przywilej targowy.
Rodzina i działalność przed objęciem urzędu opatki.
Teofano była zapewne drugą pod względem wieku córką Ezzona i Matyldy Saksońskiej. Imię otrzymała po babce ze strony matki – cesarzowej Teofano. Jej siostrą była królowa Polski Rycheza. Nie wiadomo, gdzie wychowywała się przyszła opatka. Jeśli miało to miejsce w Essen, to mogła poznać opatkę Matyldę, ale w chwili jej śmieci w 1011 była zbyt młoda, by zostać jej następczynią.
Ze względu na polityczne napięcia pomiędzy rodem Ezzonów a cesarzem Henrykiem II w sprawie spadku po ottońskiej linii Ludolfingów jest nieprawdopodobne, by Teofano pełniła urzędy przed śmiercią wspierającej władcę opatki Zofii. Dwie siostry Teofano, które mieszkały w Gandersheim, opuściły samowolnie klasztor krótko po śmierci cesarza, ponieważ Zofia źle je traktowała. Trudno przypuszczać, by Teofano była lepiej traktowana, jednakże Zofia rezydowała w Gandersheim i po śmierci Henryka II straciła zaplecze polityczne. Z tych względów jest możliwe, że Teofano, która dopiero po śmierci Zofii (zm. 30 stycznia 1039) została opatką w Essen, już wcześniej przejęła jej obowiązki.
Teofano, podkreślając swoje związki z ottońską linią Ludolfingów, troszczyła się także o sprawy Ezzonów. Poświadczone jest jej współdziałanie przy reorganizacji włości Ezzonów w Nadrenii. 17 lipca 1051 Teofano, jej brat Herman II i siostra Rycheza przekazali arcybiskupstwu kolońskiemu opactwo Brauweiler, które było rodowym klasztorem Ezzonów. Akt ten poprzedził spór prawny rozstrzygnięty przez cesarza. Jego przyczyną był zapewne fakt, że klasztor zamierzał przekazać już Ezzon, ale decyzja ta została unieważniona przez dzieci lotaryńskiego palatyna. W następnych latach sytuacja się zmieniła. Spośród 10 dzieci Ezzona tylko Rycheza i zmarły w 1047 Otto II Szwabski mieli potomstwo, ale nie mieszkało ono w Nadrenii. Obawiano się zatem, że klasztor pozostanie bez protektora.
Teofano jako opatka.
Teofano pozostawiła po sobie w Essen ważne ślady. Nie ma informacji o jej zaangażowaniu politycznym, a biorąc pod uwagę brak pokrewieństwa z panującymi, można je wykluczyć. Jej fundacje artystyczne i prace nad budową świątyni, miały wpływ na rozwój miasta Essen.
Teofano a rozwój miasta Essen.
Zapewne już od powstania opactwa znajdowała się w pobliżu osada rzemieślników i chłopów, która była jego własnością. Na prośbę Teofano i dzięki poparciu jej brata, arcybiskupa Kolonii Hermana, opactwo otrzymało prawo organizowania jarmarku trzy dni przed i dzień po święcie patronów św. Kosmy i Damiana, z którego dochód przypadał klasztorowi. Z organizowaniem tego jarmarku jest zapewne związane powstanie kaplicy św. Gertrudy. Na jej miejscu znajduje się obecnie Marktkirche. Kaplica jest po raz pierwszy wzmiankowana w testamencie Teofano. Istnieją także inne przesłanki świadczące o tym, że była jej fundatorką. Kult św. Gertrudy nie był wcześniej wzmiankowany. Relikwie świętej mogła Teofano uzyskać od swojej siostry Adelajdy, opatki w Nivelles, gdzie kościół klasztory był poświęcony św. Gertrudzie. Jarmark i kaplica św. Gertrudy były ważnymi etapami przekształcania się osady klasztornej w miasto Essen.
Fundacje artystyczne.
Teofano ofiarowała opactwu wartościowe dzieła sztuki: Ewangeliarz Teofano, Relikwiarz gwoździa i Relikwiarz Krzyża Świętego. Są one traktowane jako jedna grupa. Zapewne były wykorzystywane podczas liturgii wielkanocnej. W Wielki Piątek składano je w Grobie Pańskim na emporze westwerku i zabierano stamtąd w Wielką Niedzielę. Teofano ufundowała także tzw. młodszy krzyż Matyldy oraz niezachowany relikwiarz świętej Pinnosy, o którym wspominają wczesnonowożytne źródła. Był on zapewne srebrny.
Ewangeliarz Teofano.
Ewangeliarz Teofano znajduje się dziś w skarbcu katedry w Essen. W XVIII w. rozdzielono księgę od jej cenniejszej artystycznie oprawy. Osobę fundatorki identyfikuje jej przedstawienie w dolnym polu oprawy: klęcząca postać podpisana "THEOPHANU – ABBA" ("opatka Teofano") wręcza tronującej Madonnie księgę.
Oprawa ewangeliarza ma wymiary 35,7 cm x 26 cm. Wykonana jest z drewna dębowego pokrytego złotem, kością słoniową i kamieniami szlachetnymi. Centralną prostokątną płytkę z kości słoniowej otaczają cztery pola o kształcie trapezu pokryte trybowaną złotą blachą. Już wybór materiału ukazuje program ikonograficzny: złoto oznacza dostojeństwo, a kość słoniowa czystość wiary. Centralna płyta z kości słoniowej będąca kopią pracy z Lüttich, ma wymiary 17,6 cm x 11,3 cm. Przedstawia ona życie Jezusa: na dole narodzenie, w centrum ukrzyżowanie, u góry wniebowstąpienie. W rogach znajdują się postacie czterech ewangelistów. Przedstawienie wniebowstąpienia wiąże program ikonograficzny płyty z górnym polem, na którym przedstawiono tronującego Chrystusa w niebiosach. Na lewo od płyty są przedstawieni św. Piotr i Paweł (symbol Kościoła) i św. Kosma i Damian (patroni opactwa). Są oni pośrednikami między Chrystusem a ukazaną w dolnym polu opatką Teofano. Dolne pole przedstawia scenę, w której fundatorka wręcza Madonnie ewangeliarz. Maryja wskazuje ręką na Chrystusa, przekazując mu prośbę opatki. Po prawej i lewej stronie Madonny stoją św. Pinnosa i św. Walburga. Przedstawienie na dolnym polu wskazuje na pamiątkowy charakter fundacji.
Ewangeliarz składa się ze 157 kart pergaminowych, zapisanych minuskułą karolińską przez jednego autora, który zapewne działał w Essen. Fragmenty tekstu są pisane kursywą koloru czerwonego. Wśród miniatur na uwagę zasługują przedstawienia czterech ewangelistów, które sięgają do dawnej tradycji różnych poprzedników, na co wskazuje wybór perspektywy, sposób ukazania postaci i tła. Jako wzorce artystyczne wskazuje się prace z regionu rzeki Mozy.
Krzyż Teofano.
Krzyż Teofano jest chronologicznie trzecim z czterech krzyży procesyjnych w Essen. Jest to krzyż łaciński z prostokątnymi zakończeniami. Jego rdzeń został wykonany z drewna cedrowego. Materiał ten jako pochodzący z Ziemi Świętej jest szczególnie cenny. Krzyż ma wymiary 44,5 cm x 30 cm. Na boku znajduje się częściowo zachowana inskrypcja wymieniająca fundatorkę: "Edita regale genere nobilis abbatissa Theophanu hoc signum dedit (Pochodząca z królewskiego rodu dostojna opatka Teofano ufundowała ten znak)".
Krzyż jest pokryty 18 płytkami emalii pochodzącymi z różnych źródeł. 8 płytek na zakończeniach zostało zapewne wykonane w Bizancjum, 6 na poprzecznej i górnej części pionowej belki są lekko wygięte i wybrzuszone. Na tej podstawie przypuszcza się, że wcześniej zdobiły relikwiarz Złote Madonny i już w XI w. zostały usunięte, ponieważ przeszkadzały w ukoronowaniu figury dziecięcej koroną Ottona III, która także znajduje się w skarbcu w Essen. Płytki pokrywające dolną część pionowej belki są mniej wartościowe i zapewne zostały wykonane dla krzyża Teofano. Pod krzyżem znajduje się rzeźbiony kryształ górski, który był pierwotnie fatymidzką flaszeczką na perfumy. Na krzyżu nie został przedstawiony Chrystus. Na jego miejscu znajduje się kryształ górski ozdobiony złotą blachą i czerwonym aksamitem. Pod nim są widoczne dwie drzazgi, którym przypisuje się pochodzenie z krzyża Chrystusa. Dzięki temu krzyż Teofano jest równocześnie relikwiarzem.
Relikwiarz gwoździa.
W obecnej postaci to relikwiarz tablicowy zwieńczony gotyckim dodatkiem w formie liścia koniczyny. Bez tego dodatku zabytek ma wymiary 14 cm × 11,7 cm. Powstał w XIV w. w wyniku połączenia dwóch wcześniejszych relikwiarzy. Jeden z nich będący płytką z drewna dębowego obitą złotą blachą, może być przypisany Teofano. Znajdują się na nim 4 płytki emalii, formą i wygięciem zbliżonych do tych, które zdobią krzyż Teofano. Podział tablicy na cztery trapezoidalne pola otaczające część centralną odpowiada zdobieniom oprawy Ewangeliarza Teofano. W części centralnej znajduje się osłonięty górskim kryształem 6-centymetrowy gwóźdź, któremu przypisuje się pochodzenie z krzyża Chrystusa. Relikwię opisuje inskrypcja: "QUI XPM PASSU CREDITIS HIC CERNITE CLAVUM (kto wierzy w mękę Chrystusa, widzi tutaj gwóźdź)". Funkcja relikwiarza jest nieznana. Zapewne był osadzony na lasce i służył wraz z krzyżem i prawdopodobnie także relikwiarzem jako oznaka władzy opatki podczas jej uroczystych wystąpień.
Młodszy krzyż Matyldy.
Jest to najmłodszy krzyż procesyjny w Essen. Powstał zapewne ok. 1050. Został sporządzony z drewna dębowego obitego złotą blachą. Ma wymiary 45 cm × 30,5 cm. Krzyż jest wyraźnym nawiązaniem do krzyża Ottona i Matyldy. Na przedstawieniu fundacyjnym jest widoczna opatka Matylda w stroju kanoniczki stojąca przed tronującą Madonną. Obramowanie młodszego krzyża Matyldy przypomina krzyż z dużymi płytkami emalii, inną fundację Matyldy. Obramowanie jest wykonane z ułożonych na przemian płytek emalii i kamieni szlachetnych z diagonalnie ułożonymi perłami, przy czym pierwotne położenie emalii zostało zmienione podczas jednej z restauracji. Korpus krzyża został odlany ze srebra. Jest on artystycznie bliski powstałemu ok. 1049 w Kolonii krzyżowi Idy i Hermana. Odstęp czasowy pomiędzy śmiercią Matyldy ukazanej jako fundatorka a czasem wykonania krzyża świadczy, że była to fundacja Teofano, która miała wspierać kult jej poprzedniczki jako wzoru zakonnicy i zapewne jako świętej: Matylda nie została przedstawiona w bizantyjskim stroju dworskim, jak to miało miejsce na krzyżu Ottona i Matyldy, ale w prostym, białym habicie zakonnym, klęcząc przed tronującą Madonną.
Działalność budowlana Teofano.
Kościół opacki w Essen.
Daty poświęcenia zachowanej krypty kościoła opackiego w Essen jak również niezachowanego wschodniego chóru przypadają na okres rządów Teofano. Inskrypcje w krypcie i w skrytkach na relikwie z odkrytych fundamentów ołtarzy potwierdzają to datowanie. Przez długi czas sądzono, że Teofano wzniosła także westwerk kościoła. Na podstawie wyników wykopalisk z 1952 Walter Zimmermann uznał to za udowodnione. Ten pogląd miało wspierać zdanie z kroniki rodzinnej Ezzonów w opactwie Brauweiler, gdzie zapisano, że znajdujące się częściowo w stanie ruiny z powodu wieku "monasterium" w Essen Teofano wraz ze wszystkimi "officia" odbudowała i znacząco powiększyła. Zimmerman odkrył pod westwerkiem fundamenty nieznanej dotychczas budowli wejściowej, która musiała powstać po 946. Odkrywca uznał, że "monasterium" należy utożsamić z kościołem i westwerk, którego malowidła pochodzą na pewno z czasów Teofano, przypisał także tej opatce.
Wtedy powstała także interpretacja mówiąca, że westwerk pochodzi z czasów Matyldy. Przemawia za tym fakt, że jego program nawiązuje do idei renovatio imperii cesarza Ottona III. Ponadto w czasach Teofano architektura ottońska należała już do przeszłości. Budowle wznoszono w stylu romańskim. W tym stylu powstał kościół Panny Marii na Kapitolu w Kolonii wzniesiony z inicjatywy siostry Teofano, Idy. Fremer i Lange skrytykowali interpretację kroniki brauweilerskiej przez Zimmermanna. Sądzą oni, że "ecclesia" oznacza kościół, a "monasterium" zabudowania klasztorne. Ich zdaniem w tym fragmencie jest mowa o budowie niezachowanych zabudowań klasztornych lub duchowej odnowie życia klasztornego.
Dalsza działalność budowlana?
Brak jest informacji o działalności budowlanej Teofano jako opatki z Gerresheim w tej miejscowości lub w Rellinghausen, gdzie jest wzmiankowana jako przełożona. W obu miejscach nie są znane wczesne budowle kościelne. Być może jednak Teofano uczestniczyła w budowie kaplicy św. Mikołaja w dawnym palatium cesarskim w Nimwegen. Budowla ta datowana na ok. 1030 upamiętnia zmarłą w 991 w Nimwegen cesarzową Teofano, babkę opatki. Wskazuje na to także patrocinium św. Mikołaja, którego kult wprowadziła cesarzowa i któremu szczególnie dużo świątyń wznieśli Ezzonowie. Kaplica jest oktogonalną budowlą centralną, która podobnie jak westwerk w Essen nawiązuje do kaplicy pałacowej w Akwizgranie, i w ten sposób również mieści się w ottońskiej, a możliwe, że również esseńskiej tradycji. Brak podobieństw dekoracji westwerku w Essen do kaplicy św. Mikołaja mógłby, o ile Teofano była zaangażowana w powstanie tej ostatniej, być kolejną przesłanką, że nie można jej przypisać westwerku w Essen.
Działalność Teofano poza opactwem w Essen.
Źródła dokumentujące działalność Teofano jako opatki w Essen, uwzględniając zachowane budowle i dzieła sztuki, a także niewielką liczbę dokumentów, są bogate w porównaniu z wiedzą na temat innych współczesnych jej kobiet. Niewielka jest natomiast liczba źródeł mówiących o jej działaniach poza opactwem w Essen.
W Gerresheim jest Teofano poświadczona jako opatka przez zachowany w odpisie dokument oraz przez darowiznę w testamencie. Dokument mówi o ofiarowaniu przez opatkę środków na zwiększenie funduszu na ubrania dla zakonnic. Świadkiem tego aktu był arcybiskup koloński Arno II pełniący swój urząd od 1056. Na tej podstawie dokument można datować na lata 1056-1058. Gerresheim jest także wspomniane w testamencie Teofano, a szczególnie w dodatku do niego. Brak źródeł uniemożliwia ustalenie okresu pełnienia przez nią urzędu opatki w Gerresheim.
Kościół w Rellinghausen jest po raz pierwszy wymieniony w testamencie Teofano. Brak jednak informacji, by istniała tam wówczas wspólnota zakonna. Dzieje klasztoru w Rellingshausen zostały sfałszowane w XVII w. z powodu sporu prawnego o prawa zwierzchnie opactwa w Essen. W ramach tych fałszerstw panowie lenni opactwa odkryli, że zostały tam pochowane najważniejsze opatki: Matylda, jako domniemana fundatorka Rellinghausen, i Teofano. Stworzono także listę przełożonych, która wymienia Teofano. Według dziejów opactwa Teofano miała ofiarować klasztorowi Rellinghausen złocony srebrny krzyż i ozdobną tarczę swojego ojca. Jakie były rzeczywiste związki Teofano z Rellinghausen, nie jest jasne.
Nie wiadomo czy należy łączyć Teofano z krzyżem z Borghorst. Opactwo w Borghorst zostało założone ok. 970 przez Essen i posiadało aż do swojej kasaty w 1802 zachowany do dziś krzyż relikwiarzowy. Na przedniej ścianie jako fundator jest przedstawiony cesarz Henryk, zapewne Henryk III. Program ikonograficzny wskazuje na Essen: złota, trybowana blacha przedstawia św. Piotra i Pawła oraz św. Kosmę i Damiana, podobnie jak na ewangeliarzu Teofano. Na związki zabytku z klasztorem Borghorst wskazuje jedynie odnawiana w późniejszym okresie tylna strona krzyża. Z tego powodu Fremer wysunął przypuszczenie, że krzyż z Borghorst był pierwotnie darowizną cesarza Henryka III dla Essen.
Testament Teofano.
W swoim testamencie Teofano określiła dokładnie modlitwy, które mają być zanoszone w jej intencji oraz zawarła wskazówki, gdzie są złożone pieniądze na opłacenie księży i płaczek. Testament kończy się napomnieniem świadków, wśród których jest następczyni Teofano, Swanhilda, by utrzymywali więź modlitewną ze zmarłymi.
Testament Teofano znajdował się w opactwie do jego sekularyzacji w 1803, a następnie został przekazany do archiwum w Düsseldorfie, gdzie jest przechowywany do dziś. Jest to niedatowany dokument pergaminowy o wymiarach 43 x 40,5 cm. Na przedniej stronie znajduje się 27, a na tylnej 8 linijek tekstu. Wśród świadków wyróżnione zostało imię Liudgero, co pozwala przypuszczać, że dokument został spisany w klasztorze w Werden.
Teofano zm. 5 marca 1058 w Essen i została pochowana w tamtejszym kościele klasztornym w dobudówce, w której wykonano dla niej kryptę. Ta dobudówka została zniszczona jeszcze w średniowieczu. Podczas wykopalisk w 1952 odkryto jej fundamenty i sarkofag Teofano. Identyfikację umożliwiła kamienna płyta z inskrypcją: "5 marca zmarła opatka Teofano, córka Matyldy, córki Ottona II". Fakt, że opatka nie spoczęła na prominentnym miejscu w krypcie przed ołtarzem, jest obecnie tłumaczony tym, że miejsce to było już zajęte przez jej poprzedniczkę Matyldę. Być może także Teofano pragnęła pierwotnie spocząć w innym miejscu, zapewne w rodowym opactwie Brauweiler.
Ocena.
Kronika opactwa w Brauweiler opisuje Teofano jako osobę o męskim charakterze. Sama mówi o sobie w testamencie jako o niegodnej i grzesznej. Oba źródła są jednak rodzajem toposu i nie oddają stanu faktycznego. Określenia męski charakter, którego użył kronikarz, stosowano także do opisu jej babki, cesarzowej Teofano. Na uwagę zasługuje inskrypcja nagrobna, która nie wymienia imienia ojca, a wskazuje na cesarskie pochodzenie po matce. Opatka przywiązywała do niego wielkie znaczenie, o czym świadczy inskrypcja fundacyjna na krzyżu Teofano, ostatniej opatki z dynastii ottońskiej. Mimo podkreślania swojego pochodzenia i tradycji ottońskiej nadała opactwu współczesne swoim czasom formy. Jej postępowanie było ukierunkowane na upamiętnienie własnej osoby, a nie na przeszłość.

</doc>
<doc id="1199320" url="https://pl.wikipedia.org/wiki?curid=1199320" title="Otto II Szwabski">
Otto II Szwabski

Otto II Szwabski (zm. 1047 r.) – palatyn Lotaryngii w latach 1035–1045, książę Szwabii w latach 1045–1047.
Otto był synem palatyna Ezzona i Matyldy Saksońskiej, bratem królowej Polski Rychezy oraz opatki Teofano.
Po śmierci ojca został palatynem Lotaryngii. Po zgonie księcia Hermana IV w 1038 r. Szwabia była zarządzana przez króla Henryka III. Dopiero 7 kwietnia 1045 r. w Goslarze mianował Ottona księciem szwabskim przekazując palatynat Lotaryngii kuzynowi Ottona Henrykowi.
Otto II jest uważany za ojca Rychezy, która poślubiła hrabiego Hermana z Werli, a następnie hrabiego Ottona z Northeim, który od 1061 r. był księciem Bawarii jako Otto II. Ta filiacja jest obecnie uważana za wątpliwą.
Po śmierci Ottona II cesarz Henryk III przekazał Szwabię Ottonowi ze Schweinfurtu z frankońskiej linii Babenbergów.

</doc>
<doc id="1199324" url="https://pl.wikipedia.org/wiki?curid=1199324" title="Partnerstwo dla pokoju">
Partnerstwo dla pokoju



</doc>
<doc id="1199326" url="https://pl.wikipedia.org/wiki?curid=1199326" title="Marta Mika">
Marta Mika

Marta Mika (ur. 8 lipca 1983) – polska piłkarka, zawodniczka Gola Częstochowa, następnie Mitechu Żywiec, a od rundy wiosennej sezonu 2009/10 RTP Unii Racibórz, z którą trzy razy sięgnęła po mistrzostwo Polski.
W reprezentacji Polski zadebiutowała 11 marca 2007. Uczestniczka eliminacji do Mistrzostw Europy 2009. W sumie czterdzieści trzy występy w reprezentacji Polski.

</doc>
<doc id="1199327" url="https://pl.wikipedia.org/wiki?curid=1199327" title="Oscar Almgren">
Oscar Almgren

Oscar Almgren (9 grudnia 1869 – 13 maja 1945) był szwedzkim archeologiem, profesorem Uniwersytetu w Uppsali. Zajmował się epoką brązu i żelaza. Jego praca nt. fibul skandynawskich i środkowoeuropejskich (Studien über nordeuropäische Fibelformen der ersten nachchristlichen Jahrhunderte, mit Berücksichtigung der provinzialrömischen und südrussischen Formen) opublikowana w 1897, jest aktualna do dziś. Uważana się ją za najlepszą typologię tego typu zabytków, przydatną w klasyfikacji i datowaniu.

</doc>
<doc id="1199329" url="https://pl.wikipedia.org/wiki?curid=1199329" title="Helton (piłkarz)">
Helton (piłkarz)

Helton, właśc. Helton da Silva Arruda (ur. 18 maja 1978 w São Gonçalo) – brazylijski piłkarz występujący na pozycji bramkarza, reprezentant kraju.
Kariera klubowa.
Helton da Silva Arruda zawodową karierę rozpoczynał w 2000 w zespole CR Vasco da Gama. W debiutanckim sezonie rozegrał dla niego piętnaście spotkań w Campeonato Brasileiro Série A i zdobył mistrzostwo kraju. W rozgrywkach w 2001 po raz pierwszy wystąpił 1 sierpnia w zremisowanym 0:0 meczu przeciwko SE Gama. W końcowej tabeli Helton razem ze swoją drużyną zajął wówczas jedenaste miejsce, a łącznie w barwach Vasco wystąpił w 52 ligowych pojedynkach.
W 2002 brazylijski bramkarz trafił do União Leiria, w barwach którego w pierwszej lidze portugalskiej po raz pierwszy wystąpił 23 marca 2003 w zakończonym wynikiem 0:0 pojedynku z Académicą Coimbra. Przez cały sezon rozegrał dziewięć meczów, w sezonie 2003/2004 wziął udział w 28, a w sezonie 2004/2005 w 30 spotkaniach.
Latem 2005 Helton podpisał kontrakt z FC Porto, gdzie początkowo był rezerwowym dla Vítora Baíi. Ligowy debiut w barwach „Smoków” zaliczył dopiero 21 stycznia 2006 w wygranym 1:0 meczu z Naval. Od tego czasu Helton coraz częściej zaczął grywać w podstawowym składzie swojego zespołu i do końca sezonu wystąpił w dwunastu ligowych spotkaniach. Razem z Porto Brazylijczyk wywalczył mistrzostwo i Puchar Portugalii, a tytuł mistrzowski zdobył również w sezonach 2006/2007 i 2007/2008. W 2016 roku zakończył karierę. W 2020 roku wznowił karierę na jeden sezon w klubie União Leiria 
Kariera reprezentacyjna.
Helton początkowo grywał w młodzieżowych reprezentacjach Brazylii. Wystąpił między innymi na Mistrzostwach Świata U-20 1997, a w 2000 zagrał na Igrzyskach Olimpijskich w Sydney. W dorosłej reprezentacji po raz pierwszy wystąpił 7 października 2006 w towarzyskim meczu z klubem Al Kuwait Kaifan. Oficjalny debiut zaliczył w spotkaniu ze Szwajcarią 15 listopada tego samego roku. Helton był także w kadrze Brazylijczyków na zwycięskim przez nich turnieju Copa América w 2007. Pełnił tam jednak rolę zmiennika, ponieważ między słupkami Canarinhos stał Doni.

</doc>
<doc id="1199330" url="https://pl.wikipedia.org/wiki?curid=1199330" title="Pułk KOP „Czortków”">
Pułk KOP „Czortków”

Pułk KOP „Czortków” – oddział piechoty Korpusu Ochrony Pogranicza.
Formowanie i zmiany organizacyjne.
Pułk KOP „Czortków” został sformowany w 1929, w składzie Brygady KOP „Podole”. Dowództwo pułku znajdowało się w Czortkowie. Oddziałem administracyjno–gospodarczym dla pułku był 25 batalion KOP „Czortków”.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi rozformowanie pułku KOP „Czortków”. Wchodzące w jego skład pododdziały, podporządkowane zostały bezpośrednio dowódcy Brygady KOP „Podole”.
27 sierpnia 1939 roku po godz. 17:00 na terenie Okręgu Korpusu Nr VI została zarządzona mobilizacja alarmowa. W ciągu 24 godzin Dowództwo Brygady KOP „Podole” sformowało Kwaterę Główną 36 Dywizji Piechoty. Wieczorem 30 sierpnia z Czortkowa wyjechał transport kolejowy wiozący KG 36 DP. Tego samego dnia dowódca KOP wydał rozkaz organizacyjny L. 4026 w sprawie utworzenia dowództwa zastępczego pułku KOP „Czortków” dla obsadzenia Południowego Odcinka Granicznego Rosja. Dowództwo pułku powstało na bazie batalionu KOP „Borszczów”. Zdaniem Prochwicza: "Z dniem 30 sierpnia zlikwidowano dowództwo Brygady KOP „Podole” przekształcając je w dowództwo pułku KOP „Czortków”"
Na stanowisko dowódcy pułku został wyznaczony podpułkownik Marceli Jan Kotarba, dotychczasowy dowódca baonu KOP „Borszczów”.
Walki pułku.
Walki o strażnice&lt;br&gt;
Pułk KOP „Czortków” ppłk. Marcelego Kotarby, ochraniał trzema baonami granicę na Podolu wzdłuż Zbrucza i na pograniczu z Rumunią w rejonie Zaleszczyk. 17 września zaatakowały go jednostki 6 Armii komkora Golikowa, 12 Armii komandarma II rangi Tiuleniewa oraz pododdziały 22. i 23 Oddziału Wojsk Pogranicznych NKWD. Wobec przewagi nieprzyjaciela, pułk nie miał żadnych szans na powstrzymanie sowieckich oddziałów
W walkach odwrotowych z Armią Czerwoną&lt;br&gt;
Po walkach na linii strażnic pododdziały pułku wycofywały się w kierunku granicy z Rumunią. Po dotarciu do Uścieczk, zorganizowano obronę mostu na Dniestrze. Do południa 17 września adiutant pułku kpt. Marzys zorganizował pododdział w sile około 200 żołnierzy uzbrojonych w karabiny i 1 ckm. Przez most biegła najbliższa droga do miejsca postoju Kwatery Głównej Naczelnego Wodza w Kołomyi. Na kierunku Uścieczka nacierała sowiecka 23 Brygada Pancerna. O godzinie 15:00 do Uścieczka przybył gen. bryg. Maksymilian Milan-Kamski, który rozkazał w razie natarcia Armii Czerwonej stawić opór, wysadzić most i wycofać się w kierunku Gwoźdzca szosą z Horodenki do Kołomyi. O 19:00 most został wysadzony, a oddział kpt. Marzysa odjechał w kierunku Zaleszczyk. Na skutek znacznej przewagi nieprzyjaciela i nie mając żadnych szans na powstrzymanie go, około południa 17 września, pułk KOP „Czortków” jako jednostka bojowa przestał istnieć.
Struktura organizacyjna pułku.
Struktura organizacyjna pułku w 1934
Organizacja i obsada personalna pułku KOP „Czortków” we wrześniu 1939

</doc>
<doc id="1199332" url="https://pl.wikipedia.org/wiki?curid=1199332" title="Milovan Dżilas">
Milovan Dżilas



</doc>
<doc id="1199333" url="https://pl.wikipedia.org/wiki?curid=1199333" title="Chris John">
Chris John

Yohannes Christian John (ur. 14 września 1979 w Dżakarcie) – indonezyjski bokser, były zawodowy mistrz świata organizacji WBA w kategorii piórkowej (do 126 funtów).
Pierwszy zawodowy pojedynek stoczył w czerwcu 1998. 1 listopada 2002, w swojej 29. walce, pokonał na punkty przyszłego mistrza świata WBO, Ratanachai Sor Vorapina.
26 września 2003 zdobył tytuł tymczasowego mistrza świata WBA, pokonując na punkty po niejednogłośnej decyzji sędziów Oscara Leona. Był to tytuł tymczasowy – ponieważ posiadacz „regularnego” tytułu mistrza świata WBA, Derrick Gainer, nie mógł go bronić z powodu kontuzji. Krótko po tym pojedynku John został pełnoprawnym posiadaczem pasa mistrzowskiego WBA w kategorii piórkowej, ponieważ Gainer przegrał pojedynek z Juanem Manuelem Márquezem (Marquez dostał status tzw. Super Championa, ponieważ posiadał wygrywając z Gainerem stał się posiadaczem pasów mistrzowskich dwóch organizacji – WBA i IBF).
W 2004 obronił swój tytuł dwa razy. W czerwcu pokonał byłego mistrza świata WBA w kategorii junior piórkowej, Osamu Sato. Sześć miesięcy później zremisował z Jose Rojasem z powodu dużego rozcięcia głowy po przypadkowym zderzeniu głowami w czwartej rundzie. Rojas zastąpił w tym pojedynku Gainera, który odmówił podpisania kontraktu na walkę z Johnem.
W następnym roku stoczył dwie zwycięskie walki. 22 kwietnia pokonał na punkty oficjalnego pretendenta do tytułu, byłego mistrza WBA w tej kategorii, Derricka Gainera, mimo że już w pierwszej rundzie leżał na deskach. W sierpniu wygrał przez techniczny nokaut w dziesiątej rundzie z Tommy Brownem.
4 marca 2006 po bardzo wyrównanej walce wygrał na punkty z Juanem Manuelem Márquezem. Sześć miesięcy później, we wrześniu 2006, pokonał, także na punkty, boksera z Panamy, Renana Acostę
W marcu 2007 po raz drugi zmierzył się z Jose Rojasem – tym razem wygrał pojedynek jednogłośną decyzją sędziów na punkty. 19 sierpnia 2007, w swojej ósmej obronie, pokonał Japończyka Zaiki Takemoto (RTD w 9 rundzie).
W 2008 stoczył dwie walki. W styczniu pokonał Roineta Caballero. Sędzia zakończył walkę po tym jak trener Caballero w przerwie między siódmą i ósmą rundą wrzucił na ring ręcznik, poddając tym samym swojego zawodnika. Dziewięć miesięcy później w Tokio wygrał z niepokonanym wcześniej Japończykiem Hiroyuki Enoki. Bezpośrednio po powrocie do Dżakarty John musiał poddać się operacji ran pod prawym i ponad lewym okiem. Założono mu 70 szwów.
28 lutego 2009 roku zremisował ze srebrnym medalistą olimpijskim z Sydney, Rocky Juarezem. Wszyscy sędziowie punktowali w stosunku 114-114. Dzięki remisowi John obronił tytuł mistrza świata. 19 września tego samego roku doszło do walki rewanżowej obu pięściarzy. Tym razem lepszy okazał się John, wygrywając pojedynek na punkty po jednogłośnej decyzji sędziów.

</doc>
<doc id="1199335" url="https://pl.wikipedia.org/wiki?curid=1199335" title="Yohannes Christian John">
Yohannes Christian John



</doc>
<doc id="1199337" url="https://pl.wikipedia.org/wiki?curid=1199337" title="Twins">
Twins

Twins – album nagrany przez saksofonistę Ornette’a Colemana pomiędzy majem 1959 r. a styczniem 1961 r. i wydany w 1971 roku przez firmę Atlantic.
Charakter albumu.
Album ten ma charakter składankowy. Nagrania, które złożyły się na niego powstawały podczas pięciu sesji nagraniowych na przestrzeni 2 lat pomiędzy 22 maja 1959 r. a 31 stycznia 1961 r.
Jego wadą jest więc brak jednolitości nagrań, które były przygotowywane do różnych albumów w różnych okresach. Zawiera także drugi z dwu nagranych utworów podczas sesji z "podwójnym kwartetem" – "First Take".

</doc>
<doc id="1199338" url="https://pl.wikipedia.org/wiki?curid=1199338" title="Pułk KOP „Wilejka”">
Pułk KOP „Wilejka”

Pułk KOP „Wilejka” – oddział piechoty Korpusu Ochrony Pogranicza.
Formowanie i zmiany organizacyjne.
Pułk KOP „Wilejka” został sformowany latem 1929 roku z części pododdziałów wydzielonych z likwidowanej 3 Brygady Ochrony Pogranicza i podporządkowany dowódcy Brygady KOP „Wilno”. Jednocześnie dotychczasowym batalionom granicznym i szwadronom kawalerii zamiast numerów nadane zostały nazwy miejscowości, w których stacjonowały. Oddziałem administracyjno-gospodarczym dla dowództwa pułku był 1 batalion KOP „Budsław”.
Z dniem 1 marca 1934 roku, na bazie plutonu odwodowego, przy dowództwie pułku sformowano kompanię odwodową pułku „Wilejka”. Kompania odwodowa składała się z dowódcy kompanii, drużyny gospodarczej, dwóch plutonów po dwie drużyny każdy. Była samodzielną jednostką organizacyjną i szkoleniową. Była pododdziałem administracyjnym. W tym samym czasie przy szkolnej kompanii strzeleckiej pułku sformowano też szkolny pluton karabinów maszynowych. Sprzęt i instruktorów pozyskano z rozformowywanej szkolnej kompanii karabinów maszynowych w Centralnej Szkole Podoficerskiej.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi przeorganizowanie pułku KOP „Wilejka” poprzez wcielenie w jego skład organizacyjny batalionu KOP „Wilejka”, nadanie pułkowi charakteru jednostki administracyjnej i reorganizację dowództwa pułku. Brygada KOP „Wilno” została zlikwidowana, a pułk KOP „Wilejka” podporządkowany został bezpośrednio dowódcy korpusu. Jednocześnie przeprowadzona została reorganizacja batalionów „Budsław” i „Krasne” oraz wystawiony został nowy batalion odwodowy KOP „Wilejka”. Pułkowi podporządkowano stację gołębi pocztowych KOP „Smorgonie”.
Pułk stał się jednostką administracyjną dla batalionu KOP „Budsław”, batalionu KOP „Krasne”, batalionu KOP „Wilejka”, II rejonu infrastruktury, kompanii saperów KOP „Wilejka”, plutonu żandarmerii KOP „Wilejka”, posterunku żandarmerii KOP przy pułku KOP „Wilejka”, komendy powiatu pw KOP „Wilejka”. Jednocześnie przynależne administracyjnie do pułku niektóre jednostki organizacyjne były zaopatrywane przez podkwatermistrzostwa batalionów KOP. I tak batalion KOP „Budsław” zaopatrywał szwadron kawalerii KOP „Budsław”, placówkę wywiadowczą KOP nr 4, posterunek żandarmerii KOP „Budsław”, batalion KOP „Krasne” zaopatrywał szwadron kawalerii KOP „Krasne”, posterunek żandarmerii KOP „Krasnekomendę pasa granicznego pw batalionu KOP Krasne, stację gołębi pocztowych KOP Smorgonie”.
Zarządzenie dowódcy KOP gen. bryg. Jana Kruszewskiego w sprawie zmian w kwatermistrzostwie KOP, dniem 1 kwietnia 1939 roku zlikwidowane zostało kwatermistrzostwo pułku. W związku z tym przydzielono pod względem gospodarczym dowództwo pułku „Wilejka” do baonu „Krasne”.
Wiosną 1939 roku zarządzona została mobilizacja alarmowa części sił KOP. 23 marca zmobilizowana została kompania saperów KOP „Wilejka” i szwadron kawalerii „Budsław”. Po zakończeniu mobilizacji kompania saperów przetransportowana została w rejon działania Armii „Modlin”, a szwadron kawalerii – Armii „Łódź”. 26 marca szwadron kawalerii „Budsław” wyładowany został na stacji kolejowej Rusiec, na północny wschód od Wielunia i podporządkowany dowódcy Zgrupowania Kawalerii KOP „Feliks”. W kampanii wrześniowej 1939 szwadron dowodzony przez rtm. Mariana Szalewicza walczył w składzie 1 Pułku Kawalerii KOP, jako 1 szwadron, natomiast Kompania Saperów KOP „Wilejka” do 6 września wchodziła w skład załogi Przedmościa „Pułtusk”.
W kwietniu zmobilizowany został batalion odwodowy KOP „Wilejka” pod dowództwem mjr. Wacława Kuferskiego i przegrupowany w rejon Żywca (w pas działania Armii „Kraków”) i tam podporządkowany dowódcy nowo powstałego 2 pułku piechoty KOP. Posiadane przez batalion 37 mm armaty przeciwpancerne wz. 1936 skierowane zostały do plutonu przeciwpancernego 1 pułku kawalerii KOP.
31 sierpnia, w pierwszym dniu mobilizacji powszechnej, pułk przystąpił do formowania pododdziałów 35 Dywizji Piechoty Rezerwowej. Batalion KOP „Krasne” wystawił dowództwo i II batalion 207 pułku piechoty, a batalion KOP „Budsław” utworzył I batalion i kompanię zwiadu 207 pp (rez.). W następnej kolejności oba bataliony odtworzyły swoje stany osobowe poprzez wcielenie żołnierzy rezerwy. Równocześnie w skład pułku włączony został batalion KOP „Iwieniec” i szwadron kawalerii „Iwieniec” z rozformowanego pułku KOP „Wołożyn”. Po odtworzeniu, pułk ochraniał granicę z ZSRR o długości 227,856 km. Od 17 września pułk podjął walkę z sowieckim agresorem.
Walki pułku.
Walki o strażnice
17 września o 5:00, na rozwinięty wzdłuż granicy na południowej Wileńszczyźnie oraz w północnej części Nowogródczyzny, pułk KOP „Wilejka”, uderzyła Grupa Mińska komdiwa Czerewiczenki wraz z podporządkowanymi jej pododdziałami 13., 14. i 15. oddziału Ochrony Pogranicza NKWD. Sowieci dysponowali około 44-50 batalionami piechoty, 12 pułkami kawalerii, ok. 700 czołgami i samochodami pancernymi. Około 3:00 na lewoskrzydłowy baon KOP „Budsław” mjr. Mieczysława Baczkowskiego uderzył 4 Korpus Strzelecki, 22 Brygada Pancerna, 24 Dywizja kawalerii oraz pogranicznicy. W godzinach rannych zniszczono wszystkie strażnice. Mimo druzgocącej przewagi Sowietom nie udało się zniszczyć baonu KOP „Budsław”. Kompanie „Olkowicze” i „Doihinów” rozpoczęły odwrót na Wilejkę. Około 14:00 oddziały polskie, po zniszczeniu magazynów mundurowego i amunicyjnego oraz spaleniu mostu na rzece Serwecz, opuściły Budsław. Po dotarciu do Wilejki baon kontynuował odwrót w kierunku Smorgoni. Mjr Bączkowski zdołał skoncentrować dwie kompanie graniczne oraz odwodową. Jedna z kompanii nocowała we wsi Morgi.
Na batalion i szwadron KOP „Krasne” uderzyły wojska 100 Dywizji Strzeleckiej, 36 Dywizji Kawalerii i 15 oddziału ochrony pogranicza NKWD. W 100 DS kombriga Arkadija Jermakowa 85 ps mjr. M. Jakimowicza, wspierany przez dywizjon artylerii, miał wykonać główne uderzenie na Krasne, mając za sąsiada 331 ps mjr. G. Busułajewa. Pułk Busułajewa wzmocniony dywizjonem haubic otrzymał zadanie obejść Krasne i zająć Zabielicę, zaś 69 batalion rozpoznawczy mjr. S. Bartosza wsparty przez pluton czołgów prowadzić rozpoznanie rejonu Radoszkowice-Krasne, ubezpieczając skrzydło dywizji. Natomiast 355 ps mjr. N. Szwarewa posuwał się za 85 ps. Baon czołgów kpt. Czerniawskiego znajdował się pomiędzy 331 a 355 ps. Ogółem w I rzucie 100 DS atakowało 7 baonów piechoty oraz baon czołgów, dalsze 3 baony piechoty pozostawały w odwodzie.
Najtrudniejsze zadanie przypadło prawoskrzydłowemu baonowi KOP „Iwieniec” kpt. Eugeniusza Nowrata, wspieranemu przez szwadron KOP „Iwieniec” rtm. Ksawerego Wejtki.
Na tym kierunku atakowały pododdziały 15 oddziału ochrony pogranicza NKWD oraz regularne formacje 3 Korpusu Kawalerii komdiwa Jakowa Czerewiczenki i 6 BPanc płk. Bolotnikowa. W walkach granicznych baon KOP „Iwieniec” kpt. Nowrata poniósł ciężkie straty i prawdopodobnie uległ rozproszeniu. Ocalał szwadron rtm. Wejtki, który zdołał się wycofać.
Zniszczenie części pułku KOP „Wilejka” osłabiło jego możliwości obronne. Jednak w ciągu 17 września Sowieci nie zdołali złamać oporu Polaków, którzy skutecznie opóźniali marsz wojsk nieprzyjaciela. Mimo poniesionych strat pułk KOP „Wilejka” w dalszym ciągu był w stanie stawić opór nieprzyjacielowi. Na skutek druzgocącej przewagi nieprzyjaciela po walkach na linii strażnic, pułk KOP „Wilejka” ppłk. Józefa Kramczyńskiego rozpoczął odwrót w kierunku Wilna.
Struktura organizacyjna.
Organizacja pokojowa pułku w latach 1929–1937
Organizacja pokojowa pułku w latach 1937–1939
Organizacja wojenna pułku we wrześniu 1939
Żołnierze pułku.
Dowódcy pułku:
Obsada personalna pułku w czerwcu 1939:

</doc>
<doc id="1199340" url="https://pl.wikipedia.org/wiki?curid=1199340" title="Herman II (arcybiskup Kolonii)">
Herman II (arcybiskup Kolonii)

Herman II, także Heriman (ur. ok. 995, zm. 11 lutego 1056) – arcybiskup Kolonii w latach 1036–1056.
Życiorys.
Herman był synem palatyna Ezzona i Matyldy Saksońskiej, bratem królowej Polski Rychezy i opatki Teofano.
W 1036 cesarz Konrad II mianował go arcybiskupem Kolonii. W 1051 ochrzcił syna cesarza Henryka III, późniejszego cesarza Henryka IV. Trzy lata później, 17 lipca 1054 koronował Henryka IV na króla niemieckiego. Ta koronacja spowodowała protest arcybiskupa Moguncji, który rościł sobie prawo do prowadzenia tej ceremonii. Za pontyfikatu niemieckiego papieża Leona IX sprawował urząd arcykanclerza Stolicy Apostolskiej.
Herman rozwinął w Kolonii rozległą działalność budowlaną, zamierzając miasto przekształcić w sensie liturgicznym na wzór Rzymu. Dzięki tej aktywności i przez przywłaszczenie prawa koronacji chciał osiągnąć przewagę nad arcybiskupami Trewiru i Moguncji. W jego zamyśle katedra w Kolonii odpowiadała bazylice św. Piotra, a kościół Panny Marii na Kapitolu rozbudowany przez Hermana i jego siostrę Idę był odpowiednikiem bazyliki Santa Maria Maggiore. Arcybiskup jest fundatorem krzyża Hermana i Idy pochodzącego zapewne z kościoła St. Maria im Kapitol, który jest obecnie przechowywany w Muzeum Diecezjalnym w Kolonii. Herman został pochowany w katedrze kolońskiej.

</doc>
<doc id="1199343" url="https://pl.wikipedia.org/wiki?curid=1199343" title="Brązówka">
Brązówka

Brązówka ("Anas rubripes") – gatunek dużego ptaka z rodziny kaczkowatych (Anatidae), zamieszkujący Amerykę Północną. Nie jest zagrożony wyginięciem.
Taksonomia.
Jest to gatunek monotypowy. Bywał niekiedy uznawany za podgatunek krzyżówki, z którą na wolności często się krzyżuje.
Występowanie.
Wschodnia Kanada i północno-wschodnie USA. Zimuje na południe od zasięgu letniego aż po środkową Florydę i północne wybrzeża Zatoki Meksykańskiej.
Morfologia.
Długość ciała 48–60 cm, rozpiętość skrzydeł 84–91 cm, masa ciała 1400 g. Ptak ten wielkością oraz sylwetką przypomina krzyżówkę. Pióra na tułowiu ciemnobrązowe, szyja i głowa jaśniejsze. W locie widoczne białe pokrywy podskrzydłowe, które kontrastują z ciemnym tułowiem. Lusterko purpurowe lub niebieskie, czarno obrzeżone. Nogi pomarańczowe, samiec ma jaśniejsze. Dziób u samca jasnożółty, u samicy ciemny z plamkami, a u młodych oliwkowozielony.
Ekologia.
Zamieszkuje jeziora, bagna oraz inne wody słodkowodne. Żywi się nasionami, roślinami wodnymi i uprawnymi, owadami wodnymi, mięczakami, płazami i skorupiakami. W gnieździe zbudowanym z trawy, gałęzi i igliwia wypchanym puchem i pierzem, samica składa 6–12 kremowobiałych jaj, które wysiaduje przez 28 dni.
Status.
Międzynarodowa Unia Ochrony Przyrody (IUCN) uznaje brązówkę za gatunek najmniejszej troski (LC – "Least Concern") nieprzerwanie od 1988 roku. Jest to pospolity ptak łowny. Jego liczebność znacząca spadła w latach 1966–2014, choć po 2004 roku spadki spowolniły. Główne przyczyny zmniejszenia się populacji to rozwój rolnictwa, pozyskiwanie drewna i urbanizacja w siedliskach lęgowych i na zimowiskach tego gatunku, a także intensywne polowania.

</doc>
<doc id="1199344" url="https://pl.wikipedia.org/wiki?curid=1199344" title="Kaczkanar">
Kaczkanar

Kaczkanar () — miasto w Federacji Rosyjskiej, w bezpośrednim podporządkowaniu obwodu swierdłowskiego. 44,1 tys. mieszkańców w 2005 roku.
Położone w międzyrzeczu rzek Is i Wyja, w odległości 205 km od Jekaterynburga.

</doc>
<doc id="1199345" url="https://pl.wikipedia.org/wiki?curid=1199345" title="Herb powiatu kamieńskiego">
Herb powiatu kamieńskiego

Herb powiatu kamieńskiego przedstawia: na tarczy dwudzielnej w słup w polu pierwszym błękitnym dwa skrzyżowane pastorały złote między dwiema różami czerwonymi w pas, w polu drugim srebrnym gryf czerwony wspięty.
Herb został ustanowiony uchwałą Nr XXXIV/254/2006 Rady Powiatu w Kamieniu Pomorskim z dnia 3 lutego 2006 r.

</doc>
<doc id="1199347" url="https://pl.wikipedia.org/wiki?curid=1199347" title="Stanisław Filipecki">
Stanisław Filipecki

Stanisław Filipecki (ur. 1927, zm. 25 grudnia 2007) – polski lekarz internista, profesor doktor habilitowany nauk medycznych, specjalista chorób wewnętrznych, nauczyciel akademicki, publicysta i tłumacz. Pionier leczenia zatorowości płucnej i terapii powikłań zakrzepowo-zatorowych w Polsce. Członek Rady Naukowej przy Instytucie Gruźlicy i Chorób Płuc. Współzałożyciel Polskiej Fundacji do Walki z Zakrzepicą ”Thrombosis”. 
Absolwent Wydziału Lekarskiego AM w Warszawie z 1952 r. Wieloletni pracownik II Kliniki Chorób Wewnętrznych Wydziału Lekarskiego AM w Warszawie, a następnie Kliniki Chorób Wewnętrznych Instytutu Gruźlicy i Chorób Płuc w Warszawie.

</doc>
<doc id="1199352" url="https://pl.wikipedia.org/wiki?curid=1199352" title="Ida (opatka w Kolonii)">
Ida (opatka w Kolonii)

Ida (ur. na początku XI w., zm. 7 lub 8 kwietnia 1060) – najważniejsza opatka kolońskiego opactwa Panny Marii na Kapitolu.
Życiorys.
Ida była córką palatyna Ezzona i Matyldy Saksońskiej, siostrą królowej Polski Rychezy oraz opatki Teofano. Ida była zapewne wychowywana w opactwie Gandersheim przez swoją ciotkę Zofię. Napięte stosunki pomiędzy Ezzonami a cesarzem Henrykiem II, którego zwolenniczką była Zofia przeniosły się także na teren opactwa. Ida i jej siostra Zofia w 1026 r. krótko po śmierci Henryka II pojechały do Moguncji, gdzie uzyskawszy wsparcie arcybiskupa Aribo, odmówiły powrotu do Gandersheim. W 1027 r. Ida i jej siostra musiały wrócić do Gandersheim, aby niedługo później ponownie pojawić się w Moguncji. Źródła z Gandersheim wspominają w tym wypadku o uprowadzeniu. Dopiero po śmierci arcybiskupa Aribo w 1031 r. jego następca Bardo porozumiał się w sprawie powrotu Idy do Gandersheim (jej siostra Zofia już wówczas nie żyła). Pomiędzy latami 1031 a 1038 Ida została przełożoną klasztoru Matki Boskiej w Gandersheim, który był filią opactwa.
W nieznanym czasie objęła ona urząd opatki w klasztorze Panny Marii na Kapitolu, który zawdzięczała zapewne bratu Hermanowi. Sprawowała go, prawdopodobnie, zachowując funkcję przełożonej w Gandersheim.
Ida zmarła w 1060 r. i została pochowana w kościele Panny Marii na Kapitolu. Obecna inskrypcja nagrobna pochodzi z XVIII w., ale jest oparta na oryginale. Brzmi ona: "Ossa / Beatae Idae / Quam / B. Erenfriedus Com. Palat. Ex Mathilde / Augg Ottonium II F. III Sorore / Filiam / Hermannus II Archiep. Col. / Sororem / Illustre hoc collegium Capitolinum / abbatissam / habuit / S. Adelheidis cui. carissima fuerat. vita et gubernatione imitatricenem / A MLX hoc in templo /condita. /Ex antiquo tumolo advenerationem populi / olim iuxta muri imborealem elevato /huc translata / A MDCCLXVI. (Szczątki błogosławionej Idy, córki błogosławionej Matyldy, która była córką dostojnego Ottona II, a siostrą Ottona III. Była siostrą arcybiskupa Hermana II i tutejszego klasztoru. Była wierna opatce św. Adelajdzie, w życiu i sprawowaniu urzędu naśladowała ją. W 1060 r. została pogrzebana w tej świątyni. Ze starego grobu, który znajdował się przy północnej ścianie, z powodu kultu wśród ludu, została przeniesiona w to miejsce w 1746 r. )"
Inskrypcja podkreśla, podobnie jak w przypadku jej siostry Teofano, pochodzenie z rodziny cesarskiej Ludolfingów. Jako wzór jest wspomniana jej poprzedniczka Adelajda z Vilich, która była opatką w latach ok. 1010-1015. Kult Adelajdy wspierała siostra Idy, Matylda opatka w Vilich.
Działalność fundacyjna.
Ida podobnie jak jej siostra Teofano i brat Herman była fundatorką dzieł sztuki. Prawdopodobnie wraz z bratem, kazała wznieść nowy kościół Panny Marii na Kapitolu. Budowla zawiera liczne odniesienia do symboli władzy, np. część zachodnia nawiązuje do kolumn na emporze kaplicy pałacowej w Akwizgranie. Trójkonchowe założenie od wschodu jest kopią z kościoła Narodzenia w Betlejem, natomiast krypta nawiązuje do katedry w Spirze.
Ida ufundowała także wyposażenie, z którego przetrwały dwa obiekty. Drewniane drzwi należą do najważniejszych osiągnięć snycerki XI w. Obecnie znajdują się na zachodniej ścianie południowej nawy bocznej świątyni. Skrzydła drzwi mają 4,85 m wysokości i razem 2,48 m szerokości a zostały wykonane z dębowych desek. Na części frontowej przedstawiają 13 scen od dzieciństwa do męki Chrystusa. Zawierają one przeciwstawienie idealnego władcy chrześcijańskiego władcy niechrześcijańskiemu w osobie Heroda Wielkiego. Do wyposażenia świątyni należał także krzyż Hermana i Idy przechowywany obecnie w Muzeum Diecezjalnym w Kolonii. Jest na nim przedstawiona kanoniczka podpisana jako Ida. Inskrypcja została jednak dodana później i z tego powodu krzyż jest uznawany za fundację samego Hermana.
Ida prowadziła działalność fundacyjną także poza własnym opactwem. W przypadku krzyża z kolumny Idy w katedrze w Essen, z którego pozostała tablica inskrypcyjna i niewielkie resztki, toczy się spór czy jego fundatorką była Ida czy opatka z Essen o tym samym imieniu żyjąca 100 lat wcześniej. Kapitel kolumny wykazuje podobieństwa z kapitelami w kościele Panny Marii na Kapitolu. Również zachowana tablica inskrypcyjna wskazuje na powstanie zabytku w XI w.
Kodeks Hiddy z opactwa Gerresheim jest także wiązany z Idą. Kodeks jest przypisywany kolońskiej szkole malarstwa książkowego, powstał na pewno w okresie gdy opatką w Gerresheim była siostra Idy Teofano. Ukrzyżowanie w kodeksie jest podobne do przedstawienia na krzyżu Hermana i Idy. Wreszcie Ida jest wspominana w księdze zmarłych klasztoru w Gerresheim. Z tych względów można przypuszczać, że była fundatorką kodeksu.
Także kodeks Hitda z opactwa Meschede przechowywany obecnie w Darmstadt może być wiązany z Idą. Należy on także do kolońskiej szkoły malarskiej, ale jego datowanie jest sporne. Część badaczy opowiada się za okresem 1000-1020, a inna grupa za czasem po 1035. Tylko w tym drugim wypadku można fundację przypisać Idzie. Fundatorka miała związki z Kolonią. W tym przypadku mogłaby być nią Ida, która miała podobne imię do Hitdy. Wiadomo także, że jej brat Herman czynił darowizny na rzecz opactwa.
Dzieła sztuki, które powstały za sprawą Idy mają dużą wartość artystyczną. Jej działalność fundacyjna jest związana z polityką brata Hermana, któremu zapewne zawdzięczała godność opatki. Jest to szczególnie widoczne w kościele Panny Marii na Kapitolu.

</doc>
<doc id="1199353" url="https://pl.wikipedia.org/wiki?curid=1199353" title="Pireas (stacja metra)">
Pireas (stacja metra)

Pireas – stacja początkowa metra ateńskiego na linii 1. Stacja znajduje się w Pireusie. Następnym przystankiem jest Faliro.

</doc>
<doc id="1199355" url="https://pl.wikipedia.org/wiki?curid=1199355" title="7 Pułk Piechoty Legionów">
7 Pułk Piechoty Legionów

7 Pułk Piechoty Legionów (7 pp Leg.) – oddział piechoty Polskiej Siły Zbrojnej oraz Wojska Polskiego II RP.
Formowanie.
Od lata 1917 r. do wiosny 1918 roku trwały w garnizonach Polskiej Siły Zbrojnej w Ostrowi Mazowieckiej i Zegrzu prace organizacyjne i szkolenie, które doprowadziły do sformowania w dniu 1 maja 1918 roku 1 pułku piechoty. Pułk składał się z trzech batalionów oraz z kompanii karabinów maszynowych, przy czym 12 kompania (garnizonowa) pełniła służbę asystencyjną w Warszawie. W listopadzie 1918 roku 1 pułk piechoty wziął udział w rozbrojeniu oddziałów niemieckich w Warszawie, Ostrowi Mazowieckiej i Małkini.
W związku z odtworzeniem pułków legionowych, 1 pułk piechoty, jako faktycznie młodszy, został na początku lutego 1919 roku przemianowany na 7 pułk piechoty Legionów.
W grudniu 1919 batalion zapasowy pułku stacjonował w Chełmie.
Pułk w okresie pokoju.
W okresie międzywojennym 7 pułk piechoty Legionów stacjonował na terenie Okręgu Korpusu Nr II w garnizonie Chełm. Wchodził w skład 3 Dywizji Piechoty Legionów.
19 maja 1927 roku Minister Spraw Wojskowych, marszałek Polski Józef Piłsudski ustalił i zatwierdził dzień 22 września jako datę święta pułkowego. Święto pułku obchodzono „w rocznicę największego zwycięskiego boju pod Brzostowicą Wielką”.
W 1930 roku, po wprowadzeniu nowej organizacji piechoty na stopie pokojowej, pułk szkolił rekrutów dla potrzeb 3 Batalionu Strzelców w Rembertowie.
24 września 1933 roku, w obecności Prezydenta RP Ignacego Mościckiego i generała dywizji Sławoj Składkowskiego, poświęcono Pomnik Poległych Żołnierzy 7 pp Leg. w wojnach o granice z lat 1918–1920.
8 czerwca 1939 roku w Warszawie odbył się Walny Zjazd Delegatów Koła Żołnierzy VI batalionu I Brygady Legionów Polskich. Obrady obywały się w Oficerskim Kasynie Garnizonowym. Obradom przewodniczył komendant koła, generał dywizji Tadeusz Piskor. W trakcie obrad przyjęto między innymi następujący wniosek: „na rozkaz Komendanta Józefa Piłsudskiego w maju 1915 został utworzony w Pierwszej Brygadzie z V i VI batalionów 7 pp, którego spadkobiercą bojowych tradycji jest obecny chełmski pp Leg. Armii Polskiej. Dla podkreślenia łączności ideowej VI baonu z chełmskim pp Leg. Walny Zjazd Delegatów Koła Żołnierzy VI batalionu I Brygady Leg. Pol. postanawia ufundować ze składek członków Koła sztandar dla chełmskiego pp Leg. Wykonanie niniejszej uchwały Zjazd powierza Komendzie Koła (...) Obecny na zjeździe dowódca chełmskiego pp Leg. prosił w imieniu pułku gen. Piskora o zgodę na nazwanie koszar pułku imieniem generała Piskora”.
Symbole pułku.
22 września 1921 roku, w Podbrodziu, w rocznicę bitwy pod Brzostowicą, płk Władysław Bończa-Uzdowski w imieniu Naczelnika Państwa i Naczelnego Wodza wręczył dowódcy pułku chorągiew ufundowaną przez Związek Ziemian Ziemi Chełmskiej. Chorągiew poświęcił ks bp Władysław Bandurski. Rodzicami chrzestnymi zostali Irena Iżycka i Wacław Rzewuski. Losy sztandaru po 1939 nie są znane
6 września 1929 roku Minister Spraw Wojskowych, marszałek Polski Józef Piłsudski zatwierdził wzór i regulamin odznaki pamiątkowej 7 Pułku Piechoty Legionów. Odznaka o wymiarach 40x40 mm ma kształt krzyża emaliowanego w kolorze granatowym. Środek wypełnia romb z orłem wojskowym II i III Brygady Legionów Polskich z 1916, w koronie zamkniętej na tle czerwonej emalii. Pola między ramionami krzyża wypełnione są numerem i inicjałami „7 PPL”. Wieloczęściowa - wykonana w srebrze lub w tombaku srebrzonym, emaliowana, łączona trzema nitami. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 7 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199356" url="https://pl.wikipedia.org/wiki?curid=1199356" title="Reprezentacja Tajlandii w piłce nożnej mężczyzn">
Reprezentacja Tajlandii w piłce nożnej mężczyzn

Reprezentacja Tajlandii w piłce nożnej gra pod egidą Związku Piłki Nożnej Tajlandii założonego w 1916. Od 1925 federacja jest członkiem FIFA, od 1957 jest członkiem AFC. Nigdy nie uczestniczyła w finałach Mistrzostw Świata. Największym osiągnięciem drużyny Tajlandii było zdobycie trzeciego miejsca w Puchar Azji 1972.
Obecnie selekcjonerem reprezentacji Tajlandii jest Akira Nishino.

</doc>
<doc id="1199357" url="https://pl.wikipedia.org/wiki?curid=1199357" title="Manitou (powieść)">
Manitou (powieść)

Manitou – horror autorstwa Grahama Mastertona z 1975 roku. Pierwsza część cyklu "Manitou".
Bohaterem "Manitou" jest jasnowidz Harry Erskine. Musi zmierzyć się z indiańskim szamanem odrodzonym we współczesnym świecie. Stawką tego pojedynku jest cały świat...

</doc>
<doc id="1199358" url="https://pl.wikipedia.org/wiki?curid=1199358" title="Świstun amerykański">
Świstun amerykański

Świstun amerykański ("Mareca americana") – gatunek ptaka z rodziny kaczkowatych (Anatidae).
Systematyka.
Gatunek ten często umieszczany jest w rodzaju "Anas". Nie wyróżnia się podgatunków. Hybrydyzuje się z blisko spokrewnionym świstunem zwyczajnym ("M. penelope").
Występowanie.
Alaska, Kanada i północne USA. Zimuje na południe od zasięgu letniego aż po północną część Ameryki Południowej, na Karaibach i Hawajach.
Sporadycznie zalatuje do Europy. W Polsce do 2021 roku stwierdzony 12 razy.
Morfologia.
Długość ciała 45–56 cm, rozpiętość skrzydeł 76–89 cm, masa ciała: samce 318–1134 g, samice 408–1043 g.
Biały wierzch głowy, za okiem zielony pasek. Pierś i boki różawopłowe, czarne pokrywy podogonowe. Samiec w upierzeniu spoczynkowym i samica są brązowoszare. Dziób niebieski, czarny koniec. W locie widoczny wtedy biały brzuch, białe pokrywy podskrzydłowe oraz duże białe lusterko.
Ekologia.
Zamieszkuje bagna, stawy i płytkie jeziora z bujną roślinnością wodną. Pokarm zdobywa na płyciznach. Żywi się przede wszystkim zielonymi roślinami wodnymi, trawami, jak i owadami i innymi bezkręgowcami wodnymi. Często kradnie pokarm innym kaczkom oraz łyskom.
W gnieździe zbudowanym z traw i chwastów pokrytym puchem samica składa 6–12 kremowobiałych jaj, które wysiaduje przez 22–25 dni. Pisklęta opuszczają gniazdo wkrótce po wykluciu. Są w stanie same zdobywać pokarm, ale samica opiekuje się nimi, aż podrosną. Zdolność lotu uzyskują w wieku 45–63 dni.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody świstun amerykański nieprzerwanie od 1988 roku klasyfikowany jest jako gatunek najmniejszej troski (LC – "Least Concern"). W 2020 roku organizacja Partners in Flight szacowała liczebność światowej populacji lęgowej na około 2,7 miliona osobników. Trend liczebności populacji jest lekko spadkowy.
Na terenie Polski gatunek ten jest objęty ścisłą ochroną gatunkową.

</doc>
<doc id="1199361" url="https://pl.wikipedia.org/wiki?curid=1199361" title="Ciosy">
Ciosy

Ciosy (niewłaściwie kły) – przekształcone górne siekacze niektórych słoniowatych ("Eritherium azzouzorum" nie miał ciosów). Rosną przez całe życie. Są wykorzystywane jako surowiec zwierzęcy: kość słoniowa.

</doc>
<doc id="1199362" url="https://pl.wikipedia.org/wiki?curid=1199362" title="Józef Kała">
Józef Kała

Józef Kała (ur. 17 kwietnia 1959 w Osieku) – polski samorządowiec.
Życiorys.
Ukończył studia na Akademii Górniczo-Hutniczej w Krakowie. W latach 1992–2002 sprawował urząd wójta gminy Polanka Wielka. W 1998 zasiadł po raz pierwszy w radzie powiatu oświęcimskiego, od 2002 do 2010 pełnił jednocześnie funkcję starosty.
Wstąpił do Polskiego Stronnictwa Ludowego. Był liderem listy wyborczej tej partii w okręgu chrzanowskim w wyborach do Sejmu w 2005, 2007 i 2015. Kandydował także na posła w 2019 oraz do Parlamentu Europejskiego w 2009 i 2014 w okręgu krakowskim. W wyborach samorządowych w 2010 uzyskał po raz czwarty z rzędu mandat radnego powiatu, wszedł też do drugiej tury wyborów na wójta gminy Polanka Wielka. W 2011 został zastępcą prezesa Wojewódzkiego Funduszu Ochrony Środowiska i Gospodarki Wodnej w Krakowie. W 2014 i 2018 kandydował do sejmiku małopolskiego.
Otrzymał Srebrny (2002) i Złoty (2010) Krzyż Zasługi. W 2011 odznaczony Brązową Odznaka „Zasłużony dla Ochrony Przeciwpożarowej”.

</doc>
<doc id="1199364" url="https://pl.wikipedia.org/wiki?curid=1199364" title="Mira Nair">
Mira Nair

Mira Nair (ur. 15 października 1957 w Rourkela) – indyjska reżyserka, scenarzystka i producentka filmowa.
Życiorys.
Studiowała na uniwersytecie w Delhi. W wieku 19 lat wyjechała do Stanów Zjednoczonych, gdzie rozpoczęła studia na Uniwersytecie Harvarda. Karierę filmową zaczęła od filmów dokumentalnych, w pełnym metrażu debiutowała w 1988.
"Salaam Bombay!" został w następnym roku nominowany do Oscara dla najlepszego filmu zagranicznego. W 1991 powstaje "Mississippi Masala" z Denzelem Washingtonem, obraz nawiązujący do wydarzeń rozgrywających się w Ugandzie pod rządami Idi Amina.
W następnych latach zrealizowała m.in. "Rodzinę Perezów" (1995) oraz telewizyjną "Moją własną ojczyznę" (1998).
Z ciepłym przyjęciem spotkał się komediodramat "Monsunowe wesele" (2001), opowiadający o bogatej hinduskiej rodzinie przygotowującej się do ślubu córki. Film zdobył Złotego Lwa na 58. MFF w Wenecji.
W 2004 wyreżyserowała adaptację powieści Williama Thackeraya "Vanity Fair. Targowisko próżności" z Reese Witherspoon w roli głównej.
Zasiadała w jury konkursu głównego na 43. MFF w Cannes (1990). Przewodniczyła obradom jury na 52. MFF w Berlinie (2002).
Chętnie współpracuje z Sooni Taraporevala.

</doc>
<doc id="1199365" url="https://pl.wikipedia.org/wiki?curid=1199365" title="Rajd Elmot-Remy">
Rajd Elmot-Remy



</doc>
<doc id="1199366" url="https://pl.wikipedia.org/wiki?curid=1199366" title="9 Pułk Piechoty Legionów">
9 Pułk Piechoty Legionów

9 Pułk Piechoty Legionów (9 pp Leg.) – oddział piechoty Polskiej Siły Zbrojnej i Wojska Polskiego II RP.
Formowanie i walki.
W dniu 7 listopada 1918 w Komorowie pod Ostrowią Mazowiecką został utworzony 3 pułk piechoty Wojska Polskiego (PSZ). Kadry dla tego oddziału wydzieliły 1 i 2 pp, szkoła podchorążych oraz szkoła oficerska.
W pierwszej połowie listopada pułk wziął udział w rozbrajaniu Niemców w okolicach Komorowa.
W związku z odtworzeniem pułków legionowych, 3 pułk piechoty, jako faktycznie młodszy, został 16 lutego 1919 r. przemianowany na 9 pp Legionów.
23 stycznia 1919 roku w Komorowie zakończono organizację III batalionu pod dowództwem pułkownika Bolesława Jatelnickiego. Cztery dni później baon w składzie 10. i 11. kompanii strzeleckich oraz 3. kompanii karabinów maszynowych wyjechał na front cieszyński. 30 stycznia w obronie wsi Simoradz baon stoczył walkę z pięciokrotnie silniejszymi oddziałami czeskimi. Za męstwo wykazane w tej walce dowódca batalionu został odznaczony złotym, a siedmiu żołnierzy srebrnymi Krzyżami za Obronę Śląska Cieszyńskiego, które później zamieniono im na Krzyże Walecznych. 26 lutego III baon wkroczył do Cieszyna, dwa dni później wyjechał do Małopolski Wschodniej, a 5 marca przybył do Sądowej Wiszni.
10 lutego 1919 roku w Komorowie na bazie 12. kompanii rozpoczęto organizację batalionu zapasowego pod dowództwem kapitana Andrzeja Mierzejewskiego. 4 marca baon został przeniesiony do Różana, a 4 maja do Zamościa, jako stałego garnizonu.
W maju 1919 roku pułk wszedł w skład 3 Dywizji Piechoty Legionów. 13 maja pułk liczył 41 oficerów i 1869 szeregowych.
W grudniu 1919 batalion zapasowy pułku stacjonował w Zamościu.
9 pp Leg. w Zamościu.
W kwietniu 1922 pułk został przetransportowany z Litwy do wsi Szpanów na Wołyniu. 10 września wyjechał pierwszy transport pułku z Równego do Zamościa, jako stałego garnizonu. 15 września 1922 na Rynku Wielkim w Zamościu odbyła się ceremonia powitania pułku przez ludność miasta i powiatu zamojskiego. III batalion został detaszowany w Tomaszowie Lubelskim). Garnizon zamojski znajdował się na terenie Okręgu Korpusu Nr II.
19 maja 1927 Minister Spraw Wojskowych, marszałek Polski Józef Piłsudski zatwierdził dzień 29 lipca, jako datę święta pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 9 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
W pułku, tytułem eksperymentu, utworzono kompanię podchorążych rezerwy piechoty. W jej skład wchodziły trzy plutony strzeleckie i pluton karabinów maszynowych. Kompania pod względem organizacyjnym i wyszkolenia podlegała dowódcy dywizji, a pod względem administracyjnym dowódcy pułku. Kompania została zlikwidowana z dniem 1 sierpnia 1931.
Pod dowództwem Stanisława Sosabowskiego 9 pułk piechoty zdobył nagrodę dywizyjną w strzelaniu oraz w okresie zimowym w jeździe na nartach.
29 lipca 1937 roku, w dniu swojego święta, 9 pułk piechoty Legionów otrzymał honorowe obywatelstwo miasta Zamościa.
9 pp Leg. w kampanii wrześniowej.
W kampanii wrześniowej 1939 pułk (bez I batalionu) walczył w składzie 39 Dywizji Piechoty (Rezerwowej). Skład jednostki uzupełniony został III batalionem 8 pułku piechoty Legionów, mjr. Wacława Smolińskiego i batalionem marszowym tego pułku pod dowództwem por. rez. Tadeusza Andrzeja Moszyńskiego.
I batalion 9 pp Leg. walczył w składzie 12 Dywizji Piechoty.
Symbole pułku.
17 października 1922 w Zamościu Naczelnik Państwa i Naczelny Wódz, Józef Piłsudski wręczył pułkowi sztandar ufundowany przez miasto i powiat zamojski.
19 września 1928 kierownik Ministerstwa Spraw Wojskowych, gen. dyw. Daniel Konarzewski zatwierdził wzór i regulamin odznaki pamiątkowej 9 pp Leg..
Odznaka o wymiarach 40 × 40 mm ma kształt Krzyża Walecznych umieszczonego na promienistym niebieskim tle. Ramiona krzyża pokryte białą emalią, połączone wieńcem laurowym. Na jego ramionach wpisano numer, inicjały i rok powstania pułku 9 P.P.LEG. 1918. W centrum krzyża nałożony jest orzeł wojskowy, na którego tarczy amazonek wpisano literę L. Trzyczęściowa – oficerska, wykonana w tombaku srebrzonym, emaliowana, łączona czterema nitami. Wykonanie: Wincenty Wabia-Wabiński – Warszawa.
Żołnierze pułku.
Żołnierze 9 pułku piechoty Legionów – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Pamięć o pułku.
22 lutego 2011 roku dziedzictwo tradycji 9 pp Leg. przejął i z honorem kultywuje 3 Zamojski batalion zmechanizowany w Zamościu.

</doc>
<doc id="1199370" url="https://pl.wikipedia.org/wiki?curid=1199370" title="Korpus Oficerów Żandarmerii (1816–1830)">
Korpus Oficerów Żandarmerii (1816–1830)

Korpus Oficerów Żandarmerii 1816–1830 – oficerowie Wojska Polskiego pełniący służbę w Korpusie Żandarmerii w latach 1816–1830.
Utworzenie.
17 października 1816 roku car Rosji i król Polski, Aleksander I wydał dekret o utworzeniu Żandarmerii w Królestwie Polskim. Wspomniany akt prawny między innymi zawierał etat formacji zgodnie, z którym w Korpusie Żandarmerii powinno pełnić służbę 43 oficerów, w tym jeden pułkownik, jeden podpułkownik lub major, ośmiu kapitanów i trzydziestu trzech poruczników lub podporuczników. Szczegółowa organizacja korpusu została przedstawiona w haśle Dywizjon Karabinierów Konnych.
Dowódca korpusu podlegał generałowi jazdy Aleksandrowi Rożnieckiemu. Organizatorem korpusu i jego pierwszym dowódcą został pułkownik Stanisław Dulfus. Na to stanowisko został wyznaczony dzięki poparciu generała Rożnieckiego, któremu opłacił się kwotą 2000 dukatów.
25 grudnia 1816 roku (6 stycznia 1817 roku) Naczelny Wódz, wielki książę Rosji Konstanty Pawłowicz Romanow awansował na podporucznika w Pułku 2-im Strzelców Pieszych podoficera Andrzeja Popielnickiego i przeznaczył go w tym stopniu do Żandarmerii.
22 stycznia (3 lutego) 1817 roku Naczelny Wódz, wielki książę Rosji Konstanty awansował na kapitana w Pułku 3-go Piechoty Liniowej porucznika Antoniego Malskiego i przeznaczył go w tym stopniu do Żandarmerii.
12 (24) lutego 1817 roku Naczelny Wódz, wielki książę Rosji Konstanty przydzielił do Korpusu Żandarmerii 20 kapitanów, 13 poruczników i 7 podporuczników.
W 1817 roku stan faktyczny oficerów żandarmerii znacząco odbiegał od stanu etatowego. Poza jednym pułkownikiem i jednym podpułkownikiem służbę pełniło aż 22 kapitanów oraz 13 poruczników i 8 podporuczników:
Lata 1818–1825.
Po pierwszym roku funkcjonowania Żandarmerii z jej szeregów ubyła ¼ oficerów. Zapewne był to wystarczająco długi odcinek czasu na to, by stwierdzić niezdatność części oficerów do służby w formacji na poły wojskowej, na poły policyjnej. Pozostali uzyskali przeniesienia do oddziałów piechoty i jazdy oraz Korpusu Weteranów i Inwalidów:
Wymienionych wyżej oficerów zastąpili:
W ciągu kolejnych dziesięciu lat sytuacja kadrowa był bardzo stabilna. Liczba oficerów, którzy opuszczali szeregi korpusu równała się liczbie oficerów powołanych do Żandarmerii i nie przekraczała liczby czterech. W 1823 roku nie odnotowano przypadków przyjęcia i odejścia ze służby. Do roku 1825 ogólny stan oficerów utrzymywał się na tym samym poziomie (46).
W 1819 roku przybyli:
zostali przeniesieni:
kpt. Michał Oyrzanowski do Pułku 4 Ułanów
W 1820 roku przybyli:
zmarli:
W 1821 roku przybyli:
zostali przeniesieni:
W 1822 roku przybyli:
ubyli:
W 1824 roku przybyli:
ubyli:
W 1825 roku przybyli:
ubyli:
Lata 1826–1829.
W 1826 roku przybyli:
w tym samym czasie ubyli:
W następnym roku przybył ppor. Ignacy Medyński.
W latach 1828–1829 przybyli:
przeniesieni zostali:
zmarli:
Lata 1830–1831.
15 listopada 1830 roku podpułkownik Antoni Strażyński został zdymisjonowany, a w nocy z 29 na 30 listopada tego roku rozpoczęło się powstanie listopadowe. Na prowincji żandarmeria zawiesiła swoją działalność. Niektórzy oficerowie zbiegli za granicę, a później do Rosji, innych sprowadzono do Warszawy jako więźniów. Po skoncentrowaniu korpusu pod Warszawą i reorganizacji 19 oficerów zostało przeniesionych do jazdy, a dwóch do weteranów. W ich miejsce oddelegowano trzech oficerów.
Podsumowanie.
Ogółem w latach 1816–1830 służbę w Żandarmerii pełniło 79 oficerów, w tym jeden pułkownik, dwóch podpułkowników, jeden major, 31 kapitanów, 19 poruczników i 25 podporuczników. Osiemnastu oficerów (23%) pełniło nieprzerwanie służbę od powstania Żandarmerii aż do jej likwidacji. Cechą charakterystyczną tej grupy oficerów był brak możliwości awansu. W ciągu 14 lat istnienia Żandarmerii, w ostatnim roku jej istnienia, awansował tylko jeden oficer – Ignacy Cywiński z kapitana na majora (kapitan Donat Porzycki w 1825 awansował na majora z chwilą przeniesienia w stan spoczynku). Spowodowane było to większą, w stosunku do etatu, liczbą kapitanów oraz istnieniem tylko jednego stanowiska zaszeregowanego do stopnia majora – podpułkownika. Nieliczni z oficerów, którzy w 1831 roku walczyli w szeregach Dywizjonu Karabinierów Konnych awansowali na wyższe stopnie: porucznik Franciszek Wyganowski i podporucznik Franciszek Kobyliński awansowali na kapitanów, a podporucznik Paweł Pętkowski awansował na porucznika.
Korpus oficerów żandarmerii stanowił niedużą, w stosunku do ogółu służących w armii, grupę oficerów. Ich liczba była mniejsza od liczby oficerów pełniących służbę w poszczególnych pułkach piechoty i jazdy.
Funkcję adiutanta dowódcy Żandarmerii pełnili:

</doc>
<doc id="1199371" url="https://pl.wikipedia.org/wiki?curid=1199371" title="Cynamonka">
Cynamonka

Cynamonka ("Spatula cyanoptera") – gatunek średniej wielkości ptaka z rodziny kaczkowatych (Anatidae). 
Występowanie.
Ameryka Północna, zachodnia i południowa część Ameryki Południowej.
W Polsce odnotowano nienaturalne pojawy tego ptaka (kategoria E wg klasyfikacji AERC), w związku z tym gatunek ten nie został zaliczony do awifauny krajowej.
Systematyka.
Wyróżniono pięć podgatunków "S. cyanoptera":
Morfologia.
Długość ciała 36–43 cm, rozpiętość skrzydeł 61–76 cm, osiąga masę ciała ok. 410 g. Pióra na głowie i tułowiu u samca w szacie godowej cynamonowoczerwone. Plecy brązowe z rozjaśnieniami; tęczówki czerwone. Samica – brązowa z plamkami. U obu płci widoczne niebieskie lusterka na skrzydłach, jaśniejsze niż u cyranki modroskrzydłej. W szacie spoczynkowej samiec podobny do samicy.
Środowisko.
Kaczki te zamieszkują małe i płytkie stawy otoczone niską roślinnością zielną oraz bagna. Na pokarm cynamonki składają się nasiona, rośliny wodne, ślimaki i owady. Samica w gnieździe położonym w płytkim zagłębieniu i wyłożonym trawą oraz puchem, składa 9–12 biało-różowych jaj, które wysiaduje przez 21–25 dni. Młode potrafią latać po około 49 dniach od wyklucia.
Status.
Międzynarodowa Unia Ochrony Przyrody (IUCN) uznaje cynamonkę za gatunek najmniejszej troski (LC – "Least Concern"). W 2020 roku organizacja Partners in Flight szacowała liczebność światowej populacji na około 380 tysięcy dorosłych osobników. Trend liczebności populacji w Ameryce Północnej jest spadkowy, poza nią stabilny lub spadkowy.

</doc>
<doc id="1199373" url="https://pl.wikipedia.org/wiki?curid=1199373" title="Estádio Governador João Castelo">
Estádio Governador João Castelo

Estádio Governador João Castelo Ribeiro Gonçalves – stadion wielofunkcyjny w São Luís, Maranhão, Brazylia, na którym swoje mecze rozgrywa klub Sampaio Corrêa Futebol Clube.

</doc>
<doc id="1199374" url="https://pl.wikipedia.org/wiki?curid=1199374" title="12 Pułk Piechoty (II RP)">
12 Pułk Piechoty (II RP)

12 Pułk Piechoty (12 pp) – oddział piechoty Wojska Polskiego II RP.
Powstanie pułku.
W listopadzie 1918 roku organizowano oddziały, z których później powstał 12 pułk piechoty. Były to:
W połowie grudnia 1918 roku batalion porucznika Góry został przeniesiony z Kielc do Wadowic i połączony z batalionem majora Śmiałowskiego w Pułk Piechoty Ziemi Wadowickiej. Oddziały 12 pp m.in. wzięły udział w walkach z Ukraińcami i w styczniu 1919 r. w odpieraniu agresji czechosłowackiej.
W grudniu 1919 batalion zapasowy pułku stacjonował w Wadowicach.
Pułk w walce o granice.
19 czerwca 12 pułk piechoty kpt. Władysława Mielnika, wzmocniony 3 baterią 6 pułku artylerii polowej, obsadził II batalionem Suszki, III batalionem Biełkę oraz odcinek między Rasnem i Suszkami, a I batalionem Rasno i Niedzieliszcze. Obronę oparto częściowo na bagnistych brzegach rzek Usza i Chaława. Dowództwo pułku stacjonowało w Bielcach.
II batalion por. Władysława Kulmy ugrupował się w sposób następujący: 5. i 7 kompanie obsadziły zachodni i południowo-wschodni wylot wioski, a 6. i 8 kompanie stanęły w centrum wsi jako odwód dowódcy batalionu.
Około 9.30 wykryto ruch sowieckiej kolumny kawalerii z Suchej Woli na Baranówkę. Jednocześnie pod Suszki, Rasne i Niedzieliszcze zaczęły podchodzić patrole konne. Po przegrupowaniu, dwa szwadrony kawalerii Budionnego uderzyły na Suszki. Pierwszy atak został przez II batalion odparty. Kolejny rozpoczął się w południe. Tym razem wioskę zaatakowała od strony Rudni Baranowskiej spieszona kawaleria. Droga do Biełki znalazła się pod silnym ogniem sowieckiej broni maszynowej, a Suszki ostrzeliwały dwie baterie artylerii konnej. Kierujący bitwą z punktu obserwacyjnego na wieży cerkiewnej dowódca II batalionu wprowadził na pierwszą linię cześć swojego odwodu. Po dwóch godzinach walki zaczęło brakować amunicji, a sowiecka artyleria zburzyła szkołę i zmusiła do milczenia ulokowane tam ciężkie karabiny maszynowe.
Około 15.00 Kozacy wdarli się do wsi od południa i zachodu. Kontratak 5. i odwodowej 8 kompanii odrzucił nieprzyjaciela. Dowieziono też z Białki brakującą amunicję. Sowieci jednak nadal wyprowadzali silne ataki i około 17.00 opanowali ruiny szkoły. Tym razem skutecznie kontratakowała 7 kompania. Celem wsparcia II batalionu, dowódca pułku skierował w rejon Suszek swoją odwodową 10 kompanię. Ta, we współdziałaniu z walczącą w miejscowości 8 kompanią, uderzyła na rozlokowane pod wioską oddziały sowieckiej kawalerii. Obie kompanie odrzuciły nieprzyjaciela na odległość dwóch kilometrów od Suszek i tym samym uwolniły od sowieckiego ognia drogę dowozu i ewakuacji do Biełki. Wykorzystując sukces sąsiednich pododdziałów, do kontrataku przeszła też 6 kompania i zepchnęła Kozaków na Ryszawkę. Wieczorem oddziały 4 Dywizji Kawalerii zmieniły taktykę i próbowały rozbić polską obronę serią szarż. Wszystkie ataki kawalerii załamały się w silnym ogniu polskiej obrony. Około 22.00 czerwonoarmiści przerwali walkę i wycofali się na pozycje wyjściowe.
W czasie kiedy II batalion walczył o Suszki, I batalion por. Daniłowicza z powodzeniem bronił Rasna i Niedzieliszcza. Do wieczora brygada kawalerii 4 DK nie zdołała opanować bronionych miejscowości.
31 lipca 12 pułk piechoty mjr. Franciszka Altera otrzymał następujące zadanie:
"12 pułk piechoty, przy współdziałaniu III/6 pap, z dotychczasowej pozycji osiągnie marszem ofensywnym, rozpoczętym przez Kolonię Suczków o godzinie 5.00, wzgórza na południe od linii Grzymałówka, przy czym jego II batalion ma postępować na równej linii z pułkiem z rejonu Merwa zachodnim brzegiem Styru i połączyć się z prawym skrzydłem swego pułku, który na osiągniętej linii oczekuje przeprawy kawalerii, mającej uderzyć w kierunku południowo-wschodnim".O świcie 1 sierpnia 12 pułk piechoty wyruszył do działań z przedmościa „Beresteczko”. Maszerował dwoma kolumnami: I i III batalion szedł przez Piaski i Suczków na Leszniów, a II batalion na Szczurowice. Około 7.00 I batalion napotkał pod Suczkowem nieprzyjaciela i po krótkiej walce zdobył tę miejscowość. Atakując dalej, przełamał sowiecką obronę i zajął dominujące wzgórze obok drogi Szczurowice – Leszniów. Tu z przyczyn taktycznych zatrzymano natarcie i porządkowano szyki. Ponieważ dwie baterie artylerii 6 pułku artylerii polowej nadal nie nadchodziły, około 11.00 kpt. Franciszek Alter zdecydował się kontynuować natarcie bez wsparcia artylerii.
W tym czasie w rejonie Leszniowa znajdowały się oddziały sowieckiej 6 Dywizji Kawalerii komdywa Siemiona Timoszenki. Jedna brygada 6 DK wspierała walczącą na prawym brzegu Styru sąsiednią 14 Dywizję Kawalerii, a główne siły 6 DK miały sforsować Styr na południe od Beresteczka i ruszyć lewym brzegiem rzeki na miasto. 1 sierpnia 6 Dywizja Kawalerii, atakowana przez polską 1 Dywizję Jazdy od czoła i równocześnie pod Szczurowicami i Mytnicą przez polską piechotę obchodzącą jej prawe skrzydło, rozpoczęła odwrót. Do Leszniowa zbliżała się brygada wspierająca wcześniej 14 DK. To właśnie na nią w południe natknął się polski 12 pułk piechoty. Walka trwała około czterech godzin. Sowiecka kawaleria parokrotnie szarżowała, ale około 15.30 została zmuszona do opuszczenia Leszniowa i wycofania się za rzekę Słonówkę.
Kawalerowie Virtuti Militari.
Ponadto 74 oficerów i 263 szeregowych zostało odznaczonych Krzyżem Walecznych. Wśród odznaczonych był kpr. Stanisław Irlik.
Pułk w okresie pokoju.
W okresie międzywojennym 12 pułk piechoty stacjonował na terenie Okręgu Korpusu Nr V w garnizonie Wadowice z wyjątkiem III batalionu, który był detaszowany w Krakowie. Wchodził w skład 6 Dywizji Piechoty.
Pułk obchodził swoje święto 1 sierpnia, w rocznicę boju stoczonego w 1920 roku pod Leszniowem z oddziałami Armii Czerwonej. 19 maja 1927 roku Minister Spraw Wojskowych ustalił i zatwierdził dzień 1 sierpnia jako datę święta pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 12 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych.
Pułk w kampanii wrześniowej.
W czasie kampanii wrześniowej 1939 roku pułk walczył w składzie macierzystej 6 Dywizji Piechoty (Armia „Kraków”).
23 marca 1939 zarządzono w pułku częściową mobilizację. Wzmocnione zostały stany osobowe, a w lipcu pułk otrzymał karabiny przeciwpancerne wz. 35. Latem prowadzono rozbudowę inżynieryjną planowanych rejonów obrony w rejonie Pszczyny. Do prac wysłano batalion mjr. Stefana Rachwała nadając mu kryptonim „Władysław”. W jego składzie znalazły się między innymi 6 kompania strzelecka oraz 2 kompania ckm. Pułkowy pluton pionierów wszedł w skład drugiego kombinowanego batalionu o kryptonimie „Tytus".
Symbole pułku.
23 maja 1924 roku Prezydent RP Stanisław Wojciechowski zatwierdził przepisową chorągiew 12 Pułku Piechoty.
1 sierpnia 1924 roku w Wadowicach generał broni Stanisław Szeptycki, w imieniu Prezydenta RP, wręczył dowódcy pułku chorągiew ufundowaną przez społeczeństwo Wadowic, Andrychowa i Kalwarii. Po wojnie sztandaru nie udało się odnaleźć.
20 czerwca 1931 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 12 Pułku Piechoty. Odznaka o średnicy 34 mm ma kształt okrągłej, wypukłej tarczy, na której zarysowany jest krzyż, a na nim sylwetka żołnierza piechoty w pełnym ekwipunku, trzymającego w lewej wzniesionej ręce wieniec laurowy. Obok sylwetki żołnierza numer i inicjały pułku „12 PP”. Odznaka oficerska, jednoczęściowa, wykonana w srebrze lub w tombaku srebrzonym i oksydowanym, na rewersie numerowana. Wykonawcą odznaki był Bronisław Grabski z Łodzi.
Żołnierze 12 pp.
Żołnierze 12 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199377" url="https://pl.wikipedia.org/wiki?curid=1199377" title="Wspólnota administracyjna Backnang">
Wspólnota administracyjna Backnang

Wspólnota administracyjna Backnang – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba wspólnoty znajduje się w mieście Backnang, przewodniczącym jej jest Frank Nopper.
Wspólnota administracyjna zrzesza jedno miasto i osiem gmin wiejskich:

</doc>
<doc id="1199378" url="https://pl.wikipedia.org/wiki?curid=1199378" title="Michel-Gabriel Paccard">
Michel-Gabriel Paccard

Michel-Gabriel Paccard (ur. 1757 w Chamonix - zm. 1827 tamże) – lekarz francuski. 8 sierpnia 1786, wraz z Jacques Balmatem, jako pierwsi weszli na Mont Blanc.

</doc>
<doc id="1199379" url="https://pl.wikipedia.org/wiki?curid=1199379" title="Romuald Łoziński">
Romuald Łoziński

Romuald Łoziński (1940 - 2005) - polski filozof marksistowski, profesor. Jego całe życie naukowe związane było z Uniwersytetem Wrocławskim. Doktorant profesora Jarosława Ładosza. Uprawiał marksizm w sposób wolny, twórczy i intelektualnie uczciwy.
Autor trzech książek:

</doc>
<doc id="1199380" url="https://pl.wikipedia.org/wiki?curid=1199380" title="Estádio Municipal Nhozinho Santos">
Estádio Municipal Nhozinho Santos

Estádio Municipal Nhozinho Santos – stadion piłkarski, w São Luís, Maranhão, Brazylia, na którym swoje mecze rozgrywa klub Moto Club de São Luís.

</doc>
<doc id="1199382" url="https://pl.wikipedia.org/wiki?curid=1199382" title="KOT, czyli Ktoś Ogromnie Tajemniczy">
KOT, czyli Ktoś Ogromnie Tajemniczy

KOT, czyli Ktoś Ogromnie Tajemniczy – program rozrywkowy emitowany w latach 2003-2004 w TV4 prowadzony przez Piotra Gąsowskiego.
W programie brały udział dwie dwuosobowe drużyny (męska i żeńska), składające się z gwiazd. Ich zadaniem było odgadnięcie na podstawie podawanych informacji, kto – z sześciu wymienionych znanych osób – jest tytułowym "KOT-em", czyli "Kimś ogromnie tajemniczym".
W 3 kolejnych rundach prezentowano sylwetkę "KOT-a", posługując się przy tym różnymi środkami – autocharakterystyką, wypowiedziami znajomych oraz ekspertów, podaniem zasad, jakimi "KOT" kieruje się w życiu. Osoby zgadujące miały też przyjemność skosztować potrawy przyrządzonej przez "KOT-a". Dzięki tej audycji można też było niejednokrotnie dowiedzieć się o ciekawych, nieznanych na ogół faktach z życia znanej gwiazdy (np. o początkach kariery czy przygodach przezeń przeżywanych).
Na koniec każdej rundy drużyny zawodnicy typowali, kto jest "KOT-em". Ostateczną hipotezę stawiali na koniec, a potem następowało spotkanie z "kimś ogromnie tajemniczym", kto przez cały program był obecny w studiu.
W trakcie audycji widzowie mogli wysyłać SMS-y, z których dochód przeznaczany był na cele charytatywne, m.in. wsparcie finansowe schronisk dla zwierząt.
W programie udział wzięli m.in.: Artur Barciś, Joanna Bartel, Tomasz Bednarek, Ewa Błaszczyk, Waldemar Błaszczyk, Olga Bończyk, Jacek Borkowski, Katarzyna Bujakiewicz, Janusz Bukowski, Paweł Burczyk, Stanisława Celińska, Jacek Chmielnik, Dorota Chotecka, Piotr Cugowski, Matylda Damięcka, Mateusz Damięcki, Renata Dancewicz, Dorota Deląg, Bożena Dykiel, Magda Femme, Stefan Friedmann, Piotr Garlicki, Ewa Gawryluk, Andrzej Grabarczyk, Andrzej Grabowski, Cezary Harasimowicz, Mieczysław Hryniewicz, Krzysztof Ibisz, Jan Jankowski, Krzysztof Jaroszyński, Dorota Kamińska, Emilian Kamiński, Ewa Kasprzyk, Krzysztof Kolberger, Joanna Koroniewska, Tomasz Kozłowicz, Maciej Kozłowski, Barbara Krafftówna, Emilia Krakowska, Jerzy Kryszak, Ewa Kuklińska, Maciej Kuroń, Dorota Landowska, Małgorzata Lewińska, Bohdan Łazuka, Piotr Machalica, Jan Machulski, Agnieszka Maciąg, Szymon Majewski, Zofia Merle, Cezary Morawski, Andrzej Nejman, Leszek Niedzielski, Rafał Olbrychski, Maciej Orłoś, Małgorzata Ostrowska-Królikowska, Radosław Pazura, Piotr Polk, Witold Pyrkosz, Nina Roguż, Tadeusz Ross, Jacek Rozenek, Robert Rozmus, Przemysław Saleta, Ewa Sałacka, Tomasz Sapryk, Krystyna Sienkiewicz, Jerzy Skoczylas, Katarzyna Skrzynecka, Tatiana Sosna-Sarno, Dorota Stalińska, Danuta Stenka, Magdalena Stużyńska, Andrzej Supron, Ewa Szykulska, Beata Ścibakówna, Hanna Śleszyńska, Ewa Telega, Krystyna Tkacz, Daria Trafankowska, Izabela Trojanowska, Marcin Troński, Beata Tyszkiewicz, Paweł Wawrzecki, Janusz Weiss, Jan Wieczorkowski, Grażyna Wolszczak, Magdalena Wołłejko, Grzegorz Wons, Aleksandra Woźniak, Magdalena Wójcik, Barbara Wrzesińska, Elżbieta Zającówna, Katarzyna Żak.

</doc>
<doc id="1199383" url="https://pl.wikipedia.org/wiki?curid=1199383" title="Jan Bażyński (ok. 1390–1459)">
Jan Bażyński (ok. 1390–1459)

Jan Bażeński albo Bażyński, Johannes (Hans) von Baysen herbu Bażeński (ur. ok. 1390, zm. 9 listopada 1459 w Malborku) – kasztelan elbląski, szlachcic pruski, jeden z przywódców opozycji antykrzyżackiej, współorganizator Związku Pruskiego.
Życiorys.
Pochodził z lubeckiej rodziny Fleming, przybyłej na teren Warmii w celach kolonizacyjnych w pierwszej połowie XIII w. W 1289 biskup warmiński Henryk Fleming nadał swemu bratu Albertowi wieś Bażyny i od tej pory potomkowie Alberta zwali się "von Baysen" (inaczej "de Bajsen" lub, jak się podpisywał sam Bażeński, "von Baysin").
Był synem Piotra, sędziego ziemskiego w Dąbrównie, właściciela m.in. Elgnowa, brat Aleksandra, Gabriela i Ścibora. Do ich dóbr należały w ok. roku 1450 m.in.: Bażyny, Osiekowo, Kadyny, Gąsiorowo, Lubajny, Iłowo, Perklice, Pagórki, Ostrogóra czy Leszcz.
W służbie zakonu krzyżackiego.
Z ramienia wielkiego mistrza krzyżackiego Michała Küchmeistera odbywał podróże dyplomatyczne do Anglii, Danii i Portugalii (1419-1422). Według legendy pasowany na rycerza przez króla portugalskiego za odwagę w walce z Maurami. W Portugalii dwa lata walczył z Maurami i po powrocie wielki mistrz poparł rozszerzenie herbu z wiewiórką (Achinger) o murzyna. Po rezygnacji w roku 1422 Küchmeistera z funkcji wielkiego mistrza zakonu krzyżackiego wycofał się z pracy na rzecz zakonu, jako dyplomata i najemnik.
Bażyński uczestniczył w zjazdach stanów pruskich, a od 1432 wchodził w skład "Tajnej Rady", którą utworzył wielki mistrz Paul Bellitzer von Russdorff. Jako spłatę długów finansowych zakonu wobec Bażyńskiego w roku 1432 wielki mistrz formalnie już przekazał Bażyńskiemu dobra ziemskie w Kadynach koło Elbląga, które pozostały do 1503 roku w rodzinnym posiadaniu. W Kadynach znajduje się nazwany jego imieniem dąb Bażyńskiego.
Przywódca opozycji antykrzyżackiej.
Jan Bażyński był przywódcą opozycji antykrzyżackiej, uczestnikiem wojny trzynastoletniej, pierwszym gubernatorem Prus. W latach 1431-1432 pośredniczył w sporze szlachty pomezańskiej z biskupem pomezańskim Janem III Winklerem.
Na zjeździe szlachty w 1435 w Mikołajkach Pomorskich przewodniczył szlachcie pruskiej niezadowolonej z krzyżackich rządów. Należał do Związku Jaszczurczego.
Jako chorąży ostródzki brał udział w założeniu Związku Pruskiego, podpisał dokument erekcyjny Związku 14 marca 1440 r. w Kwidzynie. Przewodniczył "Tajnej Radzie" Związku, występował przeciw atakom legata papieskiego i wielkiego mistrza krzyżackiego w obronie Związku.
Stał na czele delegacji stanów pruskich przybyłych z Torunia do Krakowa w lutym 1454 roku, aby prosić króla Kazimierza Jagiellończyka o inkorporację ziem państwa krzyżackiego. W mowie z 21 lutego 1454 prosił monarchę, aby "wcielił [ziemie władane przez Krzyżaków] do królestwa Polskiego od którego jesteśmy oderwani".
W służbie królewskiej.
Król Kazimierz Jagiellończyk 6 marca 1454 podpisał akt inkorporacji, jednocześnie wypowiadając Zakonowi wojnę, znaną jako wojna trzynastoletnia.
Od 9 marca 1454 Jan Bażeński został pierwszym gubernatorem Prus. Jako gubernator przebywał w Elblągu, a od 1457 w Malborku. W latach 1457 i 1459 dowodził obroną Malborka przed atakami wojsk krzyżackich. Krzyżacy zorganizowali nieudany zamach na Bażeńskiego. Jan Bażeński był też starostą sztumskim (1454) i tolkmickim (1456-1459). Jako kasztelan elbląski otrzymywał dochody z Elbląga oraz z rybołówstwa w Zatoce Ryskiej. Jan Bażeński zmarł 9 listopada 1459 w Malborku, a pochowany został w Elblągu. Następnym gubernatorem Prus został jego brat Ścibor Bażyński.
Upamiętnienie.
Jan Bażyński jest patronem kilku ulic w kraju (Gdańsk, Elbląg, Malbork, Olsztyn). Jego postać znalazła się w herbie powiatu ostródzkiego.
Dla jego upamiętnienia powiat ostródzki i gmina Ostróda postanowiły w 1966 nazwać imieniem Jana Bażyńskiego Liceum Ogólnokształcące nr 1 w Ostródzie.

</doc>
<doc id="1199384" url="https://pl.wikipedia.org/wiki?curid=1199384" title="To Whom Who Keeps a Record">
To Whom Who Keeps a Record

To Whom Who Keeps a Record – album nagrany przez saksofonistę Ornette’a Colemana pomiędzy październikiem 1959 r. a lipcem 1960 r. i wydany w 1975 roku przez japońską firmę Warner Pioneer.
Charakter albumu.
Album ten ma charakter składankowy. Nagrania, które złożyły się na niego powstawały podczas trzech sesji nagraniowych dla firmy Atlantic na przestrzeni prawie 10 miesięcy pomiędzy 8 października 1959 r. a 26 lipca 1960 r. Zostały wydane tylko w Japonii przez japońską firmę Warner Pioneer. 
Jego wadą jest więc brak jednolitości nagrań, które były przygotowywane do różnych albumów w różnych okresach.
Pozostałe nagrania z archiwów firmy Atlantic ukazały się dopiero w 1993 r. w 6-dyskowym zestawie pudełkowym Beauty Is a Rare Thing. The Complete Atlantic Recordings.

</doc>
<doc id="1199385" url="https://pl.wikipedia.org/wiki?curid=1199385" title="Wspólnota administracyjna Schorndorf">
Wspólnota administracyjna Schorndorf

Wspólnota administracyjna Schorndorf – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba wspólnoty znajduje się w mieście Schorndorf, przewodniczącym jej Matthias Klopfer.
Wspólnota administracyjna zrzesza jedno miasto i jedną gminę wiejską:

</doc>
<doc id="1199388" url="https://pl.wikipedia.org/wiki?curid=1199388" title="Gruyère (szwajcarski ser)">
Gruyère (szwajcarski ser)

Gruyère (niem. "Greyerzer") – rodzaj szwajcarskiego sera, który produkowany jest z krowiego mleka. Zaliczany jest do serów dojrzewających, twardych oraz podpuszczkowych. Smak sera gruyère jest bardzo charakterystyczny - łagodny oraz lekko orzechowy. Nie ma dziur. Są trzy podstawowe odmiany tego sera, których smak różni się w zależności od czasu dojrzewania (3, 6 lub 9 miesięcy).
Prawdziwy gruyère pochodzi tylko ze Szwajcarii, z regionu o tej samej nazwie. W miejscowości Gruyère w Szwajcarii znajduje się muzeum tego sera.

</doc>
<doc id="1199389" url="https://pl.wikipedia.org/wiki?curid=1199389" title="Gazelka">
Gazelka

Gazelka ("Nanger") – rodzaj ssaka kopytnego z podrodziny antylop (Antilopinae) w obrębie rodziny wołowatych (Bovidae). 
Zasięg występowania.
Rodzaj obejmuje gatunki występujące w Afryce. 
Charakterystyka.
Rodzaj ten grupuje duże gazele wyróżniające się wielkością i białym lustrem (ubarwienie sierści na pośladkach). Długość ciała samic 127–153 cm, samców 134–165 cm, długość ogona 27–34 cm, wysokość w kłębie samców samic 75–110 cm, 84–118 cm; długość rogów samic 20–45 cm, samców 20–80 cm; masa ciała samic 38–67 kg, samców 46–81,5 kg. 
Systematyka.
Podział systematyczny.
Do rodzaju należą następujące gatunki:

</doc>
<doc id="1199390" url="https://pl.wikipedia.org/wiki?curid=1199390" title="Estádio José Luís Correa">
Estádio José Luís Correa

Estádio José Luís Correa – stadion piłkarski, w Bacabal, Maranhão, Brazylia, na którym swoje mecze rozgrywa klub Americano Futebol Clube.

</doc>
<doc id="1199391" url="https://pl.wikipedia.org/wiki?curid=1199391" title="Nanger dama">
Nanger dama



</doc>
<doc id="1199393" url="https://pl.wikipedia.org/wiki?curid=1199393" title="13 Pułk Piechoty (II RP)">
13 Pułk Piechoty (II RP)

13 Pułk Piechoty (13 pp) – oddział piechoty Wojska Polskiego II Rzeczypospolitej.
13 pułk piechoty powstał w 1919 z przemianowania stacjonującego w Krakowie 8 pułku piechoty.
Od stycznia 1919 jego II batalion walczył z Ukraińcami, natomiast pozostała część pułku walczyła z Czechami na Śląsku Cieszyńskim. W wojnie z bolszewikami pułk działał w składzie XV Brygady Piechoty. 14 sierpnia 1920 brał udział w walkach pod Ossowem.
W okresie międzywojennym stacjonował w Pułtusku.
W czasie wojny obronnej 1939 wchodził w skład 8 Dywizji Piechoty walczącej ramach Armii „Modlin”. Batalion marszowy pułku bronił Przedmościa „Pułtusk”.
Formowanie i zmiany organizacyjne.
Oddział powstał 7 listopada 1918 w siedmiogrodzkiej wiosce Madefalda poprzez spontaniczne przekształcenie austro-węgierskiego 13 pułku piechoty, którego 80% stanowili Polacy, w 13 pułk Wojska Polskiego. Żołnierze wybrali na dowódcę ppłk. Beckera, przyjęli dystynkcje legionowe i polską komendę. 13 listopada pułk dotarł pociągiem do Krakowa, po drodze ograbiony z broni i żywności przez oddziały węgierskie i czeskie. W Krakowie dowódca pułku zameldował polskim władzom powrót z frontu. Wraz z nim dotarły resztki oddziału, nieliczna kadra i ewidencja pułkowa. W tych dniach stacjonujący w Ołomuńcu batalion zapasowy 13 pp złożył przysięgę na wierność Rzeczypospolitej, po czym przywiózł do Krakowa cały majątek – kasę, broń, amunicję i umundurowanie.
W Krakowie już 31 października 1918 tajna organizacja niepodległościowa, do której należeli przede wszystkim oficerowie austriackiego 13 pułku, rozbroiła wojska austriackie i przejęła kontrolę nad miastem.
8 listopada 1918, stający na czele Polskiej Komendy Wojskowej w Krakowie generał Bolesław Roja, „w uznaniu zasług organizacyjnych”, powierzył kapitanowi Antoniemu Stawarzowi komendę nad 8 pułkiem piechoty. 12 listopada Bolesław Roja zadanie ukończenia organizacji jednostki powierzył podpułkownikowi Bolesławowi Kraupie, natomiast kapitana Stawarza wyznaczył na dowódcę batalionu w tym pułku. Tego samego generał Roja nakazał wcielić do organizującego się oddziału baon strzelców nr 27 pod komendą kapitana Włodzimierza Krynickiego.
8 pułk piechoty został sformowany z żołnierzy narodowości polskiej pełniących służbę w jednostkach cesarskiej i królewskiej armii: 13, 113, 20 i 57 pułku piechoty oraz batalionie zapasowym 13 pp. Nowo powstały pułk został zakwaterowany w Koszarach Rudolfa (niem. "Rudolfskaserne") przy ul. Warszawskiej, które 18 listopada otrzymały nazwę „Koszary Jana Sobieskiego”. W listopadzie 1918 żołnierze pułku złożyli uroczystą przysięgę na dziedzińcu na Wawelu. Jeszcze w trakcie formowania pułku, w styczniu 1919 roku 200–osobowy batalion ruszył na odsiecz Lwowa broniącego się przed Ukraińcami. 8 lutego 1919 pułk wraz z batalionem walczącym o Lwów został przemianowany na 13 pułk piechoty. Pod koniec lutego kolejne dwie kompanie w sile ok. 300 żołnierzy wysłano na front ukraiński.
W grudniu 1919 batalion zapasowy pułku stacjonował w Modlinie.
Działania pułku na froncie ukraińskim.
Nocą 1 listopada 1918 roku Ukraińcy opanowali Lwów. Ludność polska, nie godząc się z takim stanem rzeczy, rozpoczęła kontrakcję. Na początku stycznia 1919 dowódca krakowskiego 8 pułku piechoty otrzymał rozkaz wysłania do Lwowa ekwiwalentnego batalionu piechoty. Z pułku wydzielono najlepiej wyszkolonych żołnierzy i sformowano z nich dwie kompanie marszowe po 200 osób. Trzecią kompanię batalionu stanowiła kompania z 4 pułku piechoty. Na czele tak sformowanego batalionu stanął mjr Aleksander Powroźnicki. 9 stycznia batalion wyruszył transportem kolejowym w kierunku Lwowa. Następnego dnia przybył do Gródka Jagiellońskiego i tu, bezpośrednio po wyładowaniu, przeszedł swój chrzest bojowy.
12 stycznia, w składzie grupy płk. Serdy–Teodorskiego uderzył na Kiernicę i wspólnie z batalionami wadowickim i cieszyńskim odrzucił przeciwnika aż po Lubień Wielki. Tu pozostał do 25 stycznia, kiedy to przeszedł do odwodu w okolicach Kiernicy. Do obrony pod Lubieniem Wielkim powrócił 31 stycznia. Od 15 do 17 lutego toczył z powodzeniem ciężkie boje o utrzymanie pozycji obronnych.
W czasie, kiedy oddziały polskie zaangażowane były w Galicji Wschodniej, Czesi łamiąc porozumienie z 5 listopada 1918 o podziale Śląska Cieszyńskiego, uderzyli 23 stycznia 1919 na Bogumin i w kierunku górnej Wisły, zajmując cały niemal Śląsk Cieszyński. Pułkownik Roja otrzymał zadanie przerwania działań na Spiszu i wsparcia wojsk płk. Latnika operującego na Śląsku. W składzie wojsk płk. Roi walczyły między innymi pod Skoczowem pododdziały 8 pułku piechoty. Oddziałom czeskim nie udało się sforsować Wisły. 30 stycznia 1919 zawarto rozejm, a 26 lutego oddziały polskie powróciły do Cieszyna.
W lutym batalion walczący z Ukraińcami otrzymał z Krakowa wsparcie dwóch kompanii w łącznej sile 431 ludzi. Jednak, wobec dynamicznie rozwijającej się sytuacji na froncie, kompanie rozpoczęły walkę o Lwów w składzie grupy mjr. Borkowskiego, a do macierzystego batalionu dotarły dopiero w pierwszych dniach kwietnia w Lubieniu Wielkim.
17 maja rozpoczęła ofensywa wojsk polskich. II/13 pp w składzie grupy mjr. Jeklicza rozpoczął pościg za cofającym się nieprzyjacielem. Walczył pod Hurbaczami, Stulskiem i Horodyszczami i 26 maja dotarł do Rohatyna. Tu, po zwycięskiej walce, przeszedł do odwodu grupy. 2 czerwca stacjonujący w Brzeżanach batalion oddał swoje dwie kompanie do grupy płk. Mischke. Grupa odeszła do Tarnopola i stanowiła odwód kombinowanej dywizji płk. Sikorskiego. W tym czasie grupa Jeklicza atakowała przeciwnika w widłach Seretu i Dniestru. Po zaciętych walkach zdobyła Czortków. W walkach wyróżniła się 5 kompania II/13 pp. Wobec kontrofensywy ukraińskiej, już 8 czerwca, rozpoczęto odwrót na Buczacz, Podhajce i Tarnopol, gdzie koncentrowała się dywizja Sikorskiego. Rozdzielony wcześniej II/13 pp połączył się w Ostrowiu i Berezowicy pod Tarnopolem. W miejsce rannego pod Darachowem por. Franciszka Patkowskiego dowództwo batalionu objął por. Zygmunt Bierowski.
Będący w odwodzie dywizji batalion dwukrotnie kontratakował pod Tarnopolem. Ukraińców zepchnięto poza wieś Seredynki i tym samym zapewniono bezkolizyjną ewakuację Tarnopola. Cofający się batalion przeszedł do Płahowa i dalej przez Złoczów do Gołogór i Łoni. Tam, w nocy 23 czerwca otrzymał rozkaz obsadzenia wschodniego brzegu rzeki Złota Lipa. Nie zdołał jednak tego uczynić i zajął pozycję obronną pod miejscowością Łonie. Stanowiska utrzymał aż do nadejścia grupy legionowej, która wraz z 20 pułkiem piechoty wyparła Ukraińców.
O walkach tych tak napisano w rozkazie pochwalnym dowódcy grupy:
Po walce batalion skierowano do odwodu. Już 26 czerwca do kontrataku wyszła z powodzeniem 5 i 6 kompania. Zdobyte pozycje kompanie utrzymały do 29 czerwca. Wtedy to zluzowane zostały przez pododdziały 24 pułku piechoty.
W lipcu 1919 roku ruszyła ofensywa wojsk polskich pod dowództwem Józefa Piłsudskiego. W połowie miesiąca, bez większych trudności, wyszła na Zbrucz na południu i Styr na Wołyniu. Wojska ukraińskie zostały ostatecznie wyparte z Galicji. W czasie lipcowej ofensywy II/13 pp pozostawał w odwodzie dywizji płk. Sikorskiego. Gdy wojska zajęły Zbaraż, grupa majora Jaklicza została rozwiązana, a 28 lipca batalion powrócił do Krakowa.
Walki pułku w wojnie polsko-bolszewickiej.
29 maja 1919 13 pułk piechoty w składzie: sztab pułku, I batalion, kompania karabinów maszynowych i kompania techniczna i pluton łączności przegrupowany został z Krakowa do Osowca. 16 sierpnia koleją przewieziony został do Lidy. Na początku września przegrupował się w strefę frontową. Wszedł w skład XV Brygady Piechoty i bronić miał przepraw na Berezynie.
14 października przybył na front z Modlina II batalion 13 pp, a jego miejsce zajął przeniesiony z Krakowa batalion zapasowy pułku. 16 października nieprzyjaciel zajął Pyszno odcinając pułkowi drogi odwrotu na zachód. Dowódca postanowił walką otworzyć sobie drogę do Berezyny przez zajęte przez nieprzyjaciela Pyszno. Po krótkiej walce zdobyto Antonówkę, a następnie po dwugodzinnej walce zajęto Pyszno. Marszem nocnym ruszono w kierunku rzeczki Moskowica. O opanowanie jej brzegów batalion musiał walczyć. Ostatnim wysiłkiem osiągnął most na Berezynie, przeszedł na jej zachodni brzeg i obsadził przyczółek mostowy.
23 października pułk przeprowadził wypad w celu odzyskania Pyszna. Początkowo odnosił sukcesy, a nieprzyjaciel cofał się aż do Osietyszcz. Wkrótce jednak Rosjanie zmusili pułk do powrotu na dawne pozycje. Jednostkom polskim w Berezynie groziło okrążenie. W krytycznym momencie przybyły im z pomocą oddziały 1 Dywizji Litewsko–Białoruskiej.
1 listopada odrzucono nieprzyjaciela poza Berezynę i ruszyła ofensywa w kierunku traktu Berezyna Pyszno i dalej na Osiatyszcze. W dwa dni później do pułku dołączył III batalion. 5 listopada pułk zajął Kamień – najbardziej wysuniętą na wschód miejscowość na swym szlaku bojowym. W kilka dni później, na rozkaz dowódcy 8 Dywizji Piechoty, pułk przeszedł w okolice Usacza i zajął odcinek obrony od jeziora Dzwony, Wieczelje, Lutowo do jeziora Homel. W tym czasie w swoim składzie posiadał 44 oficerów i około 2300 szeregowców.
W połowie stycznia 1920 roku pułk przeszedł do odwodu grupy gen. Lasockiego, a z dniem 18 lutego obsadził Woroniecz, Lutowo, Dzwony, Homel. 14 maja rozpoczęła się ofensywa sowiecka. Prowadząc działania opóźniające, 13 pułk piechoty przeszedł na przyczółek mostowy Usacz, a stamtąd dalej na zachód. Toczył krwawe walki pod Woroniem, Horodkiem, Daniłowiczami i w okolicy Piotrowicz. Wycofano się dawne stanowiska niemieckie z okresu I wojny światowej w pobliże jeziora Midzioł.
Stąd 2 czerwca wyszło uderzenie polskiej Armii Rezerwowej. Nacierał także i z powodzeniem 13 pułk piechoty. Pod Kubarkami pułk wziął do niewoli dowódcę i sztab rosyjskiego pułku. Atakując dalej, sforsował rzekę Mniutę i osiągnął linię rzeki Anty. Tu przeszedł do odwodu i ześrodkował się w okolicach Szkutnik. 8 czerwca 1920 front ustabilizował się na linii rzek Anta –Berezyna.
Na przełomie czerwca i lipca 1920 13 pułk piechoty walczył wespół z innymi oddziałami 8 DP w składzie grupy gen. Żeligowskiego na odcinku Konachy–Gorany. 4 lipca, po silnym przygotowaniu artyleryjskim, bolszewicka 4 Armia uderzyła na grupę Żeligowskiego w rejonie Pohostu na zachód od Dzisny. W ciężkich bojach pułk cofał się batalionami na Pohost – Szarkowsz – Koziany – Postawy. Łączność taktyczna w ramach pułku i z sąsiadami została zerwana. W okolicy Starej Wsi i Komorowszczyzny III batalion walczył z nieprzyjacielską kawalerią, a kompania karabinów maszynowych zniszczyła rosyjską baterię. Dalszy odwrót, aż do Wilii, przebiegał spokojnie i sprawnie.
Aby uporządkować i przegrupować cofające się wojska, Piłsudski wydał rozkaz dalszego odejścia na zachód i zatrzymania się na linii dawnych okopów niemieckich wzdłuż Wilii. 11 lipca pułk osiągnął nakazany odcinek nad Wilią od Michaliszek do Świronki. Już następnego dnia otrzymał rozkaz dalszego odwrotu w kierunku na Wilno. By uniknąć oskrzydlenia i w celu nawiązania łączności z sąsiadami, rozpoczęto odwrót w kierunku południowym. Tu już oddziałów polskich nie było. Zawrócono zatem na południowy zachód przez Worniany do rzeki Łoszy. Tu wreszcie nawiązano kontakt z pozostałymi oddziałami 8 DP.
Pułk cofał się dalej. Osłaniał odwrót 10 DP i walczył o most w Mycie. 22 lipca wycofał się nad Niemen i zajął odcinek od rzeki Świsłoczy po Doroszewicze. następnego dnia cofał się dalej. Potem walczył pod Indurą z zadaniem osłony ewakuacji wojsk i magazynów z miasta. O zmroku pułk cofnął się przez Sokółkę pod Supraśl, gdzie stoczył swą kolejną walkę. Tam też został wzmocniony dwoma kompaniami maszynowymi przybyłymi z batalionu zapasowego. 27 lipca pułk osiągnął miejscowość Ciasne, a następnie przez Białystok przybył w końcu lipca nad Narew. Podczas dalszego odwrotu, toczył ciężkie walki na linii Bugu pod Nurem, ułatwiając innym oddziałom odwrót i przeprawę.
Po otrzymaniu rozkazu odwrotu, pułk zdobył przeprawę szturmem o zmroku 4 sierpnia. Od sił głównych pułku został odcięty II batalion, który walcząc w okrążeniu, rozpoczął samodzielny odwrót. Po przejściu Bugu cały pułk zebrał się w Małkini, a potem przeszedł w okolice Kossowa i Starej Wsi. Ostatnie walki odwrotowe toczył 13 pp jako straż tylna dywizji, by stanąć 13 sierpnia w obszarze Okuniewa i Rembertowa jako odwód.
14 sierpnia III batalion walczył pod Ossowem, gdzie spełnił rolę „klina” rozłupującego ugrupowanie obronne dwóch pułków sowieckiej 79 Brygady Strzelców. Wieczorem 14 sierpnia batalion został zluzowany przez 36 pułk piechoty. Następnego dnia odszedł do odwodu, ale już w nocy powrócił do okopów i odpierał ataki przez cały dzień 16 sierpnia.
17 sierpnia pułk, wzmocniony batalionem 33 pp przeprowadził wypad nad Majdan. Następnego dnia rozpoczął się pościg za uchodzącym spod Warszawy nieprzyjacielem. Pułk ścigał bolszewików przez Tłuszcz w stronę Wyszkowa. 20 sierpnia stoczył zwycięską potyczkę pod Komisarówką. Kontynuując akcję w kierunku granicy pruskiej, 25 sierpnia pułk osiągnął Łączki pod Kolnem, przyczyniając się do zamknięcia drogi odwrotu Korpusu Konnego Gay-chana. Po krótkim odpoczynku w Łączkach 13 pułk piechoty skierowano w okolice Ostrołęki. Po reorganizacji, marszem podróżnym przez Pułtusk przybył do Jabłonny i stąd koleją odjechał na front południowo-wschodni.
16 września 1920 13 pp dowodzony przez kpt. Jana Gabrysia po raz kolejny przeszedł do historii i legendy staczając nierówną walkę w bitwie pod Dytiatynem – nazywanej Polskimi Termopilami. Wzgórza 385 broniło zaledwie 200 żołnierzy. 97 poległo, 86 odniosło rany. Na mogile poległych żołnierzy 13 pp zbudowano w 1930 kościół – pomnik (barbarzyńsko zniszczony po II wojnie), a Jerzy Kossak przeniósł na płótno cztery epizody tej bitwy. Nazwę miejscowości umieszczono na ścianie grobu Nieznanego Żołnierza w stolicy.
10 września 1920 roku 13 pułk piechoty przybył do Stanisławowa i zluzował oddziały Petlury na przyczółku mostowym. Uderzył na przeciwnika w okolicy Jazopola, a następnie kontynuował natarcie na południe w kierunku Halicza, potem zaś w kierunku południowo-wschodnim.
Dowódca 8 DP nakazał by 13 pp najpóźniej do południa 16 września zajął Rudniki. Pułk związany był wówczas nocną walką w rejonie Kunaszewo—Herbutów. Na dodatek pozostawił swój II batalion na ubezpieczeniu mostu w Jazopolu. Od nieprzyjaciela zdołał oderwać się dopiero po północy i dopiero około 6:00 16 września częścią sił rozpoczął forsowny marsz z Zagórza przez Dytiatyn na Rudniki. Jego I batalion nadal był związany walką, więc praktycznie maszerował tylko III batalion (bez 10 kompanii ubezpieczającej marsz od tyłu) w składzie 9 i 11 kompania, konny oddział zwiadowców kpt. Jana Szewczyka, kompania techniczna, 7 pluton 8 pułku artylerii polowej i 4 bateria 1 pułku artylerii górskiej.
Rankiem zwiadowcy rozbili oddział kawalerii nieprzyjacielskiej w lesie chochoniowskim. Krótko potem 9 kompania ppor. Leona Jędrzejasza, maszerująca jako szpica, zajęła Dytiatyn i atakiem na bagnety zdobyła wzgórze 385. Tam przeszła do obrony. Około 9:00 w okolice miasta od zachodu podeszły oddziały konne sowieckiej 8 Dywizji Jazdy, 41 pułk strzelców, cztery baterie artylerii i tabory.
Walkę przyjęły dwie kompanie strzeleckie w sile 180 bagnetów i 6 ckm wsparte przez oddział zwiadowców. Pomimo falowych ataków sowietów, do 16:00 utrzymano stanowiska obronne. Gdy nadszedł rozkaz o odwrocie, tylko część III batalionu zdołała wycofać się do Podhajec. Obsługa baterii artylerii górskiej poległa w całości. Los „baterii śmierci” podzielił II pluton 9 kompanii osłaniający artylerzystów. Straty wyniosły 97 zabitych i 86 rannych, w tym także zamordowanych w niewoli.
W kolejnych dniach pułk ścigał nieprzyjaciela przez Zbaraż, Łanowce, Szepetówkę, Ostropol i dalej za rzekę Słucz, a następnie z południa do Lubara. Po zawarciu rozejmu oddział stacjonował w Lubarze, a 2 grudnia 1920 przeniesiony został do Krzemieńca.
W czasie walk z Ukraińcami i bolszewikami straty 13 pułku piechoty wyniosły: 13 oficerów i 437 szeregowców, w wyniku chorób zmarło 266 szeregowych, rannych było 1460 żołnierzy.
Odznaczono za męstwo 10 oficerów, 8 podoficerów i 2 strzelców Srebrnymi Krzyżami Orderu Wojennego Virtuti Militari V klasy, 77 oficerów, 11 chorążych, 83 podoficerów i 78 strzelców Krzyżem Walecznych.
Pułk do niewoli wziął 2000 jeńców, w tym kilkunastu oficerów sztabowych. Zdobył kilka dział, 100 karabinów maszynowych, 150 wozów, 200 koni, kilka kuchni polowych, materiał techniczny i telefoniczny.
Pułk w okresie pokoju.
W okresie międzywojennym 13 pułk piechoty stacjonował na terenie Okręgu Korpusu Nr I w garnizonie Pułtusk. Wchodził w skład 8 Dywizji Piechoty.
Do Pułtuska 13 pułk piechoty przybył po demobilizacji, w marcu 1921. W mieście stacjonował już jego batalion zapasowy, nieco wcześniej przeniesiony z Modlina. Żołnierzy zakwaterowano w zniszczonych starych koszary carskich 7 Rewelskiego pułk piechoty. W pierwszej więc kolejności przystąpiono do prac remontowych. Brak linii kolejowej w Pułtusku zmuszał do uciążliwych przewozów materiałów budowlanych końmi. Dopiero w 1930 roku zakupiono półciężarówkę „Ursus”, która odciążyła w dużej mierze pracę taboru pułkowego. Już miesiąc po przybyciu do Pułtuska powstał wojskowy klub sportowy z sekcją piłki nożnej i lekkoatletyczną. W 1921 wybudowano boisko i zakupiono sprzęt. Pułk patronował też rozwojowi sportu w mieście. W 1923 roku, nad Narwią otwarto „Przystań KS 13 pp”. W 1924 pułk uzyskał I miejsce w pięcioboju lekkoatletycznym o mistrzostwo 8 DP, oraz II miejsce w zawodach wojskowo – sportowych i marszu, a drużyna piłkarska zwyciężając trzeci raz w mistrzostwach DOK I, zdobyła nagrodę dowódcy OK na własność. W tym samym roku mjr Franciszek Brożek reprezentował Polskę w strzelaniu podczas Igrzysk Olimpijskich w Paryżu. Rok później drużyna strzelecka pułku zdobyła mistrzostwo 8 DP, a następnie mistrzostwo OK I.
W 1923 na terenie koszar stanął pomnik poświęcony poległym żołnierzom 13 pułku piechoty.
Podczas przewrotu majowego pułk poparł marszałka Piłsudskiego.
W kronice pułku zapisano: "„W maju 1926 r. 13 pp staje do czynu, oddając się pod rozkazy Marszałka Piłsudskiego”". Nocą z 12 na 13 maja pułk marszem pieszym przybył do Warszawy i zatrzymał się na Pradze. W walkach brało udział 32 oficerów i 700 szeregowców. Zabity został 1 oficer i 3 żołnierzy, a ranni zostali 2 oficerowie i 16 szeregowców. 22 maja pułk wrócił do Pułtuska.
W 1929 cały teren jednostki zdrenowano, pobudowano brukowane ulice ze ściekami i obsadzono drzewami dekoracyjnymi. Wykonano też ogrodzenie z imponującą bramą wjazdową. Pobudowano studnię z hydrofornią i wieżą ciśnień. Powstał klub oficerski i podoficerski. Otwarto przedszkole z ogródkiem jordanowskim dla dzieci kadry pułkowej.
W zakresie przysposobienia wojskowego teren oddziaływania 13 pp obejmował powiaty pułtuski, makowski, przasnyski i ciechanowski. Działały powiatowe komitety WF i PW. Dowódca pułku wyznaczył na każdy powiat jednego oficera zawodowego, oraz 1–2 podoficerów zawodowych jako instruktorów. Zorganizowano w sumie około 140 jednostek. W terenie budowano boiska, strzelnice, świetlice, sale gimnastyczne. Do 1933 roku zdobyto w obwodzie ponad 4000 odznak POS.
W pułku organizowano kursy dla analfabetów i półanalfabetów zakończone egzaminem kuratoryjnym. Uczęszczało na nie ponad 30% żołnierzy pułku. Prowadzono też kursy rolnicze, ogrodnicze, spółdzielcze i handlowe.
Podstawową czynnością żołnierza było jednak szkolenie. W 1926 pułk pozyskał tereny ćwiczebne na Popławach. Każda kompania budowała 1–2 baraki nie przerywając szkolenia. Obóz powstał w ciągu miesiąca.
Roczny cykl szkolenia kończyły ćwiczenia letnie. Po ćwiczeniach strzeleckich, na początku sierpnia pułk udawał się na koncentrację I DOK. Koncentracja kończyła się zwykle dwustronnymi manewrami wszystkich rodzajów wojsk. Na ćwiczenia i manewry powoływano też oficerów i podoficerów rezerwy. W 1932 zajęcia takie prowadzono na terenach przygranicznych Prus Wschodnich.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 13 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych.
Od marca 1939 roku zaczęły się ujawniać coraz wyraźniejsze symptomy zbliżającej się wojny. Mieszkańcy Pułtuska ufundowali „swemu” pułkowi 4 ciężkie karabiny maszynowe. W uroczystości przekazania uzbrojenia udział wzięły miejscowe władze, szkoły i organizacje społeczne. Miało to miejsce na rynku pułtuskim w czerwcu 1939. W garnizonie zarządzono pogotowie przeciwlotnicze i przeciwgazowe. Szyby w oknach zaklejono papierowymi paskami, a żarówki wymieniono na niebieskie. W całym mieście obowiązywało zaciemnienie. W Kleszewie przygotowano na rżysku prowizoryczne lotnisko.
Przygotowanie do wojny i mobilizacja pułku.
Od 23 marca 1939 roku w pułku utrzymywano stan wzmożonej czujności. Powołano rezerwistów na ćwiczenia, uzupełniano i kompletowano sprzęt, umacniano przedmościa na Narwi poprzez budowę schronów betonowych, stanowisk ogniowych, rowów strzeleckich, przeszkód z drutu kolczastego itp.
Przygotowania do obrony Pułtuska i przeprawy na Narwi zapoczątkowała kompania saperów KOP „Wilejka”. Wytyczyła ona linię okopów, lokalizację bunkrów i schronów obserwacyjnych dla artylerii oraz stanowisk ckm. Do prac z całym rozmachem przystąpiono w początkach lipca. Pododdziały pułku, nadzorowane przez przyszłego dowódcę obrony Pułtuska mjr. Jana Kazimierza Mazura, pracowały w systemie trzyzmianowym. Do 1 września wykonano około 7 kilometrów rowów strzeleckich i pięć schronów betonowych. Miasta miały bronić trzy bataliony piechoty i służby wspierające, razem ok. 3000 ludzi.
Północny odcinek okopów do szosy na Ciechanów obsadził III/115 pułku piechoty. Odcinek południowy przydzielono batalionowi marszowemu ON „Warszawa III”, a batalion marszowy 13 pp kpt. Wachtanga Abaszydze objął pozycje w pobliżu mostu na wysokiej skarpie.
23 sierpnia 1939 w DOK I zarządzono mobilizację. Pułk mobilizację alarmową rozpoczął o 6:00. Rezerwiści pochodzili z powiatów północnego Mazowsza. Drugi rzut mobilizował się w koszarach, a pierwszy rzut w okolicznych wsiach. W tym czasie, przebywający na obozie letnim w Winnicy, pułk rozpoczął marsz do garnizonu. Po wcieleniu rezerwistów I/13 pp kończył mobilizację w Winnicy, II/13 we wsi Gromin, a III/13 pp w Lipnikach Starych. W czasie mobilizacji alarmowej 1939 jednostka sformowała dla macierzystej dywizji Samodzielną Kompanię Karabinów Maszynowych i Broni Towarzyszącej Nr 11 oraz Kolumny Taborowe Parokonne Nr 101 i 102, a także Kompanię Karabinów Maszynowych Przeciwlotniczych Typu A Nr 1 przeznaczoną dla obrony przeciwlotniczej Armii „Modlin”. Ponadto, w I rzucie mobilizacji powszechnej, oddział sformował własny batalion marszowy (IV/13 pp) i III batalion 115 pułku piechoty.
Zgodnie z rozkazem Sztabu Głównego z 25 sierpnia o koncentracji, 13 pp miał pozostać w rejonie Pułtuska, a następnie maszerować samodzielnie w kierunku granicy i tam by połączyć się z macierzystą dywizją.
28 sierpnia pułk rozpoczął marsz w kierunku Ciechanowa. Przesunięcie oddziałów spowodowało wielkie zmęczenie żołnierzy. Rezerwiści nie byli przyzwyczajeni do długich marszów z 15 kg obciążeniem. Po marszu 13 pułk piechoty rozlokował się w rejonie Sułkowa Borowego.
Pułk w kampanii wrześniowej.
13 pułk piechoty wsparty 3 dywizjonem 8 pułku artylerii lekkiej wyruszył z rejonu Budy Sułkowskie—Sułkowo Borowe w kierunku Krośnice, Jarluty, Zeńbok, Leśniewo Górne i o świcie 3 września rozpoczął organizację obrony na lewym skrzydle dywizji, po lewej stronie szosy Ciechanów–Grudusk, na rubieży: kol. Humięcino–Andrychy, wzg. 164,6 – Nikły. Na prawo rozwinął się 21 pułk piechoty.
Już o 7:00 dowódca armii rozkazał wykonanie uderzenia pułkami 8 DP w kierunku wschodnim, w ogólnym kierunku na Przasnysz. Kilka godzin później oficer ze sztabu Armii przywiózł nowy rozkaz. Zgodnie z nim 13 pp (bez batalionu) wsparty 3 dywizjonem 8 pal, organizował obronę na rubieży Przywilcz– Humięcino Koski– Klary–Andrychy–wzg. 164,6. Około 14:30 dowódca dywizji otrzymał nowy rozkaz. 13 i 32 pp miały uderzyć w bok niemieckiej 1 Dywizji Piechoty. Natarcie wyszło około 18:00. Kierować walką dwóch pułków miał dowódca piechoty dywizyjnej płk Ludwik de Laveaux. Nie zdołał on jednak nawiązać łączności i po kilkugodzinnym błądzeniu, dotarł do dowódcy 8 DP w Regiminie. Natarcie rozwijało się więc przy braku jednolitego dowodzenia, uzgodnień i łączności. Osią główną, wzdłuż której operowano była szosa z Ciechanowa do Gruduska. Po jej lewej stronie nacierał III/13 pp, po prawej I batalion. W odwodzie, w rejonie Stryjewa Wielkiego rozwinął się II batalion. Stanowisko dowódcy pułku rozmieszczono się w Leśniewie Dolnym. Artylerię bezpośredniego wsparcia stanowił III/8 pal, który wraz z I/8 pal zajmował stanowiska ogniowe w rejonie Lesniewo Górne–Hmięcino Andrychy. 8 dywizjon artylerii ciężkiej rozwinął się w pobliżu folwarku Włosty.
Początkowo posuwano się bez styczności z piechotą nieprzyjacielską. Ogień artylerii niemieckiej był tak intensywny, że dymy wybuchów utrudniały widoczność. Przypuszczano też, że Niemcy strzelają amunicją gazową. Podczas natarcia dowódca pułku maszerował w pierwszej linii. W trakcie walk niektóre pododdziały pułku dotarły poza rubież wsi Pszczółki Szerszenie oraz Strzelnie wypierając nieprzyjaciela przez Sokołowo na Grudusk. W trakcie działań pułk nie zachował właściwego kierunku natarcia. Również sąsiad działał nie zawsze zgodnie z przyjętym założeniem. W rezultacie między pułkami wytworzyła się znaczna luka. W tym czasie niemiecka 1 DP wyprowadziła kontratak. Na prawe skrzydło rozwiniętych batalionów 13 pp uderzył oddział rozpoznawczy mjra Brandta. Piechota polska nie wytrzymała uderzenia i w rozproszeniu wycofała się na stanowiska wyjściowe pod Leśnictwem. Wycofanie przybrało charakter żywiołowy, a opanowanie paniki było wręcz niemożliwe. W największym porządku wycofywał się jedynie I/13 pp. O świcie 4 września dowódca 13 pp zdołał zebrać nieco ponad połowę swego rozproszonego pułku. 8 Dywizja Piechoty przestała istnieć jako zwarty związek taktyczny.
Miejsce koncentracji i reorganizacji zostało wyznaczone w Cybulicach na południe od Modlina. O świcie płk de Laveaux zdołał zgromadzić w rejonie Regimina I batalion 13 pp, batalion saperów, kilka baterii z 8 pal oraz dywizyjną kompanię kolarzy. Pozostałe oddziały 13 pp zebrane przez płk. Alojzego Nowaka między Leśniewem a Zeńbokiem dotarły do Regimina około 10:00. Stąd maszerowano różnymi, często oddalonymi od siebie drogami w kierunku Modlina. Po drodze pododdziały atakowane były przez nieprzyjacielskie lotnictwo. Część z nich rozproszyła się i grupami przedzierały się do Płońska, gdzie skierowano je dalej na Płock. Inna część atakowana był przez piechotę oraz wozy pancerne oddziału rozpoznawczego dywizji gen. Kempfa. W Regiminie pozostawiono straż tylną – 3 kompanię 13 pp, mającą bronić doraźnie zorganizowanej pozycji. Po wykonaniu zadania, kompania dołączyła do batalionu. Pierwsze pododdziały 13 pp osiągnęły Modlin nocą 6/7 IX. Następnej nocy przybyła ta część 13 pp, która wycofywała się na Płock. Około 8 września odtworzono 8 DP. Straty okazały się minimalne, a najliczniejszą jednostką okazał się 13 pp. Batalion marszowy 13 pp do pułku nie dołączył. Zajął stanowiska obronne w rejonie Przasnysza.
5 września dowództwo Modlina objął dowódca 5 DP gen. bryg. Juliusz Zulauf. Podporządkował podporządkował on sobie wszystkie oddziały 8 DP i postawił im zadanie obrony przedmieścia od Zakroczymia do Pomiechówka. Pododcinek „Zakroczym” z I fortem broniły dwa baony 32 pp pod dowództwem zastępcy dowódcy 13 pp ppłk. Mariana Markiewicza. 13 pp pozostawiono w rejonie Kazunia. 8 września przeszedł do rejonu Gniewkowice Stare w celu reorganizacji i dozorowania brzeg południowego Wisły od Zakroczymia do Czerwińska, oraz odcinka na południowy zachód od Modlina, na północnym skraju Puszczy Kampinoskiej. II batalion został skierowany do ubezpieczania składnicy amunicji w Palmirach. W lokalnych walkach, w okresie 8 – 11 września, pułk stracił 12 zabitych i 30 rannych.
Dla obrony Modlina i Warszawy duże znaczenie miała bitwa nad Bzurą. Przebijające się do Warszawy oddziału Armii „Poznań” potrzebowały taktycznego wsparcia. Do wykonania zadania polegającego na wiązaniu przeciwnika od wschodu wyznaczono 8 Dywizję Piechoty. Nocą z 10 na 11 września maszerująca dywizja miała do świtu osiągnąć południową linię lasów w rejonie Lipkowa i dokonać demonstracji w kierunku Błonie i zaatakować Sochaczew. O świcie dywizja do dowódcy 8 DP przybył gen. Thommee, żądając współdziałania z 2 Dywizją Piechoty w przebijaniu się do Modlina. Płk Furgalski podporządkował się i zaniechał dalszego samodzielnego działania w kierunku Sochaczewa.
Około 13:00 oddziały zaczęły przechodzić do natarcia z rejonu wyjściowego na wschód od Zaborówka wzdłuż szosy Leszno—Zaborów—Babice. 13 pułk piechoty z 3/8 pal bez 9 ba i z 8 dac stanowił lewe skrzydło zgrupowania uderzeniowego. Nacierał na Zaborówek, Zaborów, Borzęcin Duży. Zajmowanie podstaw wyjściowych odbywało się pod ogniem artylerii niemieckiej. Nacierające pododdziały z marszu rozbiły broniące się jednostki nieprzyjaciela i opanowały Borzęcin Duży i Mały. Wówczas w styk 13 i 32 pp uderzył niemiecki batalion pancerny. Pojawienie się czołgów wywołało chwilowe zamieszanie. Wkrótce jednak celnym ogniem artylerii lekkiej i działek przeciwpancernych zniszczono 13 czołgów i kontratak przeciwnika załamał się. W tej sytuacji pzmot SS „Leibstandarte Adolf Hitler” przegrupował czołowe oddziały w głąb obrony.
Wieczorem 12 września 8 DP ponownie zajęła Borzęcin Duży i Mały i utraciła styczność ogniową z nieprzyjacielem. 13 pp stracił 40 zabitych i 100 rannych.
Około północy dowództwo dywizji otrzymało rozkaz natychmiastowego powrotu do Modlina. O świcie 13 września rozpoczęto przegrupowanie w kierunku twierdzy, by w godzinach przedpołudniowych ześrodkować się w lesie Palmiry. Stąd dywizja rozwinęła się do walki w rejonie lasów Jabłonna i dokonała przeciwuderzenia na niemiecką 32 DP w kierunku na Dębe. Wobec braku środków przeprawowych wieczorem dywizja pomaszerowała z Palmir do Nowego Dworu, który czołowymi oddziałami osiągnęła o świcie 14 września. W tym czasie rozciągnięta kolumna głównych sił dochodziła dopiero do mostu na Wiśle.
13 września dowództwo obrony twierdzy przejął gen. bryg. Wiktor Thommee. O 23:00 wydał rozkaz do obrony w którym odcinek D: „Kazuń”, „Nowy Dwór” powierzył 8 DP. 13 pp przeszedł do obrony odcinka „Kazuń” z przednim skrajem obrony na rubieży: fort VIII, południowy skraj lasu na północ od Cybulic Małych, Bielany – fort VII, lasek wzgórze 75,6 dalej wzgórze 81 na południe od Dębiny i Czosnowa aż do Wisły. Jego pododdziały obsadziły odcinek od szosy Czosów od fortu VII. Pozostałą część odcinka dozorowano.
14 września żołnierze rozpoczęli rozbudowę inżynieryjną pozycji obronnych. Prace jednak przerwano, a pułk przeszedł do drugiego rzutu dywizji w rejonie Nowodworzanki i na zachód od Nowołęcznej. Jedna kompania 13 pp została włączona do oddziału ppłk. Jana Topczewskiego, którego zadaniem było zorganizowanie obrony składnicy amunicji w Palmirach.
18 września po przygotowaniu ogniowym rozpoczęło się natarcie piechoty niemieckiej na pozycje 32 pp. Jednocześnie już w ciągu nocy nieprzyjaciel przeprawił drobne oddziały przez Wisłę ze Skierd do Łomny, przerywając tym samym połączenie szyfrowe z Warszawą. W tej sytuacji dowódca 13 pp zdecydował wyprowadzić kontratak jednym batalionem na Łomnę. Wieczorem opanował tę miejscowość.
19 września gen. Thommee wydał rozkaz operacyjny w którym nakazał 13 pułkowi piechoty wzmocnionemu batalionem 82 pp, batalionem 2 DP Leg. oraz I/ 8 pal ponownie obsadzić i utrzymać obroną stałą odcinka „Kazuń” poprzednio określoną linią, a oddziałem wydzielonym utrzymać rejon Łomny z utrzymaniem łączności z obroną Palmir.
Licząc się ze zwiększeniem nacisku nieprzyjaciela na odcinek „Kazuń” gen. Thommee powierzył jego obronę 30 Dywizji Piechoty, podporządkowując jej broniący się tu dotychczas 13 pułk piechoty. Pułk ponownie znalazł się w II rzucie. Nakazane przesunięcia zakończono do świtu 21 września.
Wieczorem 20 września do Modlina przybył gen. Mikołaj Bołtuć, któremu powierzono obronę Palmir. Do dyspozycji otrzymał między innymi 13 pp, by przy jego pomocy zapewnił dowóz amunicji. Po zapoznaniu się z sytuacją, gen. Bołtuć doszedł do wniosku, że obrona składów jest niemożliwa. W nocy 21 na 22 września przystąpił do przegrupowania grupy „Palmiry” na Warszawę. O swoim działaniu nie poinformował gen. Thommee. Ten ostatni polecił, by 13 pp odzyskał łączność z Palmirami, utraconą w wyniku podejścia 21 września niemieckiej 2 DLek. Wieczorem 22 września w pobliżu Dębiny pododdziały uzupełniły amunicję oraz zakończyły przygotowania do natarcia. Do walki z czołgami pułk miał w kompanii przeciwpancernej 6 armat 37 mm. Artyleryjskie przygotowanie ataku zapewnić miała artyleria 30 DP. Aby ustalić dokładnie położenie sił nieprzyjaciela przed frontem natarcia, ppłk Alojzy Nowak prowadził rozpoznanie przy pomocy patroli w rejonie Cząstkowa Polskiego i Łomny. O 8:30, 23 września 13 pp przeszedł do natarcia. Czołowe pododdziały uchwyciły północny skraj Puszczy Kampinoskiej. Pułk nacierał dalej, minął Łomnę. Tu został chwilowo zatrzymany ogniem nieprzyjacielskich czołgów. Po zniszczeniu jednego czołgu przez kompanię przeciwpancerną pułku, pozostałe wycofały się w głąb Puszczy, a 13 pp kontynuował natarcie.
W tym czasie lewe skrzydło pułku zostało ostrzelane ogniem artylerii i czołgów z kierunku Łomny i z Puszczy Kampinoskiej. Dowódca 13 pp zamierzał kontynuować natarcie wzdłuż szosy. Ppłk Alojzy Nowak został trafiony serią z broni maszynowej i padł śmiertelnie ranny. Natarcie zatrzymało się. Dowodzenie przejął dowódca I batalionu mjr Gieruszczak. kontratak Niemców z kierunku puszczy został zatrzymany. Ciężko ranny został mjr Gieruszczak. Z kolei oddziały niemieckie zaatakowały z kierunku Łomny lewe skrzydło pierwszego i część drugiego rzutu pułku. Dalsze natarcie w kierunku Palmir było już niemożliwe, a 13 pp wycofał się przez Czosnów na odcinek obrony „Kazuń”.
Pułk poniósł poważne straty. Zginął dowódca ppłk Alojzy Nowak, zdziesiątkowany został II batalion, wszyscy dowódcy baonów i dziewięciu dowódców kompanii odnieśli rany. Aż do kapitulacji Modlina 13 pp pozostawał w odwodzie.
Modlin skapitulował 29 września 1939. Zgodnie z warunkami kapitulacji szeregowych zwolniono, oficerowie zaś zostali przewiezieni do obozu w Działdowie z prawem zachowania własności prywatnej i szabli. W trzeciej dekadzie października zwolniono oficerów. Po upływie 3 tygodni aresztowano ich i wysłano do oflagów w Niemczech.
W uznaniu zasług i za wykazane męstwo i ofiarność nadano żołnierzom 13 pułku piechoty 1 Order Virituti Militari IV klasy i 8 Krzyży Walecznych. Ponadto kpt. Antoni Sochaczewski otrzymał Virtuti Militari V kl. w szpitalu.
Symbole pułkowe.
Po rozbrojeniu Austriaków i szybkim opanowaniu miasta 31 października 1918 roku o 12:00 nastąpiło uroczyste przejęcie warty głównej na rynku krakowskim, przez oficerów 8 pułku piechoty por. Jana Gawrona i ppor. Wilhelma Steca. Wówczas Towarzystwo „Gwiazda”, na znak podporządkowania się władzom wojskowym, wręczyło pierwszej warcie polskiej swój sztandar. Sztandar „Gwiazdy” przedstawiał wizerunek Matki Boskiej Częstochowskiej i orła białego w koronie. Był oficjalnym sztandarem pułku do 1923 roku. W 1928 roku płk Florian Szymkal w piśmie skierowanym do prezesa „Związku Uczestników Oswobodzenia Krakowa” wyraził zgodę na zdeponowanie sztandaru w muzeum krakowskim. Sztandar ten znajduje się w Muzeum Historycznym Miasta Krakowa.
25 października 1923 roku Prezydent RP zatwierdził chorągiew 13 pułku piechoty. 3 listopada 1923 roku w Pułtusku Prezydent RP Stanisław Wojciechowski, w ramach obchodów święta pułkowego, wręczył chorągiew ufundowaną przez społeczeństwo powiatów pułtuskiego i makowskiego. Tego samego dnia odsłonięto na terenie koszar pomnik poświęcony pamięci poległych żołnierzy pułku. Poświęcenia sztandaru i pomnika dokonał biskup polowy Stanisław Gall. Na sztandarze umieszczono herby Krakowa, Pułtuska i Makowa. Faktycznie są to herby Pułtuska i Mazowsza. Sztandar uznaje się za zaginiony. Kopia sztandaru znajdowała się w posiadaniu żony ppłk. Jana Zientarskiego, który otrzymał ją w darze od podoficerów 13 pp w chwili przekazywania dowództwa w 1935 roku.
2 października 1928 roku kierownik Ministerstwa Spraw Wojskowych generał dywizji Daniel Konarzewski zatwierdził wzór i regulamin odznaki pamiątkowej 13 pułku piechoty. Odznaka o wymiarach 41x41 mm ma kształt krzyża kawalerskiego. Ramiona pokryte są granatową emalią z żółtą obwódką i złotymi krawędziami zakończonymi kulkami. Przestrzeń między ramionami wypełniają płomienie. Na krzyż nałożony jest srebrny orzeł państwowy wz. 1927 z granatową tarczą na piersi, na której wpisano numer i inicjały „13 PP”. Odznaka trzyczęściowa – oficerska, wykonana w srebrze z orłem z alpaki, emaliowana, na rewersie próba srebra i imiennik grawera „JK” – Jan Knedler z Warszawy. Odznaki szeregowców były bez złoceń i nie emaliowane. Do 1939 roku wręczono około 4700 odznak.
Święto pułkowe pułk obchodził w dniu 31 października, „w rocznicę powstania swych pierwszych oddziałów”
„Rysie”.
Żołnierze 13 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199394" url="https://pl.wikipedia.org/wiki?curid=1199394" title="Nanger granti">
Nanger granti



</doc>
<doc id="1199395" url="https://pl.wikipedia.org/wiki?curid=1199395" title="Estádio Municipal Lucídio Frazão">
Estádio Municipal Lucídio Frazão

Estádio Municipal Lucídio Frazão – stadion piłkarski, w Chapadinha, Maranhão, Brazylia, na którym swoje mecze rozgrywa klub Chapadinha Futebol Clube.

</doc>
<doc id="1199398" url="https://pl.wikipedia.org/wiki?curid=1199398" title="Mo Mowlam">
Mo Mowlam

Marjorie Mowlam (ur. 18 września 1949 w Watford, zm. 19 sierpnia 2005 w Canterbury) – brytyjska polityk związana z Partią Pracy. Była ministrem ds. Irlandii Północnej, kiedy podpisywano porozumienie wielkopiątkowe.
Życiorys.
Urodziła się w Watford, ale dorastała w Coventry. Wykształcenie odebrała w Chiswick Girls' Grammar School w zachodnim Londynie, w Coundon Court School w Coventry oraz w Trevelyan College na uniwersytecie w Durham, gdzie studiowała socjologię i antropologię. Na pierwszym roku studiów wstąpiła do Partii Pracy. Następnie pracowała dla laburzystowskiego deputowanego Tony’ego Benna w Londynie oraz dla pisarza Alvina Tofflera w Nowym Jorku. Podczas pobytu w Stanach ukończyła nauki polityczne na uniwersytecie Iowa.
Następnie wykładała nauki polityczne na uniwersytecie Wisconsin-Milwaukee w latach 1975-1977 oraz na uniwersytecie stanowym Florydy przed powrotem do Wielkiej Brytanii w 1979 r. Po powrocie rozpoczęła pracę na uniwersytecie w Newcastle upon Tyne. W 1981 r. zorganizowała cykl wykładów poświęconych rozbrojeniu nuklearnemu. W 1987 r. została wybrana do Izby Gmin w okręgu Redcar. Jej wcześniejsza próba dostania się do parlamentu podjęta w 1983 r. zakończyła się porażką.
Wkrótce po wyborze Mowlam została mówczynią opozycji ds. Irlandii Północnej. Za czasów Johna Smitha była ministrem ds. dziedzictwa narodowego w gabinecie cieni. Na tym stanowisku wywołała kontrowersje domagając się wyburzenia Pałacu Buckingham (co rozdrażniło monarchistów) i wybudowania na jego miejsce nowoczesnego obiektu finansowanego ze środków publicznych (co z kolei rozdrażniło republikanów). W 1994 r. została ministrem ds. Irlandii Północnej w gabinecie cieni Tony’ego Blaira. Wcześniej razem z Peterem Kilfoyle'em prowadziła kampanię wyborczą Blaira na lidera laburzystów.
Po zwycięstwie laburzystów w wyborach 1997 r. Mowlam została ministrem ds. Irlandii Północnej. Była pierwszą i jak do tej pory jedyną kobietą na tym stanowisku. Była zaangażowana w proces pokojowy w Irlandii Północnej i była jednym z architektów porozumienia wielkopiątkowego z 1998 r. Jednak z powodu kiepskich stosunków Mowlam z ulsterskimi unionistami jej rolę w negocjacjach przejął premier Blair. Właśnie pogarszające się stosunki pani minister z unionistami spowodowały w październiku 1999 r. usunięcie Mowlam z Northern Ireland Office.
Mowlam otrzymała wówczas mniej znaczące stanowisko ministra Urzędu Gabinetu oraz Kanclerza Księstwa Lancaster. Prowadziła rządową kampanię przeciw narkotykom. 4 września 2000 r. ogłosiła, że nie zamierza kandydować w przyszłorocznych wyborach parlamentarnych. Po odejściu z Izby Gmin stała się krytykiem licznych poczynań rządu, np. wysłania wojsk do Iraku. Pracowała również w magazynie "Zoo" oraz założyła fundację MoMo Helps zajmującą się narkomanami. W 2002 r. ukazały się jej polityczne wspomnienia zatytułowane "Momentum".
Na pięć miesięcy przed wyborami 1997 r. u Mowlam zdiagnozowano nowotwór mózgu. W sierpniu 2005 r. trafiła do szpitala King's College Hospital w Londynie. 12 sierpnia przewiezioną ją do Pilgrims Hospice w Canterbury. Zmarła tam 19 sierpnia.
Miała męża, Jona Nortona, oraz dwoje przybranych dzieci.

</doc>
<doc id="1199399" url="https://pl.wikipedia.org/wiki?curid=1199399" title="Jaskinia Okopy Górna">
Jaskinia Okopy Górna

Jaskinia Okopy Górna – jaskinia krasowa w Dolinie Prądnika w Ojcowskim Parku Narodowym. Znajduje się na wzgórzu Okopy na wysokości około 390 m n.pm.
Opis jaskini.
Otwory jaskini znajdują się w ścianie poniżej punktu widokowego na wzgórzu Okopy i są trudno dostępne. Otwór zachodni znajduje się na dość dużej skalnej półce i jest dobrze widoczny z przeciwległego stoku Doliny Prądnika. Pomiędzy dwoma otworami przebiega obszerny, o owalnym przekroju korytarz, który w 2/3 długości zmienia kierunek i prowadzi do otworu północnego w pionowej ścianie. Od korytarza odgałęzia się meandrujący ciąg boczny, dużo węższy, prowadzący do niewielkiej salki. Łączna długość całej jaskini wynosi 58 m.
Jaskinia powstała w późnojurajskim wapieniu skalistym na systemie prostopadłych do siebie pionowych i rozmytych spękań ciosowych, oraz ukośnym pęknięciu ciosowym lub nachylonej powierzchni uławicenia. Pierwotnie namulisko jaskini składało się z dwóch zasadniczych warstw; górnej warstwy próchnicznej i leżącej pod nią, a bezpośrednio na spągu żółtej gliny. Warstwa próchniczna miała średnią miąższość 35 cm, warstwa gliny do 0,5 m. Namulisko to zostało całkowicie wybrane podczas wykopalisk archeologicznych. Obecnie namulisko jest cienkie, gliniaste z gruzem wapiennym, pokryte niewielką ilością liści, a miejscami goły spąg. Wskutek wybrania namuliska korytarze jaskini mają przekrój okrągły lub owalny. Nacieki występują w formie polew kalcytowych, drobnych stalaktytów, żeber naciekowych i nacieków grzybkowych.
Jaskinia jest sucha, w głębi ciemna. W korytarzu pomiędzy otworami jest silny przewiew powietrza. W pobliżu otworów ściany są pokryte glonami, a miejscami także porostami i mchami. Na spągu w zasięgu okapu otworu zachodniego liczne rośliny wyższe. W jaskini stwierdzono występowanie wielu gatunków bezkręgowców.
Historia poznania.
Jaskinia znana była od dawna. Pierwsza wzmianka o niej pochodzi z 1899 roku od Stanisława Jana Czarnowskiego. W 1924 roku jaskinię uznano za zabytek. Zinwentaryzował ją Kazimierz Kowalski w 1947 roku
W jaskini tej S.J. Czarnowski prowadził badania archeologiczne. W osadach jaskini znaleziono pozostałości pięciu ognisk. Największe z nich, znajdujące się w otworze zachodnim, miało powierzchnię do 10 m2. W warstwach próchnicznych Czarnowski znalazł artefakty pochodzące z neolitu i młodsze. Była to ceramika, wyroby krzemienne, kamienne, kościane, rogowe, żelazne, ołowiane i srebrne. Znaleziska archeologiczne dowodzą, że jaskinia była wykorzystywana jako okresowe schronienie od czasów przedhistorycznych do współczesnych. Podczas ostatniej wojny znajdowała się w niej radiostacja Armii Krajowej.
Jaskinia leży na terenie parku narodowego, zwiedzanie wymaga zgody dyrekcji Ojcowskiego Parku Narodowego.

</doc>
<doc id="1199400" url="https://pl.wikipedia.org/wiki?curid=1199400" title="Rież">
Rież

Rież (ros. "Реж") — miasto w Federacji Rosyjskie, w obwodzie swierdłowskim. Centrum administracyjne rejonu rieżewskiego.
Położone na wschodnim stoku Środkowego Uralu nad brzegami rzeki Rież, 83 km na północny wschód od Jekaterynburga. Ze względu na rzeźbę terenu nazywany przez mieszkańców "Rosyjską Szwajcarią". W mieście stacja kolejowa.
Historia.
Powstał jako osiedle mieszkaniowe budowniczych zakładów metalurgicznych w 1773 roku. Prawa miejskie nadano w roku 1943. Do 1917 słynął z kowalstwa artystycznego.

</doc>
<doc id="1199404" url="https://pl.wikipedia.org/wiki?curid=1199404" title="Ministrowie ds. Irlandii Północnej w brytyjskim gabinecie cieni">
Ministrowie ds. Irlandii Północnej w brytyjskim gabinecie cieni

Minister ds. Irlandii Północnej w gabinecie cieni (en. "Shadow Secretary of State for Northern Ireland")

</doc>
<doc id="1199410" url="https://pl.wikipedia.org/wiki?curid=1199410" title="Mieczysław Żywczyński">
Mieczysław Żywczyński

Mieczysław Żywczyński (ur. 13 stycznia 1901 w Warszawie, zm. 21 lutego 1978 w Lublinie) – polski duchowny rzymskokatolicki, historyk, profesor zwyczajny Wydziału Teologii Katolickiego Uniwersytetu Lubelskiego.
Życiorys.
Był synem Władysława i Emilii z Piekutów. Do szkoły powszechnej uczęszczał w Warszawie. W 1921 ukończył Gimnazjum im. św. Stanisława Kostki w Płocku. Tu też ukończył seminarium duchowne, gdzie nawiązał bliższą znajomość z (późniejszym księdzem patriotą) Leonardem Świderskim. Święcenia kapłańskie otrzymał w 1926 roku. Studiował na Uniwersytecie Warszawskim filozofię (pracę magisterską "Wielka Emigracja i Kościół" pisał pod kierunkiem prof. Marcelego Handelsmana; obrona w roku 1930). Dzięki stypendium przebywał kilkakrotnie we Włoszech, Szwajcarii i Austrii (1930, 1932, 1935, 1937). W 1933 uzyskał stopień doktora na podstawie rozprawy "Geneza i następstwa encykliki „Cum primum” z 9 VI 1832 r. Watykan i sprawa polska w latach 1830–1837".
Po wybuchu II wojny światowej został wysiedlony z Płocka, tracąc zgromadzone rękopisy i bibliotekę. Przebywał w Łowickiem i Kieleckiem (1939-1941). Następnie przybył do Warszawy. Tutaj od 1942 uczestniczył w wyższym tajnym nauczaniu na Uniwersytecie Ziem Wschodnich. W 1945 habilitował się na Wydziale Teologii Katolickiej Uniwersytetu Warszawskiego. Od 1946 był wykładowcą Katolickiego Uniwersytetu Lubelskiego. Objął na nim Katedrę Historii Kościoła. W 1954 otrzymał tytuł profesora nadzwyczajnego, a w 1966 tytuł profesora zwyczajnego.
Był współorganizatorem Instytutu Historii Kościoła KUL. W badaniach naukowych początkowo skupił się na stosunku Kościoła katolickiego do ruchów społecznych w Europie, później głównym kierunkiem jego zainteresowań stały się dzieje powszechne. Jego synteza historii XIX w. do 1871 r., opublikowana w 1964 r., doczekała się łącznie trzynastu wydań (w tym dwóch z dodrukami) i do dziś stanowi jeden z podstawowych podręczników akademickich. Związany z ruchem tzw. „księży patriotów” i środowiskiem „Pax” (działalność w Komitecie Intelektualistów i Działaczy Katolickich).
Pod jego kierunkiem prace pisali Czesław Bartnik, Zygmunt Zieliński oraz Jan Kracik.
Rękopisy.
Pozostawił po sobie mocno osobisty dziennik z lat 1948–1949 i 1952–1969, noszący również cechy zapisków o charakterze intymnym. Dotyczy on jego działalności o charakterze społeczno-politycznym, naukowym i życia codziennego. Ważne miejsce zajmuje w nim złożona sytuacja autora na Katolickim Uniwersytecie Lubelskim, zwłaszcza po 1956 r. Sporo charakterystyk współczesnych mu duszpasterzy, w tym hierarchii kościelnej, działaczy katolickich i pracowników naukowych KUL.

</doc>
<doc id="1199413" url="https://pl.wikipedia.org/wiki?curid=1199413" title="Okręg wyborczy Redcar">
Okręg wyborczy Redcar

Okręg wyborczy Redcar powstał w 1974 r. i wysyła do brytyjskiej Izby Gmin jednego deputowanego. Okręg obejmuje część dystryktu Redcar and Cleveland.

</doc>
<doc id="1199417" url="https://pl.wikipedia.org/wiki?curid=1199417" title="Konrad Pałubicki">
Konrad Pałubicki

Konrad Józef Pałubicki (ur. 1910, zm. 1992) – kompozytor, muzykolog, pedagog, twórca hejnału bydgoskiego, prof. zw. Akademii Muzycznej w Gdańsku i Instytutu Wychowania Muzycznego Wyższej Szkoły Pedagogicznej w Bydgoszczy (późniejszego Uniwersytetu Kazimierza Wielkiego) działacz i animator życia muzycznego na Wybrzeżu i w Bydgoszczy.
Życiorys.
Początki.
Urodził się 16 marca 1910 r. w Dziembówku niedaleko Ujścia, w powiecie chodzieskim. Był synem Franciszka, urzędnika kolejowego i Wandy z d. Wyrwickiej.
Po zakończeniu I wojny światowej zamieszkał wraz z rodzicami w Bydgoszczy. Tutaj uczęszczał do Państwowego Gimnazjum Humanistycznego. W wieku 17 lat zainteresował się muzyką. Zaczął pobierać prywatne lekcje gry na fortepianie u Magdaleny Bylczyńskiej. Jako stypendysta Dyrekcji Gdańskiej PKP odbył studia muzyczne na Uniwersytecie Poznańskim. W czerwcu 1937 r. uzyskał tytuł magistra filozofii w zakresie muzykologii. Jednocześnie ukończył klasę gry na fortepianie Jana Skrzydlewskiego w Wielkopolskiej Szkole Muzycznej. W tym samym czasie jako prywatny uczeń studiował teorię i kompozycję u Stanisława Bolesława Paradowskiego w Konserwatorium Poznańskim. W latach 1937–1939 uczył śpiewu w Państwowym Gimnazjum i Liceum im. T. Kościuszki w Jarocinie. Tam prowadził, aż do wybuchu II wojny światowej, orkiestrę i chór.
Wojnę i okupację przeżył w Krakowie. Udzielał lekcji gry na fortepianie. Od 1942 r. dojeżdżał do Warszawy na prywatne lekcje z zakresu teorii i kompozycji u Kazimierza Sikorskiego i pianistyki u Zbigniewa Drzewieckiego. W tym czasie próbował swoich sił jako kompozytor. Napisał kilka utworów fortepianowych i pieśni.
Okres bydgoski.
W 1945 r. powrócił do Bydgoszczy, gdzie 1 maja tego roku objął stanowisko referendarza, a następnie kierownika oddziału muzyki w Wydziale Kultury i Sztuki Pomorskiego Urzędu Wojewódzkiego. Włączył się aktywnie w odbudowę życia muzycznego miasta. Działał w Towarzystwie Muzycznym, współtworzył Orkiestrę Radiową i Pomorską Orkiestrę Symfoniczną. Od 1945 r. nauczał kompozycji i teorii muzyki w Miejskim Konserwatorium Muzycznym. W latach 1947–1961 pracował w Średniej Szkole Muzycznej w Bydgoszczy (od 1952 Liceum Muzyczne). Był wymagającym pedagogiem i energicznym organizatorem.
Obok pracy pedagogicznej, działał społecznie. W 1946 r. uczestniczył w Komitecie Obchodów 600-lecia nadania praw miejskich Bydgoszczy, w ramach którego, obok Festiwalu Muzyki Polskiej, odbył się plenarny Zjazd Komisji Programowej Szkolnictwa Muzycznego przy Ministerstwie Kultury i Sztuki. Gdy Sekcja Muzyczna Komitetu Obchodów 600-lecia miasta Bydgoszczy ogłosiła konkurs na hejnał bydgoski, spośród 26 kandydatów, którzy przystąpili do konkursu, jury wybrało jego kompozycję opartą na motywach kaszubskich. Ustalono, iż hejnał Bydgoszczy będzie rozbrzmiewał trzykrotnie z wieży kościoła Klarysek przy ul. Gdańskiej.
Był osobą cenioną w środowisku muzycznym Bydgoszczy. Miał swój udział w powstaniu Studia Operowego, następnie jej upaństwowieniu oraz staraniach o budowę nowego gmachu dla tej instytucji. Był również członkiem komisji programowej festiwalu Musica Antiqua Europae Orientalis. Zaangażował się w organizowanie Międzynarodowych Kursów Wakacyjnych w Lubostroniu, będących formą naukowych obrad towarzyszących festiwalowi.
Konrad Pałubicki został sportretowany jako prof. Pałuba-Pałubiński w powieści Macieja Dęboróg-Bylczyńskiego „Wygnańcy Ewy” (wyd. Będzin, 2016).
Okres gdański.
Od 1950 r. był zaangażowany w działalność Państwowej Wyższej Szkoły Muzycznej w Sopocie, późniejszej Akademii Muzycznej im. Stanisława Moniuszki w Gdańsku. Pełnił tam rozliczne funkcje: dziekana Wydziału Kompozycji i Teorii Muzyki (1952–1972), kierownika Katedry Kompozycji i Teorii Muzyki (1961–1972) i prorektora (1971–1972). Podtrzymywał jednakże współpracę z bydgoskim środowiskiem naukowym i muzycznym, wykładając w Wyższej Szkole Pedagogicznej, przewodnicząc przez wiele lat (1959–1968) Wydziałowi Nauk Humanistycznych przy Bydgoskim Towarzystwie Naukowym, którego był jednym z założycieli. Jako redaktor naukowy przygotowywał do druku zeszyty z cyklu "Z dziejów muzyki polskiej na Pomorzu i Kujawach".
W 1968 r. zamieszkał na stałe w Gdańsku, lecz nadal nie zrywał kontaktów z Bydgoszczą, ucząc studentów teorii i kompozycji w Instytucie Wychowania Muzycznego WSP. Był honorowym członkiem bydgoskiego Towarzystwa Muzycznego im. I.J. Paderewskiego, wieloletnim członkiem Związku Kompozytorów Polskich i prezesem gdańskiego oddziału tego związku. Od początku lat 70. przez 10 lat był członkiem Komisji Doktoratów przy Studium Doktoranckim na Wydziale Kompozycji, Teorii Muzyki i Dyrygentury Akademii Muzycznej w Warszawie. W 1957 r. nadano mu tytuł naukowy docenta, zaś w 1967 r. profesora nadzwyczajnego. Uczestniczył w pracach Rady Wyższego Szkolnictwa Artystycznego przy Ministerstwie Kultury i Sztuki. Od 1969 r. przewodniczył komisji rzeczoznawców ds. reformy wyższych szkół muzycznych. Był także autorem wielu prac teoretycznych, skryptów, artykułów, zwłaszcza zaś 2-tomowego dzieła "Współczesne techniki kompozytorskie". Był promotorem i recenzentem wielu prac doktorskich.
Zmarł 22 października 1992 r. w Gdańsku. Spoczął na cmentarzu Nowofarnym w Bydgoszczy.
Działalność kompozytorska.
Jego spuścizna kompozytorska obejmuje przede wszystkim dzieła symfoniczne, koncerty, utwory instrumentalne, pieśni i muzykę kameralną. Około 50 kompozycji powstało w tzw. „okresie bydgoskim”. Były to m.in. kompozycje orkiestrowe ("Groteska symfoniczna" i "Witraże" – tryptyk), koncerty (fortepianowe, skrzypcowe, wiolonczelowe, fletowe), utwory wokalno-instrumentalne (kantata "Mój świat", pieśni na głos z fortepianem i towarzyszeniem innych instrumentów), utwory kameralne (kwartety smyczkowe, na skrzypce, wiolonczelę i flet), kompozycje na instrumenty solo lub solo z orkiestrą, tj. "Muzyka na głos i orkiestrę" oraz utwory sceniczne: "Chimery" – balet. Swoje kompozycje pisał dla konkretnych wykonawców, m.in. Lucjana Galona, Krystyny Sucheckiej, Jerzego Sulikowskiego, Romana Sucheckiego. Do większych utworów wykonanych w Bydgoszczy należały m.in.: "Koncert skrzypcowy" (1951), "Concertino na fortepian i orkiestrę" (1956). Ostatni koncert kompozytorski z jego udziałem odbył się w 1992 r. w Filharmonii Pomorskiej, na kilka miesięcy przed jego śmiercią.
W 1964 r. opracował "Chimery", wykonywane wówczas jako utwór symfoniczny, jako muzykę baletową dla potrzeb bydgoskiej opery. Wystawiono ten choreograficzny obraz, jako trzeci, w tryptyku przygotowanym na bydgoski Festiwal Muzyki Polskiej (1964) pod nazwą "Balety polskie".
Wśród wielu jego kompozycji, kilka zostało nagrodzonych na ogólnopolskich konkursach, m.in.:
Zaangażowanie polityczne.
Konrad Pałubicki nie związał się z żadnymi ugrupowaniami, prócz twórczych (kompozytorskich). Był niezależny w swoich poglądach, lecz jednocześnie tolerancyjny wobec poglądów innych.
Rodzina.
Konrad Pałubicki był żonaty z wdową Janiną z d. Bazarnik. Nie miał własnych dzieci. Był ojcem dla dzieci żony z pierwszego małżeństwa: Mariana (ur. 1946) i Jolanty (ur. 1949). Miał czworo rodzeństwa, m.in. brata Rajmunda (1929–1945) – harcerza zastrzelonego w pierwszym pochodzie pierwszomajowym w Bydgoszczy, patrona ulicy w Bydgoszczy i Elżbietę, która mieszkała z bratem Konradem do roku 1966 w Bydgoszczy w mieszkaniu Magdaleny Bylczyńskiej i była pod opieką rodziny Bylczyńskich do swojej śmierci. 

</doc>
<doc id="1199427" url="https://pl.wikipedia.org/wiki?curid=1199427" title="Ludolf Lotaryński">
Ludolf Lotaryński

Ludolf (zm. 11 kwietnia 1031 r.) – wójt Brauweiler, pan dziedziczny Waldenburga, a przez małżeństwo także Zütphen. Był cesarskim dowódcą, chorążym i wójtem Kolonii.
Życiorys.
Ludolf był najstarszym synem Ezzona i Matyldy Saksońskiej, bratem królowej Polski Rychezy. Poślubił Matyldę z Zütphen, córkę Ottona z Zütphen, która wniosła mu dobra w Twente i Westfalii, prawa wójta w biskupstwie Münster i klasztorze Borghorst.
Ludolf miał troje dzieci:
Ludolf został pochowany w klasztorze Brauweiler.

</doc>
<doc id="1199430" url="https://pl.wikipedia.org/wiki?curid=1199430" title="Retro">
Retro

Retro – termin używany do określania elementów współczesnej kultury, które pochodzą lub są świadomą imitacją trendów w modzie, światopoglądzie, zachowaniu z niedalekiej przeszłości, a które są obecnie uznawane za niemodne.
Pochodzenie.
Słowo "retro" pochodzi od łacińskiego przedrostka retro-, który dosłownie oznacza "wstecz" lub "w przeszłości", zwłaszcza w takich słowach jak "retrospektywny", czyli odnoszący się do nostalgicznego lub krytycznego spojrzenia w przeszłość.
W okresie powojennym słowo to nabrało nowego znaczenia z chwilą pojawienia się określenia "retrorocket" oznaczającego rakietę hamującą (skrót od "retrograde rocket", czyli rakiety, która jest wystrzeliwana w kierunku przeciwnym do ruchu statku kosmicznego), używaną w latach 60. XX wieku w amerykańskim programie kosmicznym. We Francji słowo "rétro", to skrót od francuskiego "rétrospectif", weszło do obiegu i osiągnęło popularność, gdy zaczęto powtórnie oceniać postać Charles'a de Gaulle’a i rolę Francji w II wojnie światowej. Francuska moda retro z lat 70. XX wieku w filmach i opowiadaniach poddała ocenie postępowanie francuskich cywili w czasie okupacji hitlerowskiej. Wkrótce potem terminu retro zaczęto używać w odniesieniu do francuskiej mody, która odwoływała się do tego okresu.
Zaraz potem termin ten został wprowadzony do języka angielskiego za pośrednictwem mody i kultury popularnej, gdzie kojarzy się raczej z cynicznym powrotem starszych trendów. (Elizabeth E. Guffey, "Retro: The Culture of Revival", s. 9-22). Jean Baudrillard, francuski myśliciel, w swojej książce "Symulakry i symulacja" określa słowo "retro" jako demitologizację przeszłości, oddalanie teraźniejszości od istotnych poglądów, które kierowały erą nowożytną (Jean Baudrillard, "Symulakry i symulacja", s. 43.).
Użycie słowa.
Słowo "retro" używane jest często w znaczeniu pozytywnym, w odniesieniu do: 
Słowo "retro" często używane jest błędnie w odniesieniu do oryginalnych, starszych przedmiotów (np. ubiorów), które same w sobie nie są przedmiotami "retro", choć aktywność związana z korzystaniem z nich obecnie jest "retro-aktywnością". W szczególności błędnym jest używanie słowa "retro" jako synonimu słowa "stary", "klasyczny", "antyczny" czy "vintage". 
Wyjątkowe umiłowanie do stylu retro jest nazywane "retrofilią". 
Odmiany Retro.
Muzyka retro.
W latach 80. XX wieku, retro odnosiło się do nowego gatunku muzyki, a w szczególności do muzyki dance, popularnej w owym czasie w Stanach Zjednoczonych. Początkowo określano ją mianem nowej fali, która częściowo wywodziła się z gatunku punk rocka z późnych lat 70. i wczesnych lat 80. XX wieku oraz gatunku psychedelic trance z późnych lat 60. i 70. Wiele spośród piosenek oraz albumów określanych w tamtym czasie mianem retro pojawiło się przy okazji wielkiego postępu w rozwoju elektronicznego tworzenia muzyki, czyli za pomocą komputera, sprzętu elektronicznego bądź za pomocą instrumentów elektromechanicznych. Poglądy na to, jak obszerna jest kategoria muzyki retro, są zróżnicowane. Jednak ani cała muzyka, ani nawet cała muzyka dance z lat 80., nie była uważana za muzykę retro. Obecnie era retro jest umieszczana w ramach czasowych pomiędzy rokiem 1966, kiedy to The Beatles wydali piosenki "Rain" oraz "Tomorrow Never Knows", i 1997, kiedy to Kalifornia jako ostatni stan zdelegalizowała LSD.
Po 2000 roku zaczęły powstawać gatunki stylizowane na retro, tj.:
"Retro" w muzyce obejmuje również używanie starego analogowego oraz cyfrowego sprzętu audio, tj. gramofony, magnetofony szpulowe i kasetowe, odtwarzacze CD oraz przestarzałych nośników dźwięku, np. płyt winylowych, taśm i kaset magnetofonowych, płyt CD. Przyczyn powrotu do dawnych metod odtwarzania dźwięku upatruje się w wytwórniach płytowych, walczących z piractwem w Internecie. Wydawanie albumów na przestarzałych nośnikach, głównie na płytach winylowych, ma za zadanie utrudnić nieautoryzowanie kopiowanie zawartych na nich treści. Inną przyczyną może być chęć osiągnięcia najlepszej jakości dźwięku, tzw. "high fidelity"; która to wraz z popularyzacją serwisów streamingowych, tj. Spotify lub iTunes, przestała być priorytetem dla firm udostępniających muzykę w Internecie.
Retrogaming.
To hobby, które staje się coraz bardziej popularne i polega na graniu w stare gry video, naprawianiu starszych sprzętów do grania oraz tworzenie i udostępnianie programów wykorzystujących 100% możliwości danej platformy. Wydawanie nowych gier, nawiązujących oprawą graficzną (sprite, pixel-art), muzyczną i dźwiękową (chiptune, AdLib, MIDI, CD Audio) wraz z mechanikami ze starych gier z lat 80. i 90. Przykładowe retro-gry to: Shovel Knight, Attack of PETSCII Robots, Super Phantom Cat, seria Hotline Miami, Xeno Crisis, itp. 
Można wyróżnić kilka typów sprzętu, jaki do tego celu jest wykorzystywany: 
Odnogą retrogamingu jest speedrun, czyli przechodzenie starszych gier w jak najkrótszym czasie, nierzadko wykorzystując błędy (ang. glitch) tj. przechodzenie przez ściany, bardzo długie skoki, moment ładowania kolejnego etapu. Do takich gier można zaliczyć: Doom, Quake, Duke Nukem 3D, Half-Life, Super Mario Bros., starsze odsłony The Legend of Zelda, GoldenEye 007, Time Splitters. Organizowane są turnieje oraz livestreamy, podczas których najlepsi gracze rywalizują o uzyskanie jak najkrótszych czasów ukończenia danego tytułu.
Moda retro.
Moda retro to styl ubierania polegający na noszeniu ubrań z minionych lat, głównie z lat 50., 60. i 70. Ten sposób ubierania się często zawiera odzież i dodatki charakterystyczne dla mody z danego okresu. Wielu projektantów wykorzystuje takie elementy w sposób przesadzony. Określenie "elegancja w stylu retro" odnosić się może do: 
Retro Sport.
Odzież sportowa stylizowana na lata 70. i 80. XX wieku jest charakterystycznym i wyraźnym przykładem tego trendu. Dużą popularnością cieszą się kurtki piłkarskie, koszulki i T-shirty z emblematami kiedyś istniejących klubów piłki nożnej. Zazwyczaj ubrania te przypominają swoim wyglądem dawne czasy dzięki zastosowaniu linii po bokach oraz połączeniu kolorów typowych dla tamtego okresu. Charakterystycznym przykładem są Mistrzostwa Świata w Piłce Nożnej z 1970 roku, które odbyły się w Meksyku. Logo oraz typ czcionki z tego okresu są stosowane na różnego rodzaju strojach typu retro sport. Ponadto takie marki jak Adidas, Puma czy Nike mają własne działy, które specjalizują się w produktach typu "retro". Również niektóre kluby piłki nożnej, baseballa i koszykówki ponownie wypuściły swoje dawne stroje sportowe, aby zwiększyć ich sprzedaż.
Samochody retro.
Samochody retro to nowo zaprojektowane pojazdy, których stylistyka jest oparta na samochodach w dawnych epok, jednak nie zostały w nich wykorzystane żadne elementy oryginalnych konstrukcji, np.: 
Nurtem silnie spokrewnionym z estetyką "retro" w motoryzacji jest neoklasycyzm, który w bardziej bezpośredni i kontrastowy sposób nawiązuje do estetyki z epoki przedwojennej i pierwszej połowy XX wieku. 

</doc>
<doc id="1199433" url="https://pl.wikipedia.org/wiki?curid=1199433" title="Youssef Safri">
Youssef Safri

Youssef Safri (arab. يوسف سفري, ur. 3 stycznia 1977 w Casablance) – marokański piłkarz grający na pozycji środkowego pomocnika.
Kariera klubowa.
Safri urodził się w Casablance, a piłkarską karierę rozpoczął w tamtejszym klubie Raja. W 1998 roku w wieku 21 lat zadebiutował w pierwszej lidze. W tamtym sezonie wywalczył tytuł mistrza Maroka, a także zdobył Superpuchar Afryki i wygrał Afrykańską Ligę Mistrzów (0:0, 0:0 karne 4:3 z Espérance Tunis). Także w 2000 i 2001 roku Safri zostawał mistrzem kraju.
W 2002 roku Safri wyjechał do Anglii i przeszedł do tamtejszego Coventry City. Przez trzy sezony grywał w Football League Championship, wtedy jeszcze zwanym First Division. W grudniu 2003 zasłynął tym, że w spotkaniu z Sunderlandem w brutalny sposób sfaulował Irlandczyka Colina Healy’ego, w efekcie czego złamał mu nogę. Dla Coventry wystąpił w 91 spotkaniach i zdobył jednego gola.
W 2004 roku Youssef przeszedł do innego angielskiego klubu, Norwich City, który dopiero co awansował do Premiership. Kosztował pół miliona funtów. W angielskiej ekstraklasie Marokańczyk zadebiutował 28 sierpnia w przegranym 1:4 domowym meczu z Arsenalem. W 34. kolejce ligowej zdobył gola strzałem z 30 metrów, a Norwich pokonało Newcastle United 2:1. Na koniec sezonu „Kanarki” spadły jednak z ligi, a Safrim zainteresował się Feyenoord, jednak ostatecznie Youssef został w Norwich. W kolejnych dwóch sezonach rozegrał dla Norwich 65 meczów w lidze i strzelił 2 gole, jednak miejsce w składzie stracił po przybyciu do klubu menedżera Petera Granta. W sierpniu 2007 Grant oznajmił, że dla Safriego nie ma miejsca w Norwich .
2 sierpnia 2007 Safri odszedł z Norwich i podpisał 2-letni kontrakt z Southampton F.C. opiewający na sumie 500 tysięcy funtów. Po roku gry w tym klubie trafił do Kataru i został piłkarzem tamtejszego Qatar SC.
Kariera reprezentacyjna.
W reprezentacji Maroka Safri zadebiutował w 2000 roku. Wcześniej w 1997 roku brał udział z kadrą U-21 w młodzieżowych MŚ w Malezji, a w 2000 na Igrzyskach Olimpijskich w Sydney. W 2002 roku zaliczył swój pierwszy turniej o Puchar Narodów Afryki, jednak Maroko nie wyszło wówczas z grupy. W 2004 roku na Pucharze Narodów Afryki 2004 wywalczył wicemistrzostwo Afryki, a w 2006 roku nie wyszedł z Marokiem z grupy. W 2008 roku po raz czwarty znalazł się w kadrze na ten turniej.

</doc>
<doc id="1199436" url="https://pl.wikipedia.org/wiki?curid=1199436" title="Wspólnota administracyjna Welzheim">
Wspólnota administracyjna Welzheim

Wspólnota administracyjna Welzheim – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba wspólnoty znajduje się w mieście Welzheim, przewodniczącym jej jest Hermann Holzner.
Wspólnota administracyjna zrzesza jedno miasto i jedną gminę wiejską:

</doc>
<doc id="1199437" url="https://pl.wikipedia.org/wiki?curid=1199437" title="Hermann Tuntke">
Hermann Tuntke

Hermann Tuntke (ur. 11 marca 1907, zm. 19 września 1947 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Scharführer.
Członek Waffen-SS. W latach 1943–1945 pełnił służbę w kompleksie obozowym Mauthausen. Był strażnikiem w podobozach "Wiener-Neudorf" i "Haidfeld". Tuntke szczególnie znęcał się nad więźniami podczas apeli. Wielu z nich zakatował wówczas na śmierć. Przed ewakuacją obozu "Haidfeld" (placówki "Wiener-Neudorf") nakazał zamordować kilku niezdolnych do marszu więźniów śmiertelnymi zastrzykami.
Hermann Tuntke został za swoje zbrodnie osądzony 21 maja 1947 przez amerykański Trybunał Wojskowy w Dachau. Skazano go na karę śmierci przez powieszenie i stracono w więzieniu Landsberg we wrześniu 1947.

</doc>
<doc id="1199438" url="https://pl.wikipedia.org/wiki?curid=1199438" title="Fukuyama">
Fukuyama

 – miasto w Japonii, na wyspie Honsiu, nad rzeką Ashida, w prefekturze Hiroszima.
Położenie.
Miasto leży we wschodniej części prefektury nad Morzem Wewnętrznym, graniczy z miastami:
Historia.
Otrzymało prawa miejskie 1 czerwca 1916 roku.
Przemysł.
W tym mieście rozwinął się przemysł chemiczny, maszynowy, włókienniczy, elektrotechniczny oraz spożywczy.

</doc>
<doc id="1199439" url="https://pl.wikipedia.org/wiki?curid=1199439" title="Związek gmin Plüderhausen-Urbach">
Związek gmin Plüderhausen-Urbach

Związek gmin Plüderhausen-Urbach – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba związku znajduje się w miejscowości Plüderhausen, przewodniczącym jego jest Andreas Schaffer.
Związek zrzesza dwie gminy wiejskie:

</doc>
<doc id="1199440" url="https://pl.wikipedia.org/wiki?curid=1199440" title="Reprezentacja Antigui i Barbudy w piłce nożnej mężczyzn">
Reprezentacja Antigui i Barbudy w piłce nożnej mężczyzn

Reprezentacja Antigui i Barbudy w piłce nożnej – narodowa reprezentacja Antigui i Barbudy w piłce nożnej. Za jej funkcjonowanie odpowiedzialny jest Antigua and Barbuda Football Association. Narodowa federacja jest członkiem CONCACAF. Największym sukcesem reprezentacji było zdobycie 4. miejsca podczas Pucharu Karaibów w 1998 roku.
Historia.
Pierwszy mecz międzynarodowy.
Reprezentacja Antigui i Barbudy swój pierwszy mecz rozegrała w 1972 przeciwko Trynidadowi i Tobago Ten mecz skończył się wynikiem 11:1, która jest największą porażką tej kadry.
Ranking FIFA.
Reprezentacja Antigui i Barbudy zajmuje aktualnie (27. lipca 2011) 11. miejsce w CONCACAF.
Rekordziści.
Zaktualizowany na 12 czerwca 2022.
Obecny skład.
Wymienieni piłkarze zostali powołani na Ligę Narodów CONCACAF 2022/2023 na mecze przeciwko Barbadosowi, Gwadelupie i Kubie na 2, 5, 9, 12 czerwca 2022
Sukcesy.
Puchar Karaibów w piłce nożnej

</doc>
<doc id="1199441" url="https://pl.wikipedia.org/wiki?curid=1199441" title="Związek gmin Sulzbach">
Związek gmin Sulzbach

Związek gmin Sulzbach – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba związku znajduje się w miejscowości Sulzbach an der Murr, przewodniczącym jego jest Dieter Zahn.
Związek zrzesza trzy gminy wiejskie:

</doc>
<doc id="1199445" url="https://pl.wikipedia.org/wiki?curid=1199445" title="Związek gmin Winnenden">
Związek gmin Winnenden

Związek gmin Winnenden – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Stuttgart, w regionie Stuttgart, w powiecie Rems-Murr. Siedziba związku znajduje się w mieście Winnenden, przewodniczącym jego jest Bernhard Fritz.
Związek zrzesza jedno miasto i dwie gminy wiejskie:

</doc>
<doc id="1199446" url="https://pl.wikipedia.org/wiki?curid=1199446" title="Stiltskin">
Stiltskin

Stiltskin – szkocka grupa popowo-rockowa założona w 1992 w Glasgow.
Historia.
W 1994 grupa wydała album "The Mind’s Eye", w 2007 "She", w 2007 "Unfulfillment", a w 2011 album koncertowy "Live".

</doc>
<doc id="1199451" url="https://pl.wikipedia.org/wiki?curid=1199451" title="Alexander Peroutka">
Alexander Peroutka

Alexander Peroutka (ur. 24 listopada 1905, zm. 12 stycznia 1948 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Unterscharführer.
Członek załogi "Gusen II", podobozu Mauthausen, od sierpnia 1944 do kwietnia 1945. Początkowo, do grudnia 1944, pełnił służbę jako strażnik i kierownik komand więźniarskich. Następnie został kierownikiem komanda pracującego w fabryce Messerschmitta znajdującej się w "St. Georgen". Komando to liczyło ok. 1000 więźniów. Nieustannie katował podległych mu więźniów, niektórych w ten sposób zamordował lub trwale okaleczył. Peroutka uczestniczył również w egzekucjach przez rozstrzelanie i powieszenie.
Skazany w procesie US vs. Hans Böhn na karę śmierci przez powieszenie przez amerykański Trybunał Wojskowy w Dachau. Stracony w więzieniu Landsberg w styczniu 1948.

</doc>
<doc id="1199452" url="https://pl.wikipedia.org/wiki?curid=1199452" title="14 Pułk Piechoty Ziemi Kujawskiej">
14 Pułk Piechoty Ziemi Kujawskiej

14 Pułk Piechoty (14 pp) – oddział piechoty Wojska Polskiego II RP.
Formowanie i zmiany organizacyjne.
26 października 1918 roku w garnizonie Jiczyn Polacy-żołnierze Batalionu Zapasowego c. i k. 90 pułku piechoty na czele z porucznikiem Pieniążkiem wypowiedzieli posłuszeństwo władzom zwierzchnim i przejęli komendę nad oddziałem.
27 października 1918 roku w Krzywym Rogu Polacy-żołnierze c. i k. 90 pułku piechoty na czele z porucznikiem Sternem przejęli dowództwo nad jednostką z zamiarem powrotu z frontu do macierzystego garnizonu Jarosław. W nocy z 10 na 11 listopada 1918 roku na stacji kolejowej w Chodorowie Polacy stoczyli zwycięską potyczkę z Ukraińcami. W czasie walki poległo trzynastu żołnierzy. Kilkunastu zostało rannych.
6 listopada 1918 roku batalion zapasowy 90 pp powrócił do Jarosławia, gdzie połączył się z oddziałem, który powrócił z frontu. Dowództwo nad polskim 90 pułkiem piechoty objął por. Ignacy Misiąg.
W tym samym czasie w garnizonie Jarosław stacjonowała Kadra c. i k. 34 pułku piechoty. Dowództwo tego oddziału przejął por. Cieśliński. W listopadzie 1918 roku komendant garnizonu Jarosław, ppłk Wiktor Jarosz-Kamionka, przystąpił, na bazie kadry 34 pp, do organizacji 1 pułku piechoty Ziemi Jarosławskiej.
Ograniczony napływ ochotników do dwóch tworzących się oddziałów piechoty oraz rozpoczęta wojna z Ukraińcami zmusiła ppłk. Jarosza-Kaminkę do połączenia wysiłków organizacyjnych. W miejsce dotychczasowych dwóch jednostek został sformowany jeden oddział, któremu została nadana nazwa i numer – „9 Pułk Piechoty”. I batalion został zorganizowany z żołnierzy 1 pułku piechoty Ziemi Jarosławskiej, III batalion z żołnierzy 90 pułku piechoty, natomiast II batalion został sformowany z ochotników. W lutym 1919 roku jednostka została przemianowana na 14 pułk piechoty, a wiosną tego roku włączona w skład VII Brygady Piechoty.
W grudniu 1919 batalion zapasowy pułku stacjonował w Aleksandrowie.
Pułk na wojnie polsko-ukraińskiej.
14 maja 1919 roku dowództwo pułku oraz I i III batalion piechoty stacjonowało w Mościskach, a II batalion w Trzcieńcu. Ofensywa armii polskich pod dowództwem marszałka Józefa Piłsudskiego prowadziła pułk zwycięsko przez Sambor, Drohobycz, Stryj, Stanisławów do Niżniowa. Pod Niżniowem pułk stoczył walkę ze wzmocnionym artylerią ciężką i pociągiem pancernym batalionem ukraińskim. Po zwycięstwie pułk pozostał w Niżniowie i likwidował w okolicy niedobitki oddziałów ukraińskich.
Załamanie się ofensywy majowej spowodowało odwrót oddziałów polskich. Pułk wycofując się kolejno obsadził linię rzeki Złota Lipa na odcinku Baranów-Holeszów do Kamiennej Góry. Dalej, prowadząc działania opóźniające, przeszedł nad Gniłą Lipę. Tam obsadził odcinek Bursztyn-Kominki. 18 czerwca 1919 roku pułk wziął udział w przeciwnatarciu i wyszedł na linię rzeki Narajówka. Po krótkotrwałym sukcesie pułk cofał się dalej. Obsadził ponownie obronę nad Gniłą Lipą, a następnie za rzeką Świrz.
28 czerwca 1919 roku, w ramach ogólnej kontrofensywy Armii Polskiej, pułk maszerował w straży przedniej 4 Dywizji Piechoty na Buczacz, zdobył miejscowość, a po minięciu Strypy pododdziały pułku obsadziły linię dawnych okopów austriackich z I wojny światowej w rejonie Dżuryna. Tam pozostawały do 12 lipca 1919 roku.
W sierpniu 1919 roku pułk uczestniczył w jeszcze jednej ofensywie na froncie wołyńskim. Atakując z rejonu Brodów, zdobył Ostróg i obsadził odcinek Ostróg–Międzyrzecz. Potem przemaszerował do Łucka, a następnie do Sarn i zajął rubież obrony nad Uborcią. Tam pozostawał aż do ofensywy kwietniowej 1920 roku. Z rubieży tej organizował wypady na Łuhiny, Kremno, Bolerkę, Kołocko, Zamysłowice.
25 kwietnia armie polskie rozpoczęły ofensywę kwietniową. W jej ramach pułk, wraz z 10 pp, stosując oskrzydlenie zdobył Korosteń. Tu zakończył swój szlak bojowy w ofensywnej części wyprawy kijowskiej. Będąc w odwodzie operacyjnym dowództwa frontu przebywał w rejonie Korostenia do 18 maja.
Pułk na wojnie z bolszewikami.
14 maja 1920 roku nastąpiła ofensywa Frontu Zachodniego Armii Czerwonej. 14 pułk piechoty bez III baonu z 3/4 pac skierowano 23 maja na Zamostocze i Wołodutę. Pułk Wołodutę zdobył. 25 maja zaatakował Niechonicze, a 27 maja doszedł bez walki do Berezyny. III batalion przerzucony został do Mińska i włączony do grupy dowódcy 10 pułku piechoty mjr. Kazimierza Topolińskiego. 25 czerwca dołączył do pułku. 4 lipca rozpoczęła się ofensywa radziecka. 14 pp znalazł się w odwrocie. 9 lipca, współdziałając z 4 pułkiem ułanów, walczył w bitwie pod Hrebionką. Następnie pułk wycofał się na Baranowicze i dalej na Słonim – Wołkowysk – Świsłocz. Podczas przeprawy przez Bug w rejonie Drohiczyna doszło do zwycięskiej bitwy z oddziałami sowieckimi. Pozostający w ciągłym kontakcie z nieprzyjacielem pułk dotarł do Góry Kalwarii i przeprawił się na lewy brzeg Wisły. Tam pułk obsadził odcinek od Holendrów do ujścia Radomki. 16 sierpnia pułk został przesunięty do Jabłonny i dalej do Modlina. 19 sierpnia dotarł do Zakroczymia, gdzie przebywał do 28 sierpnia.
29 sierpnia pułk przewieziono transportem kolejowym do Lwowa z zadaniem osłony miasta z kierunku Bełza i Krystynopola. Pododdziały pułku na froncie lwowskim, w Reklińcu, rozbiły 215 pułk strzelecki ACz. We wrześniu 1920 roku pułk obsadził rejon Przemyślan, a następnie przesunięty został pod Rohatyn. 13 września przeszedł do natarcia kierunku na Dunajowce, Sborów, Zbaraż, Aleksiniec, Wiśniowiec. Szlak bojowy zakończył w Łanowcach.
Z Łanowiec pułk transportami kolejowymi przewieziony został do Sokółki i Kuźnicy, skąd marszem pieszym przeszedł do Grodna. Z Grodna pułk odmaszerował na odcinek Rondomańce – Druskienniki, zabezpieczając tyły wojsk polskich i uczestnicząc w utarczkach z patrolami litewskimi.
We Włocławku stacjonował Batalion Zapasowy 14 pp. W sierpniu 1920 roku żołnierze batalionu odznaczyli się w obronie miasta. 15 sierpnia 1921 roku we Włocławku został wmurowany kamień węgielny, a 15 grudnia 1923 roku odsłonięty pomnik "Poległym obrońcom Wisły w roku 1920".
Pułk w okresie pokoju.
Po zawieszeniu broni pułk przybył do Zambrowa, a w 1921 roku do Włocławka.
W okresie międzywojennym 14 pułk piechoty stacjonował na terenie Okręgu Korpusu Nr VIII w garnizonie Włocławek. Wchodził w skład 4 Dywizji Piechoty.
Do Włocławka pułk przybył w dniu 1 maja 1921 roku. Zajął porosyjskie koszary przy ul. Żytniej 83. W tym też roku założono w pułku spółdzielnię. Wybudowano kasyno oﬁcerskie przy koszarach na ul. Żytniej. W 1926 roku oddano do użytku letnie kasyno nad Wisłą. Przy ul. Żytniej 49 zamieszkali podoficerowie zawodowi. W roku 1928 jednostka otrzymała oświetlenie elektryczne. W 1929 roku wybudowano magazyny przy ul. Toruńskiej. Tam też stacjonował I batalion piechoty. W następnym roku żołnierze wybudowali strzelnicę bojową i rzutnię granatów. Powstała też strzelnica przykoszarowa. Strzelnica szkolna oddana została do użytku w 1932 roku. W tym też roku przeprowadzono kapitalny remont koszar. W 1934 roku zorganizowano przystań na Wiśle i basen kąpielowy na jeziorze Czarnym.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 14 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Kadra oﬁcerska pułku wywodziła się głównie z armii austriackiej. W większości byli to oficerowie i podchorążowie rezerwy. Zdecydowaną większość kadry podoﬁcerskiej stanowili żołnierze o długim stażu, pamiętający jeszcze pierwszą wojnę światową.
W 1928 roku na terenie koszar wybudowano pomnik „Poległym żołnierzom 14 pp”, a w 1930 roku ufundowano tablicę upamiętniającą walki 14 pułku piechoty liniowej w powstaniu listopadowym.
Początkowo dzień święta pułkowego wyznaczono na 27 października – na pamiątkę dnia, w którym c. i k. 90 pułk piechoty ogłosił się oddziałem polskim. 19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 15 maja, jako datę święta pułkowego. Od tego roku pułk obchodził swoje święto w rocznicę walk stoczonych w czasie ofensywy majowej spod Lwowa w 1919 roku. 24 kwietnia 1934 roku Minister Spraw Wojskowych marszałek Polski Józef Piłsudski zmienił datę święta pułkowego 14 pp z dnia 15 maja na dzień 27 października. Święto pułkowe obchodzono bardzo uroczyście – zarówno w koszarach, jak i w mieście.
Od sierpnia 1935 do sierpnia 1939 opiekę duszpasterską nad żołnierzami włocławskiego pułku sprawował ks. starszy kapelan / proboszcz Franciszek Juszczyk.
Pułk w operacji zajęcia Zaolzia.
W skład Samodzielnej Grupy Operacyjnej „Śląsk”, improwizowanej we wrześniu 1938 w celu rewindykacji Zaolzia, wszedł również zbiorczy pułk wystawiony przez 4 Dywizję Piechoty. Poszczególne bataliony tegoż pułku zostały wystawione przez 14, 63 i 67 pułki piechoty. W dowództwie zbiorczego pułku znaleźli się następujący oficerowie 14 pułku piechoty:
W skład zbiorczego batalionu wystawionego przez 14 pp weszli:
Na Zaolzie wyjechała również orkiestra 14 pułku piechoty z kapelmistrzem – kpt. st. sp. Piotrem Wittmanem i tamburmajorem – st. sierż. Alojzym Popelką.
14 pp w kampanii wrześniowej.
Mobilizacja.
Ze względu na zagrożenie wojenne, zgodnie z planem „Z” podjęto działania w rejonie przyszłych działań 4 Dywizji Piechoty. W tym celu 10 sierpnia 1939 wzmocniony batalion I/14 pp został skierowany do wsi Buk Pomorski, a następnie do Jabłonowa Pomorskiego, celem wykonania prac inżynieryjno-saperskich. Na ten odcinek przybył 20 sierpnia, jako dowódca zgrupowania, ppłk dypl. Włodzimierz Brayczewski. Na podstawie rozkazu Generalnego Inspektora Sił Zbrojnych marsz. Edwarda Śmigłego-Rydza z dnia 23 sierpnia 1939, wydanego dowódcy Okręgu Korpusu nr VIII, od godz. 4.00 dnia 24 sierpnia rozpoczął mobilizację 14 pułk piechoty. Odprawę inicjującą te działania przeprowadził zastępca dowódcy pułku ppłk. Władysław Dzióbek. 14 pp mobilizował się do etatów wojennych w ramach mobilizacji alarmowej, w grupie niebieskiej, w garnizonie Włocławek, w czasie od A+24 do A+48. Dodatkowo, w tej samej grupie i czasie, zmobilizował dywizyjne pododdziały: samodzielną kompanię km i br. tow. nr 81 oraz kolumnę taborową parokonną nr 801. W ramach I rzutu mobilizacji powszechnej od dnia 31 sierpnia do 3 września zmobilizował II i III bataliony 144 pułku piechoty rez. i batalion marszowy 14 pp. Do 4 września miał zmobilizować uzupełnienie marszowe dla 81 sam. kompanii km i br. tow.. Po wstępnych czynnościach mobilizacyjnych w koszarach, część pododdziałów pułku mobilizowała się w obiektach i kwaterach w mieście. Do przebywającego na pozycji osłonowej I batalionu pułku wysłano transportem kolejowym uzupełnienia osobowe, konie, broń i etatowy sprzęt. 26 sierpnia po odebraniu przysięgi i przeglądzie pułku przez ppłk. Władysława Dzióbka, 14 pp wraz z 81 sam. komp. km i br. tow. wieczorem wymaszerował, pod dowództwem mjr. Jana Łobzy, do rejonu Lipna. Rano 27 sierpnia pułk dotarł do lasów na zachód od Lipna. Po odpoczynku, nocą 27/28 sierpnia podjęto marsz przez Kikół w kierunku Golubia Dobrzynia. Rano 28 sierpnia pułk doszedł do lasów w rejonie wsi Nowogród, Węgiersk i Paliwodzizna. Kolejnej nocy pułk osiągnął, już bez 81 samodzielnej kompanii km i br. tow., rejon gajówki Dębowa Łąka na południowy wschód od Wąbrzeźna. Nocą 29/30 sierpnia pułk wraz z 4 DP zajął ugrupowanie bojowe w lasach w pobliżu wsi Tomki, Konojady i Czekanowo. W tej ostatniej miejscowości znajdowało się dowództwo 14 pp z ppłk. dypl. Włodzimierzem Brayczewskim. I batalion znajdował się jeszcze w składzie Oddziału Wydzielonego „Jabłonowo”, do czasu zluzowania przez batalion ON „Grudziądz”. 14 pp znajdował się w składzie sił głównych 4 DP, która stanowiła odwód Grupy Operacyjnej „Wschód”. Jednocześnie 31 sierpnia wydzielono 4 kompanię strzelecką, do osłony stanowisk ogniowych artylerii dywizyjnej w rejonie wsi Górale i Góraliki. Tego dnia dowódca pułku udał się do garnizonu we Włocławku i dokonał przeglądu obiektów koszarowych. Stan pułku na dzień 31 sierpnia 1939 roku wynosił: 108 oficerów, 370 podoficerów i 3700 strzelców. W kampanii wrześniowej 1939 pułk walczył w składzie macierzystej 4 Dywizji Piechoty, w GO „Wschód” Armii „Pomorze".
Działania bojowe.
Udział w bitwie nad Osą
1 września o świcie I batalion wraz z dwoma armatami przeciwpancernymi i plutonem artylerii piechoty 14 pp, w składzie OW „Jabłonowo”, zajmował obronę na odcinku od jeziora Płowęż do rzeki Lutryna, z zadaniem zamknięcia kierunku szosy z Lisnowa-Zamek do Świecia nad Osą. Większość pułku przebywała w odwodzie, w składzie zgrupowania 4 DP, w lesie w rejonie Dworu Czekanów i wsi Tomki. Obrona I/14 pp została o 5.20 ostrzelana przez niemiecką artylerię. W trakcie dnia odcinek batalionu nie był atakowany przez nieprzyjaciela. Pod wieczór stanowiska 2 kompanii strzeleckiej zostały zaatakowane przez niemiecki pododdział, który został wyparty przez 2 kompanię strzelecką za rzekę Osę, przy wsparciu ogniowym baterii 4/4 pułku artylerii lekkiej. Zgodnie z rozkazem gen. bryg. Mikołaja Bołtucia, 14 pp (bez wzmocnionego I batalionu) wykonał marsz do stacji kolejowej Konojady. Stąd, po załadowaniu się na transport kolejowy (najpierw III, a potem II batalion), został przetransportowany w dwóch rzutach do st. Mełno. Z uwagi na niedostatek taboru kolejowego kompania przeciwpancerna, kompania zwiadowców, pluton artylerii piechoty i tabory, pod dowództwem kpt. Antoniego Bergera, wykonały marsz pieszy do Mełna. Oba bataliony były podczas rozładunku niegroźnie ostrzeliwane przez artylerię niemiecką. 14 pp skoncentrował się do rana 2 września. Do godz. 11.00 zajął stanowiska obronne za liniami obronnymi oddziałów 16 Dywizji Piechoty, w II rzucie obrony. II batalion, wzmocniony plutonem ppanc. i plutonem artylerii piechoty, zajął stanowiska obronne w lesie na południe od stacji kolejowej Mełno i w oparciu o cukrownię. III batalion, wzmocniony plutonem ppanc., zajął stanowiska w rejonie dworu Mełno. Reszta pododdziałów pułkowych rozmieściła się za batalionami, w odwodzie dowódcy 14 pp.
Zadaniem pułku miało być przeprowadzenie przeciwnatarcia w kierunku Gruty i dworu Orle. Około godz. 12.00 niemiecka artyleria ciężka rozpoczęła ostrzał pozycji 14 pp. Około godz. 13.00, pod naporem niemieckiej 21 DP i batalionu I/10 pułku pancernego, odwrót z pierwszej linii obrony rozpoczęły pułki 16 DP. Od godz. 14.00 pozycje III batalionu zostały zaatakowane przez oddziały niemieckiej 228 DP, a II batalionu przez oddziały 21 DP. 14 pp pomimo zaangażowania w bój kompanii zwiadowców na prawym skrzydle obrony, po godz. 15.00 został rozkazem dowódcy pułku wycofany ze stanowisk obronnych. II/14 pp wycofał się do dworu Zakrzewo, a 5 kompania strzelecka do dworu Gołębiewko. III/14 pp wycofał się do dworu Kitnowo. Kompania zwiadowców stawiała opór na swoim odcinku do godz. 17.00, a następnie dołączyła do 5 kompanii w dworze Gołębiewko. Po południu oddziały 228 DP uderzyły na odcinku OW „Jabłonowo”. Z I/14 pp kontratakowała odwodowa 1 kompania strzelecka, powstrzymując niemieckie natarcie. W godzinach przedwieczornych ppłk. dypl. Włodzimierz Brayczewski otrzymał od dowódcy 4 DP rozkaz wykonania natarcia na dwór Mełno i m. Gruta. O zmroku oba bataliony w I rzucie natarcia podjęły ruch do przodu opanowując Mełno, opuszczone przez niemiecką piechotę. II batalion wraz z dowódcą pułku o godz. 20.00 wykonał natarcie w kierunku Gruty. III batalion chwilowo zatrzymał się w Mełnie. Pluton pionierów na prawym skrzydle natarcia stoczył walkę z patrolami niemieckimi, tracąc 1/4 swojego stanu. Ok. godz. 22.00 II batalion mjr. Łobzy wykonał natarcie na Grutę, w trakcie którego doszło do potyczki ogniowej z batalionem I/63 pułku piechoty, który pomylił obiekt natarcia. Po wyjaśnieniu sytuacji, oba bataliony o godz. 23.00 wykonały natarcie i po ciężkiej walce, również wręcz, opanowały wieś. Po północy dołączył III batalion, który zajął obronę na wzgórzu 98 i w lesie na południowy wschód od Gruty. Natarcie 14 pp wykonano bez wsparcia artylerii. Na osiągniętych stanowiskach, zgodnie z rozkazem dowódcy 4 DP - płk. dypl. Tadeusza Lubicz-Niezabitowskiego, 14 pp zorganizował obronę. II/14 pp w rejonie Gruty, III/14 pp (bez 9 komp. strz.) na wcześniej zajętych stanowiskach, 9 kompania w lesie na północ od dworu Mełno, a kompania zwiadowców na południe od dworu Mełno. W godzinach nocnych 3 września kompania zwiadu ustaliła, że dwór Mełno został zajęty przez niemiecką piechotę. W trakcie potyczki kompania poniosła straty w poległych, wśród nich był ppor. rez. kaw. Stefan Halweg (dowódca plutonu konnego w kompanii zwiadowczej), i rannych.
O świcie 3 września I/14 pp został zluzowany przez batalion szturmowy 16 DP „Grudziądz” i podjął marsz w kierunku dworu Mełno. Od świtu 4 dywizjon artylerii ciężkiej został przydzielony do wsparcia 14 pp. Po silnym ostrzale niemieckiej artylerii na pozycje obronne 14 pp, o godz. 8.00 natarcie wykonała niemiecka 228 DP wsparta czołgami batalionu I/ 10 pułku pancernego. Oba bataliony utrzymały swoje stanowiska, ponosząc jednakże znaczne straty. Po godz. 10.00 ze względu na przenikanie oddziałów niemieckich na tyły pułku, na rozkaz ppłk. Brayczewskiego 14 pp wycofał się: III batalion na wzgórze ok. 400 m od stacji kolejowej Mełno, a II batalion do cukrowni Mełno. Ok. godz. 12.00 wychodzący do kontrnatarcia w kierunku dworu Mełno III batalion został zaatakowany przez ok. 60 niemieckich samolotów w rejonie stacji Mełno, a II batalion na swoich stanowiskach obronnych. Atak lotniczy doprowadził do rozproszenia się pułku. Do godz. 14.00 zdołano zebrać tylko część III batalionu, a do godz. 22.00 w pobliżu kolonii Mazanki koło Radzynia Pomorskiego większość pułku. 14 pp po odtworzeniu pododdziałów stanowił odwód 4 DP. Batalion I/14 pp po przybyciu w rejon Boguszewa, patrolami stwierdził obecność niemieckiego oddziału w dworze Mełno. Nie mając łączności z dowódcą pułku i dywizji, o godz. 15.00 podjął natarcie na dwór Mełno i obsadzone przez piechotę niemiecką okoliczne wzgórza. W walce opanował wzgórze 98 i drugie na wschód od dworu Mełno. Batalion powstrzymał niemieckie kontrnatarcie i dotarł do dworu Mełno. Po godz. 16.00 na rozkaz gen. Bołtucia na dwór Mełno spadła nawała artyleryjska wykonana przez pięć dywizjonów ze składu artylerii dywizyjnej 4 i 16 DP. Wspólne natarcie batalionów I/14 pp i II/67 pułku piechoty doprowadziło do zdobycia dworu Mełno. Do zmroku oba bataliony broniły dworu Mełno przed niemieckimi kontratakami. Z uwagi na zajęcie przez oddziały niemieckie stacji i cukrowni Mełno, po godz. 18.00 rozkazem dowódcy 4 DP batalion I/14 pp został wycofany z dworu Mełno i poprzez Boguszewo i dwór Zakrzewo, pomaszerował do lasu Wronie na południowy zachód od Wąbrzeźna. Tam w godzinach rannych 4 września organizował obronę wspólnie z batalionem III/67 pp. Kompania zwiadowców 14 pp w rejonie dworu Zakrzewo pozostawała w styczności z oddziałami niemieckimi. Reszta 14 pp odpoczywała i odtwarzała zdolność bojową w kolonii Mazanki. O godz. 11.00 pułk podjął marsz do lasu Wronie, gdzie dołączył do I batalionu (wkrótce dotarła tam również kompania zwiadowców). W trakcie walk od 1 do 4 września pułk utracił: poległych 9 oficerów, 11 podoficerów i 97 szeregowych, rannych 7 oficerów, 13 podoficerów i 169 szeregowych, do niewoli dostało się 4 oficerów, 7 podoficerów i 64 szeregowych. Utracono 25% zaprzęgów konnych.
Odwrót przez Kujawy
4 września w godzinach wieczornych 14 pp zgodnie z rozkazem dowódcy 4 DP, płk. dypl. Mieczysława Rawicz-Mysłowskiego, wykonał marsz nocny poprzez Ryńsk i Srebrniki do lasu Elgiszewo nad rzeką Drwęcą (niedaleko Golubia). Rano 5 września zajął tam obronę przejściową I i III batalionem, a II batalionem w odwodzie i kompanią zwiadowców na przedpolu, rozpoznającą kierunek na Wąbrzeźno. Nocą 5/6 września pułk wykonał dalszy marsz odwrotowy. Rano 6 września 14 pp przeprawił się przez most kolejowy na Wiśle w Toruniu i w lesie Stawki zatrzymał się na odpoczynek. Nocą 6/7 września pułk rozpoczął marsz poprzez Brzozę i Brzeźno, by nad ranem 7 września osiągnąć wieś Toporzyszczewo. Rozlokowano się w okolicznych wsiach: Gawronki, Klonowiec i folwark Klonowiec. Kompania zwiadowców w dniu 7 września zaciągnęła placówki koło Brzezia i Kruszyna. Nocnym marszem 7/8 września 14 pp został przegrupowany poprzez Wieniec, Stary Brześć, Pikutkowo do lasów na zachód od Włocławka. Rano 8 września pułk dotarł do gajówki Józefowo i zgodnie z rozkazem dowódcy dywizji zajął obronę na skraju lasu Józefowo. I/14 pp zajął obronę na lewo od szosy Pikutkowo-Włocławek, II/14 pp na prawo od tej szosy, III/14 pp znalazł się w odwodzie pułku, w rejonie młyna Józefowo, po obu stronach rzeki Lubieńki. 8 września, ze swojego garnizonu Włocławek, pułk uzyskał uzupełnienia osobowe w ilości 150 ochotników oraz sprzętowe. Tego dnia do 14 pp dołączył II dywizjon 4 pal. Kolejnym nocnym marszem pułk wraz z II/4 pal, poprzez Kruszyn, Kowal, Bogusławice, Modlibórz, Lubień Kujawski, nad ranem 9 września dotarł na postój we wsi Czaple. Zorganizował obronę przejściową na odcinku jezioro Lubieńskie-dwór Czaple. Tu do pułku włączono kolejne uzupełnienia w ilości 50 oficerów i 300 szeregowych. Nocą 9/10 września forsownym marszem po zatłoczonych drogach, poprzez Łanięta, Niedrzew, Strzelce, Mariankę, Skórzewę, Mnich, Kamienną, po ponad 40 km marszu, pułk osiągnął dwór Ruszki (ok. 10 km od Żychlina). Zajął stanowiska obronne I batalionem we wsi Wieszczyce, III batalionem we wsi Wyrów, a II batalion z plutonami specjalnymi oraz dowództwo pułku ulokowały się we dworze Ruszki. II/4 pal zajął stanowiska ogniowe w pobliżu dworu Ruszki, wysuwając 4 baterię do bezpośredniego wsparcia III/14 pp. Kompania zwiadowców zaciągnęła czatę w rejonie dworu Bedlno. W godzinach popołudniowych pozycje 14 pp były silnie bombardowane przez lotnictwo niemieckie, poniesiono duże straty w poległych i rannych (poległ wówczas por. art. Wirgiliusz Lemański, dowódca plutonu artylerii piechoty). Po odprawie 10 września podjęto przygotowania do wykonania nocnego marszu ubezpieczonego w kierunku rzeki Bzury, w bocznej kolumnie 4 DP, i wejścia pułku do walki.
Udział w bitwie nad Bzurą
Zgrupowanie ppłk. dypl. Brayczewskiego ok. godz. 22.30 podjęło marsz w dwóch kolumnach w kierunku przeprawy przez Bzurę we wsi Sobota. Jako rozpoznanie osi marszu kolumn pułku maszerowała kompania zwiadowców 14 pp. W kolumnie głównej pułku: III/14 pp, I/14 pp i II/4 pal. W kolumnie bocznej: II/14 pp, pułk Obrony Narodowej ppłk. Bohdana Sołtysa (w składzie batalionu ON „Brodnica” i batalionu ON „Jabłonowo” z baterią 7/4 pal), 81 komp. km i br. tow., 4 dac i 4 batalion saperów. 11 września ok. godz. 5.00 kompania zwiadowców rozpoznawała rejon dworu Sobota i folwarku Przesławice, o godz. 6.30 została ostrzelana silnym ogniem broni maszynowej z dworu Walewice. Obie kolumny zgrupowania ppłk. dypl. Brayczewskiego dotarły do Soboty i do północnego brzegu Bzury. Rozkazem dowódcy 4 DP ppłk dypl. Włodzimierz Brayczewski otrzymał zadanie opanowania dworu Walewice. O godz. 7.30 batalion III/14 pp, ze wsparciem baterii 4/4 pal, na wysokości dworu Sobota sforsował Bzurę i podjął natarcie na dwór Walewice. O godz. 8.00 natarcie III batalionu zaległo w ostrzale broni maszynowej ze wsi Walewice, a batalion poniósł duże straty osobowe. Na wysokości dworu Zakrzew sforsował Bzurę I/14 pp, który zajął podstawy wyjściowe do natarcia we wsi Marywil Dolny. O godz. 10.00 4 i 6 baterie 4 pal dokonały ześrodkowania ogniowego na wieś i dwór Walewice. Oba bataliony wykonały natarcie, w wyniku którego zdobyły wieś Walewice. Dalsze natarcie w kierunku dworu Walewice z dużymi stratami zaległo nad rzeczką Mrogą. Ppłk dypl. Brayczewski wprowadził do walki bataliony: II/14 pp, ON „Brodnica” i 81 samodz. komp. km i br. tow. Dywizjony: 4 dac i II/4 pal, ze stanowisk ogniowych w rejonie lasu Sobota, wykonały artyleryjskie przygotowanie natarcia. O godz. 12.00 I/14 pp i batalion ON „Brodnica” z 81 samodz. komp. km i br. tow. sforsowały Bzurę w rejonie dworu Sobota i przeszły po groblach stawów Przesławice. Następnie zaatakowały folwarki Przesławice i Piotrowice i po walce zdobyły je. Natarcie oskrzydlające obu batalionów i batalionu I/67 pp (wprowadzonego z odwodu dowódcy piechoty dywizyjnej 4 DP) wyszło na tyły obrony niemieckiej we dworze Walewice (od strony Bielaw), powodując polepszenie sytuacji atakujących oddziałów. Broniący dworu Walewice niemiecki II batalion 20 pp w walce wycofał się. O godz. 14.00 I i III bataliony 14 pp zajęły dwór Walewice. Podczas walki o folwark Przesławice ranny w nogę został dowódca 14 pp ppłk dypl. Włodzimierz Brayczewski, poległo też 80 żołnierzy pułku. Po ewakuacji ppłk. Brayczewskiego do szpitala na dowódcę pułku wyznaczony został, rozkazem dowódcy dywizji, ppłk Bohdan Sołtys. 14 pp podjął dalsze natarcie w kierunku wsi Gaj i Piotrowice. Zatrzymał się wieczorem i zajął pozycje obronne: I batalion i kompania zwiadowców we wsi Gaj, II batalion we wsi Wojewodza, III batalion i batalion ON „Jabłonowo” na północnym skraju wsi Gaj, batalion ON „Brodnica” w pobliżu wsi Chruślin, a 81 samodz. kompania km i br. tow. w rejonie wsi Bielawy.
12 września o godz. 5.00, zgodnie z rozkazem dowódcy 4 DP, 14 pp przegrupował się w kierunku lasu Stanisławów, gdzie zajął o godz. 7.00 stanowiska obronne: II/14 pp południowy skraj lasu Stanisławów, III/14 pp wschodni skraj lasu Stanisławów, batalion ON „Jabłonowo” północno wschodni skraj lasu Stanisławów. I/14 pp, batalion ON „Brodnica” oraz plutony specjalne stały jako odwód w folwarku Stanisławów. W rejonie wsi Podlas III batalion stoczył potyczkę z pododdziałem niemieckiej piechoty, wykonującym stanowiska obronne 400 m od pozycji batalionu, który w wyniku wymiany ognia wycofał się. Kompania zwiadowców rozpoznawała w kierunku wsi Domaniewice. O godz. 19.30 do dalszego natarcia przystąpił 14 pp siłami II i I batalionów ze wsparciem II/4 pal. Natarcie pułku po dojściu w rejon wsi Sapy i Strzebieszew nawiązało kontakt ogniowy z oddziałami niemieckiej piechoty. III batalion z dwoma batalionami ON pozostał na stanowiskach wyjściowych na skraju lasu Stanisławów. Z uwagi na zmianę planów operacyjnych w dowództwach Armii „Poznań” i Armii „Pomorze”, natarcie 4 DP wstrzymano. Wracający od dowódcy zgrupowania uderzeniowego dywizji płk dypl. Rawicz-Mysłowski, wraz z szefem sztabu, kpt. dypl. Łado Macharadze, zginęli w samochodzie po wjechaniu na minę. Rozkaz do powrotu otrzymał I/14 pp i zawrócił do lasu Stanisławów. Rozkaz nie dotarł do II/14 pp, który związał się walką i zdobył wsie Sapy i Strzebieszew. Celem powiadomienia batalionu o odwrocie, wyjechał do niego ppłk Bohdan Sołtys, który poległ zastrzelony przez niemieckiego dywersanta we wsi Sapy. Około północy, walczący bez wsparcia, II batalion wycofał się z walki i dołączył do reszty pułku, ponosząc w samotnej walce duże straty.
Rano 13 września dowodzenie 14 pp przejął mjr Jan Łobza, a dowództwo II batalionu objął kpt. Antoni Berger. 14 pułk piechoty wraz z batalionem ON „Brodnica”, II oraz III dywizjonami 4 pal, pomaszerował na przeprawę przez Bzurę w Sobocie, którą osiągnął o godz. 12.00. Po krótkim odpoczynku w lesie Ostoja, pułk zajął obronę północnego brzegu Bzury na odcinku Sobocka Wieś-Sobota. Obronę nad rzeką objęły II i III bataliony oraz batalion ON „Brodnica” dodatkowo wzmocniony 3 kompanią strzelecką. Odwód stanowił I batalion i plutony pułkowe. Przed północą dowództwo 4 DP objął płk Józef Werobej, a funkcję szefa sztabu kpt. dypl. Jan Pękalski. W nocy 13/14 września I batalion wykonał marsz przez Strugienice do wsi Ostrów, gdzie dołączył do 67 pp, który miał prowadzić natarcie przez Bzurę. O godz. 8.00 14 września I/14 pp wykonał natarcie na wieś Pilaszków, którą zdobył. Następnie podjął dalsze natarcie na Jamno, które o godz. 17.30 przyniosło powodzenie i doprowadziło do zdobycia również Łowicza Podduchownego. Wieczorem 14 pp bez I batalionu, z batalionem ON „Brodnica” i ze wsparciem I i II dywizjonów 4 pal zorganizował obronę północnego brzegu Bzury od Sobockiej Wsi do Strugienic. Z uwagi na rezygnację z dalszej walki na zachód od Łowicza 4 DP, batalion I/14 pp i batalion ON „Jabłonowo” nocą 14/15 września wycofano za Bzurę do odwodu dowódcy 14 pp. 15 września pułk przebywał w obronie, znajdując się pod ciągłym ostrzałem artylerii niemieckiej. Przed wieczorem nad Bzurą stanowiska obronne 63 pp, na odcinku Szymanowice-Małszyce, przejął wprowadzony do I rzutu obrony I batalion 14 pp.
16 września o godz. 5.00 ubezpieczenia III batalionu i batalionu ON „Brodnica” zostały odrzucone z południowego brzegu Bzury, przez oddziały niemieckiej 24 DP. O godz. 6.00 piechota niemiecka ze wsparciem artylerii prowadziła natarcie na odcinku od Urzecza do Strugienic. Natarcie niemieckie przełamało obronę 8 kompanii strzeleckiej i uchwyciło przyczółek na północnym brzegu Bzury, zajmując zachodni skraj wsi Urzecze. Podczas walki zaginął dowódca 8 kompanii kpt. Wacław Fabijanowski. Dalsze natarcie niemieckie opanowało wieś Wierznowice, wypierając z niej batalion ON „Brodnica”, który wycofał się do Bogorii Dolnej. III/14 pp zmuszony był wycofać się do Bogorii Górnej. Efektywnego wsparcia udzielił w walce dywizjon II/4 pal. O godz. 9.00 do wykonania kontrataku z rejonu Bogorii wyznaczono odwodowy batalion ON „Jabłonowo” oraz oba dotychczas walczące w Bogoriach bataliony. Kontratak pomimo wsparcia artylerii doszedł do wzg. 95 i zaległ w ogniu niemieckiej obrony. Po nieudanym kontrataku bataliony wycofały się na stanowiska obronne w Bogorii Dolnej. Bataliony poniosły duże straty w poległych i rannych. Natarcie niemieckich 31 i 32 pułków piechoty z 24 DP na pododdziały 14 pp doprowadziło do zdobycia i obsadzenia przyczółku oraz poszerzenia wyłomu. Po godz. 7.00 została wyparta placówka II batalionu ze Strugienickiego Młyna, a następnie 5 kompania strzelecka na południowe skraje wsi Strugienice. W trakcie tej walki poległ por. Henryk Karasiewicz. Następnie niemiecka piechota o godz. 9.00 w natarciu osiągnęła część Starej Wsi, na styku obrony I i II batalionu. Broniąca tego rejonu 1 kompania strzelecka wycofała się do wsi Zagaj. Zdobycie przez niemiecką piechotę z 31 pp drugiego przyczółka, doprowadziło do dwustronnego oskrzydlenia II batalionu i otwarcia luki w kierunku wsi Wyborów i Ruszki koło Zdun. Pomimo wsparcia I/4 pal w godzinach popołudniowych piechota niemiecka wyparła 5 kompanię ze Strugienic, która wycofała się do Jackowic. Pozostała część II batalionu zmuszona została do wycofania się do Zdun. W Zdunach II batalion wzmocniła 81 samodz. kompania km i br. tow., ostatni odwód dowódcy PD 4 DP - płk. dypl. Tadeusza Lubicz-Niezabitowskiego. W tym samym czasie I batalion został przez pododdziały niemieckiego 31 pp zepchnięty do toru kolejowego w rejonie Szymanowic. Po godz. 14.30 wyłom w obronie 4 DP i wypartego ze swojej linii obrony 14 pp, zamknął 67 pp z odwodu GO gen. Bołtucia, wsparty przez 4 dac i I/4 pal. Dodatkowo wprowadzone zostały do walki, jako wsparcie piechoty, z odwodu armii dwa pociągi pancerne: nr 14 „Paderewski” i nr 11 „Danuta”. Silny ostrzał obu pociągów pancernych w sposób znaczący powstrzymał pościg oddziałów z niemieckiej 24 DP, za 14 pp. Pod osłoną 67 pp i I/4 pal, resztki II i III batalionów 14 pp i batalionów ON „Brodnica” oraz ON „Jabłonowo” sforsowały pod ostrzałem niemieckim rzekę Słudwię i ok. godz. 20.00 zbierały się w rejonie Złakowa Borowego. Koncentrację pozostałości 14 pp osłaniała kawaleria dywizyjna 4 DP. W trakcie walk 16 września pułk poniósł ciężkie straty osobowe i w uzbrojeniu. Poległo ponad 120 żołnierzy, rannych na polu walki zostało ponad 200 żołnierzy. Duża grupa odłączyła się od pułku, po czym dostała się do niewoli (między innymi dowódca II batalionu kpt. Antoni Berger i dowódca 2 kompanii ckm por. Zygmunt Buczyński). W momencie wymarszu sam pułk liczył ok. 500 żołnierzy. W nocy 16/17 września pozostałości 14 pp (bez I batalionu) wraz z batalionami ON, na rozkaz gen. dyw. Władysława Bortnowskiego, podjęły marsz z siłami głównymi 4 DP przez Sokołów, Kochanków i Wituszę, w rejon wsi Brzezia i Aleksandrów.
17 września rano pułk i batalion ON „Jabłonowo” dotarły do Wituszy-Poprzeczki, gdzie nastąpił odpoczynek. W trakcie postoju pułk znajdował się pod ciągłym ostrzałem nękającym artylerii niemieckiej oraz był celem nalotów lotnictwa niemieckiego. Ok. godz. 13.00 pozostałość 14 pp przeszła do lasów Aleksandrów, gdzie ponownie stała się obiektem ataków lotnictwa niemieckiego, ponosząc dalsze straty. Część pododdziałów rozproszyła się i nie dołączyła do macierzystego pułku. W lesie Aleksandrów, gdzie miała nastąpić reorganizacja armii „Pomorze", dokonano reorganizacji resztek pułku, które liczyły ok. 370-400 żołnierzy. Rozwiązano II batalion, a wszystkich dostępnych żołnierzy włączono w skład III batalionu. O godz. 18.00 14 pułk piechoty (praktycznie III batalion) z resztkami batalionu ON „Jabłonowo”, jako straż przednia 4 DP, rozpoczął marsz w kierunku lasów na północ od Białej Góry. Maszerowano przez wsie Brzeziny, Jamno i Iłów, który palący się i zatłoczony taborami pułk przekroczył przed północą. Za Iłowem dołączył do pułku I batalion, który wycofał się inną trasą, tracąc w walkach odwrotowych, bombardowaniach i marszu kolejnych żołnierzy. Liczył on tylko 150 żołnierzy. Dalszy marsz poprzez Miękinki, Łaziska, Budy Stare, gajówkę Radziwiłka doprowadził pułk do celu, o godz. 6.00 18 września. Od Iłowa pułk był bombardowany i poniósł następne straty osobowe (poległ wówczas ppor. Franciszek Karabanik, dowódca I plutonu 5 kompanii strzeleckiej). O godz. 7.00 14 pp otrzymał rozkaz przeprowadzenia natarcia na niemiecki oddział, który pojawił się na skraju lasu majątku Ruszki. Natarcie pułku doprowadziło do zdobycia wzgórza na południowy wschód od Bud Starych oraz odrzucenia niemieckiego oddziału za szosę Sochaczew-Wyszogród. O godz. 8.00 niemiecka piechota ze wsparciem artylerii wykonała kontratak, odparty przez 14 pp. Silny ogień niemieckiej artylerii i broni maszynowej zmusił resztki pułku do wycofania się w rejon gajówki Radziwiłka. Wówczas nastąpił podział i rozproszenie się resztek 14 pp, poległ wtedy por. Kazimierz Szmelcer (dowódca plutonu pionierów). Do gajówki dotarła większość pozostałości 14 pp z mjr. Józefem Rodzeniem, reszta wraz z mjr. Janem Łobzą i mjr. Piotrem Kundą oddaliła się w nieznanym kierunku. Resztki grupy mjr. Rodzenia pozostały w północno zachodniej części lasu zbierając rozproszonych żołnierzy, wyznaczone patrole toczyły potyczki z niemieckimi patrolami oraz rozpoznawały okoliczny teren. O godz. 19.00 18 września resztki 14 pp wraz z resztkami 4 DP, pod dowództwem płk. Werobeja, podjęły marsz w stronę wsi Kamion poprzez Radziwiłkę i Młodzieszynek.
19 września o godz. 4.30 pozostałości 4 DP osiągnęły Kamion, a o godz. 5.00 67 pp podjął natarcie pomiędzy Witkowicami a wsią Łaźnia. Za nim przez Bzurę przeprawiły się pozostałości 63 pp. Resztki 14 pp stanowiły odwód. Po sforsowaniu Bzury natarcie doszło na wysokość wsi Piaseczno i Górki, gdzie utknęło w silnym ostrzale. Gen. Bołtuć poprowadził natarcie części resztek 14 pp na południe od Górek. Natarcie to przyniosło powodzenie i resztki 14 pp z gen. Botuciem przedarły się do Puszczy Kampinoskiej, pomiędzy wsiami Górki a Hilarów. Druga część resztek 14 pp z mjr. Rodzeniem dołączyła ok. godz. 9.00 do grupy płk. dypl. Lubicz-Niezabitowskiego, z którą usiłowała przebić się do puszczy pod wsią Kromnów. Jej natarcie zatrzymało się jednak w silnym ostrzale niemieckiej broni maszynowej. Poległ mjr Józef Rodzeń, a pozostali żołnierze grupy wraz płk. Lubicz-Niezabitowskim dostali się do niemieckiej niewoli. Grupa żołnierzy 14 pp z mjr. Piotrem Kundą, po walce pod Budami Starymi, przedarła się do puszczy wraz z pułkiem zbiorowym Pomorskiej Brygady Kawalerii i dywizjonem I/16 pułku artylerii lekkiej.
Walki w Puszczy Kampinoskiej
20 września w nocy mjr Piotr Kunda wraz ze swoją grupą 14 pp i I dywizjonem 16 pal odłączył się od pomorskich kawalerzystów. O świcie dołączył do grupy gen. Bołtucia, gdzie podporządkował sobie grupę żołnierzy 14 pp. O godz. 8.00 podjął marsz do Kazunia, wraz z kolumną gen. Mikołaja Bołtucia. W rejonie Kazunia gen. Bołtuć wieczorem rozpoczął tworzenie Zgrupowania „Palmiry”, w którym pododdział piechoty z żołnierzy 14 pp i innych rozbitków organizował mjr Piotr Kunda. W nocy 20/21 września przeprawił się przez Bzurę mjr Jan Łobza z grupą żołnierzy 14 pułku piechoty i innych rozbitków zebranych w ciągu dnia. Przed świtem 21 września na wschodnim brzegu Bzury, wraz z całą grupą mjr Łobza dostał się do niewoli niemieckiej. Tego dnia mjr Kunda odtworzył z rozbitków 4 DP batalion zbiorczy 14 pp. 22 września Zgrupowanie „Palmiry” pod dowództwem gen. bryg. Mikołaja Bołtucia podjęło próbę przebicia się do Warszawy. Szosą Palmiry-Łomianki-Warszawa przebijała się kolumna złożona z resztek 4 DP z batalionem zbiorczym 14 pp na czele. Batalion 14 pułku piechoty przełamał pierwszą linię obrony niemieckiej 18 DP w Łomiankach i dotarł w rejon kościoła w środku wsi. W trakcie dalszej walki całe zgrupowanie zostało otoczone. Doszło do ciężkich walk, w tym wręcz. Zmasowany ogień niemieckiej broni maszynowej, moździerzy i artylerii przyczynił się do wielkich strat zgrupowania. Zacięte walki trwały do późnych godzin popołudniowych. Poległ gen. bryg. Mikołaj Bołtuć, mjr Piotr Kunda i wielu żołnierzy, w tym z 14 pp. Pozostali dostali się do niewoli.
Według Jerzego Wultańskiego, 17 września 1939 r. dowódcą pułku został mianowany mjr Michał Lipcsey-Steiner.
Oddział Zbierania Nadwyżek 14 pułku piechoty w kampanii wrześniowej.
Zgodnie z planem mobilizacyjnym dowódcą Oddziału Zbierania Nadwyżek 14 pp został mjr Ludwik Wlazełko, pokojowy kwatermistrz (II zastępca dowódcy) pułku. Po wybuchu wojny nadwyżki 14 pp (liczące wówczas 17 oficerów i 868 szeregowców) pozostały początkowo w koszarach. Było to wynikiem decyzji gen. bryg. Mikołaja Bołtucia, popartej przez Sztab Główny WP (zgodnie z planem mobilizacyjnym nadwyżki te miały być bowiem odesłane do Ośrodka Zapasowego 4 DP w Rzeszowie). W dniu 6 września 1939 r. na czele OZN 14 pp liczącego 2000 ludzi mjr Wlazełko wyruszył do Warszawy (wymarsz nastąpił o godzinie 21:00). Maszerujący oddział podzielony został na dwa bataliony – dowódcą pierwszego został kpt. Józef Tkaczyk, a dowódcą drugiego kpt. Antoni Bogucki (obydwaj byli komendantami Przysposobienia Wojskowego). Oddział maszerował po trasie Duninów, Łąck, Gąbin, Sanniki, Iłów do Kazunia, który osiągnięto 12 września. Po przejściu Wisły przez most w Modlinie, dalszy marsz kontynuowano przez Nowy Dwór do Zielonki. W trakcie marszu kolumna oddziału kilkakrotnie była atakowana przez lotnictwo niemieckie. Z Zielonki oddział pomaszerował do Mińska Mazowieckiego, skąd z uwagi na groźbę ataku wojsk niemieckich podjęto marsz w kierunku Garwolina. Przed miastem ubezpieczenia oddziału zostały ostrzelane przez niemieckie patrole. OZN 14 pp zawrócił do Warszawy. Do stolicy zgrupowanie dotarło w dniu 15 września. Na miejscu z grupy tej zorganizowano Oddział Pozostałości 14 pp, którego dowódcą został mjr Ludwik Wlazełko. Oddział ten wszedł w skład Armii „Warszawa” i brał udział w obronie stolicy aż do jej kapitulacji (stacjonował jeden dzień w Cytadeli, a następnie w Szkole Żeńskiej przy ul. Nowolipki). 20 września żołnierzy z tego oddziału przydzielono do różnych jednostek, większość z nich trafiła do 79 pułku piechoty z 20 Dywizji Piechoty (wśród nich byli ppor. Józef Karasiński, ppor. rez. Apolinary Jędrzejewski i ppor. rez. Zygmunt Kopczyński). Na dzień 29 września 1939 r. stanowisko dowódcy Oddziału Zbierającego Nadwyżki 14 pułku piechoty piastował kpt. Józef Tkaczyk.
30 sierpnia 1939 r. wyjechał z Włocławka do Rzeszowa por. rez. Dominik Radecki z zadaniem przyjmowania oficerów rezerwy i przygotowania kwater dla nadwyżek 14 pułku piechoty. Był on najstarszym rangą oficerem włocławskiego pułku, który znalazł się w tym zapasowym (rzeszowskim) garnizonie 14 pp. W Rzeszowie zebrało się wkrótce około 55 oficerów, podchorążych, podoficerów i strzelców mających przydział mobilizacyjny do 14 pułku piechoty (w tym podporucznicy rezerwy: Bogusław Ojrzyński, Roman Paradowski i Czesław Trybulski). Zajęli oni opuszczone koszary przy dworcu. Żołnierze byli nieuzbrojeni i nieumundurowani albowiem, w myśl wydanych we Włocławku wytycznych, wyposażenie miała zapewnić komenda garnizonu Rzeszów. Z kolei w Rzeszowie twierdzono, że wyposażenie nadejdzie wraz z nadwyżkami z Włocławka (III rzut pułku), który nigdy jednakże do miasta nad Wisłokiem nie dotarł. Przez ten czas wyżywienie „czternastakom” zapewniał Ośrodek Zapasowy 4 DP wywodzący się z 67 pułku piechoty pod dowództwem mjr. Jana Wrony (jego zastępcą był major Henryk Krajewski - dowódca OZN 67 pp). Zgromadzone w Rzeszowie grupy żołnierzy z 14 pp i 63 pułku piechoty złączone zostały, przez ppor. Kowalczyka działającego z rozkazu dywizji jako kwatermistrz, w ramach Ośrodka Zapasowego 4 Dywizji Piechoty. W dniu 10 września nastąpił załadunek i oddziały skierowane zostały transportem kolejowym przez Jarosław, w kierunku na Przemyśl. Po dotarciu do Przemyśla oddział żołnierzy z 14 pp (około 50 osób) został uzbrojony i umundurowany, a po trzydniowym odpoczynku otrzymał rozkaz wymarszu przez Lwów do Nadwórnej. Poprzez Janów dotarł w dniu 16 września do wsi Rzęsna Ruska, którą zdobyto po ataku znajdujących się w tej okolicy wojsk polskich, zorganizowanych doraźnie w bataliony. Udział w tym natarciu wziął również oddział z 14 pułku piechoty pod dowództwem por. rez. Dominika Radeckiego. 18 września zgrupowanie 14 pp osiągnęło Brzuchowice, gdzie napotkano gen. broni Kazimierza Sosnkowskiego, który wydał oficerom rozkaz prowadzenia regulacji ruchu (wykonali go por. rez. Radecki, ppor. rez. Ojrzyński oraz ppor. rez. Warych). Tutaj też otrzymano nakaz zaprzestania dalszych zorganizowanych działań (od tej pory należało podejmować próby przebicia się do Lwowa na własną rękę). Sześcioosobowa grupa żołnierzy (por. rez. Radecki, ppor. Kowalczyk, ppor. rez. Ojrzyński, ppor. rez. Warych i dwóch strzelców) skierowała się zatem na Lwów, jednakże wobec nasycenia terenu wojskami nieprzyjaciela zmuszona została do zmiany obranego kierunku. Zdecydowano się wówczas na próbę przekroczenia południowej granicy Polski, lecz w dniu 23 września 1939 r. w okolicach Janowa, ta grupka żołnierzy 14 pułku piechoty dostała się do niemieckiej niewoli.
Komenda Przysposobienia Wojskowego przy 14 pułku piechoty w kampanii wrześniowej.
W początkowych dniach września 1939 roku Komenda Przysposobienia Wojskowego we Włocławku sformowała ze zgłaszających się ochotników – junaków batalion PW, który przeznaczony został do służby pomocniczej. Batalion zakwaterowano w budynku przy ulicy Łęgskiej 20, w którym przed wojną swoją siedzibę miały Szkoła Podstawowa Nr 5 i Szkoła Zawodowa Dokształcająca. Dowódcą batalionu został major w st. sp. Aleksander Zabłocki, adiutantem por. rez. Mieczysław Sławiński, a dowódcami kompanii por. rez. Stanisław Lewicki i por. rez. Józef Mielczarek. Stanowiska dowódców plutonów w kompanii por. Lewińskiego zajmowali por. rez. Jan Domanowski i ppor. rez. Kazimierz Sypniewski. Początkowo kompania por. Lewickiego odbywała ćwiczenia przy ulicy Dobiegniewskiej. 6 września kompania por. Mielczarka odeszła z zadaniem eskortowania podejrzanych osobników, a dzień później kompania por. Lewickiego wymaszerowała z miasta do Ośrodka Zapasowego w Sannikach, celem odprowadzenia 100 koni pobranych do wojska. Kompania ta kierując się na Kowal, Łąck i Gąbin dotarła do Sannik, gdzie jednakże nie napotkano już żadnych jednostek Wojska Polskiego. Następnie przez Sochaczew, Tułowice, Kazuń, Modlin i Nowy Dwór oddział ten podążył do Jabłonny. Ochotniczy batalion włocławskiego Przysposobienia Wojskowego dotarł do Warszawy i wziął udział w jej obronie.
Kampania wrześniowa 1939 roku położyła kres istnieniu pułku, ponieważ ani w Polskich Siłach Zbrojnych, ani w Armii Krajowej pułku nie odtworzono.
Żołnierze pułku.
Dowódcy pułku.
Dowódca pułku kierował osobiście szkoleniem oficerów i był odpowiedzialny za gotowość bojową, całokształt wyszkolenia, służbę gospodarczą i wewnętrzną pułku.
Zastępcy dowódcy pułku.
13 czerwca 1922 roku Minister Spraw Wojskowych zniósł dotychczasowe stanowisko referenta wyszkolenia pułku piechoty i ustanowił etatowe stanowisko zastępcy dowódcy pułku zaszeregowanego do stopnia podpułkownika, wyznaczanego przez Ministra Spraw Wojskowych. Zakres działania zastępcy dowódcy określał dowódca pułku, przed którym był on całkowicie odpowiedzialny. W 1938 roku zmieniona została nazwa stanowiska na „I zastępca dowódcy”. W organizacji wojennej pułku nie było stanowiska zastępcy dowódcy.
Kwatermistrzowie.
W latach 1921–1923 zastępcą dowódcy pułku i jego pomocnikiem w zakresie służby administracyjno-gospodarczej był dowódca batalionu sztabowego. W 1924 roku w nowej organizacji pokojowej pułku piechoty, utworzono stanowisko kwatermistrza, a zlikwidowano batalion sztabowy i stanowisko dowódcy tego pododdziału. 1 kwietnia 1938 roku stanowisko kwatermistrza zostało zamienione na stanowisko II zastępcy dowódcy (zastępcy dowódcy do spraw gospodarczych). W 1939 roku w organizacji wojennej pułku było ponownie stanowiskiem kwatermistrza.
Obsada dowódców batalionów i dowódców kadr w dniu 10 lipca 1922 roku.
Obsada zatwierdzona rozporządzeniem Ministra Spraw Wojskowych gen. dyw. Kazimierza Sosnkowskiego.
Obsada stanowisk dowódczych pułku w maju 1925 roku.
Obsada zatwierdzona rozporządzeniem Ministra Spraw Wojskowych gen. dyw. Władysława Sikorskiego.
Obsada personalna w 1930 roku.
Obsada personalna i struktura organizacyjna na dzień 16 września 1930 roku:
Obsada personalna w 1934 roku.
Obsada personalna i struktura organizacyjna na dzień 17 września 1934 roku:
Obsada personalna w 1938 roku.
Obsada personalna i struktura organizacyjna na dzień 16 marca 1938 roku:
Losy kadry zawodowej 14 pp podczas II wojny światowej.
Oficerowie służący w 14 pułku piechoty na różnych etapach swojej kariery wojskowej i w różnych okresach czasu, podczas II wojny światowej daniną własnej krwi i poświęceniem zaświadczyli o miłości i przywiązaniu do ojczyzny.
W czasie kampanii wrześniowej polegli między innymi: płk Stanisław Dąbek (dowódca Lądowej Obrony Wybrzeża), mjr Piotr Kunda (dowódca I/14 pp), mjr Józef Rodzeń (dowódca III/14 pp), mjr Aleksander Fiszer (dowódca I/60 pp), mjr Jan Wilczak (dowódca II/6 pspodh.), mjr Jan Stefan Witkowski (dowódca IV/73 pp), kpt. Jan Herman (dowódca II/74 pp), kpt. Jan Fleischmann (wojenny kwatermistrz 14 pp) i ppor. Zbigniew Czerniak (dowódca 6 kompanii 68 pp).
Ofiarami zbrodni katyńskiej, zgładzonymi przez funkcjonariuszy NKWD byli: płk Franciszek Sudoł (były dowódca 14 pp, wrześniowy dowódca Kaliskiej Brygady Obrony Narodowej), ppłk Hugo Mijakowski (były I zastępca dowódcy 14 pp, we wrześniu 1939 r. komendant Szkoły Podoficerów Piechoty dla Małoletnich Nr 1 w Koninie), ppłk Wilhelm Paszkiewicz (dowódca zgrupowania „Jasiołda”), ppłk Stanisław Brzeziński (we wrześniu 1939 r. w Ośrodku Zapasowym 5 Dywizji Piechoty, dowódca jednego z odcinków obrony Lwowa), mjr Mikołaj Świderski (od 1933 r. w stanie spoczynku), mjr Stanisław Trojan (komendant Rejonu Uzupełnień Siedlce), kpt. Artur Lamecki (komendant powiatowy Przysposobienia Wojskowego w Kostopolu), kpt. Ryszard Jagiełło (dowódca 1 kompanii strzeleckiej 4 batalionu strzelców), kpt. Mieczysław Czyżewicz (oficer sztabu piechoty dywizyjnej 44 Dywizji Piechoty Rezerwowej), kpt. Stanisław Kulik (adiutant batalionu KOP „Krasne”), kpt. Wacław Miciński (dowódca II/116 pp rez.), kpt. Eugeniusz Maskowicz (oficer materiałowy batalionu KOP „Żytyń”), kpt. Jan Kowalczuk (od 1931 roku w stanie spoczynku, we wrześniu 1939 r. obrońca twierdzy brzeskiej), kpt. st. sp. Tadeusz Czeszejko-Sochacki, por. Edward Dorszewski (Korpus Ochrony Pogranicza), por. Bazyli Iwanuszka (od 1931 roku w stanie spoczynku), por. lek. Henryk Ługowski (lekarz 6 batalionu saperów). W Charkowie został zamordowany kapitan Stefan Wierzyński, autor „Zarysu historii wojennej pułku”, który w czasie kampanii wrześniowej był zastępcą oficera informacyjnego 41 DP. Na mocy wyroku sądu wojskowego, w dniu 21 kwietnia 1941 roku na Białorusi stracony został mjr dypl. Józef Olędzki.
Walczyli w krajowym ruchu oporu i zamordowani zostali przez hitlerowskiego okupanta: mjr Mieczysław Teodorczyk i kpt. Józef Minkina. Podczas skoku do okupowanego kraju śmiercią spadochroniarza zginął kpt. Jan Serafin – cichociemny. We wrześniu 1939 roku uniknęli niewoli i walczyli w Polskich Siłach Zbrojnych na Zachodzie, broniąc w 1940 r. Francji: kpt. Karol Holly i kpt. Michał Naziembło. Kapitan Leonard Królak walczył pod Monte Cassino, gdzie został trzykrotnie ranny (odznaczono go Orderem Virtuti Militari). Kapitan Marian Bartosiński walczył w 1 Dywizji Pancernej i poległ pod Bredą 29 października 1944 r. (już w stopniu majora). Porucznik Mieczysław Kłosiński został internowany na Litwie, następnie przebywał w sowieckich obozach, a w roku 1941 wstąpił do armii gen. Andersa tworzonej w ZSRR. Przeniesiony do korpusu oficerów broni pancernych, mianowany został pierwszym komendantem Szkoły Podchorążych Rezerwy Broni Pancernej, pełnił obowiązki zastępcy dowódcy Pułku 7 Pancernego. Kapitan Roman Zawarczyński (awansowany następnie na stopień majora) działał w konspiracji, a od sierpnia 1944 r. był dowódcą 120 pułku piechoty AK Ziemi Pińczowskiej (kryptonim „Kawiarnia”), wchodzącego w skład 106 Dywizji Piechoty AK. Porucznik Władysław Stepokura (awansowany w toku służby do stopnia kapitana) dowodził II batalionem 116 pułku piechoty AK Ziemi Olkuskiej (kryptonim „Winiarnia”), a po wojnie odbywał karę wieloletniego więzienia z mocy wyroku stalinowskiego sądu (początkowo skazany został na karę podwójnego dożywocia). Komendantami Armii Krajowej byli Franciszek Walewski i Kazimierz Załęski, zastępcą komendanta obwodu AK był zaś Czesław Majewski. Major Władysław Żwański poległ w lipcu 1948 roku w zasadzce zorganizowanej przez UB i KBW, jako komendant Okręgu Białystok Narodowego Zjednoczenia Wojskowego. Również niektórzy podoficerowie 14 pułku piechoty po zakończeniu kampanii wrześniowej nie złożyli broni i przyłączyli się do frontu walki z niemieckim najeźdźcą – st. sierż. zawodowy Jan Stasiak działał w ruchu oporu, został aresztowany, osadzony w więzieniu i zamordowany przez hitlerowców nocą z 17 na 18 stycznia 1945 roku podczas masakry w Radogoszczu. Starszy sierżant Kazimierz Domeradzki działał w wielu organizacjach konspiracyjnych na terenie Włocławka i okolic (za co po wojnie był szykanowany). Chorąży Jan Zarębski zajmował stanowisko komendanta organizacji konspiracyjnych działających we Włocławku (w tym ZWZ-AK) – zmarł z wycieńczenia po wyzwoleniu z obozu koncentracyjnego.
Żołnierze 14 pułku piechoty – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"
Parafia garnizonowa.
W okresie międzywojennym funkcjonowała we Włocławku parafia garnizonowa pw. św. Michała Archanioła. Została ona utworzona z dniem 24 kwietnia 1926 roku, na mocy rozporządzenia Polowej Kurii Biskupiej (ale już wcześniej żołnierze garnizonu włocławskiego mieli zapewnioną opiekę duchowną ze strony stałego kapelana wojskowego wywodzącego się z miejscowych księży). Swoją opiekę duszpasterską roztaczała ona nad żołnierzami i ich rodzinami zamieszkałymi na terenie powiatów: lipnowskiego, rypińskiego, nieszawskiego i włocławskiego. Parafia garnizonowa działała przy kościele parafialnym pw. św. Jana Chrzciciela.
Administratorami parafii garnizonowej byli kolejno:
Symbole pułkowe.
15 października 1923 roku Prezydent RP Stanisław Wojciechowski zatwierdził wzór chorągwi 14 pp.
Uroczystości związane z wręczeniem sztandaru rozpoczęły się w dniu 27 października 1923 r. capstrzykiem wykonanym przez orkiestrę 14 pułku piechoty. 28 października 1923 roku we Włocławku Prezydent RP Stanisław Wojciechowski wręczył dowódcy pułku chorągiew ufundowaną przez społeczeństwo Włocławka. Sztandar ten obecnie przechowywany jest w Muzeum WP w Warszawie.
Płat sztandaru o wymiarach 93 × 96 cm wykonany według wzoru z 1919 roku, z trzech stron obszyty złotymi frędzlami o długości 4,5 cm. Wzdłuż brzegów naszyty z obu stron złoty galon. Do połączenia z drzewcem przyszyte do jednego boku 11 karabińczyków
18 maja 1929 roku Minister Spraw Wojskowych Marszałek Polski Józef Piłsudski zatwierdził wzór i regulamin odznaki pamiątkowej 14 pp. Odznaka o wymiarach 41×41 mm ma kształt krzyża nawiązującego w formie do Krzyża Walecznych. Na ramionach krzyża połączonego wieńcem laurowym wpisano numer i inicjały „14 PP” oraz rok powstania pułku „1918” i rok ustanowienia odznaki pamiątkowej „1929”. W centrum krzyża umieszczony orzeł państwowy według wzoru z 1927 roku. Odznaka jednoczęściowa – oficerska, wykonana w srebrze lub w tombaku srebrzonym, podoficerska i żołnierska – w tombaku. Wykonawcą odznaki był Chaim Rubin z Włocławka.

</doc>
<doc id="1199453" url="https://pl.wikipedia.org/wiki?curid=1199453" title="Uniwersytet Strathmore">
Uniwersytet Strathmore

Uniwersytet Strathmore (ang. "Strathmore University") – niepaństwowa szkoła wyższa w Nairobi w Kenii. 
Historia.
Uczelnia powstała jako dzieło korporacyjne Opus Dei jako męskie Strathmore College 1961, z inspiracji św. Josemarii Escrivy. Jest uczelnią z angielskim językiem wykładowym i kierowaną przez zarząd (Strathmore Educational Trustees). Mimo katolickiego charakteru, jest otwarty dla ludzi różnych przekonań. W 1986 rząd Kenii przyznał na potrzeby uczelni obszerny teren przy Ole Sangale Road w dzielnicy Madaraka, gdzie powstał nowy kampus, sponsorowany przez Unię Europejską i rząd Włoch. Miało to być koedukacyjne kolegium ze studiami zarządzania i rachunkowości. Do projektu przyłączyło się żeńskie Kianda College. Budowę rozpoczęto 1989. W styczniu 1991 rozpoczęło działalność Centrum Techniki Informatycznej na terenie kampusu Lavington, a w 1992 Centrum Kształcenia Korespondencyjnego Rachunkowości. W 1993 Strathmore College połączyło się z Kianda College i przeniosło na Ole Sangale Road. Od sierpnia 2002 jest uniwersytetem, z Wydziałem Handlu i Wydziałem Techniki Informatycznej. W 2005 powstała przy uniwersytecie szkoła biznesowa Strathmore Business School (SBS) z szeregiem kontaktów międzynarodowych, m.in. z IESE Business School i Harvard Business School.
Strathmore Alumni Liaison Office (SALO), wspierane przez Strathmore University Foundation w Princeton (Stany Zjednoczone) ma za zadanie wspieranie absolwentów uczelni i podtrzymywanie ich dalszych kontaktów z uniwersytetem. 
Od 2007 wielkim kanclerzem uniwersytetu był z urzędu prałat Opus Dei, bp Javier Echevarría, prorektorem (wicekanclerzem) prof. John Odhiambo. Uczelnia zatrudnia 208 wykładowców, 422 innych pracowników, liczy 5088 studentów.

</doc>
<doc id="1199454" url="https://pl.wikipedia.org/wiki?curid=1199454" title="Kościół św. Marii Magdaleny we Lwowie">
Kościół św. Marii Magdaleny we Lwowie

Kościół św. Marii Magdaleny we Lwowie – barokowa XVII-wieczna świątynia wybudowana we Lwowie według projektu Wojciecha Kielara i Jana Godnego, do 1962 r. kościół rzymskokatolicki, obecnie - Lviv Organ Hall - instytucja muzyczna, sala koncertowa, galeria sztuki i miejsce spotkania kultur, od 2001 r. w kościele działa również reaktywowana rzymskokatolicka parafia.
Historia.
Fundatorką kościoła w roku 1600 była szlachcianka Anna Pstrokońska herbu Paparona. Do kasaty józefińskiej gospodarzami kościoła byli oo. Dominikanie, którzy pod koniec XVII w. znacznie rozbudowali kościół i przyległy do niego klasztor, według projektu Marcina Urbanika (lub Macieja Urbanika). W 1784 klasztor przeszedł na własność Państwowego Funduszu Religijnego, który w 1841 odsprzedał go galicyjskiemu Funduszowi Policyjnemu. W klasztorze funkcjonował dom poprawy i pracy przymusowej, a następnie przekształcono go na więzienie dla kobiet. Kościół został oddany archidiecezji lwowskiej i pełnił funkcję kościoła parafialnego. Po I wojnie światowej i odzyskaniu przez Polskę niepodległości, zlikwidowano więzienie w gmachu poklasztornym, przekazując go Politechnice Lwowskiej. Był on m.in. siedzibą katedry i Zakładu Chemii Fizycznej PLw.
W 1927 przeprowadzono prace konserwatorskie, w wyniku których powstała mensa ołtarzowa oraz nowe baptysterium ozdobione freskami Jana Henryka Rosena. W 1936 r. wybudowano organy.
W dwudziestoleciu międzywojennym i w okresie wojny posługę duszpasterską w tym kościele pełnili m.in.: ks. Gerard Szmyd (1930-1938), ks. Włodzimierz Cieński, ks. Tadeusz Fedorowicz.
Po II wojnie światowej zmieniono nazwę ulicy, przy której znajduje się budynek z ul. Leona Sapiehy na ul. Stepana Bandery 8.
Kościół pełnił funkcje sakralne do października 1962, kiedy to władze radzieckie odebrały go władzom kościelnym i przekazały Politechnice Lwowskiej, początkowo na salę taneczną, jako klub młodzieżowy, a następnie salę organową. Bogate zabytkowe wyposażenie kościoła (m.in. ołtarze boczne, ambona, obrazy, rzeźby, konfesjonały, klęczniki, ławki) przejęte zostały przez miejscowe władze i częściowo zniszczone, a pozostałości zostały rozproszone po muzeach. Baptysterium z freskami Jana Henryka Rosena zamieniono na toaletę, a cenne freski zostały zamalowane. Wieże kościelne pozbawiono krzyży. Znajdującą się na przykościelnym placu figurę Matki Bożej z 1580 r. zdewastowano. Jedyną pozostałością po dawnej świetności kościoła, jest stiukowy ołtarz główny ze scenami z życia św. Marii Magdaleny z 1634 (proj. W. Kielara) oraz nowy, alabastrowy z 1926 (proj. Janiny Reichert-Toth), organy i epitafia ze zniszczonymi elementami dekoracyjnymi.
W kościele znajdował się obraz Pięknej Madonny z Dzieciątkiem, prawdopodobnie autorstwa Stanisława Wyspiańskiego. Obecnie znajduje się w Muzeum Archidiecezji Częstochowskiej.
Od 1988 roku przeprowadzono częściową konserwację i remont budynku wraz z wyposażeniem: wyremontowano organy główne, odtworzono boczne freski nad arką, ze sceną Ukrzyżowania, odnowiono XVII-wieczny ołtarz stiukowy, wykonano nowe ławki (z ruchomym oparciem), wyremontowano dach. 
Współczesność.
W 1991 roku, po odzyskaniu niepodległości przez Ukrainę, budynek zgodnie z prawem przeszedł na własność miasta Lwowa. W kościele, wydzierżawionym przez władze miejskie dyrekcji Domu Muzyki Organowej i Kameralnej, odbywają się koncerty muzyki organowej i symfonicznej, a także imprezy folklorystyczne i akademie (na czas tych imprez ołtarz zwykle zasłaniany jest kotarą, a ruchome oparcia ławek przesuwane na stronę ołtarza). Instytucja Lviv Organ Hall działa bardzo prężnie, organizując najwięcej koncertów muzyki klasycznej (w tym organowej) ze wszystkich miejsc kulturotwórczych Lwowa. 
Na przełomie tysiącleci władze miasta przywróciły na szczycie fasady - między dwiema wieżami - krzyż, a od roku 2001 w kościele odprawiane są nabożeństwa. Ze względu na brak możliwości przechowywania Najświętszego Sakramentu ksiądz po każdej mszy świętej wynosi go z kościoła. Rzymskokatolicka wspólnota parafialna kościoła św. Marii Magdaleny wraz z proboszczem parafii ks. Włodzimierzem Kuśnierzem (wcześniej, do 2009 roku, administratorem parafii był biskup Leon Mały) od 1991 czyni starania u władz miasta, obwodu i Ukrainy o zwrot świątyni wyłącznie na cele kultu religijnego. Prośby wspólnoty, kierowane do ukraińskiej dyrekcji i pracowników Domu Muzyki Organowej i Kameralnej, o zwrot lub korzystanie na równoprawnych warunkach ze swojej prawowitej własności, do dnia dzisiejszego nie zostały uwzględnione.
Decyzją samorządowych władz ukraińskich, tj. Rady Miasta Lwowa, z 11 marca 2010 r. kościół św. Marii Magdaleny został na kolejne 20 lat przekazany do dyspozycji Sali Muzyki Organowej i Kameralnej we Lwowie (Lviv Organ Hall), na zasadach nieodpłatnego wynajmu. Decyzja ta została następnie potwierdzona wyrokami sądów kilku instancji.
Ostatni protest rzymskokatolickiej wspólnoty ze Lwowa, z poparciem metropolity lwowskiego Mieczysława Mokrzyckiego, o zwrot kościoła św. Marii Magdaleny, miał miejsce 5 marca 2012 roku, przed lwowskim ratuszem. Bezpośrednią przyczyną tego protestu były - według duchowieństwa - kolejne szykany wobec wiernych parafii. W wyniku protestu przed ratuszem, dnia 20 marca 2012 roku odbyło się spotkanie z merem Lwowa Andrijem Sadowym, który przekonywał wiernych, aby zrezygnowali z domagania się zwrotu kościoła, bowiem jego zdaniem "nie przyniesie to nic dobrego ani miastu, ani katolikom obrządku łacińskiego". Andrij Sadowy, jako argument przeciwko zwrotowi kościoła, powołał twierdzenie jakoby na terenie Polski nie obowiązywały przepisy pozwalające zwracać kościoły na rzecz Ukraińców czy Niemców, poza tym wyraził niezadowolenie z faktu, że polscy samorządowcy zaczynają apelować w sprawie zwrotu kościoła Marii Magdaleny. Mer Lwowa Andrij Sadowy zasiada w Polsko-Ukraińskiej Kapitule Pojednania.
Od 2018 r. w Lviv Organ Hall otwarto galerię malarstwa, gdzie swoje prace prezentują wybitni ukraińscy twórcy. Od 2019 r., dzięki funduszom miasta Lwowa oraz Ministerstwa Kultury RP, ukraińsko-polski zespół historyków sztuki prowadzi prace przy freskach Jana Henryka Rosena z 1926 r. w dawnym baptysterium; malowidła są odkrywane spod warstwy glazury oraz tynku i poddawane pieczołowitej rekonstrukcji. Przeznaczeniem remontowanego wnętrza ma być kameralna sala muzyczna.
Każdego roku Lviv Organ Hall odwiedza około 50 tys. miłośników sztuki, którzy przyjeżdżają tu nawet z odległych miejscowości, w 2018 r. odbyło się tu 357 koncertów, a miasto przeznacza około 1,2 mln UAH na utrzymanie budynku i jego funkcjonowanie.
Organy.
W 1933 umieszczono nowe dwuczęściowe organy piszczałkowe czechosłowackiej firmy "Gebrüder Rieger" (opus 2565): na emporze nad głównym wejściem (60 rejestrów, 3 manuały i pedał) oraz na emporze w prezbiterium (12 rejestrów, 1 manuał). Organy zostały ufundowane ze składek parafian. Oba instrumenty połączono zbiorczym stołem gry sterowanym elektrycznie, dzięki czemu instrument liczył w sumie 72 rejestry, 4 manuały i pedał (prawdopodobnie nie wszystkie głosy były zamontowane). Były to jedne z największych organów w ówczesnej Polsce, a obecnie są to największe organy na Ukrainie.
W 1988 dokonano remontu organów głównych wraz z wymianą stołu gry na trzy-manuałowy z pedałem obsługujący tylko organy główne. Organy chórowe zostały odłączone, a większość piszczałek tej sekcji wykorzystano do uzupełnienia braków w organach głównych. 
W 2019 władze miejskie obiecały sfinansowanie remontu całego instrumentarium wraz z wymianą kontuaru obsługującego wszystkie sekcje instrumentarium. Mimo że organy zostały ufundowane ze składek parafian, dzisiejsza dyrekcja Lviv Organ Hall nie pozwala ich używać parafii św. Marii Magdaleny. 

</doc>
<doc id="1199457" url="https://pl.wikipedia.org/wiki?curid=1199457" title="BRAVO">
BRAVO



</doc>
<doc id="1199460" url="https://pl.wikipedia.org/wiki?curid=1199460" title="Ahhotep II">
Ahhotep II

Ahhotep II - królowa egipska. Była córką Ahmose i Ahmes-Nefertari. Główna małżonka, siostra-żona Amenhotepa I, ze związku z którym urodziła ich jedynego syna - Amenemhata zmarłego w dzieciństwie. Drugorzędna żona Amenhotepa, również jego siostra-żona - Ahmes-Meritamon nie dała faraonowi następcy tronu. W związku z tym po bezpotomnej śmierci Amenhotepa I, władzę przejął Totmes I prawdopodobnie w wyniku znacznego poparcia, udzielonego mu przez królową wdowę Ahmes-Nefertari, która była matką żony Totmesa I, królowej Ahmes.

</doc>
<doc id="1199466" url="https://pl.wikipedia.org/wiki?curid=1199466" title="Pułk KOP „Wilno”">
Pułk KOP „Wilno”

Pułk KOP „Wilno” – oddział piechoty Korpusu Ochrony Pogranicza.
Formowanie i zmiany organizacyjne.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi sformowanie, na bazie części pododdziałów rozwiązanej Brygady KOP „Wilno”, pułku KOP „Wilno”. Dowództwo pułku stacjonowała w garnizonie Wilno. Pułk stał się jednostką administracyjną dla batalionu KOP „Troki”, batalionu KOP „Niemenczyn”, batalionu KOP „Nowe Święciany”, inspektora północnej grupy szwadronów kawalerii, lekarza weterynarii północnego rejonu KOP, placówki wywiadowczej KOP nr 2, komendy rejonu pw KOP „Wilno”. Niektóre jednostki organizacyjne przynależne administracyjnie do pułku były zaopatrywane przez podkwatermistrzostwa batalionów KOP. I tak, batalion KOP „Troki” zaopatrywał posterunek żandarmerii przy pułku KOP „Wilno”, batalion KOP „Niemenczyn” zaopatrywał posterunek żandarmerii KOP „Niemenczyn”, a batalion KOP „Nowe Święciany” zaopatrywał szwadron kawalerii KOP „Nowe Święciany”, posterunek żandarmerii KOP „Święciany” i komendę powiatu pw KOP „Święciany”.
Z dniem 20 listopada 1938 roku w skład pułku został włączony szwadron kawalerii KOP „Nowe Święciany”.
10 marca 1939 dowódca KOP wydał zarządzenie L. 1514/tj.Og.Org./39 "Reorganizacja kwatermistrzostw oraz inne zmiany organizacyjne", na podstawie którego:
z dniem 1 kwietnia:
z dniem 15 maja:
26 sierpnia 1939 na bazie batalionu KOP „Orany”, odtworzono dowództwo pułku KOP „Wilno”. Stanowiło ono dowództwo zastępcze dla jednostek obsadzających granicę polsko-litewską. W skład nowo utworzonego pułku weszły baony KOP: „Niemenczyn”, „Nowe Święciany”, „Troki” oraz batalion KOP „Orany” z Brygady KOP „Grodno”. Po odtworzeniu pułk ochraniał granicę z Litwą o długości 398,928 km.
Bataliony wchodzące w skład pułk były jednostkami mobilizującymi. Zgodnie z planem mobilizacyjnym „W” utworzyły rezerwowy 133 pułk piechoty oraz odtworzyły dotychczasowe trzy baony o stanach pokojowych. Mobilizacja została przeprowadzona w dniach 24-27 sierpnia 1939 roku, w alarmie, w grupie jednostek oznaczonych kolorem żółtym.
31 sierpnia 1939 roku, w pierwszym dniu mobilizacji powszechnej, szwadron kawalerii „Nowe Święciany” wszedł w skład 35 Dywizji Piechoty, jako jej kawaleria dywizyjna.
Walki pułku.
17 września 1939 roku z granicy litewskiej do Wilna zostały ściągnięte trzy baony graniczne pułku KOP „Wilno”: „Orany”, „Troki” i „Niemenczyn”. Baony graniczne zajęły prawdopodobnie pozycje w południowo-wschodniej i północno-zachodniej części miasta. Baon KOP „Orany” zajął pozycje na południe od cmentarza na Rossie w kierunku na Lidę, baon KOP „Troki” na przedmieściu Markucie w kierunku bramy cmentarza, a baon „Niemenczyn” w północno-zachodniej części miasta. Ich zadaniem była obrona miasta. Jednak pozbawione broni przeciwpancernej były bezbronne wobec nacierających czołgów. Dowódca pułku ppłk Kazimierz Kardaszewicz wyprowadził z miasta baony „Orany" i „Niemenczyn"
Baon „Troki” nadal prowadził walkę. W wyniku okrążenia przez oddziały pancerne wroga, dowódca batalionu rozwiązał jednostkę. Żołnierze przedzierali się w kierunku granicy litewskiej. Część dołączyła do resztek baonu KOP „Nowe Święciany” i w jego składzie, wraz z dowództwem pułku w dniach 21 i 22 września przekroczyła granicę litewską.
Wycofujący się z Wilna baon KOP „Orany" w rejonie miejscowości Zawias wszedł w skład zgrupowania płk. Kazimierza Rybickiego, z którym ruszył w kierunku Grodna. 21 września pod Oranami stoczył ponad dwugodzinną walkę z czołgami i piechotą sowieckiej 100 DS. Po wyjściu z okrążenia, batalion dotarł do Marcińkaniec. Wobec upadku Grodna, 22 września przekroczył granicę.

</doc>
<doc id="1199467" url="https://pl.wikipedia.org/wiki?curid=1199467" title="Stefan Tytor">
Stefan Tytor

Stefan Tytor (ur. 19 sierpnia 1910 w Czabarówce, województwo tarnopolskie, zm. po 31 sierpnia 1939) – polski szachista, mistrz miasta Stanisławowa, problemista.
Pochodził z rodziny nauczycielskiej. W latach 1922-1930 uczęszczał do I Państwowym Gimnazjum im. Mieczysława Romanowskiego w Stanisławowie. Po maturze próbował bez powodzenia dostać się na Politechnikę Lwowską i w tej sytuacji w 1931 podjął studia na Wydziale Prawa Uniwersytetu Warszawskiego. Dyplomu uniwersyteckiego nie zdołał uzyskać – przerywał studia kilka razy, m.in. w związku ze służbą wojskową w Szkole Podchorążych Rezerwy Piechoty w Zambrowie (1933) oraz problemami zdrowotnymi (cierpiał na nerwicę). Od 1938 był mieszkańcem Radomia.
Szachami interesował się od czasu nauki gimnazjalnej. U schyłku lat 20. XX wieku był najpierw regularnym czytelnikiem, a potem publicystą kącika szachowego stanisławowskiego „Kuriera”. Zimą 1931/1932 zdobył tytuł mistrza Stanisławowa. Uzyskał w tym okresie II kategorię zawodniczą. W Warszawie występował w turniejach Warszawskiego Towarzystwa Zwolenników Gry Szachowej, a od 1933 także w turniejach Warszawskiego Klubu Szachistów. Po rekomendacji Dawida Przepiórki został w 1933 członkiem Warszawskiego Koła Problemistów. Kilkakrotnie zajmował miejsca na podium imprez organizowanych przez kluby warszawskie, w tym w turniejach dla graczy II kategorii. W 1936 uplasował się na VII-VIII miejscu turnieju eliminacyjnego mistrzostw Polski w Częstochowie.
Cennym osiągnięciem Tytora było zwycięstwo nad Mieczysławem Najdorfem, odniesione w ramach drużynowych mistrzostw Warszawy na przełomie 1936 i 1937. Najdorf uchodził w tym okresie za jednego z najsilniejszych szachistów stolicy.
Od 1935 Tytor redagował dział partii komentowanych w „Biuletynie Szachowym Warszawskiego Okręgowego Związku Szachowego”. Udzielał się także jako popularyzator szachów, występował z symultanami w Stanisławowie, Warszawie i Radomiu, grywał partie „na ślepo”.
Losy Stefana Tytora po wybuchu II wojny światowej nie są znane, prawdopodobnie zginął z rąk niemieckich lub radzieckich.

</doc>
<doc id="1199468" url="https://pl.wikipedia.org/wiki?curid=1199468" title="16 Pułk Piechoty Ziemi Tarnowskiej">
16 Pułk Piechoty Ziemi Tarnowskiej

16 Pułk Piechoty Ziemi Tarnowskiej (16 pp) – oddział piechoty Wojska Polskiego II RP.
W czasie kampanii wrześniowej 1939 walczył w składzie 6 Dywizji Piechoty (Grupa Operacyjna „Bielsko”, Armia „Kraków”).
Formowanie i zmiany organizacyjne.
13 listopada 1918 roku z frontu włoskiego wróciło do Tarnowa 28 oficerów i 200 szeregowych – Polaków – żołnierzy cesarskiego i królewskiego 57 pułku piechoty pod dowództwem kapitana Bolesława Menderera. W Tarnowie znajdował się także batalion zapasowy c. i k. 57 pp. Początkowo oddział nosił nazwę „57 pułk ziemi tarnowskiej”. W styczniu 1919 roku został przemianowany na „13 pułk ziemi tarnowskiej„”, by w lutym otrzymać ostateczną nazwę „16 pułk piechoty”.
15 grudnia 1918 roku III batalion pod dowództwem kapitana Andrzeja Jana Waisa został skierowany na front ukraiński do Małopolski Wschodniej. Pod koniec grudnia został zorganizowany I batalion, a na początku lutego 1919 roku II batalion i sztab pułku. Duże zasługi przy organizacji oddziału położył porucznik Jan Palewski, adiutant pułku.
W 1919 roku wszedł w skład XI Brygady Piechoty należącej do 6 Dywizji Piechoty.
W grudniu 1919 batalion zapasowy pułku stacjonował w Tarnowie.
W czasie, gdy I i III bataliony walczyły w Małopolsce Wschodniej, pozostała część pułku została skoncentrowana w Cieszynie. Tu organizowano kolejne pododdziały, które wzięły udział w walkach na froncie czeskim przy obsadzaniu linii demarkacyjnej. Między innymi w rejonie Skoczowa większy bój stoczyła 4. kompania pod dowództwem porucznika Stanisława Hojnowskiego.
Pułk w okresie pokoju.
8 grudnia 1920 roku pułk przybył do Starokonstantynowa, a następnie pomaszerował do Jeziernej, gdzie 14 grudnia załadował się na transport kolejowy i trzy dni później przybył do swojego stałego garnizonu w Tanowie. Po przejściu z organizacji wojennej na organizację pokojową 16 pp pozostał w składzie 6 Dywizji Piechoty, która była rozlokowana na terenie Okręgu Korpusu Nr V.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 28 maja, jako datę święta pułkowego. Pułk obchodził swoje święto w rocznicę zwycięskiego boju stoczonego w 1920 roku pod Murową.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 18 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
W pułku zorganizowano też specjalną kompanię dla opóźnionych, która szkoliła rekrutów dla potrzeb całego DOK. Żołnierze ci wcześniej z różnych przyczyn opóźnili swoje stawiennictwo w macierzystej jednostce.
Symbole pułkowe.
15 maja 1925 roku Prezydent Rzeczypospolitej Polskiej Stanisław Wojciechowski zatwierdził wzór lewej strony płachty chorągwi 16 pułku piechoty. 29 maja 1927 roku w Tarnowie Prezydent RP Ignacy Mościcki wręczył pułkowi chorągiew ufundowaną przez obywateli ziemi tarnowskiej. 
Od 28 stycznia 1938 roku chorągiew pułkowa zaczęła być oficjalnie nazywana sztandarem. Obecnie sztandar znajduje się w Muzeum im. gen. Sikorskiego w Londynie
23 sierpnia 1930 roku minister spraw wojskowych marszałek Polski Józef Piłsudski zatwierdził wzór i regulamin odznaki pamiątkowej 16 pułku piechoty. Odznaka o wymiarach 38x38 mm ma kształt krzyża kawalerskiego, którego ramiona pokryte białą emalią ze złotymi krawędziami. Pośrodku krzyża umieszczona tarcza herbowa Tarnowa z gwiazdą i półksiężycem koloru złotego na tle niebieskiej emalii. Na ramionach krzyża wpisano numer „16” i nazwy pól bitewnych z 1920 roku „DAWIDÓW”, „KRASNE” i „MUROWA”. Czteroczęściowa - oficerska, wykonana w srebrze. Na rewersie próba srebra, imiennik grawera WG oraz numer. Autorem projektu był Jan Małeta. Wykonawcą był Wiktor Gontarczyk z Warszawy.
Żołnierze pułku.
Żołnierze 16 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199471" url="https://pl.wikipedia.org/wiki?curid=1199471" title="TDD">
TDD



</doc>
<doc id="1199472" url="https://pl.wikipedia.org/wiki?curid=1199472" title="Wladislaus Dopierala">
Wladislaus Dopierala

Wladislaus Dopierala (ur. 10 września 1889, zm. 22 października 1948 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Rottenführer.
Z zawodu był górnikiem. Pełnił służbę od maja do października 1940 jako strażnik w "Gusen". 13 sierpnia 1940 miał miejsce w "Gusen" karny apel w związku z ucieczką polskiego więźnia. Wszyscy polscy więźniowie zostali zgromadzeni na placu apelowym. Apel trwał trzy dni i noce. W tym czasie Polacy byli okrutnie katowani przez esesmanów za pomocą biczy. Dopierala szczególnie znęcał się wówczas nad więźniami, wielu z nich zamordował. Około 400 Polaków zmarło na skutek tortur zadawanych im przez esesmanów.
Dopierala został za swoje zbrodnie osądzony w dniach 23–26 października 1947 przez amerykański Trybunał Wojskowy w Dachau. Skazano go na karę śmierci przez powieszenie i stracono w więzieniu Landsberg w październiku 1948.

</doc>
<doc id="1199473" url="https://pl.wikipedia.org/wiki?curid=1199473" title="Pułk KOP „Głębokie”">
Pułk KOP „Głębokie”

Pułk KOP „Głębokie” – oddział piechoty Korpusu Ochrony Pogranicza.
Formowanie i zmiany organizacyjne.
Jesienią 1927 roku w składzie 3 Brygady Ochrony Pogranicza została utworzona 3 Półbrygada Ochrony Pogranicza. Dowódcy półbrygady podporządkowane zostały dwa bataliony graniczne i dwa szwadrony kawalerii. Dowództwo półbrygady rozmieszczono w Podświlu. 15 stycznia 1928 roku przeniesiono dowództwo brygady z Podświla do Głębokiego. Stacjonowało w Berezweczu, w budynkach byłego klasztoru Bazylianów.
Latem 1929 roku 3 Półbrygada Ochrony Pogranicza przemianowana została na pułk KOP „Głębokie”, który podporządkowany został dowódcy Brygady KOP „Wilno”. Skład pułku, w stosunku do półbrygady, pozostał niezmieniony. Oddziałem administracyjno-gospodarczym dla pułku był 7 batalion KOP „Podświle”. Wszystkie pododdziały wchodzące w skład pułku, obok dotychczasowych numerów, otrzymały nazwy miejscowości, w których stacjonowały. Dwa lata później numeracja batalionów i szwadronów została zniesiona.
Z dniem 1 marca 1934 roku, w wyniku podziału jednej kompanii szkolnej karabinów maszynowych w Centralnej Szkole Podoficerskiej, przy dowództwie pułku sformowano szkolną kompanię karabinów maszynowych. Kompania składała się z dowódcy kompanii, drużyny gospodarczej, dwóch plutonów przy ilości 70 uczniów. Stanowiła pododdział administracyjny. Była samodzielną jednostką organizacyjna i szkoleniową. Jako odwód podlegała bezpośrednio dowódcy pułku. Pod względem gospodarczym podlegała dowódcy batalionu KOP „Podświle”. Stacjonowała w Berezweczu.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi przeorganizowanie pułku KOP „Głębokie” poprzez wcielenie w jego skład organizacyjny batalionu KOP „Słobódka” i nowo utworzonego batalionu KOP „Berezwecz” oraz reorganizacje dowództwa pułku. Po rozformowaniu Brygady KOP „Wilno”, pułk podporządkowany został bezpośrednio dowódcy Korpusu Ochrony Pogranicza. W skład pułku włączony został szwadron kawalerii KOP „Druja”. Pułkowi podporządkowano stację gołębi pocztowych KOP „Postawy”. Latem 1938 roku dowódcy pułku podporządkowana została Dziśnieńska Półbrygada Obrony Narodowej.
Działania pułku w 1939 roku.
Mobilizacja.
W trzeciej dekadzie marca 1939 roku przeprowadzona została mobilizacja batalionu odwodowego „Berezwecz” oraz trzech szwadronów kawalerii. 26 sierpnia, po zakończeniu mobilizacji, szwadrony kawalerii przetransportowane zostały na stację kolejową Rusiec, na północny wschód od Wielunia, gdzie weszły w skład Zgrupowania Kawalerii KOP „Feliks”. Batalion „Berezwecz” przetransportowany został w rejon Żywca, gdzie wszedł w skład 2 pułku piechoty KOP. W kwietniu zmobilizowany został, a następnie przetransportowany w rejon Augustowa, batalion KOP „Słobódka”.
24 sierpnia 1939 roku, w mobilizacji alarmowej, oddział sformował 3 pułk piechoty KOP. Nowo sformowany pułk podporządkowany został dowódcy SGO „Narew”. Następnie odtworzone zostały bataliony „Łużki” i „Podświle”. Nie zdołano odtworzyć batalionu KOP „Słobódka”.
Po odtworzeniu batalionów, pułk ochraniał granicę z ZSRR, począwszy od styku z granicą łotewską, o długości 164,450 km.
Walki pułku w kampanii wrześniowej.
Od 17 września 1939 roku, po agresji ZSRR na Polskę, pułk w uszczuplonym składzie dwóch batalionów, prowadził działania opóźniające.
17 września około 4:00, na rozwinięty wzdłuż granicy pułk KOP „Głębokie” mający w II linii podporządkowaną Dziśnieńską Półbrygadę ON, uderzyła Grupa Połocka komdiwa Aleksiejewa wraz z podporządkowanymi jej oddziałami Wojsk Pogranicznych NKWD.
Na jego lewym skrzydle baon KOP „Łużki” mjr. Franciszka Benrota przyjął na siebie uderzenie pododdziałów 12 oddziału ochrony pogranicza NKWD płk. Busarowa, wspieranych przez pociąg pancerny oraz dywersantów. Wszystkie strażnice zostały zaatakowane z powodzeniem przez zaskoczenie. Nieliczne z nich, przez krótki czas, broniły się i zadały straty atakującym. Na rozkaz dowódcy pułku „Głębokie” resztki 1. i 2 kompanii granicznej, odwód i dowództwo batalionu „Łużki” we wczesnych godzinach południowych 17 września opuściły Łużki i maszerowały w kierunku Wilna. Podobnie rzecz się miała na kierunku batalionu „Podświle”. W trakcie obrony strażnic pułk KOP „Głębokie” poniósł ciężkie straty. Baon KOP „Łużki” utracił 3 kompanię. Zginęli w niej wszyscy dowódcy strażnic. 1 i 2 kompania straciły około połowy żołnierzy. Mniejsze straty miał baon KOP „Podświle”.
Po utracie linii strażnic, dowódca pułku KOP „Głębokie” nie dysponując odwodami, zdecydował wycofać pułk do Wilna. 17 września o 10:20 sztab pułku, grupy żołnierzy z rozbitych pododdziałów, grupa członków Związku Strzeleckiego i Przysposobienia Wojskowego oraz policja opuściły Berezwecz i skierowały się do Wilna. Około 10:00 3 batalion czołgów mjr. Rieszczina z 25 BPanc zajął Łużki. Do niewoli dostał się jeden oficer i 16 szeregowych. Ten sam batalion w godzinach popołudniowych zajął bez walki Głębokie.
W walkach odwrotowych z Armią Czerwoną:
Bataliony pułku KOP „Głębokie” po utracie strażnic rozpoczęły odwrót w kierunku Głębokiego. Dowództwo pułku jeszcze przed południem opuściło Berezwecz i wycofywało się po osi Mosarz-Widze.
Około 19:00 dowództwo pułku i baon KOP „Podświle” połączyły się w Mosarzu z resztkami baonu KOP „Łużki”. W nocy po napotkaniu czołgów wroga, od baonu KOP „Podświle” odłączyli: kwatermistrz – kpt. Mikołaj Właszczyk, adiutant – ppor. rez. Nawrocki, płatnik – por. st. sp. Józef Beltowski i dowódca kompanii ckm – por. rez. Leon Kuliga. Oficerowie ci 18 września dostali się do sowieckiej niewoli. Po koncentracji w Mosarzu, 18 września pułk kontynuował marsz w kierunku granicy z Łotwą.
Batalion „Podświle” na przedpolach Głębokiego stoczył potyczkę z pododdziałami 5 Dywizji Strzeleckiej płk. Kuźmy Galickiego. W wyniku walk batalion uległ rozproszeniu. Trzydziestu żołnierzy polskich dostało się do niewoli.
19 września pozostałości pułku dotarły do granicy. Rano, 20 września przekroczyły granicę z Łotwą w miejscowości Turmont i zostały internowane.
Struktura organizacyjna pułku.
Struktura jesienią 1927:
Struktura w 1929:
Struktura w 1937:
Żołnierze pułku.
Dowódcy pułku:
Zastępca dowódcy pułku:
Obsada personalna pułku w czerwcu 1939:

</doc>
<doc id="1199478" url="https://pl.wikipedia.org/wiki?curid=1199478" title="On ne change pas">
On ne change pas

On Ne Change Pas – kompilacja największych francuskojęzycznych przebojów Céline Dion, wydana 3 października 2005 roku. 
Na albumie umieszczono największe francuskie hity piosenkarki takie jak "Pour que tu m'aimes encore", "Je sais pas" czy wykonywany w duecie z Garou "Sous le vent" a także utwory z początków jej kariery w tym pierwszy francuski singel "Ce n'était qu'un rêve" wydany w czerwcu 1981 roku. Na płycie znalazły się trzy zupełnie premierowe kompozycje - "Je ne vous oublie pas", "Tous les secrets" oraz duet z zespołem Il Divo "I Believe In You". W programie wersji jednopłytowej albumu wydanej w Kanadzie i Francji w 2006 roku znalazł się także 4-utworowy "Medley Starmania".
Kompilacja została wydana w wielu wersjach, do wielu z nich dołączono dodatkowo płytę DVD z trzydziestominutowym wywiadem z artystką, galerią zdjęć oraz teledyskiem do piosenki "Je ne vous oublie pas". Album nie został nigdy wydany w Australii oraz Nowej Zelandii.
21 listopada 2005 roku ukazała się także płyta DVD "On Ne Change Pas" zawierająca wszystkie 17 francuskich wideoklipów piosenkarki oraz prawie 2 godziny bonusowego, nigdy niepublikowanego materiału.

</doc>
<doc id="1199479" url="https://pl.wikipedia.org/wiki?curid=1199479" title="17 Pułk Piechoty (II RP)">
17 Pułk Piechoty (II RP)

17 Pułk Piechoty (17 pp) – oddział piechoty Wojska Polskiego w II Rzeczypospolitej.
Jednostka sformowana została w listopadzie 1918 jako „pułk ziemi rzeszowskiej”. Z końcem grudnia została zreorganizowana i przemianowana na 17 pułk piechoty.
Jej pododdziały walczyły na froncie polsko-ukraińskim w odsieczy Lwowa. Zimą 1919 pułk pełnił służbę na granicy polsko-czechosłowackiej, a z końcem roku odjechał na front wojny polsko-bolszewickiej.
W okresie międzywojennym stacjonował w Rzeszowie, a w kampanii wrześniowej walczył z Niemcami w składzie macierzystej 24 Dywizji Piechoty.
Formowanie i zmiany organizacyjne.
Równocześnie z rozbrajaniem wojsk austriackich w garnizonie rzeszowskim 1 listopada 1918 rozpoczęto formowanie pułku piechoty Ziemi Rzeszowskiej. Kadrę stanowili Polacy – oficerowie austriaccy z 89 pułku piechoty i 17 pułku strzelców. Z członków POW i ochotników sformowano I batalion. W połowie listopada liczył już 4 pełne kompanie strzeleckie. W skład batalionu wchodziła też 5 kompania „studencka” złożona z uczniów rzeszowskich szkół średnich. Rozpoczęto również formowanie II batalionu. Pod koniec listopada powrócił do garnizonu austriacki 40 pp, składający się z Polaków. Zasilił on kadry nowo powstającego pułku. Utworzono kompanię zapasową, rekrucką i sztabową. Przystąpiono do formowania III batalionu, a następnie batalionu wartowniczego.
17 listopada 1918 kompanie 1 i 3 zostały wysłane na odsiecz Lwowa w składzie Grupy podpułkownika Michała Tokarzewskiego-Karaszewicza. Później obie kompanie weszły w skład 5 pułku piechoty Legionów.
W grudniu 1918 odjechał do Przemyśla na front ukraiński II batalion, który 13 grudnia, po ciężkich walkach zdobył fort Grochowce.
Z końcem grudnia pułk zreorganizowano, tworząc dwa pułki: 1 i 2 pułk piechoty Ziemi Rzeszowskiej, które wkrótce przemianowano na 14 i 15 pułk piechoty. Ostatecznie numerację zmieniono na 17 i 18 pułk piechoty. W zreorganizowanym 17 pp sformowano dwie nowe kompanie oraz nowy II batalion pod dowództwem kpt. Józefa Mücka. Utworzono też batalion zapasowy do szkolenia uzupełnień. Składał się on z trzech kompanii rekruckich i trzech kompanii marszowych. W latach 1918–1920 dowodzili nim kolejno: kpt. Juliusz Schimack, mjr Józef Gellen, kpt. Erwin Pallas oraz mjr Kazimierz Zapalski.
W grudniu 1919 batalion zapasowy pułku stacjonował w Rzeszowie.
Pułk w walce o granice.
W styczniu 1919 na front przeciwukraiński wyjechał I batalion por. Kotowicza. Tam wszedł w skład grupy mjr. Władysława Bończy-Uzdowskiego. W nocy 22/23 stycznia batalion wziął udział w ataku na Włodzimierz Wołyński. Następnie przeszedł na zachodni brzeg Bugu i działał w składzie grupy kpt. Meraka. Do maja zajmował odcinek Rawa Ruska – Włodzimierz Wołyński. 2 kompania obsadziła rejon Żabcze – Kościaszyn, a 4 kompania Honiatyn.
W maju wzmocnione wojska ukraińskie zaatakowały polskie pozycje. Doszło do zaciekłych walk. Utracono czasowo Oszczów i Honiatyn. Wsparcie frontu ukraińskiego oddziałami Błękitnej Armii spowodowało, że oddziały pułku odzyskały Honiatyn oraz zajęły Uhrynów i Waręż. W czerwcu 1919 jego 2 i 4 kompania wchodziły w skład Grupy generała Henryka Minkiewicza (Grupa operacyjna „Bug”). Podjęta wówczas ogólna ofensywa wojsk polskich doprowadziła do pościgu za nieprzyjacielem, a I batalion w rejonie Brodów zetknął się z wojskami sowieckimi. W czerwcu batalion walczył w składzie grupy pułkownika Stanisława Pallego w okolicach Podzamcza i Perniatyna, a potem prowadził pościg na Radziwiłłów.
Ogromne straty spowodowały wycofanie pułku z walk i przerzucenie go na Śląsk Cieszyński. Tu otrzymał zadanie nadzorować polsko-czeską linię demarkacyjną na odcinku Skrzeczoń – Zawada. II batalion dotarł na granicę w kwietniu, a w sierpniu przybyła tam reszta pułku. W Rzeszowie pozostał jedynie batalion zapasowy. Scalony pułk kwaterował w Skoczowie, a potem w Jabłonkowie. Jesienią 1919 pułk odszedł do Kęt, a następnie odjechał do Wilna.
Na Litwie pułk rozlokowany został w podwileńskich miejscowościach. W tym czasie na froncie polsko-bolszewickim nastąpiła stabilizacja działań. Prowadzono jedynie walki o znaczeniu lokalnym. Na początku 1920 pułk przewieziony został do Łapicz. Tam wszedł w skład 6 Dywizji Piechoty. 6 kwietnia pułk przerzucony został nad Berezynę, a jego I i III batalion obsadziły tu odcinek obrony na linii Jakszyce – Berezyna (wł.). Organizowano też wypady na wschodni brzeg rzeki.
W myśl rozkazu Naczelnego Dowództwa z 1 kwietnia, nastąpiła reorganizacja struktur Wojska Polskiego. Zlikwidowano Front Litewsko-Białoruski, a na jego bazie utworzono trzy armie bezpośrednio podległe Naczelnemu Wodzowi. 1 Armia gen. Stefana Majewskiego była rozwinięta od Dźwiny po Borysów, 4 Armia gen. Stanisława Szeptyckiego – wzdłuż Berezyny po Polesie, a 7 Armia gen. Gustawa Zygadłowicza osłaniała od strony Litwy. Po stronie przeciwnej operowały wojska Frontu Zachodniego Michaiła Tuchaczewskiego.
14 maja ruszyła pierwsza ofensywa Armii Czerwonej. W jej wyniku pas obrony polskiej 1 Armii został przełamany na północny wschód od Homla. 18 maja I batalion kpt. Więckowskiego został przydzielony do grupy pułkownika Stanisława Dziewulskiego i otrzymał zadanie obsadzenie odcinka Huta – Berezyna. Batalion z marszu odzyskał utraconą wcześniej Hutę i z miejsca odparł kontratak dwóch nieprzyjacielskich pułków. Jednak uderzenie oskrzydlające wykonane przez Sowietów 20 maja odrzuciło polski batalion do Bohuszewicz. Na rozkaz dowódcy grupy, batalion przeszedł do kontrataku, odbił Jakszyce i uderzył na Horodyszcze, a następnie na Osmołówkę, Michałowo, Pierawoz. Ostatecznie wyszedł na zachodni brzeg Berezyny.
4 czerwca nieprzyjaciel przełamał obronę III batalionu na odcinku Berezyna – Niehonicze, zdobył Huty i folwark Niehonicze. Kontratakował II batalion i pułk odzyskał utracone pozycje nad Berezyną. W walkach tych bataliony poniosły znaczne straty.
Na początku lipca na kierunku litewsko-białoruskim znajdowały się dwie armie (1. i 4.) oraz Grupa Poleska. Natomiast przeciwnik skoncentrował tu cztery armie Frontu Zachodniego Michaiła Tuchaczewskiego: (3., 4., 15. i 16.) oraz Grupę Mozyrską. Większość tych sił (3. 4. i 15 Armia) skierowana została przeciwko polskiej 1 Armii gen. por. Gustawa Zygadłowicza z zamiarem przerwania jej frontu od północy i zepchnięcia na błota poleskie. Rozpoczęta 4 lipca sowiecka kontrofensywa nad Autą i Berezyną doprowadziła do załamania Frontu Litewsko-Białoruskiego, a polskie oddziały rozpoczęły odwrót. Na odcinku 17 pułku piechoty główne uderzenie skierowane było na zajmującą pozycję między Berezyną a Świetlicą 3 kompanię strzelecką. Od 9 lipca pułk rozpoczął działania odwrotowe. Początkowo wycofał się na linię dawnych okopów niemieckich pod Baranowiczami, potem na linię rzeki Szczary, a następnie Bugu. Podczas odwrotu toczył ciężkie walki pod Słonimem, Zelwą, Wołkowyskiem, Świsłoczą, Małą Narewką, Mendzenimem i Mordami.
6 sierpnia Naczelny Wódz, marszałek Józef Piłsudski podjął decyzję o przeprowadzeniu zwrotu zaczepnego znad Wieprza i stoczenia walnej bitwy na przedpolach Warszawy. W tym celu rozpoczęto koncentrację jednostek, które miały wejść w skład grupy uderzeniowej, a także przegrupowywano oddziały mające bronić samej Warszawy i osłaniać tę obronę od północy. Działający w składzie XII Brygady Piechoty 17 pułk, spod Siedlec wycofał się do Góry Kalwarii, przekroczył Wisłę i 12 sierpnia dotarł do Dęblina. Tu przeszedł do odwodu 4 Armii gen. Leonarda Skierskiego. Podczas kontrofensywy polskiej maszerował za lewym skrzydłem nacierających wojsk na Mińsk Mazowiecki, Ostrów i Ostrołękę.
Zwycięstwa nad Wisłą, Wkrą i Wieprzem i prowadzone działania pościgowe doprowadziły 2. i 4. Armię nad granicę z Prusami Wschodnimi. Naczelne Dowództwo WP postanowiło zmienić dotychczasowy kierunek natarcia obu związków operacyjnych z północnego na wschodni. 27 sierpnia rozpoczęto przegrupowanie.
17 pułk piechoty odjechał na front południowy, wyładował się w Zadwórzu i wszedł w podporządkowanie dowódcy 5 Dywizji Piechoty. Przy wsparciu czołgów i artylerii walczył o Rusiłów, a następnie Firlejówkę. Skniłów i Bortków. 3 września pułk zmienił podporządkowanie i wszedł w skład 6 Dywizji Piechoty. W tym też dniu jego I batalionu walczył z powodzeniem na rubieży między Stronibabami a torem kolejowym Krasne – Brody. Sowieci ponowili natarcie 5 września. Po zaciętych walkach I batalion opuścił Stronibaby i wycofał się do Ostrowa.
Kolejne natarcie czerwonoarmistów na Krasne zmusiło pułk do wycofania się za Gołogórkę i obsadzenie pozycji między Bortkowem a Ostrowem. 6 września pułk atakował Krasne, Stronibaby i Mogiłki. III batalion zdobył stację Krasne i we współdziałaniu z I batalionem nacierał na Stronibaby. W tym czasie kawaleria Budionnego zdobyła Rusiłów i tym samym zaistniała groźba oskrzydlenia polskich batalionów. Dowódca pułku nakazał wycofać się w kierunku na Ostrów i Kutkorz. Po wejściu do walki odwodowego 20 pułku piechoty, atak kawalerii został powstrzymany, a pododdziały 17 pułku wznowiły natarcie zajmując ponownie Firlejówkę i Krasne. 7 września I i III batalion czasowo opanowały Stronibaby. Kontratak sowiecki zmusił je jednak do wycofania się w kierunku na Ostrów. 11 września pułk przeszedł do odwodu dywizji i odpoczywał.
Od 16 września brał udział w ogólnej ofensywie polskiej 6 Armii, zajmując Stronibaby, Uciszków i Olszanicę. W kolejnych dniach, stanowiąc odwód 6 Dywizji Piechoty, maszerował na Złoczów i Sassów. Zakończył działania bojowe w Dubie pod Brodami.
W czasie walk poległo 3 oficerów oraz 124 podoficerów i szeregowych. Ponadto zaginęło 1361 żołnierzy, z których część została zamordowana w niewoli. Krzyżem Srebrnym Virtuti Militari zostało odznaczonych 11 żołnierzy, a Krzyżem Walecznych 14 oficerów i 61 szeregowych. Zdobyto 6 armat, 50 karabinów maszynowych, 60 wozów i 200 koni. Wzięto do niewoli 1600 jeńców.
Okres międzywojenny.
26 grudnia 1920 roku pułk powrócił do Rzeszowa. Rozlokowany został w poaustriackich koszarach im. Sobieskiego przy ul. Langiewicza, Kilińskiego przy Placu Kilińskiego i Lisa-Kuli przy ul. Lwowskiej. Przy ul. Lwowskiej znajdowała się rusznikarnia i magazyny mobilizacyjne. Warsztaty i pluton artylerii piechoty umieszczone były w koszarach Stary Browar przy ul. Reformackiej. W latach trzydziestych pluton artylerii przeniesiono do koszar Sobieskiego.
Pułk dysponował dwoma placami ćwiczeń: Baranówka i Słocina. Strzelania z broni ręcznej wykonywano na strzelnicy garnizonowej, a z moździerzy, granatników i ckm na poligonie w Nowej Dębie. Po demobilizacji i zmianach organizacyjnych wszedł w skład 24 Dywizji Piechoty i podlegał DOK X w Przemyślu. Korpus oficerski w latach dwudziestych wywodził się z dawnej armii rosyjskiej, austriackiej i Legionów. Jednak w latach trzydziestych większość stanowili wychowankowie polskich szkół.
Początkowo święto pułkowe obchodzono 4 listopada, w rocznicę powstania pułku w 1918 roku. 19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 6 września jako datę święta pułkowego. Od tej pory pułk obchodził swoje święto w rocznicę pięciodniowych, krwawych bojów pod Krasnem. 20 czerwca 1934 roku Minister Spraw Wojskowych marszałek Polski Józef Piłsudski zmienił datę święta pułkowego z dnia 6 września na dzień 4 czerwca. Od tej pory święto obchodzono w rocznicę boju pod Niegoniczami, stoczonego w 1920 roku.
W wydanej w 1924 roku z okazji wręczenia sztandaru „Jednodniówce 17 pułku piechoty”, znajduje się wzmianka o patronie pułku: pułk 17 nosi imię Marcina Borelowskiego [...].
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 17 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W pułku, tytułem eksperymentu, utworzono kompanię podchorążych rezerwy piechoty. W jej skład wchodziły trzy plutony strzeleckie i pluton karabinów maszynowych. Kompania pod względem organizacyjnym i wyszkolenia podlegała dowódcy dywizji, a pod względem administracyjnym dowódcy pułku.
17 pp w kampanii wrześniowej.
Mobilizacja.
17 pułk piechoty w ramach mobilizacji alarmowej w grupie „czerwonej” zmobilizował: 
W ramach mobilizacji powszechnej w I rzucie mobilizacyjnym od 31 sierpnia 1939 roku zmobilizował: 
W II rzucie mobilizacji powszechnej utworzył swój batalion marszowy. 
Działania bojowe.
3 września został załadowany na transporty kolejowe i 4 września przybył przetransportowany do Gromnika, III batalion wyładował się w Ciężkowicach. Pułk początkowo pozostał w odwodzie 24 Dywizji Piechoty. Od 6 września miał zorganizować obronę na odcinku: Wróblowice – Gromnik. W tym celu pozycje obronne zajęły I batalion Małe Góry − Moszczenica, II batalion Dąbkówka − Babia Góra, natomiast III batalion pozostał w odwodzie w lasach Lichwin. 
Walki od Wisłoka do Sanu 
Do pierwszej styczności z oddziałami niemieckiej 4 Dywizji Lekkiej doszło 6 września wieczorem około 18.00 pod Wróblowicami. Ogniem broni maszynowej rozbito niemiecką kolumnę zmotoryzowaną. Przeciwnik otworzył ogień artylerii na czołowe bataliony pułku. Wzmocniona 1 kompania strzelecka i artyleria pułkowa w Gromniku stoczyła nocną walkę z piechotą zmotoryzowaną i czołgami niszcząc jeden z nich. Około północy do sztabu pułku dotarł rozkaz wycofania się w kierunku Tuchowa i następnie za Wisłokę. Odwrót rozpoczął się w nocy i rano 7 września. Wieczorem nadszedł kolejny rozkaz: wycofać się za Wisłok, w rejon Frysztak-Wysoka Strzyżowska-Strzyżów. W trakcie marszu pułk walczył z oddziałami zmotoryzowanymi 4 D Lekkiej i poniósł duże straty. Szczególnie ucierpiał III batalion idący w straży tylnej pułku i 3 kompania strzelecka w Tuchowie. 8 września od godzin porannych pułk wycofywał się przez Wiśniową i Wolę Strzyżowska, a następnie rozpoczął marsz za San. Późnym wieczorem 9 września dotarł do Węglówki i ok. 24.00 doszedł w okolice Żyznowa i Barycza. W trakcie dalszego marszu, drogami zatłoczonymi oddziałami wojska i uciekinierami, oddziały pułku przemieszały się z oddziałami 11 Dywizji Piechoty. 10 września rano I batalion przekroczył bez przeszkód most pontonowy na Sanie. Dowódca 24 Dywizji Piechoty nakazał I batalionowi dotrzeć do Jawornika Ruskiego, gdzie od godzin wieczornych stanowić miał straż tylną 24 Dywizji Piechoty w marszu na Birczę. Pozostałe siły pułku maszerowały docierając rano do Lutczy, dalej do Domaradza i Golcowej. Batalion II/17 pp osiągnął 11 września przeprawę na Sanie w miejscowości Wara, Siedliska. O świcie 11 września reszta pułku dotarła do Lutczy i przeprawiła się przez San. Po południu II batalion pozostawił tabor i ruszył na Jawornik Ruski, zajmując obronę na okolicznych wzgórzach frontem do tej miejscowości. Stanowiska obronne zostały ostrzelane ogniem niemieckiej artylerii. W nocy 11/12 września II batalion z pozostałościami pułku, maszerując po bardzo złych drogach, dotarł o świcie 12 września do skraju wsi Borownica. Wieś zajęta była przez Niemców i ppłk Beniamin Kotarba zdecydował się na opanowanie miejscowości. Po krótkiej walce miejscowość została zdobyta, II batalion i pododdziały pułkowe zajęły stanowiska w Borowicy i w okolicy, odpierały kontrataki piechoty z niemieckiej 2 Dywizji Górskiej. Jednocześnie 8 kompania złożona z pozostałości III batalionu prowadziła rozpoznanie i wykonała natarcie w kierunku wschodnim. Po zatrzymaniu natarcia okazało się, że pułk został otoczony. Po całodziennym boju dowódca doszedł do wniosku, że przebicie się pułku w całości jest niemożliwe i zdecydował się na rozformowanie pododdziałów, podzielenie żołnierzy na małe grupy i przebijanie się na północ. W międzyczasie niemieckie oddziały górskie przystąpiły do szturmu pozycji obronnych 17 pułku piechoty. W trakcie prowadzonego kontrataku dowódca pułku ppłk Kotarba zginął w trakcie walki na bagnety. Obrona 17 pp załamała się, żołnierze rozproszyli się, częściowo zostali wzięci do niewoli, część przedarła się małymi grupkami i pułk przestał istnieć. 
Od Birczy do Brzuchowic 
Działania bojowe prowadził jeszcze I batalion. 12 września I batalion i część kompanii zwiadu wzięły udział w walkach 24 DP na wschód od Birczy. Batalion I/17 pp ostrzelany ogniem artyleryjskim w rejonie Łodzianki Górnej został podporządkowany dowódcy 1 pułku piechoty KOP „Karpaty”. Batalion mjr Weisbacha prowadził działania opóźniające poprzez wzg. 500, Łodziankę Dolną i Posadę Rybotycką. Zbierał też rozbitków, w tym części rozbitego wcześniej w Tuchowie III batalionu. Przeszedł następnie do Cisowej gdzie osłaniał odwrót zbiorczego pułku ppłk. Ziętkiewicza i stanowił tylną straż 24 Dywizji Piechoty. 13 września I/17 pp zajmował rejon miejscowości Olszany. Nazajutrz wycofał się do Przemyśla, po czym 15 września przeszedł do Mościsk, a następnie zajmował stanowiska obronne w Chorośnicy. W bitwach zgrupowania Frontu Południowego gen. broni Kazimierza Sosnkowskiego głównie osłaniał tyły przebijających się dywizji 11 i 38 w rejonie Sądowej Wiszni i Janowa. Stanowił straż tylną swojej 24 DP walcząc na kolejnych pozycjach opóźniania. 17 września prowadził walki w lesie „Na Chmurowem” koło Mołoszkowic. Maszerując cały czas w straży tylnej dotarł 18 września do Kozic pod Lwowem. Wsparł tutaj natarcie 38 i 39 pułku piechoty na Rzęsną Ruską. Batalion zakończył działania wojenne w Brzuchowicach pod Lwowem 19 września. Pozostało z niego wówczas: 4 oficerów, 10 szeregowych, wóz taborowy i biedka z ckm.
Jednostki mobilizowane w II rzucie mobilizacyjnym.
Na terenie Rzeszowa w OZN 17 pp zmobilizowano batalion marszowy 17 pp pod dowództwem por. rez. Nowaka, według innych źródeł kpt. Ludwika Stankiewicza, a z zasobów KRU Rzeszów 105 batalion wartowniczy kpt. Andrzeja Racięskiego. Oba bataliony w dniach 6-8 września obsadziły budowane umocnienia na przedmieściach Rzeszowa i wyloty szos z miasta. 8 września w godzinach popołudniowych batalion marszowy 17 pp podjął marsz przez Kańczugę do Przemyśla. 9 września został rozbity w rejonie Pruchnika przez Oddział Wydzielony 4 DLek.
Oddział Zbierania Nadwyżek 17 pp liczył ponad 2000 żołnierzy jedynie częściowo umundurowanych i uzbrojonych, pod dowództwem kpt. Józefa Zwierzyńskiego. Dowódca OZN 17 pp 6 i 7 września oddział ten podzielił na dwie grupy i podjął pieszą ewakuację celem dołączenia do Ośrodka Zapasowego 24 DP w Przemyślu. I grupa pod dowództwem kpt. J. Zwierzyńskiego podjęła marsz przez Kańczugę, 6/7 września wychodząc z Rzeszowa. 9 września w Rokietnicy grupa została zaatakowana przez ten sam niemiecki OW 4 DLek., co batalion marszowy. Część z dowódcą dostała się do niewoli, część rozproszyła się, a pozostali dotarli do Przemyśla. Po uporządkowaniu grupa pomaszerowała do Sambora skąd zawróciła na Rudki-Sądową Wisznię, została rozbita 12 września koło Jaworowa. II grupa pod dowództwem kpt. Feliksa Boluka maszerowała przez Tyczyn, Dylągówkę i przez Babicę dotarła do OZ w Przemyślu. W następnych dniach maszerując przez Drohobycz, Stryj, Nadwórną, Delatyn, Jabłonów, Kosów Huculski dotarła do Kut i 19 września przekroczyła granicę rumuńską.
Symbole pułkowe.
Sztandar nieprzepisowy
Jesienią 1919 roku „Koło Panien” w Rzeszowie ufundowało 17 pułkowi piechoty sztandar. Pierwszy znak pułku po 1924 przechowywany był w Rzeszowie. We wrześniu 1939 roku wycofujący się żołnierze zakopali jego płat w ziemi. W lecie 1944 roku odkopano go i przekazano 17 pp ludowego Wojska Polskiego. Płat o wymiarach 90 × 127 cm, obszyty z trzech stron srebrną frędzlą, przymocowany do drzewca za pomocą wiązadeł. Drzewce z jasnego drewna. Przy drzewcu wstęga karmazynowa i wstęga biała związane w kokardę. Strona główna: pośrodku płata, na karmazynowym polu, haftowany srebrną nicią orzeł. Korona oraz dziób i szpony orła złote. Po obydwu stronach orła i pod nim napis haftowany srebrną nicią „17 PP W JEDNOŚCI SIŁA”.
Strona odwrotna:
Na białym polu aplikowany i malowany olejną farbą wizerunek Matki Boskiej Częstochowskiej. Poniżej napis haftowany złotą nicią: „POD TWOJĄ OBRONĘ”.
Chorągiew 17 pp
W 1923 roku, z inicjatywy ówczesnego dowódcy pułku ppłk. Ignacego Oziewicza i starosty rzeszowskiego dr. Koncowicza, powołany został komitet ufundowania sztandaru 17 pp. W miejscowej „Ziemi Rzeszowskiej i Jarosławskiej” ukazał się apel do „Ziemiaństwa naszego powiatu, Duchowieństwa, Kupiectwa, Korporacji, Stowarzyszeń i poszczególnych obywateli” o oﬁary na zakup sztandaru.
27 września 1924 roku Prezydent RP Stanisław Wojciechowski zatwierdził chorągiew 17 pułku piechoty. Chorągiew została wykonana w pracowni haftów p. Ślusarczykowej (później Baczkowskiej) w Rzeszowie, a głowica z orłem w firmie Kopaczyńskiego z Krakowa. Na wstędze umieszczono napis „17 pułkowi piechoty Ziemie: rzeszowska, mielecka, pilzneńska i ropczycka”. Fundatorem chorągwi było społeczeństwo powiatów: rzeszowskiego, mieleckiego, pilzneńskiego i ropczyckiego.
W niedzielę 19 października 1924 roku na boisku sportowym Resovii na Przybyszówce (obecnie dzielnica Rzeszowa) szef Sztabu Generalnego generał dywizji Stanisław Haller, w imieniu Prezydenta RP, wręczył chorągiew podpułkownikowi Ignacemu Oziewiczowi. Ceremonię poświęcenia i wręczenia chorągwi poprzedziła msza polowa odprawiona przez biskupa polowego Stanisława Galla, a zakończyła defilada pułku przed budynkiem Gimnazjum Nr I. O godz. 14.00 w salach kasyna garnizonowego odbył się bankiet, w którym wzięło udział około 230 osób. Tego samego dnia o godz. 21.00 w kasynie odbył się raut. W sobotę 25 października 1924 roku członkowie komitetu fundatorów chorągwi byli podejmowani przez dowódcę i oficerów 17 pp w kasynie pułkowym, w koszarach im. Sobieskiego. Obecnie sztandar znajduje się w Muzeum im. Generała Sikorskiego w Londynie.
Opis chorągwi
Płat sztandaru o wymiarach 100x96 cm wykonany z podwójnego lyońskiego jedwabiu.
Drzewce mahoniowe, zwieńczone srebrnym orłem na tarczy, na której umieszczono z obu stron liczbę 17. Szarfy biało-czerwone, obszyte złotymi frędzlami, z haftowanymi złotem napisami: 17 PUŁKOWI PIECHOTY ZIEMIA RZESZOWSKA, MIELECKA, PILZNEŃSKA I ROPCZYCKA.
6 września 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 17 pp. Odznaka o wymiarach 4lx41 mm ma kształt krzyża o ostro ściętych ramionach pokrytych białą emalią. Na ramionach krzyża wpisano numer i inicjały „17 PP” oraz rok powstania pułku „1918”. Środek krzyża wypełnia nałożony srebrny orzeł państwowy według wzoru z 1927 roku. Krzyż jest nałożony na ośmiokątną tarczę w barwach granatowej i żółtej. Od orła do rogów tarczy biegnie pięć płomieni. Odznaka dwuczęściowa – oficerska, wykonana w srebrze, na rewersie próba srebra i imiennik grawera WG. Wykonawcami odznak byli: Wiktor Gontarczyk z Warszawy, Bronisław Grabski z Łodzi i Jan Knedler z Warszawy.
Odznaka żołnierska bita była w tombaku i nie emaliowana. Po raz pierwszy odznaki wręczono w 1930 roku podczas obchodów Święta Narodowego Trzeciego Maja.
Marsz pułkowy skomponował w latach 1926–1927 oficer oświatowy pułku kpt. Władysław Wisłocki, ojciec dyrygenta i kompozytora Stanisława Wisłockiego.
Żołnierze pułku.
Żołnierze 17 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199482" url="https://pl.wikipedia.org/wiki?curid=1199482" title="Prognoza">
Prognoza



</doc>
<doc id="1199487" url="https://pl.wikipedia.org/wiki?curid=1199487" title="Pułk KOP „Snów”">
Pułk KOP „Snów”

Pułk KOP „Snów” - oddział piechoty Korpusu Ochrony Pogranicza. Dowództwo pułku znajdowało się w miejscowości Snów, w powiecie nieświeskim ówczesnego województwa nowogródzkiego.
Formowanie i zmiany organizacyjne.
Rozkazem dowódcy KOP z 23 lutego 1937 roku została zapoczątkowana pierwsza faza reorganizacji Korpusu Ochrony Pogranicza „R.3”. Jej wynikiem było między innymi sformowanie pułku KOP „Snów”. W jego skład zostały włączone pododdziały rozformowanej Brygady KOP „Nowogródek”: bataliony „Kleck”, „Stołpce” i „Snów” oraz szwadrony „Kleck” i „Stołpce”, a także kompania saperów „Stołpce”. Pułkowi podporządkowano też stację gołębi pocztowych KOP „Baranowicze”
We wrześniu 1937 roku w składzie pułku została sformowana bateria artylerii „Kleck”.
Służba graniczna.
W 1937 roku ustalono dla pułku następujący podział ochranianego odcinka granicy państwowej:
Działania pułku w 1939.
Mobilizacja.
W marcu 1939 roku pułk KOP „Snów” zmobilizował 1 pułk piechoty KOP, który przegrupowany został w rejon Żywca i podporządkowany dowódcy Armii „Kraków”.
W tym samym miesiącu zmobilizowane zostały: kompania saperów KOP „Stołpce”, zmotoryzowany pluton saperów KOP „Stołpce” i przegrupowane do rejonu Armii „Łódź”.
W kwietniu 1939 roku została zmobilizowana bateria artylerii KOP „Kleck”, przegrupowana do rejonu Augustowa i podporządkowana dowódcy SGO „Narew”.
Począwszy od 31 sierpnia, w I rzucie mobilizacji powszechnej, pułk KOP „Snów” sformował 96 pułk piechoty (rezerwowy) w składzie:
Dowódcą 96 pp (rez.) został ppłk Andrzej Bogacz, dotychczasowy dowódca pułku KOP „Snów”.
Natomiast szwadrony kawalerii KOP „Stołpce” i „Kleck” wcielone zostały do 38 Dywizji Piechoty (rezerwowej) jako szwadrony kawalerii dywizyjnej.
Po zakończeniu mobilizacji jednostka odtworzona została w składzie dwóch batalionów jako pułk KOP „Snów” (?Baranowicze). Po odtworzeniu, pułk ochraniał odcinek granicy z ZSRR o długości 132,640 km.
Walki pułku.
Pułk KOP „Snów” dowodzony przez ppłk. Jacka Jurę i ochraniający granicę siłami dwóch baonów granicznych w południowej Nowogródczyźnie, 17 września zaatakowany został przez oddziały Dzierżyńskiej Grupy Konno-Zmechanizowanej komkora Iwana Bołdina, 4 Armii komdywa Wasilija Czujkowa oraz 16. i 17 Oddziału Wojsk Pogranicznych NKWD. Na kierunku obrony batalionu „Stołpce” nieprzyjaciel zgrupował około 20 baonów piechoty, 12 pułków kawalerii, ok. 920-930 wozów bojowych. Linię strażnic atakowali pogranicznicy z 16 oddziału ochrony pogranicza NKWD i regularne wojska Armii Czerwonej. Załogi stawiły krótkotrwały opór. Do 5:00 zostały zdobyte strażnice „Kolosowo”, „Bardzie”, „Morozowice”. W ręce napastników wpadło 30 obrońców tych dwóch ostatnich strażnic. Załoga strażnicy „Kolosowo" po walce, w której nieprzyjaciel użył artylerii, zdołała wycofać się. W wyniku odniesionych ran zmarł sowiecki dowódca kpt. Jermakow. Strażnica „Smolarnia”, obrzucona granatami, stanęła w płomieniach. Poległo kilku Polaków, 8 dostało się do niewoli. Natomiast strażnica „Świerynowo” została zdobyta o 6:00. Do niewoli dostało się 18 żołnierzy. Po walkach sowieci mieli 6 rannych. 
W trudnej sytuacji znalazł się też baon KOP „Kleck” kpt. Stanisława Zwojszczyka. Na jego odcinku atakowała 8 Dywizja Strzelecka, 29 BPanc oraz części 143 Dywizji Strzeleckiej i pogranicznicy z 17 oddziału ochrony pogranicza NKWD. Stanowiło to łącznie 12 batalionów i około 220 wozów bojowych). Atakujący na południe od Bratkowa sowieccy pogranicznicy do 7:35 opanowali strażnice „Korzeniowszczyzna”, „Bałwań Wielka”, „Ciecierowiec”, „Lubieniec”, „Helenowo” i „Pałowkowicze” (?). Starcia te, w świetle źródeł sowieckich, nie były zbyt krwawe. Załoga strażnicy „Ciecierowiec”, zaskoczona atakiem, mając 1 zabitego i 1 rannego poddała się bez walki. Napastnicy stracili 2 zabitych i 7 rannych, 15 Polaków dostało się do niewoli.
Pomimo dużej przewagi wroga baon KOP „Kleck” kpt. Zwojszczyka w walkach granicznych nie został zniszczony.
Wobec miażdżącej przewagi nieprzyjaciela i zniszczenia pododdziałów granicznych, pułk we wczesnych godzinach rannych 17 września odszedł z dotychczasowych miejsc postoju w kierunku zachodnim.
Wycofujący się w kierunku Nowogródka batalion KOP „Stołpce”, prowadził walkę ogniową z maszerującymi równolegle oddziałami sowieckiej 11 Dywizji Kawalerii kombryga Andrieja Nikitina. Około 11:00 część baonu stawiła w okolicy wsi Żukowy Borek nad Niemnem skuteczny opór 145 pułkowi kawalerii mjr. Karpienki z 4 DK. Walka trwała kilka godzin, dowodzenie przejął sam komkor Jeremienko. Dopiero po wprowadzeniu do akcji pułku artylerii polski oddział rozbito, lecz Sowieci ponieśli ciężkie straty. Poległ dowódca oddziału Stepan Filipowicz Gajmakin i kilku czerwonoarmistów, a st. lejtn. Wasilij Iwanowicz Dułkin został śmiertelnie ranny.
Prawdopodobnie część baonu KOP „Stołpce” (lub „Iwieniec”) stoczyła niepomyślną walkę pod wsią Bakszty nad Berezyną z pododdziałem pancernym komisarza Bogomolowa. Inny 40 osobowy oddział KOP z baonu „Stołpce” został otoczony przez sowieckie czołgi koło parku dworskiego we wsi Szczorse. otoczyły sowieckie czołgi. Pozbawieni broni przeciwpancernej Polacy poddali się. Wkrótce zostali wymordowani przez miejscowych komunistów przy życzliwej neutralności czerwonoarmistów.
Na skutek większej szybkości poruszania się jednostek Armii Czerwonej, resztki sił baonu zostały 20 września okrążone w Mirze i poddały się oddziałom sowieckiej 6 Dywizji Strzeleckiej 10 Armii.
Baon „Kleck” wycofywał się na Krzywoszyn, a potem w kierunku Łunińca. Podczas odwrotu utracił większość taborów. Na mocy rozkazu dowódcy KOP, gen. bryg. Wilhelma Orlik-Rückemanna został podporządkowany Brygadzie KOP „Polesie”. 19 września dotarł do Łunińca. Tu został zreorganizowany i połączył się z baonem „Ludwikowo”. Dowództwo nad połączonymi batalionami objął ppłk Jura. Połączone baony transportem kolejowym wyruszyły w kierunku koncentracji oddziałów KOP w rejon na zachód od rzeki Styr.
Odwrót pułku spowodował, że Sowieci mieli wolną drogę na tyły wojsk polskich broniących obszaru Polesia. Oddziały 4 Armii komdywa Czujkowa zwiększyły tempo natarcia, zajmując 19 września Prużanę, a 20 września Kobryń.
Struktura organizacyjna pułku.
Organizacja pułku KOP „Snów” w 1938 roku:
Organizacja pułku KOP „Baranowicze” we wrześniu 1939 roku:
Żołnierze pułku.
Obsada personalna pułku w czerwcu 1939:

</doc>
<doc id="1199493" url="https://pl.wikipedia.org/wiki?curid=1199493" title="Pułk KOP „Zdołbunów”">
Pułk KOP „Zdołbunów”

Pułk KOP „Zdołbunów” – oddział piechoty Korpusu Ochrony Pogranicza.
Formowanie i zmiany organizacyjne.
Pułk KOP „Zdołbunów” został sformowany na podstawie rozkazu L. 500/tjn. Og. Org./37 dowódcy Korpusu Ochrony Pogranicza z dnia 23 lutego 1937 roku w sprawie przeprowadzenia I fazy reorganizacji KOP, która odbywała się pod kryptonimem „R3”.
Oddział został zorganizowany na bazie zlikwidowanej Brygady KOP „Wołyń”. Dowództwo pułku stacjonowało w Zdołbunowie, mieście powiatowym ówczesnego województwa wołyńskiego. Zimą 1937 roku dowództwo pułku przeniesiono do Równego.
Po przeprowadzonej mobilizacji i odtworzeniu, pułk ochraniał granicę z ZSRR o długości 274,927 km.
Walki pułku.
Walki o strażnice:&lt;br&gt;
Na pułk KOP „Zdołbunów”, strzegący siłami trzech batalionów granicznych, dywizjonu i szwadronu kawalerii granicy na Wołyniu, uderzyły jednostki 8 Korpusu Strzeleckiego kombriga Josifa Rubina i 36 Brygady Pancernej kombriga Michaiła Bogomołowa, 2 Korpusu Kawalerii komdiwa Fiodora Kostienki i 24 Brygady Pancernej płk. Fotczenkowa oraz pododdziały 20. i 21. Oddziału Wojsk Pogranicznych NKWD.
Struktura organizacyjna.
Organizacja pokojowa pułku KOP „Zdołbunów” w 1937 roku
Struktura pułku KOP „Zdołbunów” po mobilizacji w 1939 roku
Żołnierze pułku.
Dowódcy pułku
Obsada personalna pułku w czerwcu 1939:
"Obsada oficerska rejonu PW przy pułku KOP „Zdołbunów” w maju 1939":

</doc>
<doc id="1199497" url="https://pl.wikipedia.org/wiki?curid=1199497" title="Hans Joachim Marseille">
Hans Joachim Marseille

Hans-Joachim Walter Rudolf Siegfried Marseille (ur. 13 grudnia 1919 w Berlinie, zm. 30 września 1942) – niemiecki pilot, as myśliwski podczas II wojny światowej ze 158 zestrzelonymi samolotami w czasie 388 lotów bojowych. Znany pod przydomkiem "Gwiazda Afryki" i "Pustynny Orzeł".
Życiorys.
Hans-Joachim Marseille urodził się w Berlinie w rodzinie o korzeniach francuskich (jego przodkowie uciekli z Francji podczas prześladowania hugenotów).
W listopadzie 1938 wstąpił ochotniczo w szeregi niemieckiej Luftwaffe. W listopadzie 1939 ukończył kurs pilotów myśliwskich. W sierpniu 1940 skierowany do 2. pułku szkolnego, który stacjonował nad kanałem la Manche. W październiku przeniesiony do 4. dywizjonu 52. JG.
Podczas II wojny światowej uczestnik Bitwy o Anglię, podczas której zestrzelił siedem nieprzyjacielskich samolotów (wszystkie stanowiły samoloty Spitfire) i sam był zestrzelony czterokrotnie, walk lotniczych na Bałkanach i w Afryce Północnej. Autor 158 zwycięstw powietrznych, które osiągnął przede wszystkim podczas walk w Afryce, latając na myśliwcu Messerschmitt Bf 109, głównie na wersjach E i F.
Największe sukcesy odniósł latając na Bf 109 F-4/Trop z żółtą „14" na boku w czasie walk w Afryce Północnej.
Początkowo latał w I/LG2, ale za niesubordynację (odmawiał atakowania cywilnych celów) przeniesiono go do 4 Gruppe 52 Jagdgeschwader (4/JG52 – 4 dywizjonu 52 pułku myśliwskiego). Był też karany za inne "niesubordynacje" (pijaństwo i towarzystwo kobiet), za które ostatecznie przeniesiono go do I dywizjonu 27 pułku myśliwskiego w Döberitz pod Berlinem. Pułkiem dowodził Edu Neumann. W kwietniu 1941 wraz z pułkiem skierowany do Afryki Północnej jako powietrzne wsparcie Afrika Korps feldmarszałka Erwina Rommla.
Był jednym z najmłodszych kapitanów w niemieckich siłach powietrznych. Osiągnął mistrzostwo w zakresie pilotarzu, co przy świetnej orientacji w przestrzeni skutkowało ilością zestrzeleń. Zużywał średnio 15 pocisków na jedno zwycięstwo.
1 września 1942 wsławił się zestrzeleniem 17 samolotów brytyjskich; tego dnia otrzymał awans do stopnia kapitana, a dwa dni później: Brylanty do Krzyża Rycerskiego z okazji 125. zwycięstwa.
30 września 1942 podczas powrotu z lotu bojowego nad Egiptem zawiódł silnik w jego samolocie. W trakcie opuszczania maszyny "Jochen" (jak nazywali go towarzysze), uderzył w statecznik pionowy samolotu. Spowodowało to jego natychmiastową śmierć lub utratę przytomności, wskutek czego nie otworzył spadochronu. Został pochowany na miejscu upadku. Nad miejscem spoczynku, 7 km na południe od Sidi Barani, stoi niweielki pomnik w formie piramidy z epitafium „Niepokonany".
Odbył 382 loty bojowe, zestrzeliwując 158 samolotów (wszystkie na froncie zachodnim, co daje mu pierwsze miejsce wśród ilości zwycięstw na tym teatrze działań); były wśród nich maszyny brytyjskie, australijskie, kanadyjskie, nowozelandzkie i południowo-afrykańskie, oraz prawdopodobnie francuskie z sił "wolnej Francji" w Afryce.
Wielokrotnie odznaczony, w tym jako jeden z czterech niemieckich pilotów: Krzyżem Rycerskim z Liśćmi Dębu, Mieczami i Brylantami.
Adolf Galland nazywał go wirtuozem wśród pilotów myśliwskich.

</doc>
<doc id="1199498" url="https://pl.wikipedia.org/wiki?curid=1199498" title="Latyryzm">
Latyryzm

Latyryzm (nazywany także chorobą z Azañón, gdy występował w trakcie epidemii w wieku XIX) – choroba neurodegeneracyjna spowodowana spożywaniem w dużych ilościach nasion różnych gatunków groszku "Lathyrus" (nie mylić z grochem "Pisum"), zarówno na surowo, ugotowanych lub w postaci mąki. Choroba najczęściej występuje w okresie suszy, gdy groszek jest spożywany z powodu głodu (jest on rośliną odporną na suszę). Nasiona groszku zawierają homoargininę, γ-glutamylo-β-aminopropionylonitryl, kwas α,β-diaminomasłowy i kwas β-N-oksalilo-α,β-diaminopropionowy (w skrócie β-ODAP). Ostatni związek ma działanie neurotoksyczne, powoduje nieodwracalne uszkodzenie mitochondriów, co z kolei prowadzi do degeneracji neuronów ruchowych i dróg piramidowych w rdzeniu kręgowym. 

</doc>
<doc id="1199500" url="https://pl.wikipedia.org/wiki?curid=1199500" title="18 Pułk Piechoty (II RP)">
18 Pułk Piechoty (II RP)

18 Pułk Piechoty (18 pp) – oddział piechoty Wojska Polskiego II RP.
Pułk stacjonował w Skierniewicach. W kampanii wrześniowej 1939 walczył w składzie macierzystej 26 Dywizji Piechoty (Armia „Poznań” i „Pomorze”).
Formowanie pułku.
Po demoralizacji C.K. Armii oficerowie narodowości polskiej garnizonu rzeszowskiego przejęli władzę w mieście i po odesłaniu do domów żołnierzy obcych narodowości z przebywających w Rzeszowie pułków austro-węgierskich (17 pułku strzelców i 89 pułku piechoty) sformowali zaczątki pododdziałów „pułku piechoty ziemi rzeszowskiej”. Na początku listopada wrócił do Rzeszowa, jako swojego macierzystego garnizonu, batalion zapasowy (złożony głównie z Polaków) 40 pułku piechoty C.K. Armii w sile 9 oficerów i 400 szeregowych (dowódca por. Wilusz). W dniu 12 listopada dowództwo formującego się w Rzeszowie pułku objął por. Wilusz. W czasie listopadowych walk pod Przemyślem wysłane tam pododdziały sformowane z Rzeszowie skonsolidowały się, jako „batalion polowy pułku piechoty ziemi rzeszowskiej”, późniejszy I batalion 18 pułku piechoty.
II batalion 18 pułku piechoty swoich korzeni upatruje w zorganizowanych w Sanoku „batalionu strzelców sanockich” i w Dębicy „batalionu piechoty ziemi ropczyckiej” (dowodzonym przez rotmistrza Łubieńskiego).
W tym samym czasie w Krakowie na bazie batalionu zapasowego 33 pułku strzelców C.K. Armii został stworzony „1 batalion strzelców Wojska Polskiego” włączony później do 18 pułku piechoty, jako jego III batalion.
Zanim pułk otrzymał swój ostateczny numer porządkowy 1 stycznia 1919 roku nadano mu nazwę „2 pułku piechoty ziemi rzeszowskiej”, 24 stycznia 1919 roku numer porządkowy „15” i wreszcie 8 lutego 1919 roku ostateczny numer, tj. 18 pułk piechoty.
W grudniu 1919 batalion zapasowy pułku stacjonował w Koninie.
Pułk w walkach o granice 1918-1920.
Na początku istnienia poszczególne bataliony pułku walczyły w odosobnieniu. Pierwszy chrzest ogniowy pododdziałów pułku miał miejsce pod Przemyślem. Późniejszy I batalion 12 grudnia 1918 roku ruszył do szturmu na obsadzony przez Ukraińców fort pod Grochowcami. Po sukcesie kolejnym zadaniem było odzyskanie utraconych przez inne pododdziały Niżankowic. Natarcie zostało przeprowadzone z podstawy wyjściowej w Pikulicach. 15 grudnia kpt. Kawiński poprowadził batalion do zwycięskiego szturmu na fort nr 5. W okolicach Przemyśla batalion pozostawał do 17 kwietnia, staczając zwycięskie potyczki pod Popowicami, Wołostkowem, Dmytrowicami, Bandrowem i Daszówką. Następnie koleją 17 kwietnia został przerzucony do Gródka Jagiellońskiego w celu przerwania pierścienia wojsk Ukraińskiej Armii Ludowej otaczających Lwów. Do 20 kwietnia batalion znajdował się w pierwszej linii biorąc udział w działaniach na Basiówkę, Ferdynandówkę, Polankę wieńcząc swoje działanie zdobyciem Hodowicy. Następnie batalion przeszedł do odwodu frontu do Skniłowa skąd po sporadycznym używaniu poszczególnych kompanii odszedł na odpoczynek do Lwowa. W dniu 1 maja został zluzowany przez III batalion 10 pułku piechoty i zajął pozycję, na której przebywał do 13 maja, czyli do dnia dołączenia reszty batalionów 18 pułku piechoty.
II batalion swój szlak bojowy rozpoczął walcząc w grudniu w okolicach Gródka i Przemyśla. Zadaniem batalionu była obrona toru kolejowego między tymi miastami. Batalion w czasie realizacji tego zadania poniósł dotkliwe straty. Wykrwawiona kompania dębicka (80 bagnetów z etatowego stanu 200) tegoż batalionu otrzymała zadanie obrony mostu kolejowego na rz. Wereszycy w miejscowości Kamienobrodzie. 20 grudnia o 23.00 na pozycję kompanii uderzyły dwie kompanie wspierane przez 5 karabinów maszynowych. Ukraińcy uderzali z dwóch stron, od strony Mszany i Gródka Jagiellońskiego. Najbliższe własne pododdziały znajdowały się w odległości kilkunastu kilometrów. Kryzys walki nastąpił o godzinie 4 nad ranem 21 grudnia, kiedy to straty i brak amunicji osłabiły morale obrońców. Niespodziewanie przybyła odsiecz w postaci własnego pociągu pancernego. Po pierwszych salwach z jego armat kompania ruszyła do kontrataku, który całkowicie rozgromił siły przeciwnika.
III batalion 1 stycznia 1919 roku został przewieziony koleją do Sądowej Wiszni i z marszu wziął udział w działaniach obronnych tego miasta. 10 stycznia nastąpiło przesunięcie do Mszany, z której batalion miał działać w kierunku na Bartatów. Bartatów przechodził wielokrotnie z rąk do rąk, w krytycznych momentach Polacy szturmem wypierali przeciwnika. O świcie 11 stycznia na własne pozycje ruszyło natarcie świeżego ukraińskiego batalionu. Ukraińcom udało się zniszczyć własną kompanię piechoty ogniem karabinów maszynowych i zdobyć baterię artylerii. Ze 100 szeregowych i 4 oficerów tej kompanii, poległo 2 oficerów i 40 szeregowych, reszta żołnierzy była ranna. W tym krytycznym momencie o 8.00 dowódca okrążonej w lesie placówki por. Skowron uderzył na bagnety na odwody ukraińskie. Powodzenie było pełne, gdyż zupełnie zdezorientowany nieprzyjaciel wycofał się w popłochu. Po boju pod Bartatowem tylko 4 kompania batalionu brała udział w walkach w okolicach Kamienobrodu. Na początku kwietnia batalion przebywał bez styczności z przeciwnikiem w rejonie Lubienia Wielkiego i po zluzowaniu połączył się z resztą macierzystego pułku.
Po okresie osobnego działania 15 maja zgrupowane zostały wszystkie bataliony pułku. Pierwszym dowódcą całości został płk Marian Herbert. Pułk został podporządkowany 4 Dywizji Piechoty. Pierwszym zadaniem bojowym postawionym przed pułkiem było zdobycie Sambora. Zadanie to zostało zrealizowane bez wysiłku, gdyż przeciwnik opuścił wcześniej miasto. Po przesunięciu pułku do odwodu dywizji 21 maja nastąpiła zmiana na stanowisku dowódcy pułku – został nim ppłk Becker. Pod wodzą nowego dowódcy kierunkiem działania był Stanisławów, który również zdobyto praktycznie bez walki, gdyż miasto zostało wcześniej opanowane przez miejscową komórkę POW. Po wyparciu własnym oddziałów z Czortkowa, 18 pułk piechoty otrzymał zadanie odzyskania miasta. Dwustronnym natarciem poprzez Jazłowiec na Jagielnicę i z drugiej strony przez Dżuryn na Czortków, zabezpieczono miasto i wzięto kilkudziesięciu jeńców.
Kontrofensywa Ukraińskiej Armii Ludowej wymusiła odwrót pułku na linii Czortków – Buczacz. Po zgrupowaniu całości pułku z Rozworzanach otrzymano meldunki o całkowitym okrążeniu przez nieprzyjaciela. Droga odwrotu wiodła przez Martynów, który został silnie obsadzony przez Ukraińców. 24 czerwca pułk wyruszył marszem ubezpieczonym, w straży przedniej II batalion wraz z artylerią, trzon kolumny stanowił 3 batalion, który grupował jednocześnie resztę artylerii i tabory. Tył i ubezpieczenie boczne tworzył I batalion. Ppłk Becker prowadził osobiście straż przednią. Determinacja i gwałtowność natarcia II batalionu była tak duża, że bez rozwinięcia całości sił udało się rozbić przeciwnika. Po wywalczeniu sobie drogi odwrotu, pułk zajął stanowiska obronne nad rz. Świrz. Już następnego dnia wróg rozpoczął natarcie. Kluczowym punktem było wzgórze 272, które przechodziło z rąk do rąk, by w końcu pozostać w rękach Polaków.
Odwrót Wojska Polskiego zakończył się 28 czerwca, kiedy to własne oddziały rozpoczęły kontrofensywę. Pułk otrzymał zadanie zdobycia Żurowa, które przy stracie kilkunastu żołnierzy zrealizował. Do 4 lipca zajęte zostały: Lipica Dolna, Narajówka, Szumlany, Monasterzyska, Jeziorzany i Buczacz.
W dniu 14 lipca rozpoczęła się wielka ofensywa na froncie przeciwukraińskim. Pułk nacierał na linii Trybuchowiec – Białobożnica. Opór ukraiński powoli wygasał, aż po ponownym zdobyciu przez pułk Czortkowa zupełnie ustał. Ukraińcy wycofali się za Zbrucz. Po zasłużonym odpoczynku w Wygnance, pułk został skierowany koleją na nowy odcinek frontu.
27 lipca 1919 roku pułk został wywagonowany w Brodach. Początkowo przeciwnik, jakim była Armia Czerwona nie był zbyt wymagający i cofał się niemal bez walki tak, że 15 sierpnia osiągnięto Horyń. Od 28 września pułk zajmował stanowiska nad rz. Uborć, w pobliżu Horodnicy, realizując od czasu do czasu nękające wypady, celem zdobycia wiadomości o przeciwniku jak np. wypad z 21 października na Seredy.
Całą jesień i zimę pułk spędził na fortyfikacyjnej rozbudowie własnych stanowisk. Wypad na Stepanówkę z 19 marca 1920 roku zakończył okres wojny pozycyjnej. W celu zdezorganizowania przeciwnika, przygotowującego się do nowej ofensywy, wykonano koncentryczne natarcia na wieś, w której według meldunków było około 300 nieprzyjaciół. Szturm na bagnety przyniósł całkowite zwycięstwo, mimo iż nieprzyjaciel otrzymał wzmocnienie w postaci całego batalionu. Na polu walki pozostało około 100 Rosjan przy minimalnym stratach własnych w postaci 1 zabitego i 1 rannego. Do 24 marca nieprzyjaciel próbował przerwać polskie linie obronne, jednak bez powodzenia.
Na początku drugiej połowy kwietnia pułk liczący wtedy 50 oficerów i 2000 żołnierzy został zgrupowany pod Łopatyczami. 18 pułk piechoty miał być użyty w polskiej ofensywie na Kijów. Rozkaz do wymarszu dotarł do pułku 24 kwietnia. Pułk naciskał na cofającego się przeciwnika, aż po krótkiej walce opanował Korosteń, następnie został przerzucony do Koziatyna i pozostał w nim do 3 maja w charakterze odwodu Naczelnego Wodza.
Z powodu nowej rosyjskiej ofensywy na północnym froncie, na zagrożony odcinek frontu został skierowany pułk w ramach swojej macierzystej dywizji. 25 maja nastąpił podział pułku, I i III batalion zostały przetransportowane do Mińska, a II batalion pozostał na Ukrainie. Walki pod Mińskiem prowadzone były z dużym poświęceniem, nieprzyjaciel stale wprowadzał nowe siły, które były rozbijanie polskimi kontratakami. Aktywna polska obrona, która dążyła do opanowania Klinna, dopiero po uzyskaniu wsparcia w postaci półbatalionu z 24 pułku piechoty i I batalionu 61 pułku piechoty odniosła sukces. W ciągu kilkudniowych walk w rejonie Mińska pułk stracił 30 poległych i 130 rannych. Po odparciu rosyjskiego natarcia pułk przeszedł do odwodu frontu w rejonie Bohuszewicz.
4 lipca ruszyło generalne natarcie całego frontu rosyjskiego. Rosjanie mieli przygniatającą przewagę liczebną, dlatego już 6 lipca 18 pułk piechoty znajdujący się dotychczas w odwodzie musiał zostać użyty. Rosjanie zdobyli Bohuszewicze, a pułk cofnął się do Ład. W celu przywrócenia pierwotnej linii frontu, zarządzono przeciwdziałanie całej 4 Dywizji Piechoty. Natarcie ruszyło 8 lipca i po ciężkich walkach ulicznych pułk odzyskał Bohuszewicze, z których wkrótce pod ciężkim ogniem artyleryjskim musiał się wycofać.
Pułk pozostawał w odwrocie na kierunku Puchowicze – Ihumeń – Dwurzecze by w końcu 16 lipca osiągnąć linię starych okopów pod Baranowiczami. Tego dnia dołączyły do pułku resztki II batalionu, walczącego do tej pory na Ukrainie.
II batalion działający, jako odwód pod Koziatynem został wciągnięty w ciężkie walki odwrotowe z kawalerią Budionnego, która pod Korcem otoczyła batalion. Batalion poniósł ciężkie straty, a po wyczerpaniu amunicji uległ masom kawalerii wroga. Jedynie kilkudziesięciu żołnierzy przedarło się do własnych pododdziałów i przez Równe, Łuck, Lublin i Chełm dołączyło do macierzystego pułku.
Od 1 sierpnia pułk brał udział w walkach nad Bugiem, w czasie których starał się odepchnąć przeciwnika za rzekę. Kiedy kalkulacje te okazały się nierealne, był zmuszony cofać się dalej ku Wiśle. Do najcięższych walk z tego okresu można zaliczyć walki pod Niemirowem, w czasie których pułk był zmuszony stawić czoła czterem pułkom sowieckiej piechoty. A sama miejscowość przechodziła sześciokrotnie z rąk do rąk. Marszruta odwrotowa pułku przebiegała przez Szpaków – Wolne – Terlików – Sierpielice; w każdej z tych miejscowości pułk z poświęceniem bronił się i niejednokrotnie zmuszony był odrzucać przeciwnika w walce na bagnety.
9 sierpnia pułk stoczył ostatnie walki w sąsiedztwie Bugu i rozpoczął realizację rozkazu nakazującego wycofanie się za Wisłę. Po walkach odwrotowych pod Klimontami poprzez Siedlce, pułk przemieścił się do Garwolina, gdzie udało mu się odeprzeć nieprzyjacielskie natarcie. Na wysokości tej miejscowości pułk przekroczył Wisłę i rozpoczął dozorowanie przepraw przez rzekę na południe od Warszawy. Po rozpoczęciu polskiej kontrofensywy znad Wieprza, nacisk nieprzyjaciela na odcinek pułku zupełnie ustał. Już 17 sierpnia pułk transportem kombinowanym (kolejka podmiejska, statki, transport pieszy) przemieścił się przez Warszawę pod Płońsk i wszedł do składu 5. Armii.
Ostatnią dużym bojem 18 pułku piechoty była walka pod Ćwieklinkiem wieczorem 18 sierpnia. Bój ten rozpoczął się dość niespodziewanie, kiedy w czasie grupowania batalionów w zagajniku pod folwarkiem Ćwieklinek, jeden z nich pobłądził w ciemnościach, a wysłane patrole celem odnalezienia II batalionu natrafiły na atakujące tyraliery rosyjskie. Pułk całością sił ruszył na przeciwnika i przy manewrze oskrzydlającym wykonanym przez współdziałający 201 pułk szwoleżerów do świtu rozstrzygnął walkę na swoją korzyść. Po zakończonych walkach na północ od Warszawy, 1 września w m. Karczew pułk został załadowany na transport kolejowy i odjechał do Lwowa, by wziąć udział w swoim ostatnim akordzie w wojnie polsko-bolszewickiej.
Od 4 do 23 września pułk operował nad rz. Świrz, odpierając ataki nieprzyjaciela, a po rozpoczętej kontrofensywie 6 Armii ścigał straż tylną nieprzyjaciela na kierunku Gniła Lipa – Holeszew – Narajów. 3 października pułk został przetransportowany na granicę z Litwą, na której pozostał do 25 listopada 1920 roku.
Po ponad dwóch latach spędzonych na frontach walk o granicę Rzeczypospolitej, pułk zimę 1920/1921 spędził w Łomży, by ostatecznie w październiku 1921 roku osiąść w swym pokojowym garnizonie w Skierniewicach.
Za okres od listopada 1918 roku do września 1920 roku, pułk mógł pochwalić się następującą zdobyczą wojenną w postaci: 948 jeńców, 40 karabinów maszynowych, 1 pociągu pancernego i 9 dział.
Za okres walk oficerowie i żołnierze pułku zostali uhonorowani: 28 Krzyżami Srebrnymi „Virtuti Militari”, 78 Krzyżami Walecznych w tym nadanymi czterokrotnie 8 żołnierzom, trzykrotnie 7 żołnierzom, dwukrotnie 3 żołnierzom.
Pułk w okresie pokoju.
Koszary.
Pułk stacjonował w Skierniewicach w koszarach po carskim 38. Aleksiejewskim pułku piechoty zwanym Tobolskim przy obecnej ul. Stefana Batorego (dawniej ul. Piotrkowska). Budowa koszar trwała w latach 1885–1895 autorem projektu był Aleksander Woyde. Założenie architektoniczne polegało na wybudowaniu czterech dużych budynków z przeznaczeniem na zakwaterowanie żołnierzy, budynku kasyna oficerskiego, budynku dowództwa i stajni. Pod koniec budowy kompleksu koszarowego przy ul. Batorego, rozpoczęto budowę kolejnego kompleksu koszarowego po drugiej stronie drogi, przy obecnej ul. Kilińskiego. W koszarach tych stacjonował najpierw 170. Ostrołęcki rezerwowy pułk piechoty, a w okresie międzywojennym 26 pułk artylerii lekkiej. Na obecnym placu Jana Pawła II znajdującym się pomiędzy koszarami pod koniec XIX w. wybudowano cerkiew garnizonową, którą po odzyskaniu przez Polskę niepodległości przemianowano na garnizonowy Kościół Wniebowzięcia Najświętszej Maryi Panny w Skierniewicach.
Organizacja.
Wiosną 1921 pułk przeniesiony został z Łomży do Konina. Od października 1921 stacjonował na terenie Okręgu Korpusu Nr IV w garnizonie Skierniewice, . Wchodził w skład 26 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 18 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Pułk w kampanii wrześniowej 1939.
W dniach 23–25 marca pułk został zmobilizowany w ramach mobilizacji alarmowej. 18 pułk piechoty wchodził w skład jednostek z grupy tzw. „czarnej”. Jednostki tej grupy w czasie pokoju były przeznaczone do zadań specjalnej interwencji wewnątrz lub na zewnątrz państwa. W czasie mobilizacji jednostki grupy czarnej stanowiły wzmocnienie sił na zagrożonym odcinku granicy.
Po zakończeniu mobilizacyjnego rozwinięcia pułku (przyjęciu rezerwistów, uzupełnieniu zapasów do stanów wojennych i przyjęciu sprzętu z gospodarki narodowej) poszczególne pododdziały pułku przemieściły się do wsi:
Poszczególne pododdziały 18 pułku piechoty zostały uzupełnione do następujących stanów podchorążych, podoficerów i szeregowych:
Łącznie: 547 żołnierzy służby czynnej i 2344 żołnierzy rezerwy.
O reszcie pododdziałów pułku brak szczegółowych danych. Łącznie etatowo w pułku piechoty powinno być: 92 oficerów, 2874 podoficerów i szeregowych, 90 rkm, 36 ckm, 27 granatników, 6 moździerzy 81 mm, 27 karabinów ppanc, 9 armat ppanc 37 mm wz. 36, 2 armaty 75 mm wz. 02/26, 664 koni, 1 samochód.
W macierzystym garnizonie pozostał ośrodek zapasowy OZN 18 pp, którego zadaniem było zbieranie nadwyżek rezerwistów i zmobilizowanie dodatkowo:
Do momentu wyruszenia pułku w rejon nadgraniczny, na stanie gospodarczym OZN 18 pp pozostawały 42 pododdziały.
Na podstawie rozkazu Sztabu Głównego L.8700/Mob.39 wszyscy oficerowie, podoficerowie, szeregowi rezerwy powołani w Okręgu Korpusu nr IV na ćwiczenia wojskowe z dniem 1 kwietnia 1939 zostali powołani do czynnej służby wojskowej. Tym samym okres ćwiczeń wskazany w kartach powołania tych żołnierzy został anulowany.
W dniach 4–11 lipca pułk został przetransportowany z Kutna do Wągrowca.
Na początku września 26 Dywizja Piechoty – w jej składzie 18 pułk piechoty – walczyła w obronie pozycji żnińskiej, a potem nad Notecią w rejonie Łabiszyna. W dniach 8 do 12 września przemaszerowała na pozycje obronne na kierunku: Inowrocław – Radziajów – Lubraniec – Żychlin. Wieczorem 12 września II batalion został transportem samochodowym przewieziony z okolic Żychlina do przedmieść Sochaczewa, do których batalion dociera o świcie 13 września. Żołnierze II batalionu wymieniają na stanowiskach na prawym brzegu Bzury III batalion 144 pułku piechoty (rezerwowy) i 67 batalion saperów. Rozmieszczenie pododdziałów w Sochaczewie wygląda następująco: 4 kompania zajmuje pozycje na północnym skraju i wylocie szosy na Błonie, 5 kompania wraz z plutonem z 6 kompanii zajmuje rejon dworca kolejowego z wylotem szosy na Żyrardów, 6 kompania bez plutonu pozostaje, jako odwód batalionu w rejonie rynku dozorując jednocześnie południowy skraj miasta z wylotem drogi na Bolimów. Pomimo ciężkiego ostrzału artyleryjskiego batalion wielokrotnie odpiera natarcia Wehrmachtu. Dopiero około północy z 12 na 13 września polska obrona pęka i batalion oddaje stanowiska wycofując się na zachodni brzeg Bzury. Dopiero o świcie w miejscowości Kąty batalion otrzymuje rozkaz od dowódcy piechoty dywizyjnej 26 Dywizji Piechoty płk dypl. Parafińskiego zawrócenia na Sochaczew i odebrania utraconych pozycji za prawym brzegu rzeki. Około godziny 10 rano 13 września batalion wypiera Niemców z Sochaczewa. Pomimo podciągana odwodów przez Niemców i ciągłego bombardowania artyleryjskiego II batalion wytrwał na swoich pozycjach do 15 września. Tego dnia od świtu najcięższe walki trwają na odcinku 4 kompanii, która po śmierci swego dowódcy ulega przewadze przeciwnika. Z braku nadziei na utrzymanie swoich stanowisk dowódca II batalionu mjr Feliks Kozubowski wydaje rozkaz odwrotu resztek batalionu najpierw do centrum miasta, a następnie za rzekę. W trakcie ponownego forsowania Bzury pod ogniem przeciwnika ginie mjr Kozubowski, a na prawy brzeg docierają tylko niedobitki batalionu w liczbie około 100 żołnierzy. 15 września II batalion 18 pułku piechoty uległ rozbiciu.
Wobec nowej koncepcji wyższego dowództwa odnośnie do kierunku natarcia Armii „Poznań” i „Pomorze”. 16 września I i III batalion 18 pułku piechoty wraz z 10 pułkiem piechoty biorą udział w próbie opanowania przepraw przez Bzurę pod Kozłowem Szlacheckim. Od razu natarcie zalega pod morderczym ogniem przeciwnika. Po drugiej próbie natarcia podjętej po południu, bataliony odskoczyły mając na karkach kontratakujących Niemców w postaci 1 Dywizji Pancernej. Dzięki bohaterskiej postawie 2 kompanii I batalionu wspartej przez artylerię dywizyjną, celnym ogniem udało się powstrzymać napierających Niemców na stanowiskach pod Emilianowem. Niemcy zostali odcięci na przeprawie od posiłków, ale czołgi, którym udało się przebrnąć rzekę parły na przód. Najpierw zniszczona została 2 kompania w Emilianowie, a następnie kolejne linie oporu organizowane przez oddziały 26 Dywizji. I i III batalion przestały funkcjonować organizacyjnie, jako całość i de facto zostały rozbite. W rejonie Budy Stare resztki pułku wraz z dowódcą ppłk. Wiktorem Majewskim zostają otoczone przez nieprzyjaciela. Na rozkaz dowódcy pułku nastąpiła likwidacja kasy pułkowej i dokumentów. Do walczących Warszawy i Modlina docierają tylko pojedynczy żołnierze, los 18 pułku piechoty dopełnił się w bitwie nad Bzurą.
Symbole pułkowe.
10 lipca 1921 w Koninie marszałek Józef Piłsudski wręczył dowódcy pułku chorągiew ufundowaną przez społeczeństwo miast i powiatów Konin, Koło i Słupca. 14 grudnia 1923 Prezydent RP zatwierdził wzór chorągwi 18 pp. Obecnie sztandar znajduje się w Muzeum Wojska Polskiego w Warszawie
Zatwierdzona Dz. Rozk. MSWojsk. nr 9, poz. 87 z 3 kwietnia 1926 roku. Odznaka ma kształt pięcioramiennego krzyża o ramionach pokrytych granatową i żółtą emalią. Między ramionami krzyża umieszczone są srebrne oksydowane orły, wzorowane na orłach stanowiących groty sztandarów. W centrum znajduje się rozeta pokryta czerwoną emalią, na której wpisano wiązany monogram z numerem i inicjałami pułku 18 PP w otoku zielonego wieńca laurowego. Oficerska – dwuczęściowa, wykonana w srebrze, emaliowana, bita z kontrą. Wymiary: 47×47 mm. Projekt: Jan Amirowicz Wykonanie: Józef Michrowski – Warszawa.
Żołnierze pułku.
W latach 1938–1939, w organizacji pokojowej było to stanowisko I zastępcy dowódcy pułku. W 1939 roku, w organizacji wojennej, stanowisko to nie występowało.
Żołnierze 18 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199501" url="https://pl.wikipedia.org/wiki?curid=1199501" title="Hans-Joachim Marseille">
Hans-Joachim Marseille



</doc>
<doc id="1199505" url="https://pl.wikipedia.org/wiki?curid=1199505" title="Matthias Frindt">
Matthias Frindt

Matthias Frindt (ur. 26 lutego 1924, zm. 29 października 1948 w Landsberg am Lech) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Sturmmann.
Członek Waffen-SS. Pełnił służbę w kompleksie obozowym Mauthausen od 20 lutego 1943 do 5 maja 1945. Początkowo, do 19 listopada 1943, przechodził szkolenie i sprawował funkcje strażnika w obozie głównym. Następnie Frindt był blokowym ("Blockführerem") w podobozie "Ebensee". Nieustannie katował podległych mu więźniów wielu narodowości. Niektórzy na skutek tego zmarli. 
Frindt został osądzony za swoje zbrodnie w procesie załogi Mauthausen (US vs. Josef Lukan i inni). Skazano go na karę śmierci przez powieszenie i stracono w więzieniu Landsberg pod koniec października 1948. 

</doc>
