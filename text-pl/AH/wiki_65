<doc id="1199507" url="https://pl.wikipedia.org/wiki?curid=1199507" title="Rey Mysterio">
Rey Mysterio

Rey Mysterio, właśc. Oscar Gonzalez Gutierrez Rubio (ur. 11 grudnia 1974 w San Diego) – meksykański zawodowy zapaśnik. Występuje w federacji World Wrestling Entertainment. Jego wujek Rey Misterio Sr. też był zapaśnikiem, a obecnie pełni rolę trenera swojego siostrzeńca.
Kariera.
Początki.
Mysterio swój debiut we wrestlingu zaliczył 30 kwietnia 1989 roku w wieku zaledwie 14 lat. Jego ringowe pseudonimy (których używał wtedy przed Rey Mysterio Jr.) to: La Lagartija Verde i Colibrí. W 1991 i 2001 roku zdobył nagrodę „Most Improved Wrestler”.
Asistencia Asesoría y Administración (1992-1995).
Jego pierwszą zawodową federacją była AAA, w której spędził 4 lata zdobywając 2 tytuły mistrzowskie. Podczas pobytu w federacji miał feud z Juventudem Guerrerą, przeciwko któremu walczył w wielu tag teamach.
Extreme Championship Wrestling (1995-1996).
W roku 1995 postanowił przenieść swoją karierę do USA, gdzie dołączył do federacji ECW, gdzie zadebiutował we wrześniu 1995 roku na Gangsta’s Paradise, gdzie wygrał z Psicosisem, który również debiutował w federacji. Podczas dwuletniego pobytu w federacji miał 2 feudy z Juventudem Guerrerą i Psicosisem.
World Championship Wrestling (1996-2001).
Następnie występował w federacji WCW, gdzie zadebiutował 16 czerwca 1996 roku na The Great American Bash, gdzie walczył z Deanem Malenko. W latach 1999-2001 Mysterio w WCW walczył bez maski jako Giant Killer.
Powrót do Meksyku i scena niezależna (2001-2002).
Po zamknięciu WCW Mysterio walczył w federacjach HWA, WWA, OVW, WAR i XWF.
World Wrestling Entertainment (od 2002).
Debiut i Cruiserweight Champion (2002–2004).
W czerwcu 2002 roku Mysterio podpisał kontrakt z WWE. Z jego ringowego pseudonimu usunięto „Jr.” i zapowiadano go po prostu jako Rey Mysterio. Za namową Vince’a McMahona Mysterio ponownie założył maskę, co rozzłościło kibiców lucha libre w Meksyku, gdyż Mysterio naruszył tradycję. WWE ocenzurowało występy Mysterio bez maski w WCW, aby postać Reya nabrała tajemniczości. Jednakże podczas retransmitowania walk WCW w 2013 roku z udziałem Mysterio pozostały nienaruszone.
Mysterio zadebiutował w WWE 25 lipca 2002 roku na SmackDown! walką z Chavo Guerreo, która zakończyła się zwycięstwem Mysterio. Pierwszy feud Mysterio w WWE to spór z Kurtem Angle’em, który zakończył się na SummerSlam zwycięstwem Angle'a. Następnie Mysterio zawiązał tag team z Edge. Team Mysterio-Edge miał aspiracje na zdobycie nowo utworzonego pasa WWE Tag Team Championship, ale w finale przegrali z Kurtem Angle i Chrisem Benoit na No Way Out. Walka ta została ogłoszona przez Wrestling Observer Newsletter za najlepszą walkę roku. 24 października 2002 Mysterio i Edge wygrali z Los Guerreros na SmackDown i zostali pretendentami do pasa Tag Team. 7 listopada Mysterio zdobył swój pierwszy tytuł w WWE, pas mistrza świata tag teamów, który zdobył z Edge’em. Stało się to two out of three falls matchu z Angle i Benoit. Na Survivor Series team Mysterio stracił pas w Triple Threat Elimination matchu na rzecz Los Guerreros. W tym matchu uczestniczyli także Angle i Benoit. Po porażce Mysterio i Edge zdecydowali o rozwiązaniu tag teamu.
6 marca 2003 Mysterio pokonał Tajiri i Jamie Noble w walce o starcie o pas wagi lekkiej. Na Wrestlemanii XIX Rey przegrał walkę o WWE Cruiserweight Championship z Mattem Hardym po interwencji Shannon Moore. 22 maja Mysterio wygrał z Shannonem Moore’em i Crash Holly w handicap elimination matchu i ponownie został pretendentem do pasa Cruiseweight. Tego samego dnia Rey wygrał z Hardym i zdobył pas mistrza wagi lekkiej. Panowanie Mysterio skończyło się 25 września, gdy Mysterio przegrał z Tajiri. 1 stycznia 2004 roku Mysterio pokonał Tajiri i ponownie zdobył pas wagi lekkiej. Po udanej obronie pasa przed Jamie Noble na Royal Rumble, Mysterio stracił pas na rzecz Chavo Guerrero na No Way Out. Na Wrestlemanii XX Mysterio wziął udział w turnieju o tytuł, ale Chavo zachował pas Cruiseweight. 17 czerwca na SmackDown! Mysterio pokonał Chavo Guerrero i po raz ósmy zdobył pas mistrza wagi lekkiej. Ten tytuł Rey obronił na The Great American Bash po walce z Chavo. 29 lipca Mysterio stracił pas na rzecz Spike’a Dudleya, który przeszedł heel turn. Na Survivor Series Mysterio był jednym z uczestników czteroosobowego matchu o pas Cruiseweight, ale przegrał po spinnowaniu Guerrero przez Dudleya.
Tag Team Champion i storyline z Eddie Guerrero (2004–2005).
Po nieudanej próbie odzyskania pasa Cruiseweight Mysterio stworzył tag team z Robem Van Damem i zdobył pas Tag Team Championship po zwycięstwie 9 grudnia 2004 z Kenzo Suzuki i René Dupreé na SmackDown!. 13 stycznia 2005 roku Mysterio i Van Dam bez powodzenia bronili tytułu na i przegrali z Basham Brothers po kontuzji Van Dama.
Z powodu kontuzji Roba Van Dama Mysterio zawiązał tag team z Eddie Guerrero i odzyskał pas tag team od Basham Brothers na No Way Out 2005. Przed matchem Mysterio miał na głowie kamerę nazwaną „619 cam”, która zarejestrowała jego wejście i kibiców. Zamiast walki na Wrestlemanii 21 o obronę pasu Rey zaliczył walkę na Raw przeciwko swojemu partnerowi Eddie Guerrerą i walkę tę wygrał Mysterio. 2 miesiące później Mysterio wygrał walkę z Psicosis na ECW One Night Stand.
Walka z Guerrero na Wrestlemanii 21 była częścią fabuły między nimi. Guerrero zaatakował Mysterio po ich walce o pas Tag Team z Joey Mercury i Johnny Nitro. Następnie Eddie po no disqualification matchu z Chavo wyszedł i walczył z Mysterio na stalowych schodach. W Eddie rosła frustracja z powodu tego, że nie mógł pokonać Reya. Eddie Guerrero groził, że wyjawi sekret Mysterio na temat jego prawdziwego syna- Dominicka. W fabule Eddie wyjawił, że jest biologicznym ojcem Dominicka. W fabule Guerrero wiedział, że Mysterio ma problem z założeniem rodziny i spłodził Dominicka z żoną Mysterio Angie. W następnych tygodniach Guerrero groził, że złoży dokumenty i wynajmie adwokata, aby udowodnić jego ojcostwo nad Dominickiem i odebrać dziecko dla Mysterio. Na SummerSlam 2005 Mysterio pokonał Eddiego Guerrero w ladder matchu, którego stawką była władza rodzicielska nad Dominickiem. Mysterio zakończył fud z Guerrero po zwycięstwie Eddiego w steel cage matchu. 13 listopada 2005 roku Eddie Guerrero został znaleziony martwy w swoim domu w Minneapolis. W tym samym dniu na WWE Super Show z udziałem zarówno SmackDown! jak i Raw, Mysterio wygłosił emocjonalne przemówienie o Eddiem. W geście szacunku Rey zdjął maskę (choć zwiesił głowę w dół i nikt nie mógł zobaczyć jego twarzy). Następnie Mysterio pokonał Shawna Michaelsa, a po walce Michaels i Mysterio przytulili się w ringu, a Mysterio wskazał w niebo, apelując o pamięć o Eddiem.
World Heavyweight Champion (2005-2008).
Mysterio wziął udział w walce na Survivor Series pomiędzy SmackDown! (Mysterio Randy Orton, Bobby Lashley, Batista i John „Bradshaw” Layfield) i Raw (Shawn Michaels, Kane, The Big Show, Carlito i Chris Masters). Walkę tę wygrali SmackDown!. Po Survivor Series Mysterio zmierzył się z ponad dwa razy cięższym Big Showem. Walka ta została zakwalifikowana jako no contest po interwencji Kane’a. Mysterio kontynuował feud z Showem i Kane’em, którzy byli wówczas mistrzami tag team i znalazł tag partnera w Batiscie. Batista i Mysterio zarezerwowali sobie walkę z nimi na Armageddon. Przed tą galą 19 grudnia razem pokonali MNM i wygrali pas Tag Team Championship. Tym samym ich walka była starciem mistrzów dwóch innych pasów tag team. Na Armageddon team Mysterio przegrał po spinowaniu Mysterio po Chokeslam od Kane’a. 30 grudnia 2005 Mysterio i Batista stracili swój pas na rzecz MNM, którzy wygrali po interwencji Marka Henry’ego. Razem przegrali również Steel Cage match o tytuł z MNM po kolejnej interwencji Henry’ego. 10 stycznia 2006 został zorganizowany dwudziestoosobowy battle royal o wakujący pas World Heavyweight Championship (WWE) w którym wziął udział Mysterio, ale został wyeliminowany przez Henry’ego.
29 stycznia 2006 roku wygrał Royal Rumble przebywają w ringu rekordowe 62 minuty i 12 sekund, dzięki czemu zdobył walkę na Wrestlemanii 22 o pas World Heavyweight Championship. Do ringu wszedł z numerem #2 i wygrał po wyeliminowaniu Randy’ego Ortona. Orton zmusił Mysterio o walki o walkę na Wrestlemanii o pas na No Way Out. W tygodniach poprzedzających No Way Out Orton negatywnie wypowiadał się o Eddiem Guerrero, co przez wielu fanów zostało uznane za bezzasadne i niesmaczne w obliczu śmierci Guerrero w listopadzie 2005. Na No Way Out Orton wygrał z Mysterio uprawnienie do walki o pas na WM, ale menedżer generalny Theodore Long po walce zwrócił Mysterio to prawo, tym samym zapowiadając walkę na Wrestlemanii 22 o pas wagi ciężkiej między Mysterio, Ortonem i Kurtem Angle’em, którą wygrał Mysterio zdobywając tym samym po raz pierwszy pas World Heavyweight Championship. Pas ten obronił 7 kwietnia w walce przeciwko Ortonowi i 3 tygodnie później przeciwko Angle'owi.
Następnie Mysterio rozpoczął feud z United States Championem JBL. Ich konflikt rozpoczął się po tym jak JBL ciesząc się z tytułu powiedział, że zasługuje na pas World Heavyweight, który obecnie posiadał Mysterio. 3 tygodnie przed walką z JBL na Judgment Day Rey pokonał The Great Khaliego i Marka Henry’ego. Walka z Kane’em zakończyła się jako no contest. Mysterio zachował swój pas zwyciężając z JBL. Feud nasilił się po tym, jak pięć dni po gali, pas US zdobył Bobby Lashley w meczu z JBL po interwencji Mysterio. JBL powiedział, że jak nie wygra rewanżu z Mysterio to opuści SmackDown!. W rewanżu Mysterio ponownie pokonał JBL zachowując swój pas i zmuszając tym samym rywala do opuszczenia SmackDown!. JBL po tym został komentatorem WWE. W następnym tygodniach Mysterio pokonał Gregory’ego Helmsa i przegrał z Robem Van Damem w niemistrzowskich walkach. Na One Night Stand Mysterio ponownie obronił swój pas w walce z Sabu. Następnie Mysterio zachował swój pas w walce z Markiem Henrym po dyskwalifikacji Henry’ego po tym jak Chavo Guerrero podał Markowi krzesło, a Mysterio udał, że został nim uderzony.
Następnie Rey zawiązał feud z Kingiem Bookerem po tym jak ten wygrał Battle Royal i został pretendentem do pasu World Heavyweight, który wówczas miał Mysterio. Booker wraz z żoną Queen Sharmell po battle royal zaatakował Mysterio za kulisami. Na następnym SmackDown! Mysterio w zemście zaatakował Bookera i jego team. Ich feud trwał kilka tygodni, a podczas jego trwania Mysterio pokonał Williama Regala, osobę ze świty Bookera. 21 lipca na The Great American Bash 2006 Mysterio stracił swój pas mistrza wagi ciężkiej po walce z Kingiem Bookerem po interwencji Chavo Guerrero i uderzenia Mysterio krzesłem. W następnym tygodniu powstał feud między Mysterio i Chavo Guerrero, co doprowadziło do ich walki na SummerSlam, którą wygrał Chavo po interwencji Vickie Guerrero. Następnie Mysterio pokonał Chavo w Falls Count Anywhere matchu na No Mercy. W następnej walce Mysterio z Chavo, Rey ofniósł kontuzję kolana i przeszedł jego operację.
Mysterio powrócił na ring na SummerSlam 2007 pokonując Chavo Guerrero. Po walce Guerrero wpadł w szał i chciał ponownie zranić Mysterio. 31 sierpnia na SmackDown! Mysterio stał się pretendentem do pasa wagi ciężkiej po pokonaniu Batisty i Finlaya. 7 września Mysterio wygrał „I Quit” match z Chavo Guerrero. Następnie Mysterio rozpoczął feud z The Great Khalim, który wówczas posiadał pas World Heavyweight Championship, co doprowadziło do ich walki na Unforgiven. Przed tym starciem Mysterio przegrał jeszcze walkę z Batistą.
Mysterio wstąpił w feud z Finlayem. Na No Mercy ich walka zakończyła się wynikiem nierozstrzygniętym. Następnie pokonał go w Stretcher matchu na Cyber Sunday. Następnie Mysterio wystąpił jeszcze na Survivor Series w teamie SmackDown!. Mysterio ponownie miał szanse zdobyć pas wagi ciężkiej po zwycięstwie w Beat the Clock challenge. Dzięki temu dostał szansę walki na Royal Rumble z World Heavyweight Champion'em Edge’em, którą przegrał. Oficjalna strona WWE 14 lutego podała, że Mysterio doznał kontuzji bicepsa podczas zagranicznego tournée. Pomimo kontuzji Mysterio na No Way Out ponownie walczył o pas Heavyweight z Edge’em, ale tę walkę również przegrał. 22 lutego 2008 roku Mysterio ogłosił, że uraz nie pozwoli mu walczyć przez następne 6 miesięcy i został poddany 3 operacjom w ciągu miesiąca.
Mistrzostwa i różne feudy (2008-2011).
Meksykanin powrócił po kontuzji 23 czerwca 2008 roku na Raw, jako pierwszy wrestler, który przeszedł ze SmackDown do Raw na WWE Draft. Mysterio zaliczył swój debiut w Raw w walce z Santino Marellą, którą wygrał poprzez pinfall po 619. Generalny menedżer Mike Adamle ogłosił, że John Cena jest kontuzjowany i Mysterio zastąpi go na Unforgiven. W następnym tygodniu Mysterio zaatakował Kane’a. Tym samym Mysterio rozpoczął feud z Kane’em, który trwał, aż do listopada. Na No Mercy Mysterio pokonał Kane’a poprzez dyskwalifikację po tym jak ten zaatakował go krzesłem. Na Cyber Sunday Rey ponownie pokonał Kane’a na No Holds Barred matchu. Drużyna Mysterio wygrała z drużyną Kane’a na Survivor Series na five-on-five elimination matchu.
Mysterio wziął udział w Royal Rumble 2009, do którego wszedł pierwszy, ale po spędzeniu 49 minut i 24 sekund został wyeliminowany przez The Big Showa. Następnej nocy Mysterio zakwalifikował się na Raw do Elimination Chamber Matchu na No Way Out o pas wagi ciężkiej, ale został wyeliminowany przez Edge’a. Następnie Mysterio podjął wyzwanie JBL i wygrał pas Intercontinental Championship na Wrestlemanii XXV po walce, która trwała tylko 21 sekund. Po zdobyciu tego pasa Mysterio otrzymał 21. Triple Crown Champion w WWE (trofeum dla zawodnika, który wygra w danej federacji pas 1 wagi, pas tag team i pas 2 wagi).
Mysterio przeszedł do rosteru SmackDown podczas WWE Draft 2009, jednocześnie przenosząc z sobą pas Intercontinental do tego rosteru. Następnie Rey rozpoczął feud z Chrisem Jericho, broniąc tytułu Intercontinental na Judgment Day. Na Extreme Rules Jericho udało się przejąć pas Reya po tym jak wykorzystał to, że Rey zakrył twarz po zdemaskowaniu jego przez Jericho. Następnie doszło do walki na The Bash z Chrisem Jericho o Pas Intercontinental, którą Mysterio wygrał. W trakcie walki Jericho ściągnął dla Reya maskę, ale gdy to zrobił okazało się, że pod pierwszą maską Mysterio ma drugą. Następnie Mysterio rozpoczął feud z Dolphem Zigglerem, którego Rey pokonał na Night of Champions i SummerSlam. 2 sierpnia 2009 roku Mysterio został zawieszony na 30 dni za naruszenie polityki Talent Wellness Program. W wywiadzie dla meksykańskiej gazety Mysterio przyznał, że został zawieszony za leki, które używał dla polepszenia zdrowia kolan i łokci. Mysterio oświadczył, że miał receptę na lek, ale nie był w stanie ich przedstawić na czas z powodu wakacji i touru promocyjnego WWE. 4 września Mysterio stracił pas Intercontinental Championship na rzecz Johna Morrisona.
Mysterio powrócił z zawieszania na Hell in a Cell w tag teamie z Batistą przeciwko Jeri-Show (Chris Jericho i The Big Show) o pas zunifikowany WWE Tag Team Championship, ale przegrał tę walkę. Na Bragging Rights Mysterio bez powodzenia walczył o pas World Heavyweight Championship w Fatal Four-Way matchu. W walce uczestniczyli Batista, The Undertaker i CM Punk. Match ten wygrał Batista dzięki pomocy Mysterio. Po walce Batista zaatakował Mysterio przechodząc heel turn. Następnie Mysterio przegrał z Batistą na Survivor Series po tym jak Batista wykonał na nim 3 razy Batista Bomb. 11 grudnia 2009 roku Mysterio ponownie został pokonany na SmackDown w street fight przez Batistę. Kilka tygodni później Mysterio pokonał Batistę i został ogłoszony pretendentem do pasa Wagi Ciężkiej, ale jego mecz o tytuł z Undertakerem został zakończony z wynikiem no contest po interwencji Batisty. 1 stycznia 2010 roku Mysterio wziął udział w Beat the Clock Tournament o World Heavyweight Championship na Royal Rumble. Mysterio podczas turnieju pokonał Chrisa Jericho, Undertakera i Batistę, ale nie udało mu się zdobyć tytułu.
Po Royal Rumble 2010 Mysterio zakwalifikował się do Elimination Chamber matchu o pas Wagi Ciężkiej. Kilka tygodni przed tą imprezą Mysterio rozpoczął feud z CM Punkiem, w którym po stronie Punka wystąpiło Straight Edge Society. Na Elimination Chamber Mysterio został zaatakowany przez CM Punka i wyeliminowany przez Johna Morrisona. Następnie Mysterio kontynuował feud z Punkiem, sprzedając mu match na Money in the Bank i pokonując członka SES Luke’a Gallowsa. Podczas występu rodziny Mysterio na ringu z powodu dziewiątych urodzin córki Reya CM Punk przerwał tą uroczystość i szydząc z Mysterio zaproponował mu walkę na Wrestlemanii XXVI, co Meksykanin zaakceptował. Punk następnie dodał, że jak Mysterio przegra to musi wstąpić do Straight Edge Society, ale na Wrestlemanii pokonał Punka przez pinfall. 5 dni później na SmackDown Punk wciągnął Mysterio do matchu na Extreme Rules z zastrzeżeniem, że jak Mysterio wygra to będzie mógł ogolić włosy Punka. 23 maja 2010 roku wygrał walkę z CM Punkiem, której stawką były włosy Punka.
28 maja 2010 roku Mysterio przegrał walkę kwalifikacyjną z Undertakerem do Fatal 4-way o pas Wagi Ciężkiej. Undertaker w walce odniósł kontuzję, a w fabule uzasadniono jego absencję w telewizji tym, że Kane znalazł go w stanie wegetatywnym. 4 czerwca Mysterio wygrał Battle Royal o zwolnione przez Undertakera miejsce na Fatal 4-way, eliminując między innymi Kane’a. Na Fatal 4-way Mysterio po raz drugi zdobył pas Heavyweight Championship pokonując Jacka Swaggera. Na Money in the bank Mysterio obronił tytuł, jednakże Jack Swagger zaatakował go po matchu. Rey stracił swój pas po tym jak Kane wykorzystał swoją walizkę Money in the bank. Po walce Kane obwiniał Mysterio o fikcyjną kontuzję Undertakera. 20 lipca na SmackDown Mysterio pokonał Swaggera w two out of three falls matchu o miano pretendenta do pasa Wagi Ciężkiej. Na SummerSlam 2010 Rey przegrał w walce z Kane’em o pas World Heavyweight Championship. Na SummerSlam powrócił Undertaker oczyszczając jednocześnie Mysterio z zarzutów.
20 sierpnia 2010 roku Mysterio przegrał na SmackDown z debiutującym w WWE Alberto Del Rio przez poddanie. W następnym tygodniu Alberto Del Rio rozpoczął feud z Mysterio atakując go podczas jego walki z Kane’em. 8 października Mysterio pokonał Del Rio czym zakończył jego passę zwycięstw. Na Bragging Rights Mysterio reprezentował drużynę SmackDown i, mimo ataku jego kolegi z drużyny SmackDown, Del Rio, razem z Edge’em udało mu się pokonać resztę drużyny Raw, dając zwycięstwo drużynie SmackDown. Na Survivor Series Mysterio liderował drużynie, która wygrała z drużyną Del Rio. Na Tables, Ladders &amp; Chairs Mysterio przegrał walkę o pas World Heavyweight Championship w fatal four-way matchu, który wygrał Edge. Feud Mysterio z Del Rio zakończył się 7 stycznia 2011 roku, gdy Del Rio wygrał w two out of three falls matchu poprzez countout.
21 stycznia 2011 roku na SmackDown! Mysterio pokonał Cody’ego Rhodesa. Podczas meczu Rey złamał nos Rhodesa poprzez 619, co doprowadziło do feudu między nimi. Mysterio wziął udział w Royal Rumble Matchu, ale został wyeliminowany przez Wade’a Barreta. 5 dni później Mysterio zakwalifikował się do Eliminated Chamber o pas wagi ciężkiej po pokonaniu Jacka Swaggera. Na gali zakwalifikował się do finałowej dwójki, ale został pokonany przez Edge’a. 25 lutego Mysterio został zaatakowany przez Cody’ego Rhodesa i jego ojca Dustina, w wyniku czego Rey został zdemaskowany. Na Wrestlemanii XXVII Mysterio został pokonany przez Rhodesa. Feud z Rhodesem został jednak zakończony zwycięstwem Mysterio, który na jednym z odcinków SmackDown na Extreme Rules w Falls Count Anywhere Matchu.
Na WWE Draft 2011 Mysterio przeszedł do rosteru Raw. 9 maja przegrał 3-osobowy mecz o miano pretendenta do pasu WWE Championship. Po walce Mysterio został zaatakowany przez R-Truth, co doprowadziło do walki między nimi na Over the Limit, która zakończyła się porażką Reya. W maju Mysterio rozpoczął nowy feud z CM Punkiem. Z nim walczył na kilku kolejnych odcinkach Raw. Feud zakończył się 19 czerwca 2011 roku na WWE Capitol Punishment zwycięstwem CM Punka. 17 lipca Mysterio wystąpił w walce o walizkę Money in the bank, ale tę walkę wygrał Alberto Del Rio.
18 lipca Mysterio wziął udział w turnieju o wakujący pas WWE Champiuonship i dotarł do finału. 25 lipca 2011 po raz pierwszy zdobył pas WWE Championship pokonując w finale The Miza na RAW – tytuł utracił tego samego dnia na rzecz Johna Ceny. Pas mistrzowski posiadał przez 1 godzinę i 46 minut. 15 sierpnia 2011 Mysterio dostał ponownie szansę na pas WWE Championship, ale przegrał z Alberto Del Rio. W tej walce Mysterio odniósł kontuzję kolana. Mysterio powrócił do WWE na wręczenie nagród Slammy Awards, kiedy to zaprezentował zwycięzcę kategorii Superstar of the Year Award, CM Punka. 26 kwietnia 2012 roku Mysterio został zawieszony na 60 dni za drugie naruszenie polityki Talent Wellness Program.
Kontuzje i różne tag teamy (od 2012).
Mysterio na ring wrócił 16 lipca 2012 roku, kiedy obronił Zacka Rydera przed Alberto Del Rio. 4 dni później Rey razem z Sheamusem wygrał tag team match przeciwko Alberto Del Rio i Dolphem Zigglerem poprzez dyskwalifikację. 19 sierpnia Mysterio przegrał na SummerSlam walkę z The Mizem o pas Intercontinental. W tej walce odniósł kontuzję, wstrząsu mózgu po Scull Crushing Finale, lecz na ring wrócił już 31 sierpnia. 16 września, na Night of Champions Mysterio ponownie przegrał walkę o Pas Intercontinental, który zdobył The Miz, a w walce oprócz nich uczestniczyli też Cody Rhodes i Sin Cara.
Następnej nocy Mysterio stworzył tag team z Sin Carą. W swojej pierwszej wspólnej walce pokonali Primo i Epico, ale po walce zostali zaatakowani przez Prime Time Players (Darren Young i Titus O’Neil). We wrześniu Mysterio i Sin Cara starali się o miano pretendenta do walki o pas tag team. Po pokonaniu rywali w dwóch pierwszych rundach mieli zaplanowaną walkę z Cody Rhodesem i Damienem Sandowem na 15 października, ale walka została przełożona z powodu grypy żołądkowej Mysterio. Walka odbyła się 22 października, którą team Mysterio przegrał. 18 listopada Sin Cara i Rey Mysterio odnieśli zwycięstwo na Survivor Series w 10-man elimination tag team matchu. 16 grudnia na TLC zostali pokonani przez Cody’ego Rhodesa i Damiena Sandowa już w I rundzie. 2 dni później Mysterio doznał kontuzji po zaatakowaniu jego i Sin Carę przez The Shield. W rzeczywistości Mysterio dostał wolne, a Sin Cara przeszedł operację kolana. Mysterio powrócił do WWE 27 stycznia 2013 roku na Royal Rumble z numerem #14, ale został wyeliminowany przez Wade’a Barretta. Na następnym odcinku SmackDown! Mysterio razem z Sin Carą pokonał mistrzów Tag Team Team Hell No (Kane i Daniel Bryan) w matchu nie o tytuł. W marcu Mysterio wziął kolejny urlop, który został przedstawiony jako kontuzja kolana po ataku Marka Henry’ego.
Po ośmiomiesięcznej przerwie powrócił do WWE 17 października 2013 roku. W hiszpańskiej telewizji wystąpił jako komentator Hell in a Cell 2013. 18 listopada na Raw Mysterio obronił CM Punka i Daniela Bryana przed atakiem The Wyatt Family (Erick Rowan, Bray Wyatt i Luke Harper) i The Real Americans (Jack Swagger i Antonio Cesaro), co doprowadziło do dziesięcioosobowego elimination tag team match na Survivor Series, ale drużyna Mysterio przegrała. Na Mysterio razem z The Big Show bez powodzenia walczył z Cody Rhodesem i Goldustem o tytuł WWE Tag Team Championship w a four-way matchu, w którym również uczestniczyli Ryback i Curtis Axel oraz The Real Americans. Na Royal Rumble 2014 Mysterio wszedł do ringu z numerem #30, ale został wyeliminowany przez Setha Rollinsa. Na Wrestlemanii XXX Mysterio wziął udział w André the Giant Memorial Battle Royal, ale został wyeliminowany przez Cesaro. Po porażce 7 kwietnia 2014 roku z Bad News Barrett zdecydował się na przerwę w karierzę, aby wyleczyć kontuzję kolana.
Mysterio chciał opuścić WWE, ale federacja przedłużyła jego kontrakt bez zgody zawodnika. Mysterio przez następne lata występował w Lucha Underground i AAA.
Powrót do WWE na gali Royal Rumble (2018).
28 stycznia 2018 roku, podczas gali Royal Rumble, z numerem 27 w Royal Rumble matchu mężczyzn Rey Mysterio powrócił i zadziwił fanów swoją obecnością. Był on w dobrej formie, wbiegł do ringu i swoimi zwinnymi ruchami wyeliminował Adama Cole’a. Został on wyeliminowany przez Finna Balora i łącznie w ringu spędził 9 minut i 39 sekund.
Życie prywatne.
Rey jest żonaty z Angie od 1996 roku, ma dwoje dzieci: syna Dominicka (ur. 1997) i córkę Aalyah (ur. 2001).

</doc>
<doc id="1199509" url="https://pl.wikipedia.org/wiki?curid=1199509" title="Tamarillo">
Tamarillo



</doc>
<doc id="1199514" url="https://pl.wikipedia.org/wiki?curid=1199514" title="Wiktoria Tołstoj">
Wiktoria Tołstoj

Viktoria Tolstoy (ur. 1974) – szwedzka piosenkarka jazzowa. Jest córką Erika Kjellberga i praprawnuczką rosyjskiego pisarza Lwa Tołstoja.
Dyskografia.
Wystąpiła również gościnnie na albumie: 

</doc>
<doc id="1199518" url="https://pl.wikipedia.org/wiki?curid=1199518" title="19 Pułk Piechoty Odsieczy Lwowa">
19 Pułk Piechoty Odsieczy Lwowa

19 Pułk Piechoty Odsieczy Lwowa (19 pp) – oddział piechoty Wojska Polskiego II RP.
Od 27 lutego 1921 pułk stacjonował w garnizonie Lwów na Cytadeli, a batalion zapasowy w Brzeżanach, na terenie Okręgu Korpusu Nr VI. W latach 1919–1939 jednostka wchodziła w skład 5 Dywizji Piechoty. W latach 1919–1926 święto pułku obchodzono 28 grudnia, w rocznicę przybycia odsieczy do Lwowa, a od 1927 w dniu 1 czerwca.
W kampanii wrześniowej 1939 oddział walczył w składzie Armii „Pomorze”.
Formowanie i zmiany organizacyjne.
Utworzony w listopadzie 1918 roku Warszawski Komitet Obrony Lwowa pod przewodnictwem Antoniego Osuchowskiego, oprócz niesienia pomocy mieszkańcom, w swoich odezwach nawoływał do zorganizowania odsieczy Lwowa. Realizacji tego hasła podjął się pułkownik Stanisław Skrzyński, który za zgodą Naczelnego Wodza Józefa Piłsudskiego 19 listopada 1918 roku przystąpił do organizacji „Ochotniczego Oddziału Odsieczy Lwowa”. Z kilkuset ochotników tworzy I Warszawski Batalion Ochotniczego Oddziału Odsieczy Lwowa, na którego czele stanął kpt. Antoni Olkowski. Był to zawiązek pułku.
Batalion, jeszcze bez broni, zostaje 7 grudnia przeniesiony do Zegrza a dalej do Lublina i Przemyśla, gdzie zostaje uzbrojony. Wobec zagrożenia Lwowa, 23 grudnia, batalion w składzie 27 oficerów i 303 szeregowych, przez Gródek Jagielloński, Lubień Wielki, Zimną Wodę w dniu 28 grudnia dotarł do jego granic, witany owacyjnie przez ludność. Swoim działaniem zrobił wyłom w pierścieniu wojsk ukraińskich otaczających miasto. Przez kolejne kilka dni odpierał ataki nieprzyjaciela, po czym 6 stycznia 1919 zdobył Rzęsę Ruską i Kozice oraz dworzec kolejowy w Mszanie. Energicznym uderzeniem 14 stycznia zdobywa wieś Bartatów kluczowy punkt, z którego Ukraińcy prowadzili natarcia. Walki te prowadzone bez wsparcia artylerii przeciw kilkakrotnie silniejszemu nieprzyjacielowi przyniosły batalionowi sławę i przydomek "Orlęta". W chwili gdy ważyły się losy Lwowa i wojny polsko-ukraińskiej przyczynił się on bezpośrednio do utrzymania Gródka Jagiellońskiego, na który w marcu Ukraińcy skierowali główne natarcie, jako na filar obrony Lwowa. Za te walki "Warszawski Batalion" otrzymał w rozkazie Naczelnego Wodza pochwałę i wyrazy uznania. W tym czasie przybył uformowany w Warszawie "II Batalion Ochotniczego Oddziału Odsieczy Lwowa" pod dowództwem kpt. Ludwika Szymana, który swój chrzest bojowy przeszedł w walkach w Sądowej Wiszni, Rodatyczach i Dołhomościskach oraz w działaniach w Księżym Moście i Boratynie.
4 kwietnia 1919 roku Minister Spraw Wojskowych generał porucznik Józef Leśniewski postanowił: „z pułku piechoty Grupy Skrzyńskiego zostaje utworzony 19 pp z numerem pułku 19 i przydomkiem «Odsieczy Lwowa»”. Jednocześnie dotychczasowy 19 Pułk Piechoty został przemianowany na 1 Pułk Strzelców Podhalańskich. Tym samym rozkazem dla Batalionu Zapasowego 19 Pułku Piechoty na stałe miejsce postoju został wyznaczony garnizon Zamość. Batalion podlegał dowódcy Okręgu Generalnego „Lublin”.
7 kwietnia 1919 roku Minister Spraw Wojskowych wydał rozkaz Dep.I. L. op. 328/4 „O stworzeniu pułku piechoty Nr 19 z przydomkiem Odsieczy Lwowa z dniem 15 kwietnia 1919”. Oddział powstał 12 kwietnia 1919 roku z połączenia dotychczasowych I i II batalionów z III batalionem, sformowanym w Radomiu.
19 kwietnia 1919 roku bój o rozległą wieś Stawczany. Walki te stały się pośrednią odsieczą Lwowa, ponieważ ze Stawczan, Czartowskiej Skały i Basiówki operowała dużego kalibru artyleria ukraińska, powodująca dezorganizację życia w mieście.
W grudniu 1919 batalion zapasowy pułku stacjonował w Gródku Jagiellońskim.
Pułk w walce o granice.
Udział w wojnie polsko-ukraińskiej.
W toku dalszych działań pododdziały pułku zajmują: Dąbrówkę, Obroszyn i Polankę. Od 16 maja, w pogoni za nieprzyjacielem, po sforsowaniu rzeki Zubrza, zajmują wsie: Nowosiółkę, Rakowiec, Podziemno, Suchodół, Łopuszno i Olchowiec. W dalszym ataku, forsując wezbraną rzekę Gniłą Lipę zdobywają Kleszczównę i Rudę, najsilniejszą linię oporu nieprzyjaciela. W rozkazie dowódcy grupy operacyjnej napisano:”"… najgłębsze uznanie kpt. Żongołłowiczowi oraz wypróbowanym zawsze i śmiałym oddziałom 19-go pułku piechoty za ich niezrównaną brawurę… … oddziałom szturmującym Rohatyn, pomógł znakomicie dzielny, jak zawsze, 19-ty pułk piechoty, przedzierając się szybko przez lasy i opanowując błyskawicznie Gniłą Lipę i jej lewy brzeg…"” Dalszy szlak bojowy pułku wiedzie przez: Rohatyn, Brzeżany, Narajów, i Szybalin, by 31 maja dotrzeć do Kozowej. Stąd już 1 czerwca ruszył na Tarnopol, do którego wkroczył późnym wieczorem tego samego dnia, zdobywając „po drodze” dwa pociągi "prowiantowe" i biorąc do niewoli 6. Brygadę Ukraińską a następnego dnia 10. Brygadę Ukraińską. Razem w ciągu tych dwóch dni pułk wziął do niewoli: 81 oficerów, około 4000 szeregowych, 69 karabinów maszynowych i ogromne tabory. Pułk ścigał dalej nieprzyjaciela w kierunku na Borki Wielkie i 7 czerwca osiągnął rzekę Zbrucz na odcinku Podwołoczyska – Grzymałów. Płk Władysław Sikorski, dowódca grupy operacyjnej, w rozkazie pochwalnym z 1 lipca napisał: „"… 19-ty pułk piechoty zdobył sobie pierwszorzędne laury w majowej ofensywie polskiej i na drodze od Gródka Jagiellońskiego do Podwłoczysk, a przede wszystkim przy brawurowym wzięciu Tarnopola wespół z II/22 pułkiem piechoty"”. Pod koniec maja 1919 przybył na front III batalion oraz dowódca pułku płk Adolf Dąbrowski, przywożąc ze sobą chorągiew i orkiestrę, ufundowaną przez Helenę Paderewską – żonę ówczesnego premiera Ignacego Jana Paderewskiego. Mimo odniesionego zwycięstwa pod Grzymałowem, na rozkaz dowódcy grupy operacyjnej, pułk wycofał się znad Zbrucza na linię rzeki Strypy pod Zborowem. W dalszym odwrocie stoczył zaciętą bitwę pod Pomorzanami gdzie, mimo całodziennej walki, musiał ustąpić przeważającej sile nieprzyjaciela.
Ostatecznie zagrodził drogę wojskom ukraińskim na linii rzeki Złota Lipa pod Szczepanówką i Plenikowem. Po 6-dniowych krwawych walkach, z przeważającymi siłami wroga, ostatecznie zajął pozycje nad rzeką 24 czerwca. Po odparciu kolejnych ataków nieprzyjaciela, 28 czerwca, nastąpił przełomowy moment w wojnie. Wojska ukraińskie przystąpiły do zmasowanego uderzenia w celu utorowania sobie drogi do Lwowa. Pułk, działający już w składzie 5 Dywizji Piechoty bierze udział w brawurowym odparciu natarcia. W pogoni za wrogiem zajął Złoczów oraz Serwery i 2 lipca obsadził były kordon austriacki na wschód od Podkamienia. Tu toczył potyczki z nowym wrogiem – luźnymi oddziałami sowieckimi. Następnie został skierowany do Czortkowa i Husiatyna gdzie 18 sierpnia obsadził linię rzeki Zbrucz w tym rejonie. Po dwóch miesiącach przebazował się do Wiśniowca skąd 18 listopada odszedł, jako odwód frontu galicyjskiego, do Tarnopola.
Działania w wojnie polsko-bolszewickiej.
Po okresie zimowym 1919 na 1920 spędzonym w Tarnopolu, w czasie którego uzupełniano stan osobowy pułku oraz prowadzono intensywne szkolenie żołnierzy, 18 lutego 1920 pułk skierowano do Podwołoczysk a następnie do Płoskirowa. W zwycięskich walkach pod Łysogórą i Latyczowem osiągnął linię rzeki Boh. Kolejne dni to odpieranie ataków nieprzyjaciela na Latyczów oraz Śniłówkę, Czereszenkę i Niżne. Postawa pułku zadecydowała o utrzymaniu linii frontu Nowokonstantynów – Latyczów – Dereźnia. Naczelny Wódz w depeszy L.1493/III z 25 lutego 1920 przesłał pułkowi specjalne wyrazy uznania. Jako wyróżnienie za męstwo pułk został wyznaczony do przeprowadzania akcji wypadowych, z zadaniem szerzenia paniki i popłochu na tyłach nieprzyjaciela. Z zadania tego wywiązał się wzorowo, przeprowadzając od 3 marca przez kolejne dni 11 wypadów, wszystkie zakończone sukcesem, wraz z najbardziej spektakularnym pod Wołkowińcami, podczas którego zdobył pociąg pancerny „Groza”. Punktami wypadowymi pułku były Latyczów i Dereźnia. Akcje te spowodowały popłoch w szeregach wroga i 13 kwietnia cofnął się on na linii działania pułku, co umożliwiło chwilowy odpoczynek żołnierzy. Już 26 kwietnia pododdziały wyruszyły z Latyczowa, zajęły Lityn, pod Mikulińcami rozbroiły II Brygadę Strzelców Siczowych i 3 maja zajęły Niemirów, stając na linii rzeki Boh koło miejscowości Bracław i Hajsyn. Po krótkim odpoczynku, 29 maja, w składzie 5 Dywizji Piechoty odjechał na front północny. Po drodze został zatrzymany w Koziatyniu, skąd podczas akcji na Gajczyce rozbił dwa pułki kawalerii 1. Armii Konnej Budionnego likwidując przerwę w linii frontu. Od 2 czerwca obsadził odcinek frontu: Bystrzyk – Babińce – Nowochwastów – Śnieżna – Ozierna – Samhorodek. Na tym odcinku o długości 20 km, 5 czerwca, bez odwodów i należytej łączności, przez 10 godzin wstrzymywał całą 1. Armię Konną Budionnego dysponującą samochodami pancernymi i artylerią. W walkach tych zginęło dziewięciu oficerów i 497 szeregowych, a pułk był zmuszony do odwrotu. Pomiędzy 25 a 30 czerwca, podczas odwrotu, staczał ciężkie boje nad rzekami Słucz i Horyń koło Zasławia. W końcu czerwca został przydzielony do X Brygady Piechoty, walczącej w składzie 18 Dywizji Piechoty. Od 6 do 26 lipca, na linii Białokrynica (rejon podhajecki) – Krzemieniec skutecznie bronił przed atakami trzech pułków sowieckich zajmowany odcinek. Z powodu przerwania linii frontu na sąsiednim odcinku nastąpił dalszy odwrót pułku w kierunku na Toporów, którą to miejscowość zdobył 30 lipca i w składzie dywizji zagrodził armii sowieckiej drogę na Lwów. W związku z natarciem 2 Armii od północy, pułk uderzył również w kierunku północnym organizując wyprawy na Łopatyn a następnie zajął Monastyrek Brodzki i Stanisławczyk i wespół z oddziałami 18 DP odrzucił dwie dywizje konnicy Budionnego za Styr. Po zaciętych walkach o Brody pomiędzy 3 a 9 sierpnia wycofał się do Podhorzyc. Wobec bezpośredniego zagrożenia Lwowa z północnego wschodu i równocześnie od południa został przetransportowany do miasta. Stąd prowadził wypady w kierunku na Strzeliska Nowe, Sokołówkę a w parę dni później, po przegrupowaniu, w kierunku na Lisko i Nowosiółki. Manewrem od północy, 30 sierpnia, zajął zachodnią część miasta Busk by przez kolejne dni do 9 września zdobyć całe miasto i skutecznie odpierać niezliczone natarcia dwóch dywizji (45 i 47) piechoty sowieckiej i brygady jazdy. Walki w rejonie Buska zadecydowały o losach Lwowa. Po ofensywie 3 Armii, 17 września, pułk ruszył za nieprzyjacielem, zdobył Ożydów i przez Brody, w dniu rozejmu (18 października 1920) wyparł nieprzyjaciela z Chmielnika i stanął na linii rozejmowej.
Po ponad miesięcznym wypoczynku 29 września żołnierze przekroczyli granicę polską w Łanowcach (powiat krzemieniecki) i 3 grudnia przybyli do Wiśniowca a następnie obsadzili "kordon etapowy" od Zborowa przez Złoczów do Żdżar (na północ od Sokala). W historycznym dla pułku dniu 27 lutego 1921 powrócił on do Lwowa i stanął w murach Cytadeli.
Pułk w okresie pokoju.
W okresie międzywojennym 19 pułk piechoty stacjonował na terenie Okręgu Korpusu Nr VI w garnizonie Lwów na Cytadeli, a kadra batalionu zapasowego w Brzeżanach. Wchodził w skład 5 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 19 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Święto pułku przypadające 1 czerwca, w 1939 obchodzono „ściśe w ramach węwnętrznych”.
Walki w kampanii wrześniowej.
W kampanii wrześniowej pułk walczył w ramach oddziału wydzielonego ppłk. Sadowskiego. W pierwszych dniach września obsadził przedmoście „Włocławek”. Początkowo pozostawał bez kontaktu z nieprzyjacielem. 6 września od gen. Władysława Bortnowskiego pułk otrzymał rozkaz utrzymania przedmościa do czasu przejścia na zachodni brzeg Wisły 16 Dywizji Piechoty. Po jej przemarszu miał zniszczyć most, wycofać się na zachodni brzeg rzeki i dołączyć do 27 Dywizji Piechoty.
8 września oddziały Grupy Operacyjnej gen. Bołtucia zakończyły przeprawę. Gen. Bortnowski wydał rozkaz przesunięcia OW pod Płock. Tam pułk miał zluzować Nowogródzką Brygadę Kawalerii.
Po zniszczeniu mostu pułk rozpoczął marsz wzdłuż Wisły. We Włocławku pozostawiono jako ubezpieczenie dwie kompanie z baterią artylerii. Główne siły OW dotarły na miejsce 10 września. Ppłk Sadowski postanowił skupić wysiłek na obronie rejonu Radziwia oraz odcinka Kępa Tokarska-Tokary-Rąbierz. 11 września pułk wszedł w skład GO gen. Tokarzewskiego-Karaszewicza. W tym czasie niemiecka 3 DP zajęła Płock, nocą z 11 na 12 września Niemcy zajęli wyspę Kępa Tokarska. 12 września rozpoczęli forsowanie Wisły. Pod Radziwiem ich oddziały zostały powstrzymane. Jednak na odcinku bronionym przez I batalion, nieprzyjaciel uchwycił przyczółek i zdobył Tokary, Rąbierz i Okopy.
13 września o 6:30 ruszył polski kontratak. I batalion uderzył na Dobrzyków, III na Tokary, a II na Radziwie. Wspierał je I/5 pal. Około. 10:00 natarcie załamało się. Bataliony rozpoczęły działania opóźniające. Na skraju lasów łąckich powstrzymano nacierającą niemiecką 3 DP przy dużych stratach obu stron. Straty polskie wynosiły około 300 poległych i 700 rannych. Nocą z 13/14 września zorganizowano obronę doraźną. III batalion bronił wzgórza przy szosie Gostynin – Radziwie, II batalion skraju lasu na południowy zachód od stacji kolejowej Łąck, a I batalion obsadził dwór w Łącku.
Sytuacja stała się również groźna dla dowódcy GO. Gen. Tokarzewski-Karaszewicz skierował pod Płock dwa wzmocnione bataliony 27 DP, a na rozkaz gen. Kutrzeby kolejne dwa celem wzmocnienia obrony odcinka 19 pp, tak by siłami 15 DP wyrzucić Niemców za Wisłę. Nocą z 13/14 września 19 pułk przeszedł pod rozkazy dcy 27 DP gen. Drapelli. 14 września 19 pułk uderzał wspólnie z 24 pułkiem piechoty. W boju spotkaniowym z niemieckim 8 pułkiem piechoty obie strony poniosły znaczne straty. Broniący wzgórz na południowym skraju lasu w rejonie dworu Łąck III/19 pp został pobity.
15 września po północy ruszyło kolejne natarcie pod dowództwem dowódcy piechoty dywizyjnej 27 DP płk. Gwido Kawińskiego. Około 10.00 pułki wyszły na przedpole Bud Chocimskich. Silny opór niemieckiego 8 pp powstrzymał polskie natarcie. Próbę wyparcia Niemców za Wisłę podjęto też po południu. 19 pp i 24 pp weszły do Radziwia. Tam ranny został ppłk Sadowski. Niemcy zdołali jednak utrzymać mały przyczółek.
16 września załamał się front polski nad Bzurą. 19 pp otrzymał zadanie wyjść na rubież Gąbin – Słubice. Nowe rozkazy gen. Tokarzewskiego-Karaszewicza nakazywały odejść do Iłowa. 17 września niemieckie ataki lotnictwa zadały maszerującym kolumnom ogromne straty. Resztki pułku dotarły do przeprawy pod Witkowicami.
19 pułk piechoty Odsieczy Lwowa przestał istnieć. Małe grupy żołnierzy zdołały jednak przedrzeć się do Warszawy, gdzie zameldowały się u dowódcy macierzystej 5 DP gen. Zulaufa.
Symbole pułkowe.
Pierwszą chorągiew ufundował "Warszawski Komitet Obrony Lwowa". Uroczystość wręczenia odbyła się 23 kwietnia 1919 w Warszawie. W tym czasie pułk przebywał „w polu” a chorągiew, z rąk ministra spraw wojskowych gen. Józefa Leśniewskiego, odebrał dowódca pułku płk Adolf Dąbrowski.
Nowy sztandar, dar Komitetu Obywatelskiego Lwowa i Małopolski Wschodniej, wręczył pułkowi 1 czerwca 1928 we Lwowie gen. dyw. Edward Śmigły-Rydz.
W czasie kampanii wrześniowej sztandar był razem z pułkiem. Po spaleniu drzewców w Puszczy Kampinoskiej szef kancelarii pułkowej st. sierż. Bolesław Leśniewski, wyniósł sztandar owinięty w koc z pola bitwy, czym ukrył go w Sosnowcu, w schowku w murze fabrycznym. W 1970 tenże żołnierz przekazał sztandar do Muzeum Wojska Polskiego w Warszawie.
22 grudnia 1928 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 19 pułku piechoty. Odznaka o wymiarach 43x34 mm ma kształt owalu utworzonego przez wieniec laurowy. Wewnątrz wieńca znajduje się orzeł państwowy wzór 1927, wsparty na dwu tarczach herbowych – Warszawy i Lwowa. Nad łapami w dwa koła wpisano numer i inicjały „19 PP”. U dołu między tarczami herbowymi w owalu wiązany monogram „OL”. Wolne pola wokół owalu wypełniają trzy ornamenty roślinne. Odznaka jednoczęściowa, wykonana w tombaku srebrzonym i oksydowanym. Wykonawcą odznaki był Wiktor Gontarczyk z Warszawy.
Żołnierze pułku.
W latach 1938–1939, w organizacji pokojowej, było to stanowisko I zastępcy dowódcy pułku.
Żołnierze 19 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
4 listopada 1937 została ustalona nowa nazwa placówki edukacyjnej: Publiczna Szkoła Powszechna I stopnia im. 19 P. P. Odsieczy Lwowa w Szczercu.
Przed 1981 w kościele św. Antoniego z Padwy w Warszawie została ustanowiona tablica upamiętniająca żołnierzy 19 p.p. „Odsieczy Lwowa” poległych w bitwie nad Bzurą.

</doc>
<doc id="1199524" url="https://pl.wikipedia.org/wiki?curid=1199524" title="Jan Karmański">
Jan Karmański

Jan Karmański (ur. 21 grudnia 1887 w Warszawie, zm. 24 listopada 1958 w Puławach) – polski malarz.
Studiował w Szkole Sztuk Pięknych w Warszawie, był uczniem Konrada Krzyżanowskiego i Ferdynanda Ruszczyca.
W latach 1913-1914 przebywał w Paryżu. Od 1924 zamieszkał na stałe w Kazimierzu Dolnym, należał do założonego przez tamtejszych artystów Towarzystwa Przyjaciół Kazimierza, z którym wystawiał swoje prace. W 1956 przyłączył się do Grupy Kazimierskiej, którą założył Zenon Kononowicz. Uczestniczył w wielu wystawach krajowych i zagranicznych.
Jego twórczość to w większości pejzaże kazimierskie, malowane szeroką plamą barwną, inspirowane twórczością Cezanne'a. Spoczywa na cmentarzu w Kazimierzu Dolnym.

</doc>
<doc id="1199525" url="https://pl.wikipedia.org/wiki?curid=1199525" title="Pournami">
Pournami

Pournami (Telugu: పౌర్ణమ, inaczej Paurnami) – film w języku telugu wyreżyserowany przez Prabhu Deva, w którym występują Prabhas, Trisha Krishnan, Charmme Kaur, Rahul Dev, i Sindhu Tolani. Scenariusz filmu oparto na faktach.
Fabuła.
Chandra Mohan i Kavita mają dwie córki. Pournami (Trisha Krishnan) i Chandrakalę. Chandra Mohan podążając zgodnie z 450-letnią tradycją swojej dynastii, od maleńkości przygotowuje Pournami do religijnego tańca w Świątyni Sivalayam naprzeciwko bóstwa Pana Sivy. Taki taniec odbywa się raz na 12 lat podczas Dnia/Nocy Pełni Księżyca (Pournami). Niestety na 10 miesięcy przed, dziewczyna znika...
Podziwiać będziemy i Prabhasa, w roli Sivakesavy, który momentami wydaje się być wcieleniem samego Pana Sivy

</doc>
<doc id="1199527" url="https://pl.wikipedia.org/wiki?curid=1199527" title="20 Pułk Piechoty Ziemi Krakowskiej">
20 Pułk Piechoty Ziemi Krakowskiej

20 Pułk Piechoty Ziemi Krakowskiej (20 pp) – oddział piechoty Wojska Polskiego II RP.
Formowanie i zmiany organizacyjne.
5 listopada 1918 roku z Opawy do Krakowa przybył „batalion uzupełniający” pod dowództwem płk. Ignacego Pika, w skład którego wchodzili żołnierze narodowości polskiej cesarskiego i królewskiego 16 pułku strzelców. W drugiej połowie listopada powróciły z Ukrainy dwa bataliony 16 pułku strzelców. Wszystkie pododdziały włączone zostały do batalionu zapasowego 4 pułku piechoty Legionów.
W styczniu 1919 roku po przeniesieniu batalionu zapasowego 4 pułku piechoty Legionów do Jabłonny rozpoczęto organizację Pułku Ziemi Krakowskiej. 
4 kwietnia 1919 roku Minister Spraw Wojskowych generał porucznik Józef Leśniewski nadał Pułkowi Ziemi Krakowskiej numer „20” i nazwę wyróżniającą „Ziemi Krakowskiej” oraz wyznaczył Kraków, jako stałe miejsce postoju batalionu zapasowego 20 pułku piechoty i ustalił podległość tego batalionu pod Dowództwo Okręgu Generalnego Kraków. 
W tym samym roku oddział podporządkowany został dowódcy 6 Dywizji Piechoty i wszedł w skład XII Brygady Piechoty.
W grudniu 1919 batalion zapasowy pułku stacjonował w Krakowie.
Pułk w walce o granice.
14 maja 1920 wojska Frontu Zachodniego Michaiła Tuchaczewskiego przeszły do ofensywy.
26 maja 1920 sowiecka ofensywa na całym froncie zaczęła tracić swój impet.
Na południowy wschód od jeziora Narocz sowiecka 6 Dywizja Strzelców walczyła z polską XI Brygadą Piechoty i nie potrafiąc przełamać jej obrony, sama przeszła do obrony.
Inicjatywę przejęła strona polska. 
20 pułk piechoty, który do tej pory bronił frontu po obu stronach linii kolejowej Mołodeczno – Połock, wraz z batalionem szturmowym 17 Dywizji Piechoty i kompaniami 12 pułku piechoty przeprowadził trzy wypady na Jelnicę. Wzięto około 200 jeńców i zdobyto 9 ckm.
Pułk w okresie pokoju.
W okresie międzywojennym 20 pułk piechoty stacjonował na terenie Okręgu Korpusu Nr V w garnizonie Kraków. Wchodził w skład 6 Dywizji Piechoty.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 26 maja, jako datę święta pułkowego. Pułk obchodził swoje święto w rocznicę boju pod Zamoszem, stoczonego w 1920 roku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 18 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Pułk był jednostką mobilizującą. Zgodnie z uzupełnionym planem „W”, który wszedł wżycie 15 maja 1939 roku miał sformować w mobilizacji niejawnej:&lt;br&gt;
w grupie jednostek oznaczonych kolorem brązowym, podgrupa 20:
w grupie jednostek oznaczonych kolorem żółtym:
Ponadto pułk był odpowiedzialny, pod względem materiałowym, za mobilizację dowództwa 6 Dywizji Piechoty, kompanii łączności 6 DP, Komendy Rejonu Uzupełnień Kraków Miasto oraz Kadry Zapasowej Piechoty Kraków.
23 sierpnia 1939 roku została zarządzona mobilizacja jednostek „brązowych” oraz jednostek „żółtych” na terenie Okręgu Korpusu Nr V. Początek mobilizacji został wyznaczony na godzinę 6.00 następnego dnia.
Pułk w kampanii wrześniowej 1939 roku.
W czasie kampanii wrześniowej 1939 roku pułk walczył w składzie 6 Dywizji Piechoty.
3 września 1939 z nadwyżek pułku został zaimprowizowany 4 batalion forteczny dla Obszaru Warownego „Kraków”. 11 września 1939 w rejonie Ździar baon forteczny por. Andrzeja Krawca został włączony do II/20 pp.
Symbole pułkowe.
Sztandar.
5 maja 1924 roku Prezydent Rzeczypospolitej Polskiej zatwierdził wzór chorągwi 20 pułku piechoty.
18 maja 1924 roku na rynku krakowskim Prezydent Rzeczypospolitej Stanisław Wojciechowski wręczył pułkowi chorągiew ufundowaną przez komitet obywatelski Krakowa na czele ze ś.p. Włodzimierzem Tetmajerem, Wincentym Wodzińskim oraz prezydium miasta.
Sztandar wykonany został zgodnie ze wzorem chorągwi pułkowej w piechocie, określonym w Ustawie z dnia 1 sierpnia 1919 roku o godle i barwach Rzeczypospolitej Polskiej. Chorągiew składała się z płata, w kształcie kwadratu o boku jednego metra, drzewca, głowicy i szarfy. Drzewce zwieńczone były głowicą. Głowica złożona była z podstawy i orła. Na podstawie umieszczony został numer pułku „20”. 
Po bitwie pszczyńskiej ppor. Skocz, na polecenie dowódcy pułku, zawiózł sztandar do Krakowa i przekazał mjr. Tadeuszowi Rybce z Ośrodka Zapasowego 6 DP. 8 listopada 1939, w obozie Călimăneşti major Rybka przekazał sztandar (bez drzewca) pułkownikowi Lichtarowiczowi. Ambasada RP w Bukareszcie wyekspediowała płat sztandaru do Francji. Po kampanii francuskiej 1940 sztandar ewakuowany został do Wielkiej Brytanii i zdeponowany w Muzeum w Banknock. Obecnie sztandar znajduje się w zbiorach Instytutu Polskiego i Muzeum im. gen. Sikorskiego w Londynie.
Odznaka pamiątkowa.
18 maja 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 20 pułku piechoty. Odznaka o wymiarach 41x32 mm ma kształt stylizowanego krzyża o złamanych w lewo ramionach pokrytych granatową emalią ze złoconymi krawędziami. Na ramionach krzyża wpisano numer i inicjały „20 PP ZK”. Środek odznaki wypełnia tarcza w kształcie rombu z wizerunkiem kopca Kościuszki, na tle murów fortecznych cyzelowanych w srebrze, ze złoceniami. Odznaka oficerska - dwuczęściowa, wykonana w srebrze, złocona. Na rewersie próba srebra 800, imiennik grawera JT oraz numer. Wykonawcą odznaki był Józef Trębacz z Krakowa.
Żołnierze pułku.
Żołnierze 20 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199529" url="https://pl.wikipedia.org/wiki?curid=1199529" title="Fabian Richter">
Fabian Richter

Fabian Richter (ur. 20 lutego 1912, zm. 5 listopada 1948 w Landsberg am Lech) – zbrodniarz hitlerowski, strażnik w obozie koncentracyjnym Mauthausen-Gusen i SS-Sturmmann. Pełnił służbę w podobozie "Gross-Raming". Skazany na karę śmierci przez powieszenie przez amerykański Trybunał Wojskowy w Dachau. Stracony w więzieniu Landsberg w początkach listopada 1948.

</doc>
<doc id="1199536" url="https://pl.wikipedia.org/wiki?curid=1199536" title="Zbigniew Kotecki">
Zbigniew Kotecki

Zbigniew Kotecki (ur. 14 września 1952 w Łodzi) – reżyser, operator obrazu, scenarzysta, fotografik, pedagog, autor i współautor realizacji plastycznych, opracowań literackich oraz fotograficznych.
Życiorys.
Absolwent Wydziału Operatorskiego Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi z 1979 roku.
W latach 1980–1999 związany z łódzkim studiem filmowym Se-ma-for. Jako operator, bierze udział w większości realizowanych w tym czasie filmów, m.in. w reżyserii Hieronima Neumanna, Daniela Szczechury, Jacka Kopczyńskiego, Marka Skrobeckiego.
Od 1982 współpracuje z Telewizyjnym Studiem Filmów Animowanych w Poznaniu.
Od 2000 współpracuje z Wyższą Szkołą Sztuki i Projektowania w Łodzi, Bielską Wyższą Szkołą im. J. Tyszkiewicza w Bielsku-Białej i Polsko-Japońską Akademią Technik Komputerowych w Warszawie.
W latach 2006–2005 realizuje cykle fotograficzne poświęcone łódzkiej architekturze, uczestniczy w zbiorowych wystawach fotograficznych, publikuje swoje fotografie w autorskich albumach fotograficznych.
W 2008 uzyskał stopień naukowy doktora sztuk filmowych w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi.
Nagrody filmowe.
Laureat ponad 30 nagród i wyróżnień na festiwalach krajowych i międzynarodowych, w tym Grand Prix w Sienie, Platinum Remi w Houston oraz 6. nagród indywidualnych za zdjęcia do filmów innych reżyserów. 2008: Srebrny Medal „Zasłużony Kulturze Gloria Artis” MKiDN. Członek Stowarzyszenia Filmowców Polskich.

</doc>
<doc id="1199539" url="https://pl.wikipedia.org/wiki?curid=1199539" title="Park Narodowy Amboseli">
Park Narodowy Amboseli

 
Park Narodowy Amboseli (ang. "Amboseli National Park") – park narodowy w południowej Kenii przy granicy z Tanzanią, obejmuje powierzchnię 390,26 km². Został założony w 1974 roku w miejsce istniejącego tu wcześniej od 1968 roku rezerwatu przyrody. W 1991 roku organizacja UNESCO uznała park za rezerwat biosfery.
Przyroda nieożywiona.
Teren parku obejmuje północno-zachodnie stoki góry Kilimandżaro, przy granicy z Tanzanią. Na jego zachodnich krańcach leży też okresowe Jezioro Amboseli (jezioro istniało tu właściwie w plejstocenie, lecz jego niecka została wypełniona lawą z wulkanu Kilimandżaro – obecnie jest to raczej podmokły, bagnisty teren w porze deszczowej, na którym znajdują się liczne niewielkie pagórki pochodzenia wulkanicznego). Średnia roczna suma opadów w okolicy Amboseli wynosi około 300 mm (waha się między 200 a 700 mm).
Flora.
Roślinność to głównie suche zarośla, sawanny, oraz unikatowe zbiorowiska bagienne (głównie turzycowiska). Obszary bagienne porośnięte są ciborą papirusową ("Cyperus papyrus"). Otaczają je zarośla "Acacia xanthophloea". Występują również zadrzewienia "Acacia tortilis". Wokół niecki jeziora rosną zbiorowiska krzewów "Acacia"–"Commiphora" oraz "Salvadora persica" i "Suaeda monoica".
Fauna.
Park zamieszkany jest przez ogromne stada słoni. Ponadto żyją tu między innymi hipopotamy, bawoły, żyrafy, lamparty, pawiany, hieny i szakale. Dawniej występowały tu także lwy, zostały jednak wytrzebione przez Masajów. Nosorożce czarne ("Diceros bicornis") żyjące na terenie parku zostały wybite.
Awifauna.
W parku odnotowano około 400 gatunków ptaków (według BirdLife International; wedle Kenijskiej Służby Ochrony Przyrody jest to 600 gatunków). Od 2001 roku uznawany jest przez BirdLife International za ostoję ptaków IBA. Podczas przelotów pojawiają się tu m.in. pustułeczki ("Falco naumanni"). Do innych gatunków odnotowanych w parku należą między innymi lelek białowąsy ("Caprimulgus fraenatus"), toko żółtodzioby ("Tockus flavirostris") i czarnoskrzydły ("T. deckeni"), dzierzba sawannowa ("Lanius cabanisi") i żałobna ("L. dorsalis"), błyszczak półobrożny ("Lamprotornis hildebrandti") i szarawy ("L. fischeri"), nektarnik ostrosterny ("Cinnyris nectarinioides"), motylik błękitnogłowy ("Uraeginthus cyanocephalus") i wdówka płowosterna ("Vidua fischeri").

</doc>
<doc id="1199542" url="https://pl.wikipedia.org/wiki?curid=1199542" title="Amboseli">
Amboseli



</doc>
<doc id="1199544" url="https://pl.wikipedia.org/wiki?curid=1199544" title="Amboseli National Park">
Amboseli National Park



</doc>
<doc id="1199546" url="https://pl.wikipedia.org/wiki?curid=1199546" title="Wojciech Blaszyński">
Wojciech Blaszyński

Wojciech Blaszyński (ur. 6 kwietnia 1806 w Chochołowie, zm. 11 sierpnia 1866 w Chochołowie) – polski duchowny katolicki, kaznodzieja, spowiednik, proboszcz w Sidzinie. Prekursor ewangelizacji poprzez osoby świeckie, budowniczy kościoła w Chochołowie.
Życiorys.
Dzieciństwo i nauka.
Jego rodzicami byli Józef Blaszyński i Rozalia z Knapczyków. Urodził się w typowej chłopskiej rodzinie jako drugie dziecko. Miał starszego brata Tomasza oraz młodszego Macieja, który zmarł w dzieciństwie. Od najmłodszych lat pomagał rodzicom na gospodarstwie. W okresie zimowym, wolnym od prac rolniczych, młody Blaszyński odwiedzał miejscowego organistę, który też był nauczycielem. Tam nauczył się czytać i pisać. W 1820 r. po długich namowach dostał pozwolenie od ojca na kontynuowanie nauki w słowackiej Trzcianie, gdzie franciszkanie uczyli bezpłatnie łaciny.
Po ukończeniu dwuletniego kursu łaciny i początków filozofii udał się do Oradea, by tam kontynuować naukę. Utrzymywał się z korepetycji i jałmużny jaką otrzymywali studenci od bogatych mieszkańców miasta. Postanowił zostać lekarzem. W 1827 r. zdał maturę. Przez kolejne dwa lata studiował filozofię. W roku 1829 wrócił do rodzinnego domu w Chochołowie. Po 9 latach nieobecności nie został rozpoznany przez własnych rodziców. Skłoniło go to do głębszego zastanowienia się nad sensem swojego życia, co zaowocowało u niego chęcią zostania kapłanem.
Kapłaństwo.
W 1829 r. został przyjęty do seminarium duchowego we Lwowie. Trzy lata teologii skończył z wynikiem bardzo dobrym, a czwarty rok z wynikiem celującym. Wraz z 17 kolegami został wyświęcony w roku 1833 przez tarnowskiego biskupa Franciszka Pisztka. Tuż przed wyświęceniem umarła jego matka Rozalia. Pierwszą parafią księdza Blaszyńskiego był Maków Podhalański. W 1836 r. został przeniesiony do Sidziny, pobliskiej wsi, która wtedy należała do makowskiej parafii. W 1838 r. Sidzina stała się samodzielną parafią. Pierwszym proboszczem w Sidzinie został Wawrzyniec Stramski. Blaszyński dalej pozostał wikariuszem.
W Sidzinie nie zaprzestał swojej intensywnej duszpasterskiej misji. Zaczął jednak dostrzegać brak możliwości dotarcia do wszystkich wiernych, spowodowany nadmiarem obowiązków i brakiem czasu. Postanowił więc skorzystać z pomocy świeckich współpracowników. Wybierał wśród swoich parafian najzdolniejszych i najbardziej gorliwych i uczył ich katechizmu oraz prawd wiary, tak aby oni mogli nauczać innych. Tym sposobem narodził się ruch zwany „sidziniarstwem”.
Sława Blaszyńskiego, jak i „Sidziniarek” (tak nazywani byli współpracownicy w ewangelizacji, głównie kobiety) sięgała daleko poza granice parafii. Jego nowatorskie, jak na owe czasy, metody ewangelizacji poprzez osoby świeckie przysporzyły mu duże grono zwolenników, jak i przeciwników, głównie wśród duchownych. Dwoma największymi przeciwnikami jego działalności ewangelizacyjnej poprzez osoby świeckie byli ks. Franciszek Ciesielski (od 1835 proboszcz w Suchej Beskidzkiej) oraz ks. Michał Klimowski (od 1863 proboszcz w Chochołowie).
Blaszyński namawiał okolicznych mieszkańców do wstępowania do powstałego w 1844 r. Bractwa Trzeźwości. Przyjmował śluby wstrzemięźliwości od napojów alkoholowych. Swoim zaangażowaniem w walkę z alkoholizmem przysporzył sobie również niechęć karczmarzy. Wiele okolicznych karczm musiało zostać zamkniętych z powodu utraty klientów.
Wielkim marzeniem Blaszyńskiego było wybudowanie kościoła w swoim rodzinnym Chochołowie. 17 marca 1853 roku odbyła się ceremonia poświęcenia kamienia węgielnego pod nową świątynię. Będąc cały czas proboszczem w Sidzinie kierował pracami budowy kościoła oraz zabezpieczał potrzebne środki materialne. Budowa kościoła napotykała na wiele trudności.
11 sierpnia 1866 r. podczas rozbierania rusztowania na budowanym w Chochołowie kościele doszło do tragicznego wypadku, w wyniku którego ksiądz Blaszyński zmarł na miejscu. W pogrzebie, który odbył się 13 sierpnia, brało udział kilka tysięcy przybyłych osób.
Budowę kościoła w Chochołowie ukończono w 1886 roku. W 1938 roku szczątki ks. Wojciecha Blaszyńskiego złożono w krypcie grobowej pod kościołem.
W miejscu urodzin Blaszyńskiego urządzono izbę regionalną. Obecnie trwają starania o wyniesienie go do godności Sługi Bożego.

</doc>
<doc id="1199547" url="https://pl.wikipedia.org/wiki?curid=1199547" title="Hans Böhn">
Hans Böhn

Hans Böhn (ur. 23 września 1907, zm. 12 listopada 1948 w Landsberg am Lech) – zbrodniarz hitlerowski, członek załogi obozu koncentracyjnego Mauthausen-Gusen i SS-Scharführer.
Pełnił służbę w kompleksie obozowym Mauthausen-Gusen od 1942 do marca 1945. Początkowo do lutego 1944 w obozie głównym, a następnie w podobozie "Gusen II". W tym ostatnim obozie Böhn kierował największym kommandem więźniarskim, które pracowało w tunelach Messerschmitta w St. Georgen an der Gusen. Warunki panujące w tym kommandzie były fatalne. Za kierownictwa Böhna zginęło tam około 3 tysiące więźniów. Wielu wolało popełnić samobójstwo niż dalej znosić tortury strażników i kapo, głód, zimno czy choroby. Böhn zachęcał nadzorców do katowania więźniów, sam też ich maltretował, czasem ze skutkiem śmiertelnym.
Skazany w procesie załogi Mauthausen-Gusen (US vs. Hans Böhn i inni) na karę śmierci przez powieszenie przez amerykański Trybunał Wojskowy w Dachau. Został stracony w więzieniu Landsberg w listopadzie 1948.

</doc>
<doc id="1199549" url="https://pl.wikipedia.org/wiki?curid=1199549" title="Fritz Miroff">
Fritz Miroff

Fritz Miroff (ur. 29 sierpnia 1902 w Ulm, zm. 26 listopada 1948 w Landsberg am Lech) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Obersturmführer.
Członek NSDAP (nr legitymacji partyjnej 327386) od 1931 i SS (nr identyfikacyjny 15116) od 1933. Służbę w kompleksie Mauthausen rozpoczął w 1940 w podobozie Gusen. W lutym 1942 przeniesiono go do obozu głównego Mauthausen. Od lipca do grudnia 1942 był komendantem podobozu "Brettstein". Następnie Miroff sprawował taką samą funkcję od stycznia 1943 do początków maja 1944 w podobozie "Linz I". Z kolei od maja do sierpnia 1944 kierował podobozem "Leibnitz" ("Aflens"). Wreszcie od sierpnia 1944 do początków kwietnia 1945 był komendantem podobozu "Peggau".
Po zakończeniu wojny Miroff został skazany w procesie załogi Mauthausen-Gusen (US vs. Eduard Dlouhy i inni) na karę śmierci przez powieszenie przez amerykański Trybunał Wojskowy w Dachau. Wyrok wykonano w więzieniu Landsberg pod koniec listopada 1948.

</doc>
<doc id="1199551" url="https://pl.wikipedia.org/wiki?curid=1199551" title="21 Pułk Piechoty „Dzieci Warszawy”">
21 Pułk Piechoty „Dzieci Warszawy”

21 Warszawski Pułk Piechoty „Dzieci Warszawy” (21 pp) – oddział piechoty Wojska Polskiego w II Rzeczypospolitej.
Pułk sformowany został w 1918 jako 1 Okręgowy Warszawski Pułk. Jego poszczególne bataliony walczyły w wojnie polsko-ukraińskiej. Całością sił wziął udział w wojnie polsko-bolszewickiej. Walczył na froncie litewsko-białoruskim i w obronie Warszawy.
W okresie międzywojennym stacjonował w garnizonie Warszawa na Cytadeli. Wchodził w skład 8 Dywizji Piechoty.
W kampanii wrześniowej walczył w składzie macierzystej dywizji. W składzie Armii „Modlin” wziął udział w ostatniej fazie bitwy pod Mławą. Od 10 września bronił Warszawy.
Formowanie i zmiany organizacyjne.
Pułk formowano od 11 listopada 1918 w Warszawie, jako 1 okręgowy warszawski pułk.
Kadrę w większości stanowili żołnierze I Korpusu Polskiego gen. Józefa Dowbora-Muśnickiego w Rosji oraz POW. Dowództwo powierzono płk Bolesławowi Jaźwińskiemu, a organizację I batalionu kpt. Stanisławowi Wrzalińskiemu. 
27 listopada pułk przemianowany został na 21 pułk piechoty
28 listopada 1918 I batalion pod dowództwem Wrzalińskiego liczył już 870 ludzi – wyłącznie ochotników. Do I batalionu oprócz Dowborczyków i członków POW zaciągnęło się wielu uczniów warszawskich szkół średnich, młodzieży robotniczej i inteligentów. Pułk złożył przysięgę 13 grudnia 1918 w Warszawie na placu Saskim.
W grudniu 1919 batalion zapasowy pułku stacjonował w Warszawie.
Pułk w walce o granice.
Walki na froncie ukraińskim.
9 stycznia 1919 II batalion kpt. Romualda Żurakowskiego wyruszył na front ukraiński i wszedł w skład grupy generała Leona Berbeckiego.
17 stycznia stoczył swój pierwszy zwycięski bój pod Rawą Ruską. Prowadząc kolejne działania w kierunku wschodnim, we współdziałaniu z batalionem 36 pułku piechoty Legii Akademickiej, zajął Michałówkę i Uhnów. Po zajęciu 22 lutego Bełza, batalion w składzie Grupy „Bełz" przeszedł do walk pozycyjnych. 
Następnie batalion nacierał w ramach ogólnej ofensywy wojsk polskich i zdobywał Biesiady i Dobrosin. Prowadząc działania pościgowe współuczestniczył w zajęciu Żółkwi i w konsekwencji osiągnął linię Bugu. Nacierając dalej w kierunku Złoczowa, obsadził linię Seretu. Po pięciomiesięcznych walkach batalion został odesłany na odpoczynek do Lwowa.
16 marca wyruszył na front III batalion kpt. Kazimierza Moniuszki. Po opanowaniu Chorośnicy uczestniczył w zdobywaniu Siedliska, Rogóźna, Jaworowa. W walkach o Wiszenkę Wielką poniósł duże straty. w trzeciej dekadzie kwietnia walczył Magierów, a od 8 maja pod Sądową Wisznię. Po zdobyciu Sambora został wycofany do odwodu i 8 czerwca powrócił do Warszawy.
Pułk w wojnie polsko-bolszewickiej.
Pełniący służbę garnizonową we Lwowie II/21 pp został przerzucony na front wołyński. 8 czerwca przewieziony został koleją do Kamienia Koszyrskiego.
Stąd ruszył marszem pieszym w kierunku Stochodu i dotarł do Styru. W czasie forsowania rzeki poniósł wysokie straty. Mimo to nacierał dalej w kierunku Bereżnicy i nad Horyniem zorganizował obronę. Atakując dalej, 15 sierpnia osiągnął linię Słuczy i zajął Sarny, a pod Suszczanami przełamał silną obronę nieprzyjaciela. Tu obsadził odcinek od Suszczan do Olewska. Walki pułku nad Uborcią trwały do 12 października.
W tym czasie zreorganizowane w Ostrowi I i III batalion pod wspólnym dowództwem płk. Fabiana Kobordo skierowane zostały na front litewsko-białoruski i 19 lipca koleją przewiezione do Bohdanowa. Stąd marszem pieszym pomaszerowały pod Raków. Walki o miasto toczyły się ze zmiennym szczęściem do 5 sierpnia. 
8 sierpnia rozpoczęła się polska ofensywa na Mińsk. Pułk wziął w niej udział, a po sukcesach wojsk polskich obsadził pod stacją Ziabki pozycje nad Autą i pobliskimi jeziorami. Tu prowadził działania obronne. W połowie października dołączył do pułku II batalion.
Jesienią 1919 nastąpiła stabilizacja działań na froncie polsko-bolszewickim. Prowadzono jedynie walki o znaczeniu lokalnym.
21 pułk piechoty otrzymał zadanie utrzymać pozycje wzdłuż linii Berezyna – Auta. Początkowo zorganizowano pozycje obronne wzdłuż linii Kotowszczyzna – jezioro Szmudino – jezioro Sztolby – Muginino – Usaja – Uświata – Turowla. 
Po krótkim odpoczynku pułk obsadził następny odcinek obrony na lewym brzegu Dźwiny aż do ujścia Uszaczy. Pod koniec grudnia pułk uzupełnił stany. Na dzień 31 grudnia 1919 posiadał już 25 oficerów, 1605 szeregowców, 338 koni i 129 wozów. Nad Dźwiną pułk stacjonował aż do wiosny 1920.
W myśl rozkazu Naczelnego Dowództwa z 1 kwietnia, nastąpiła reorganizacja struktur Wojska Polskiego. Zlikwidowano Front Litewsko-Białoruski, a na jego bazie utworzono trzy armie bezpośrednio podległe Naczelnemu Wodzowi. 1 Armia gen. Stefana Majewskiego była rozwinięta od Dźwiny po Borysów, 4 Armia gen. Stanisława Szeptyckiego – wzdłuż Berezyny po Polesie, a 7 Armia gen. Gustawa Zygadłowicza osłaniała od strony Litwy.
Po stronie przeciwnej operowały wojska Frontu Zachodniego Michaiła Tuchaczewskiego.
14 maja ruszyła pierwsza ofensywa Armii Czerwonej. Pas obrony 1 Armii został przełamany na północny wschód od Homla. 21 pułk piechoty wycofał się na linię Auty i dalej prowadził działania opóźniające wzdłuż Dźwiny. Toczył zacięte walki nad Dzisną, a potem w rejonie Rynki – Borejsze i w obronie przedmościa Kozian.
Ciężkie położenie 1 Armii skłoniło Naczelne Dowództwo do sformowania Armii Rezerwowej pod dowództwem gen. Kazimierza Sosnkowskiego. Jej przeciwuderzenie zahamowało ofensywę sowiecką, a grupa gen. Lucjana Żeligowskiego, w skład której wchodził 21 pułk piechoty, zajęła 3 czerwca Koziany. Szarkowszczyznę i Hermanowicze.
Po wyczerpujących walkach pułk odszedł na krótki odpoczynek.
Na początku lipca na kierunku litewsko-białoruskim znajdowały się dwie armie (1. i 4.) oraz grupa poleska. Natomiast przeciwnik skoncentrował tu cztery armie Frontu Zachodniego Michaiła Tuchaczewskiego (3. 4. 15. i 16.) oraz Grupę Mozyrską. Większość tych sił (3. 4. i 15 armia) skierowana została przeciwko polskiej 1 Armii gen. por. Gustawa Zygadłowicza z zamiarem przerwania jej frontu od północy i zepchnięcia na błota poleskie. Rozpoczęta 4 lipca sowiecka kontrofensywa nad Autą i Berezyną doprowadziła do załamania frontu litewsko-białoruskiego, którego oddziały rozpoczęły odwrót.
Działająca na północ od Hermanowicz Grupa „Dźwina” wycofała się na linię Czersk – Popki – Wiata, a następnie do Woropajewa na linię Łuczajki. 21 pułk piechoty dowodzony w owym czasie przez kpt. Zdzisława Przyjałkowskiego osłaniał odwrót 8. i 10 Dywizji Piechoty, a w kolejnych dniach prowadził działania opóźniające.
19 lipca pułk już pod dowództwem mjr. Romualda Żurakowskiego osiągnął okolice Grodna. Miasto było już w rękach sowieckich. Próby jego odbicia skończyły się dla pułku tragicznie. Poniósł on wielkie straty, jego dwie kompanie dostały się do niewoli, a cały tabor został przejęty przez nieprzyjaciela.
Pułk zmuszony był cofać się dalej. Pod Białymstokiem działający w straży tylnej II batalion dostał się do niewoli, a pozostałe pododdziały zostały rozproszone.
Po pewnym czasie zebrany ponownie pułk cofał się w kierunku na Małkinię, dalej na linię rzeki Liwiec, a następnie w rejon Okuniewa.
6 sierpnia Naczelny Wódz, marszałek Józef Piłsudski podjął decyzję o przeprowadzeniu zwrotu zaczepnego znad Wieprza i stoczenia walnej bitwy na przedpolach Warszawy. W tym celu rozpoczęto koncentrację jednostek, które miały wejść w skład grupy uderzeniowej, a także przegrupowywano oddziały mające bronić samej Warszawy i osłaniać tę obronę od północy.
Pułk bronił warszawskiego przedmościa i zorganizował obronę na odcinku Okuniew – Leśniakowizna, a 12 sierpnia odrzucił nieprzyjacielskie natarcie. W tym dniu przybyły do pułku uzupełnienia.
14 sierpnia krwawe walki pod Ossowem toczył sąsiedni 36 pułk piechoty Legii Akademickiej.
Celem odciążenia sąsiada, 21 pułk piechoty uderzał ze skrzydła, a kilkakrotne ataki Sowietów odpierano z niewielkimi stratami własnymi.
16 sierpnia ruszyła kontrofensywa znad Wieprza. Nacierająca z południa 4 Armia płk. Józefa Rybaka uderzyła w bok nieprzyjacielskiego ugrupowania oblegającego Warszawę. 
Armia Czerwona rozpoczęła bezładny odwrót. W działaniach pościgowych 21 pułk piechoty uderzał w kierunku na Cygów, Jadów i Łochów, a 22 sierpnia jego I batalion zajął stację w Ostrołęce. 
Z Ostrołęki pułk został wycofany do Zegrza, a następnie do Nieporętu gdzie odtwarzał gotowość bojową.
12 września pułk trzema transportami kolejowymi z Warszawy wyruszył do Stanisławowa. 
Nocą z 13 na 14 września polska 8 Dywizja Piechoty sforsowała Dniestr pod Haliczem. Pułk mjr. Zdzisława Przyjałkowskiego, we współdziałaniu z I batalionem 36 pułku piechoty Legii Akademickiej, zdobył częściowo uszkodzony most na rzece i zajął stację kolejową. Rano uderzył z przyczółka na wsie Słobódkę i Konkolniki. Walki trwały do godzin popołudniowych 15 września. Dopiero wtedy 345 pułk strzelców wycofał się z miejscowości.
36 pułk piechoty nacierał dalej w kierunku na Zasław. Nad Horyniem zorganizował obronę jego lewego brzegu. W nocy 11 października pułk zajął Płonne, a 18 października zdobył Miropol nad Słuczą odrzucając poza stację kolejową Pieczanówka oddziały sowieckiej 24 Dywizji Strzelców. 
W tym też dniu ogłoszono rozkaz o zawieszeniu broni. 
Po krótkim postoju nad Słuczą, pułk przegrupował się do Dubna. Tu pełnił służbę patrolową.
Bilans walk.
W uznaniu męstwa wykazanego na bojowym wielu żołnierzy 21 pułk piechoty zostało wyróżnionych wysokimi odznaczeniami bojowymi. Krzyżem Srebrnym Orderu Virtuti Militari odznaczonych zostało 22 żołnierzy, zaś Krzyż Walecznych otrzymało 75 oficerów i 311 szeregowych. W czasie walk poległo 14 oficerów i 285 szeregowych
Kawalerowie Virtuti Militari.
Ponadto 75 oficerów i 311 szeregowych zostało odznaczonych Krzyżem Walecznych, w tym 6 czterokrotnie, 5 trzykrotnie i 11 dwukrotnie. Wśród odznaczonych Krzyżem Walecznych po raz pierwszy był ś.p. ppor. Jan Lehr.
Pułk w okresie pokoju.
W okresie międzywojennym 21 pułk piechoty stacjonował na terenie Okręgu Korpusu Nr I w garnizonie Warszawa na Cytadeli. Wchodził w skład 8 Dywizji Piechoty.
Po powrocie z frontu rozpoczął się dla pułku nowy okres działania już w warunkach pokojowych. W pierwszych latach kadra oficerska pochodziła w większości z oddziałów legionowych i Polskiej Organizacji Wojskowej, następnie z byłej armii rosyjskiej, a w trzeciej kolejności z byłej armii austriackiej. W miarę upływu czasu następowały stopniowo zmiany w związku z przybywaniem do pułku oficerów z polskich już szkół wojskowych.
Rankiem 12 maja komendant miasta gen. Stefan Suszyński postawił pułk w stan alarmowy. Zgodnie z rozkazem komendanta miasta wysłano kompanię pod dowództwem kpt. Mariana Masternaka wzmocnioną plutonem ckm por.Tadeusza Kiersta do Komendy Miasta. Druga kompania por. Jerzego Majewskiego obsadziła plutonami wyloty mostów na Wiśle. Po zorientowaniu się dowództwa pułku w przyczynach rozgrywających się wydarzeń, dowódca pułku oraz większość kadry dowódczej opowiedziała się po stronie marszałka Piłsudskiego.
Odwołano kompanię ochraniającą mosty, a dowództwo kompanii skierowanej do Komendy Miasta objął adiutant pułku kpt. Tadeusz Zelazowski. Do ochrony gmachu Dowództwa Okręgu Korpusu w pałacu Mostowskich skierowano 3 kompanię ckm por. Rusiniaka-Gąsiorowskiego. Kompania kpt. Żelazowskiego około północy 12 maja przeszła z Komendy Miasta w rejon Dworca Głównego, a rano na skrzyżowanie Alej Jerozolimskich i Nowego Światu. Tam kpt. Żelazowski, odwołany do Cytadeli, przekazał dowództwo por. Kierstowi, a kompanię skierowano na Plac Trzech Krzyży i dalej w Aleje Ujazdowskie przeciw oddziałom rządowym. Byli zabici i ranni. 3 kompania ckm skierowana została z pałacu Mostowskich w rejon Dworca Głównego, a następnie z przydzielonymi dwoma działami rozpoczęła natarcie wzdłuż ul. Marszałkowskiej w kierunku pl. Zbawiciela. Napotkany przy ul. Litewskiej pododdział Szkoły Podchorążych złożył broń i por. Gąsiorowski odesłał go do znajdującego się w pobliżu budynku szkoły. Kompania opanowała budynek kolejki Wilanowskiej przy ul. Belwederskiej, zajęła stanowiska na wzniesieniu i stąd blokowała wycofujący się z gmachu Ministerstwa Spraw Wojskowych 10 pułk piechoty. Po zajęciu belwederu, zarządzono wstrzymanie ognia. 14 maja, około 19:30 zastępca dowódcy pułku ppłk Iwo Giżycki i zarządził powrót do koszar.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 21 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych.
21 pp w kampanii wrześniowej.
Mobilizacja.
W okresie lata 1939 roku poszczególne bataliony pułku brały udział w budowie umocnień polowych wokół twierdzy Modlin. W dniach 24-26 sierpnia 1939 roku 21 pułk piechoty został zmobilizowany w ramach mobilizacji niejawnej alarmowej w grupie niebieskiej w czasie od A+20 do A+36. Dodatkowo na bazie stanu czynnego i rezerwistów sformowano:
W grupie brązowej20
W grupie zielonej
W grupie niebieskiej
Natomiast w I rzucie mobilizacji powszechnej w dniach 2-4 września 1939 dodatkowo zmobilizowano: 
Działania bojowe.
26 sierpnia 21 pp przemieścił się do Pomiechówka, nocą 29/30 sierpnia pułk wykonał marsz 40 km do miejscowości Strachowo i folwark Strachówka koło Płońska. Następnej nocy pułk dotarł na miejsce koncentracji macierzystej 8 Dywizji Piechoty w m. Rumoka na południowy wschód od Ciechanowa. Wraz z 8 DP pułk znalazł się w II rzucie Armii „Modlin”. 
Udział w bitwie pod Mławą
Dwoma marszami nocnymi 1/2 i 2/3 września 21 pp przemieścił się do Nieborzyn–Koziczyn następnie zorganizował tam obronę. 3 września w bitwie pod Mławą pułk w składzie Armii „Modlin” nacierał po osi Koziczyn–Chrostowo Wielkie, Czernice Borowe–Chojnowo mając II i III bataliony jako czołowe odrzucił oddziały nieprzyjaciela z 12 Dywizji Piechoty w kierunku północnym i zdobył rubież szosy Grudusk–Przasnysz. Po wprowadzeniu do walki I batalionu zdobył wszystkie przedmioty terenowe. O godz. 22.30 dowódca pułku płk S. Sosabowski rozkazał wstrzymać natarcie i przejść do obrony opanowanej rubieży. Umożliwiło to oddziałom 8 i 20 Dywizji Piechoty wycofanie się na linię Bugu i Narwi. W trakcie zwycięskiego boju poległo 79 żołnierzy, 129 zostało rannych. Zdobyto 7 ckm, 13 lkm, rozbito 2 pojazdy pancerne. Wykonując marsz nocny 3/4 września ok godz. 10 otworzył sobie drogę walką z czołgami do lasu Opinogóra. 
Odwrót
Nocą 4/5 podjął 21 pp dalszy marsz bez styczności z wrogiem do miejscowości Lipiny Brody. Następnie maszerując nocami przez Sochocin i Kroczewo, a odpoczywając w dzień przybył rano 8 września do Modlina. Dotychczas z szeregów pułku ubyło 360 żołnierzy. Tam otrzymał zadanie wzmocnienia obrony Warszawy. W czasie marszu poniósł dotkliwe straty wskutek niemieckiego bombardowania pod Jabłonną, poległo 69, a rannych zostało 122 żołnierzy. 10 września osiągnął rejon lasów w pobliżu Strugi i Zielonki. Dwa następne dni budował umocnienia polowe, patrolował teren i toczył potyczki z patrolami rozpoznawczymi nieprzyjaciela. 
Udział w obronie Warszawy
14 września został dyslokowany na Pragę, następnie powierzono 21 pp obronę pododcinka Grochów wchodzącemu w skład odcinka południowego przedmościa wschodniego (praskiego). W skład odcinka weszły też I i II bataliony 336 pułku piechoty. bataliony II i I, a także oba bataliony 336 pp obsadziły stanowiska w I linii obrony batalion III pozostał w drugim rzucie obrony. 15 września I batalion pułku stoczył ciężki bój z oddziałami niemieckiej 11 Dywizji Piechoty o południową część Grochowa, poniósł straty 240 żołnierzy. Nocą 15/16 września 8 kompania dokonała wypadu w kierunku Wawra, osiągnęła sukcesy, ale straciła też 45 poległych i rannych. 16 września niemieckie natarcie odpierał II batalion pułku w „Reducie Skrzyżowanie”. Zadając nacierającym oddziałom niemieckiego 23 pp duże straty. Intensywny ostrzał niemieckiej artylerii i szturmy przyniosły też straty broniącemu się II batalionowi i zniszczenie infrastruktury miasta. 17 września II batalion wykonał natarcie na niemiecką obsadę budynków przy ul. Grenadierów, za cenę 22 poległych wzięto do niewoli 123 jeńców w tym 11 oficerów, zadano też starty osobowe piechocie niemieckiej z 11 DP. O godz. 18 wypadu na niemieckie stanowiska obronne przy ul. Grochowskiej dokonał III batalion, za cenę 40 żołnierzy poległych i rannych zniszczono niemieckie działo i zadano straty osobowe. 18 września niemiecka 11 DP prowadziła natarcie na pozycje obronne II batalionu 21 pp w rejonie Wałów: Gocławskiego i Miedzeszyńskiego z powodzeniem odparte, wieczorem natomiast wypad na pozycje wroga w rejonie Kępy Gocławskiej dokonała 8 kompania strzelecka tracąc 63 poległych i rannych żołnierzy. 18 i 19 września w trakcie bombardowania lotniczego zniszczono punkt dowodzenia dowódcy pułku. Do 27 września 21 pułk piechoty prowadził działania obronne nie dając zepchnąć się z bronionych stanowisk. Tego też dnia nastąpiło zawieszenie broni i nazajutrz kapitulacja obrony Warszawy.
Działania bojowe batalionu marszowego IV/21 pp
Jego dwa bataliony drugiego rzutu mobilizacyjnego odpierały niemieckie ataki na Mokotowie i Czerniakowie. W trakcie mobilizacji alarmowej w Cytadeli utworzono batalion marszowy 21 pp, który z uwagi na możliwe zagrożenie ataku na Warszawę uzupełniono i uzbrojono upodobniając do liniowego batalionu piechoty jako IV batalion 21 pp pod dowództwem mjr. Mieczysława Ducha. 3 września 1939 roku IV batalion wszedł w skład pododcinka „Mokotów” zajmując pozycje na skarpie w rejonie ulic Belwederskiej, Dolnej, Puławskiej do Ursynowskiej, ul. Odyńca, Al. Niepodległości do ul. Racławickiej. Do 9 września żołnierze batalionu budowali stanowiska obronne i przeszkody inżynieryjne, w tym pola minowe i rowy przeciwpancerne. 9 września prowadzący natarcie na stanowiska batalionu IV/21 pp i III/360 pp niemiecki 35 pułk pancerny z piechotą został zatrzymany na polach minowych i odparty ogniem artylerii i broni strzeleckiej. Wróg na odcinku batalionu stracił 4 czołgi i pojazd pancerny oraz ok. 30 zabitych i broń maszynową. Od 10 września nieprzyjaciel ostrzeliwał ogniem artylerii i bombardował lotnictwem pozycje batalionu. Od 23 września pozycje batalionu atakowały oddziały niemieckiej 10 DP. Od 23 do 25 września 3(12) kompania strzelecka batalionu broniła Fortu Mokotowskiego, ulegając całkowitemu zniszczeniu w bronionym forcie. 26 września pozostałe kompanie batalionu broniły stanowisk obronnych na skrzyżowaniu ulicy Ursynowskiej i Al. Niepodległości oraz Pułaskiej. Zniszczono nieprzyjacielowi 3 czołgi, 2 wozy opancerzone oraz zadano znaczne straty osobowe. W nocy IV batalion wzmocniony kompanią ochotniczą bronił swoich stanowisk, aż do zawieszenia broni w dniu 27 września. 
Działania jednostek utworzonych w Oddziale Zbierania Nadwyżek 21 pp
Drugim batalionem sformowanym z Oddziału Nadwyżek 21 pp (kadry i żołnierzy rezerwy) był II batalion 360 pułku piechoty kpt. Mariana Masternaka. Batalion ten sformowano w Cytadeli w okresie od 6 do 8 września. Został on skierowany 9 września na II linię obrony odcinka „Południe” od stacji pomp przy Wiśle, ul. Czerniakowską, aż do Pl. Unii Lubelskiej, ul. 6 Sierpnia i Topolowej. 12 września 1939 roku batalion II/360 pp wraz z bratnim IV/360 pp i dwoma kompaniami czołgów 7TP w ramach Oddziału Wydzielonego dowódcy 360 pp ppłk. Witalisa Chmury wziął udział w wypadzie na Okęcie. Po zajęciu Okęcia OW ppłk. Chmury prowadził dalsze natarcie w kierunku wsi Załuski, tam w ogniu niemieckiej artylerii i broni maszynowej natarcie polskie zostało powstrzymane. OW stracił ok. 300 żołnierzy zabitych i rannych oraz 7 czołgów, w tym poległego dowódcę ppłk W. Chmurę oraz rannego dowódcę II batalionu kpt. M. Masternaka. Dowódcą batalionu został mjr Władysław Kański, a pułku ppłk Kazimierz Galiński. Po powrocie z wypadu, batalion w dalszym ciągu zajmował pozycje w II rzucie obrony poza wzmocnioną 7 kompanią strzelecką, która weszła w skład czaty bojowej kpt. K. Zbijewskiego umiejscowionej na Forcie Czerniakowskim (im. H Dąbrowskiego). W składzie wymienionej czaty od 18 do 22 września pod ostrzałem artyleryjskim prowadziła działania rozpoznawcze, od 22 września do 25 września załoga fortu broniła się z powodzeniem przed natarciami niemieckiej 46 DP. W dniu 25 września oddziały niemieckie przypuściły generalny szturm na fort w większości niszcząc jego załogę lub biorąc do niewoli, zdołało się przebić do własnych stanowisk jedynie 30 żołnierzy z całej załogi. Wśród obrońców fortu ciężko ranny został kpr. z cenzusem Janusz Kusociński.
We wrześniu 1939 pułk stracił około 1500 zabitych, rannych i zaginionych żołnierzy.
Pułk został odznaczony Krzyżem Srebrnym Orderu Virtuti Militari nr 13273 za kampanię wrześniową.
Symbole pułkowe.
Sztandar.
21 Warszawski pułk piechoty „Dzieci Warszawy“ miał dwukrotnie nadany sztandar. Pierwszy ufundowało Koło Opieki nad Pułkiem, został mu uroczyście wręczony 21 lipca 1921 roku przez Naczelnika Państwa, marszałka Józefa Piłsudskiego na Placu Saskim. Od tego dnia pełna nazwa 21 pułku piechoty brzmiała: 21 Warszawski Pułk Piechoty „Dzieci Warszawy”. Wkrótce został przekazany do Muzeum Wojska w Warszawie, gdzie znajduje się dotychczas.
Drugi sztandar pułk otrzymał również od społeczeństwa stolicy. 18 sierpnia 1932 roku Wręczył go Prezydent RP prof. Ignacy Mościcki, a według Kazimierza Satory Józef Piłsudski.
Opis sztandaru. Na ramionach krzyża wyhaftowane napisy: na górnym: Bełz 22.11.1919, na dolnym: Raków 24.V11.l919, na prawym: Halicz l4.IX.1920, na lewym: Okuniew 18.VIII.1920. Na białych polach między ramionami krzyża na tarczach: w lewym górnym rogu, daty 6.1.1831 i 11.XI.1918, w prawym górnym rogu: odznaka pamiątkowa POW, w prawym dolnym rogu Syrena, herb m.st. Warszawy. Wzdłuż drzewca umieszczona biało-czerwona wstęga. Obydwa pasma wstęgi zakończono złotą frędzlą. Na jednej wstędze wyhaftowano: 21 Warszawskiemu Pułkowi Piechoty Chorągiew Tę Ofiarowuje Stolica Dnia 18.VIII.1932 Roku, na drugiej: Spadkobiercy Sławy 5-go Pułku Strzelców Pieszych Dzieci Warszawy z Roku 1831. W drzewce wbito 21 gwoździ: 9 złotych i 12 srebrnych.
Na jego sztandarze, obok chlubnie stoczonych bojów w latach 1919-1920: „Bełz” 1919, „Raków” 1919, „Halicz” 1920, „Okuniew” 1920 zostały później dopisane: „Ciechanów” 1939, „Grochów” 1939, „ZWZC” 1940, „Żoliborz” 1944. Sztandar został udekorowany Orderem Virtuti Militari.
Odznaka pamiątkowa.
Zatwierdzona przez Ministra Spraw Wojskowych w 1929 roku. Odznaka o wymiarach 42x42 mm ma kształt krzyża tzw. palowego o ostro ściętych końcach ramion emaliowanych w kolorze białym. Na ramionach krzyża wpisano numer i inicjały „21 P.P.” oraz nałożono na dolnym ramieniu herb Warszawy. W centrum krzyża znajduje się srebrny orzeł jagielloński w otoku srebrnego i oksydowanego wieńca dębowo-laurowego. Czteroczęściowa – oficerska, wykonana w tombaku srebrzonym, emaliowana, na rewersie numerowana. Wykonawcą odznaki był Stanisław Reising z Warszawy.
„Dzieci Warszawy”.
Żołnierze 21 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"
Odtworzenie pułku w ramach Armii Krajowej.
Pomimo kapitulacji Warszawy we wrześniu 1939 pułk nie przestał istnieć. Działał w konspiracji jako pułk kadrowy, podporządkowany Komendzie Głównej ZWZ, a następnie AK pod kryptonimem „Żaglowiec”. W powstaniu warszawskim walczył w rejonie centralnego Żoliborza. Stracił w tym czasie 450 żołnierzy. Jako zwarta jednostka przestał istnieć 30 września 1944.

</doc>
<doc id="1199555" url="https://pl.wikipedia.org/wiki?curid=1199555" title="Wiktor Budzyński (aktor, reżyser, poeta)">
Wiktor Budzyński (aktor, reżyser, poeta)



</doc>
<doc id="1199564" url="https://pl.wikipedia.org/wiki?curid=1199564" title="23 Pułk Piechoty im. płk. Leopolda Lisa-Kuli">
23 Pułk Piechoty im. płk. Leopolda Lisa-Kuli

23 Pułk Piechoty im. płk. Leopolda Lisa-Kuli (23 pp) – oddział piechoty Wojska Polskiego II RP.
Formowanie pułku.
9 listopada 1918 roku Edward Śmigły-Rydz, Minister Wojny w Tymczasowym Rządzie Ludowym Republiki Polskiej wydał rozkaz o sformowaniu 1 Lubelskiego pułku piechoty w Lublinie. Na stanowisko dowódcy pułku został wyznaczony pułkownik Jan Dobrowolski z byłej armii rosyjskiej. Następnego dnia z członków Polskiej Organizacji Wojskowej został zorganizowany I batalion pod dowództwem majora Wacława Wieczorkiewicza. Kompania karabinów maszynowych tego batalionu została utworzona z ochotników, studentów wyższych uczelni warszawskich. Duże zasługi przy organizacji I baonu położył sierżant Augustyn Stasiak. 14 listopada został utworzony II batalion pod dowództwem kapitana Strzyżowskiego.
W grudniu 1919 batalion zapasowy pułku stacjonował w Lublinie.
Pułk w walkach o granice.
20 listopada 1918 roku grupa majora Wieczorkiewicza, złożona z dwóch kompanii strzeleckich i kompanii karabinów maszynowych 1 Lubelskiego pułku piechoty oraz plutonu 37 mm armatek i plutonu kawalerii, wymaszerowała z Lublina na odsiecz Lwowa.
W czerwcu 1919 jego I i II batalion wchodził w skład Grupy generała Henryka Minkiewicza (Grupa operacyjna „Bug”).
W 1920 roku, w czasie wojny z bolszewikami 23 pp walczył w składzie VI Brygady Piechoty Legionów.
Pułk w okresie pokoju.
Jesienią 1921 roku oddział przeszedł z organizacji wojennej na pokojową oraz wyłączony został ze składu 3 Dywizji Piechoty Legionów i podporządkowany dowódcy nowo powstałej 27 Dywizji Piechoty. Pokojowym garnizonem pułku został Włodzimierz Wołyński na terenie Okręgu Korpusu Nr II.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 13 czerwca, jako datę święta pułkowego. Pułk obchodził swoje święto w rocznicę bitwy pod Jamnem, stoczonej w 1920 roku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 23 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
W październiku 1930 roku, po wprowadzeniu nowej organizacji piechoty na stopie pokojowej. Do jego zadań należało między innymi szkolenie rekrutów dla potrzeb jednego z batalionów Korpusu Ochrony Pogranicza.
W 1939 roku Minister Spraw Wojskowych nadał 23 pp honorowe szefostwo pułkownika Leopolda Lisa-Kuli.
Pułk w kampanii wrześniowej.
W kampanii wrześniowej 1939 roku 23 pp walczył w składzie macierzystej 27 DP Armia „Pomorze”.
23 pp był jednostką administracyjną i mobilizującą. W planie mobilizacyjnym „W” 23 pp zaliczony został do grupy jednostek oznaczonych kolorem czerwonym, przeznaczonych do osłony granicy z ZSRR. W mobilizacji alarmowej pułk przechodził na organizację wojenną oraz formował dla 27 DP trzy pododdziały:
Natomiast w mobilizacji powszechnej jednostka formowała batalion marszowy 23 pp i uzupełnienie marszowe skkm i br. tow. nr 23 (w I rzucie) oraz Ośrodek Zapasowy 27 Dywizji Piechoty we Włodzimierzu (w II rzucie).
Symbole pułkowe.
Sztandar.
18 listopada 1919 roku w Derwaniszkach sędzia Stanisław Stokłosa wręczył pułkowi chorągiew ufundowaną przez mieszkańców Lublina. Chorągiew nie była wykonana zgodnie z wzorem określonym w ustawie z dnia 1 sierpnia 1919 roku o godle i barwach Rzeczypospolitej Polskiej.
Prezydent miasta Lublina, Czesław Szczepański, tak pisał, przekazując chorągiew pułkowi:
26 lipca 1923 roku Prezydent RP Stanisław Wojciechowski zatwierdził chorągiew 23 pp, a 13 czerwca 1924 roku gen. Kajetan Olszewski wręczył oddziałowi nową chorągiew ufundowaną przez społeczeństwo Włodzimierza Wołyńskiego. Stara chorągiew została oddana do Muzeum Wojska w Warszawie.
Losy sztandaru w kampanii wrześniowej pozostają jak dotąd niewyjaśnione. Ppor. Michał Zapolski-Downar z 23 pp poszukiwał śladów sztandaru zaginionego w czasie wojennej zawieruchy. Spisywał on relacje kombatantów obrazujące walki pułku i ich związek z losem sztandaru. Według jednej wersji sztandar odwieziono na początku września z okolic Borów Tucholskich do Łodzi. Według innej został zakopany w okolicy Gąbina czy też Sannik.
Mirosław Barczyński z Muzeum Broni i Oręża, Arsenał w Zamościu twierdzi, że żołnierz Piotr Zebel przywiózł po wojnie sztandar z obozu jenieckiego w kuferku o podwójnym dnie. Zebel zamieszkał podobno w rejonie Biłgoraja. Nie udało się jednak ustalić dokładnego adresu żołnierza.
Jest wielce prawdopodobnym, że fragment symbolu pułkowego przetrwał wojnę. Od sztandaru 23 pp pochodzi prawdopodobnie grot (orzeł) z podstawą z numerem „23” znajdujący się w zbiorach Michała Palacza, kolekcjonera militariów ze Swarzędza. Brak jest jednak bliższych danych o jego pochodzeniu.
Odznaka pamiątkowa.
26 maja 1933 roku Minister Spraw Wojskowych zatwierdził wzór i regulamin odznaki pamiątkowej 23 pp. Odznaka o wymiarach 40x40 mm ma kształt krzyża maltańskiego pokrytego granatową emalią z żółtym obrzeżem i złotymi krawędziami. W centrum krzyża nałożono podobiznę patrona pułku w otoku wieńca laurowego. Na górnym pionowym ramieniu krzyża widnieje orzeł państwowy wz. 1927 oraz numer „23”, na dolnym – herb Włodzimierza Wołyńskiego. Oficerska – dwuczęściowa, wykonana w srebrze, emaliowana. Na rewersie na dolnym ramieniu krzyża próba srebra, imiennik WB i nazwisko grawera W. BUSZEK LWÓW.
Żołnierze pułku.
Żołnierze 23 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199565" url="https://pl.wikipedia.org/wiki?curid=1199565" title="Stanisław Ligęza z Gorzyc">
Stanisław Ligęza z Gorzyc

Stanisław Ligęza z Gorzyc i Przecławia herbu Półkozic (? – zm. 9 marca 1462) – rycerz pasowany, kasztelan żarnowski i małogoski,
Rodzina.
Był najmłodszym synem wojewody i starosty łęczyckiego oraz wielkorządcy krakowskiego Jana Ligęzy herbu Półkozic i zapewne Małgorzaty. Miał kilkoro rodzeństwa. Jego ojciec Jan Ligęza (zm. 1419) w bitwie pod Grunwaldem dowodził 32 chorągwią, uczestniczył w unii horodelskiej. Wzniósł zamek w Bobrku, nad Przemszą nieopodal jej ujścia do Wisły.
Kariera.
Cały jego majątek liczący ok. 25 wsi odziedziczył jego syn Stanisław, który dziedzictwo to jeszcze powiększył, także w II poł. XV w. majątek Ligęzów należał do największych w Koronie.

</doc>
<doc id="1199568" url="https://pl.wikipedia.org/wiki?curid=1199568" title="Fritz Straßmann">
Fritz Straßmann

Fryderyk Wilhelm Straßmann (ur. 22 lutego 1902 w Boppard, zm. 22 kwietnia 1980 w Moguncji) – niemiecki chemik, który razem z Otto Hahnem i Lise Meitner w roku 1938 odkrył rozszczepienie jądra uranu. Straßmann jest jedynym niemieckim chemikiem uhonorowanym przez instytut Jad Waszem własnym drzewem w Alei Sprawiedliwych w Muzeum Pamięci Holocaustu w Jerozolimie.
Życiorys.
W roku 1920 rozpoczął studia na wydziale chemii na Politechnice w Hanowerze. W roku 1929 uzyskał doktorat dzięki pracy na temat rozpuszczalności par jodu w kwasie węglowym. Po ukończeniu edukacji zaczął pracować w przemyśle.
Od 1929 roku Straßmann pracował w Instytucie Cesarza Wilhelma w Berlinie-Dahlem. W roku 1933 wystąpił z Niemieckiego Towarzystwa Chemicznego, w proteście przeciw poddaniu go kontroli przez narodowych socjalistów. Straßmann znalazł się na czarnej liście. Hahn i Meitner zatrudnili go jako swego asystenta za niewielkie wynagrodzenie. Podczas II wojny światowej wraz z żoną, Marią Heckter, Straßmann ukrywał przez wiele miesięcy żydowskiego przyjaciela, narażając na niebezpieczeństwo siebie i swojego trzyletniego syna.
Jako chemik analityk uczestniczył w badaniach Otto Hahna i Lisy Meitner nad produktami bombardowania uranu neutronami. W grudniu 1938 roku, współpracując z Hahnem, odkrył wywoływane przez neutrony rozszczepienie jądra uranu. Straßmann studiował także metody określania wieku geologicznego skał z wykorzystaniem rozpadu promieniotwórczego pierwiastków chemicznych.
W roku 1946 został profesorem chemii nieorganicznej na Uniwersytecie Jana Gutenberga w Moguncji, a w roku 1948 – dyrektorem założonego wówczas Instytutu Chemicznego, działającego w ramach Towarzystwa Maxa Plancka. Później utworzył działający do dzisiaj Instytut Chemii Jądrowej Maxa Plancka w Moguncji.
W roku 1957 przyłączył się do manifestu grupy Göttinger 18, która sprzeciwiała się pomysłowi rządu Adenauera, by wyposażyć armię Republiki Federalnej Niemiec w broń jądrową.
Nagrody i wyróżnienia.
Gdy w roku 1944 Otto Hahn otrzymał Nagrodę Nobla za prace nad rozszczepieniem jądra atomowego, pominięto wkład w to odkrycie, jaki wnieśli Straßmann, Lisa Meitner i Otto Frisch.
Hahn i Straßmann nie umieścili nazwiska Lisy Meitner w dokumentach dotyczących badań, gdyż nie chcieli przyznawać się do współpracy z osobą pochodzenia żydowskiego. Straßmann wyraził później uznanie dla kluczowej roli Lisy Meitner w projekcie:
W roku 1966 prezydent Johnson nagrodził Hahna, Meitner i Straßmanna Nagrodą Enrico Fermiego.
Międzynarodowa Unia Astronomiczna na cześć Straßmanna nadała jednej z asteroid nazwę: (19136) Strassmann.

</doc>
<doc id="1199571" url="https://pl.wikipedia.org/wiki?curid=1199571" title="24 Pułk Piechoty (II RP)">
24 Pułk Piechoty (II RP)

24 Pułk Piechoty (24 pp) – oddział piechoty Wojska Polskiego II RP.
Formowanie i walki o granice.
Pułk sformowany został w listopadzie 1918 w rejonie Radomia. Podstawą organizacyjną była Polska Organizacja Wojskowa (Okręg Radomski POW). Z jej szeregów wywodzili się pierwsi żołnierze pułku – ludzie z różnych warstw społecznych i o różnych poglądach politycznych, których łączyła miłość do ojczyzny. Była to na ogół młodzież zupełnie nie wyszkolona wojskowo i nie obeznana z ogniem, dopiero na froncie przechodził swój chrzest bojowy. W miarę napływów ochotników oddziały stopniowo odchodziły na front. Pierwszy batalion po zaledwie miesięcznym przeszkoleniu 28 grudnia wyruszył na ukraiński front do Małopolski Wschodniej, drugi batalion w kilka dni potem wyjechał pod Lwów.
Trzeci batalion formował się w Radomiu, stąd jedna kompania odeszła wkrótce na front cieszyński. Walczyła pod Skoczowem, Wilamowicami i Mirwą. Po zawarciu rozejmu z Czechami kompania powróciła do Radomia i w składzie trzeciego batalionu odeszła na front, gdzie połączyła się z resztą pułku.
W grudniu 1919 batalion zapasowy pułku stacjonował w Opatowie.
W licznych bojach pułk stracił przeszło 400 oficerów i szeregowych poległych i zmarłych z ran oraz około 1000 rannych. 25 oficerów i szeregowych, w uznaniu zasług i wykazanego na polach bitew męstwa, odznaczonych zostało Krzyżami Virtuti Militari, 200 żołnierzy zaś otrzymało Krzyże Walecznych.
Pułk w okresie pokoju.
Do 21 września 1921 stacjonował w Suwałkach, a później dyslokowany został do garnizonu Łuck. Wchodził w skład 27 Dywizji Piechoty. Kadra batalionu zapasowego stacjonowała we Włodzimierzu Wołyńskim.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 11 maja, jako datę święta pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 24 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Pułk w kampanii wrześniowej.
W kampanii wrześniowej 1939 roku pułk walczył w składzie macierzystej 27 Dywizji Piechoty, walczącej w ramach Armii „Pomorze”.
Symbole pułkowe.
Sztandar.
17 czerwca 1922 marszałek Józef Piłsudski wręczył dowódcy pułku sztandar, ufundowany przez społeczeństwo Suwałk. Jego los po 1939 jest nieznany.
Odznaka pamiątkowa.
Zatwierdzona Dz. Rozk. MSWojsk. nr 13, poz. 144 z 24 kwietnia 1930 roku. Odznaka ma kształt krzyża pokrytego białą emalią, z wciętymi ramionami zakończonymi kulkami. Na środku krzyża na okrągłej emaliowanej tarczy w otoku wieńca laurowego widnieje 24. Na ramionach krzyża wpisano nazwy pól bitewnych i rok powstania pułku LWÓW BEREZYNA ŚLĄSK 1918. Pola między ramionami krzyża wypełniają złote płomienie. Oficerska - dwuczęściowa, wykonana w srebrze, emaliowana, na rewersie próba srebra i inicjały grawera WG. Wymiary: 42x42 mm. Wykonanie: Wiktor Gontarczyk – Warszawa.
Żołnierze pułku.
Obsada personalna w 1919.
Batalion Zapasowy 24 Pułku Piechoty – ppłk Wacław Kluczyński
kompania karabinów maszynowych – ppor. Wilhelm Ślizowski
kompania techniczna – ppor. Głód
Żołnierze 24 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199573" url="https://pl.wikipedia.org/wiki?curid=1199573" title="Krzysztof Meklemburski">
Krzysztof Meklemburski

Krzysztof Meklemburski, niem. "Christoph von Mecklenburg-Schwerin" (ur. 30 lipca 1537 w Augsburgu, zm. 4 marca 1592 w Tempzin) – książę, administrator biskupstwa w Ratzeburgu w latach 1554-1592, koadiutor arcybiskupstwa ryskiego w latach 1555-1569.
Młodszy syn Albrechta VII (zm. 1547), księcia Meklemburgii-Schwerin, pana na Güstrow, i Anny brandenburskiej, córki elektora Joachima I Nestora Hohenzollerna.
Będąc młodszym, trzecim z kolei synem książęcym, został przeznaczony do stanu duchownego, gdzie miał robić karierę odpowiadającą jego książęcemu pochodzeniu. W 1554 został administratorem ewangelickiego biskupstwa w Ratzeburgu. W 1555 Krzysztof został mianowany koadiutorem arcybiskupstwa ryskiego w Inflantach. Arcybiskup Wilhelm Hohenzollern, brat księcia zsekularyzowanych Prus Albrechta Hohenzollerna, mianując Krzysztofa, rozniecił kryzys polityczny w państwie zakonu krzyżackiego w Inflantach, gdzie trwały spory pomiędzy obrońcami niezależności zakonu a zwolennikami jego sekularyzacji, popieranymi przez króla Polski Zygmunta II Augusta i Albrechta Hohenzollerna. Przeciwnik sekularyzacji, wielki mistrz zakonu, Henryk von Gallen na swego koadiutora powołał z kolei Johanna Wilhelma Fürstenberga, dotychczasowego komtura Fellina. Marszałek krajowy zakonu Jaspar von Münster, przewodzący stronnictwu propolskiemu, sam liczył na stanowisko koadiutora wielkiego mistrza. Wobec wybuchu walk wewnętrznych abp Rygi i jego koadiutor Krzysztof Meklemburski zostali wygnani i zwrócili się o pomoc do Zygmunta Augusta, co spowodowało wojskową interwencję Rzeczypospolitej.
Gdy w sierpniu 1556 wojsko polsko-litewskie zebrało się na Żmudzi, Fürstenberg, będący już nowym wielkim mistrzem zakonu, nie mogąc liczyć na żadną pomoc, ugiął się przed żądaniami i Wilhelm Hohenzollern powrócił na swoje arcybiskupstwo, a wraz z nim Krzysztof Meklemburski odzyskał stanowisko koadiutora.
Spory polityczne w Inflantach, kryzys państwa zakonnego i sprzeczne interesy jego wielkich sąsiadów, tj. Rzeczypospolitej, Rosji, Danii i Szwecji oraz Cesarstwa, doprowadziły do wybuchu w 1558 wojny Rzeczypospolitej z Rosją, która po przyłączeniu się w 1563 do działań wojennych Danii i Szwecji przerodziła się w tzw. I wojnę północną. W 1561 r. nastąpiła sekularyzacja państwa kawalerów mieczowych i powstało księstwo kurlandzkie. Mimo to wojna trwała nadal, w czasie działań wojennych, w lutym 1563 r. zmarł abp Rygi Wilhelm von Hohenzollern. Krzysztof Meklemburski w porozumieniu z królem Szwecji Erykiem XIV chciał objąć opuszczone arcybiskupstwo, ale przeszkodziły mu w tym wojska polsko-litewskie, które pod wodzą Ernesta Wejhera (Weihera) zdobyły zamek Dahlen, gdzie Krzysztof dostał się do niewoli, zostawszy wywieziony później do Wilna. Przebywając w niewoli Krzysztof, będąc pijanym, zabił swego nadzorcę Stanisława Wąsowicza, jednego z organizatorów floty kaperskiej Zygmunta Augusta. Funkcję koadiutora arcybiskupstwa ryskiego Krzysztof pełnił do 1569 r.
Pierwszą żoną Krzysztofa była poślubiona 27 października 1573 r. na zamku w Koldyndze Dorota duńska (ur. 1528 r.), córka króla Danii Fryderyka II i Zofii pomorskiej. Dorota zmarła 11 listopada 1575 r. w rezydencji biskupiej w Schönberg w Meklemburgii. Kolejną żoną Krzysztofa została Elżbieta szwedzka, córka króla Szwecji Gustawa I Wazy. Ślub miał miejsce 7 maja 1581 w Sztokholmie. Po śmierci Krzysztofa żona powróciła do Szwecji. Zmarła 20 listopada 1597 r. i została pochowana w katedrze w Uppsali. Krzysztof spoczął w katedrze w Schwerinie. Na zamówienie żony w północnej kaplicy ambitu stanął jego nagrobek przedstawiający parę książęcą na klęczniku. Dzieło wykonał w latach 1594-1596 flamandzki warsztat Roberta Coppensa i pomorski malarz Georg Strachen.
Jedynym dzieckiem Krzysztofa i Elżbiety była Małgorzata (ur. 11 lipca 1584 r., zm. 16 listopada 1616 r.), która 9 października 1608 r. wyszła za mąż za swego krewnego, księcia Jana Albrechta II (wnuk najstarszego brata Krzysztofa).

</doc>
<doc id="1199574" url="https://pl.wikipedia.org/wiki?curid=1199574" title="Północne Taurydy">
Północne Taurydy

Północne Taurydy (NTA) – rój meteorów aktywny od 20 października do 10 grudnia. Jego radiant znajduje się w gwiazdozbiorze Byka. Maksimum roju przypada na 12 listopada, jego aktywność jest określana jako średnia, a obfitość roju wynosi 5 meteorów/h. Prędkość meteorów z roju wynosi 29 km/s.
Powstanie Północnych Taurydów jest związane z planetoidą 2004 TG10, co łączy ten rój z kompleksem Taurydów.
Północne Taurydy zaobserwował już w 1869 roku Giuseppe Zezioli w Bergamo we Włoszech, jednak odkrycie nowego roju ogłosił w roku 1918 Anglik Alphonso King, opierając się na obserwacjach właśnie z 1918 roku.

</doc>
<doc id="1199577" url="https://pl.wikipedia.org/wiki?curid=1199577" title="Golica (Pieniny)">
Golica (Pieniny)

Golica dawniej nazywana też Holicą, (828 m n.p.m.) – szczyt w Grupie Golicy w słowackiej części Pienin. Zaliczany jest często do Małych Pienin, chociaż strukturalnie związany jest z Masywem Trzech Koron. Według Eugeniusza Janoty (1860) nazwa góry pochodzi od tego, że przed kilkudziesięciu laty spalił się na niej las i była goła.
Jest zakończeniem grzbietu odbiegającego z drugiego pod względem wysokości wierzchołka Płaśni na północny wschód, na przełęczy Limierz (słow. "Targov", 677 m) skręcającego na północny zachód. Golica charakteryzuje się wąskim, długim na około 1 km i stosunkowo wyrównanym grzbietem z wyraźniej zaznaczonym wierzchołkiem na południowo-wschodnim skraju. Grzbiet ten opada z trzech stron – od północy, zachodu i częściowo południa – bardzo stromymi stokami do doliny Dunajca. Wschodnia część południowego stoku jest łagodniejsza i odwadnia ją niewielki potok będący prawobrzeżnym dopływem Dunajca, natomiast stok wschodni schodzi do doliny Leśnickiego Potoku. Na południowym wschodzie grzbiet obniża się ze szczytu o około 100 m na odcinku o umiarkowanym nachyleniu, a następnie biegnie ku Wierchowi Łazki (688 m), po czym wyrównanym odcinkiem osiąga przełęcz Limierz.
Oprócz głównego wierzchołka w grzbiecie znajduje się jeszcze kilka niewyraźnych kulminacji. Z niewybitnego wierzchołka na północno-zachodnim krańcu odbiega ku północy krótki, stromy grzbiet kulminujący w Polanie (582 m) tuż nad Dunajcem.
Zbudowana jest z wapieni rogowcowych. Jej północne, wznoszące się na wysokość 400 m ponad przełomową dolinę Dunajca stoki mają spadek ok. 45° i cechują się licznym występowaniem wapiennych formacji skalnych. Największa ich grupa to Siedem Mnichów (słow. "Sedem Mnichov") położona na stoku południowo-zachodnim. Rozciąga się od podnóża do wysokości ponad 700 m n.p.m., zajmując zachodnią połowę tego stoku i składa się z kilkunastu skalnych turni. Wschodni kraniec północno-wschodniego stoku obrywa się ponadto skałą Sama Jedna (słow. "Osobná" lub "Osobitá skala"), która stanowi lewe zbocze Przełomu Leśnickiego Potoku. Na wapiennych skałach występuje interesująca flora roślin sucholubnych i ciepłolubnych.
Stoki i grzbiet Golicy są całkowicie zalesione z wyjątkiem wschodniego stoku poniżej 700 m n.p.m., gdzie zalesienie jest częściowe. Porastają je pospolite w Pieninach lasy bukowo-jodłowe, ale występują w nich też pojedyncze stanowiska modrzewia polskiego, a na południowo-zachodnich zboczach resztki naturalnych drzewostanów lipowych. W masywie Golicy znajdują się liczne dzikie zakątki leśne i skalne. Cały masyw należy do słowackiego Pienińskiego Parku Narodowego (PIENAP), a jego większą część, na północny wschód od Wierchu Łazki i z wyłączeniem wschodniego stoku, obejmuje wchodzący w jego skład Narodowy Rezerwat Przyrody Przełom Dunajca.
Na szczyt nie prowadzą szlaki turystyczne i jest on dla turystów niedostępny. Jedyna udostępniona dla ruchu turystycznego trasa to Droga Pienińska biegnąca wzdłuż Dunajca u podnóża góry. Prowadzi ona ze Szczawnicy do Czerwonego Klasztoru.

</doc>
<doc id="1199581" url="https://pl.wikipedia.org/wiki?curid=1199581" title="Ogólnopolski Związek Zawodowy Straży Ochrony Kolei">
Ogólnopolski Związek Zawodowy Straży Ochrony Kolei

Ogólnopolski Związek Zawodowy Straży Ochrony Kolei zrzesza funkcjonariuszy Straży Ochrony Kolei.
Do 2004 związek nosił nazwę Ogólnopolskiego Międzyzakładowego Związku Zawodowego SOK.
Związek jest członkiem centrali związkowej - Ogólnopolskiego Porozumienia Związków Zawodowych, z siedzibą w Warszawie.
Siedziba.
Zarząd Krajowy związku mieści się w kompleksie budynków - przed wojną: b. Dyrekcji Kolei Państwowych, po wojnie: najpierw Dyrekcji Okręgowej Kolei Państwowych, następnie Centralnej Dyrekcji Okręgowej Kolei Państwowych, zaś obecnie jednej ze spółek kolejowych: PKP Polskie Linie Kolejowe, nieopodal dworca Warszawa Wileńska.

</doc>
<doc id="1199583" url="https://pl.wikipedia.org/wiki?curid=1199583" title="Demaskatorzy">
Demaskatorzy

Demaskatorzy (ang. "muckrakers") – grupa amerykańskich publicystów i pisarzy, którzy zwracali uwagę opinii publicznej na liczne nieprawidłowości systemu politycznego, społecznego i obyczajowego na przełomie XIX i XX wieku.
Za pierwszego demaskatora uchodzi Henry Demarest Lloyd.

</doc>
<doc id="1199584" url="https://pl.wikipedia.org/wiki?curid=1199584" title="25 Pułk Piechoty (II RP)">
25 Pułk Piechoty (II RP)

25 Pułk Piechoty (25 pp) – oddział piechoty Wojska Polskiego w II Rzeczypospolitej.
W 1918 sformowany został w Okręgu Generalnym „Kielce” okręgowy pułk piechoty. W tym samym roku przemianowany na 25 pułk piechoty. Jego bataliony walczyły w wojnie polsko-ukraińskiej i polsko-bolszewickiej.
W okresie międzywojennym stacjonował w Piotrkowie Trybunalskim i wchodził w skład 7 Dywizji Piechoty.
W kampanii wrześniowej walczył w składzie macierzystej dywizji w pasie działania Armii „Kraków”.
Formowanie i zmiany organizacyjne.
W listopadzie 1918 z oddziałów Polskiej Organizacji Wojskowej utworzono w Kielcach „grupę pułkownika Norwida”. Jej „batalion kielecki” 18 listopada 1918 przemianowano na Pułk Piechoty im. Tadeusza Kościuszki. Wszedł on w całości jako I batalion w skład okręgowego pułku piechoty organizowanego przez Dowództwo Okręgu Generalnego Kielce. 2 grudnia 1918 pułk okręgowy przemianowano na 25 pułk piechoty.
Jego organizowanie przebiegało dość szybko. Pułk pozostawał w Kielcach do 24 maja 1919, czyli do momentu do momentu wyjazdu na granicę Górnego Śląska. W garnizonie prowadził pracą organizacyjną i szkoleniową.
9 maja 1919 25 pułk piechoty włączono do nowo powstałej 7 Dywizji Piechoty.
W grudniu 1919 batalion zapasowy pułku stacjonował w Miechowie.
Pułk w walce o granice.
28 grudnia 1918 III batalion kapitana Meraka stacjonował jeszcze w Jędrzejowie. Dwa dni później, w Kielcach, został załadowany na transporty kolejowe i odjechał na front wojny polsko-ukraińskiej. W Lublinie uzupełnił braki, a następnie skierowany został do Hrubieszowa i dalej do Dołhobyczowa. Tu utworzona została Grupa kapitana Juliusza Meraka podległa grupie operacyjnej „Bug”. W jej skład wchodziłyIII/25 pp, 2 i 4 kompania 17 pp, 5 kompania 27 pp i 6 i 4 kompania 23 pp. Grupa zluzowała ułanów pułkownika Beliny-Prażmowskiego.
7 stycznia 1919 III/25 pp zorganizował obronę w okolicy Oszczowy. Tam dowódca grupy „Bug" nakazał podjecie akcji bojowej, wyjścia na linię Bugu i opanowanie Sokala. III batalion miał zająć Uhrynów i Kuźnicę.
O świcie 8 stycznia batalion zaatakował dwoma kompaniami Uhrynów, a drugim półbatalionem Kuźnice. Po zaciętej walce obydwie wsie zostały zdobyte. Walki te były chrztem bojowym dla żołnierzy batalionu. Odcinek w rejonie Dołhobyczowa batalion zajmował do czasu ofensywy majowej.
16 marca na front do Sądowej Wiszni wyjechał, występujący pod nazwą I/25 pp, „kombinowany” batalion kpt. Kazimierza Bogaczewicza. Wszedł on w skład Grupy płk. Józefa Beckera, a po wyładowaniu obsadził odcinek obrony obok Boriatyna.
23 marca nacierał na Szulmany i Ożomle. 26 marca dotarł do Wereszycy, skąd atakował i zdobył Wiszenkę Wielką. Kontratak Ukraińców zmusił batalion do wycofania się z powrotem do Weweszycy. Po kilku dniach przesunięty został do Chyrowa i 18 kwietnia wszedł w skład Grupy pułkownika Mieczysława Lindego.
W maju batalion przeszedł do Ustrzyk Dolnych i tu zluzował II/7 pp leg. i pozostał tam do czasu ofensywy majowej. Bronił: Moczary, Jałowe i Hoszowczyk.
Wiosną 1919 na front polsko-ukraiński dotarła Grupa Wielkopolską pułkownika Daniela Konarzewskiego i oddziały Błękitnej Armii gen. Józefa Hallera.
16 maja ruszyła polska ofensywa. Osiągnięto Zbrucz tym samym rozstrzygając wojnę o Galicję Wschodnią. W ofensywie bataliony 25 pułku piechoty nadal działały oddzielnie.
I batalion uderzał od Ustrzyk Dolnych na Turkę. W końcu maja obsadził granicę czechosłowacką, zajmując Sianki, Użok, Libochory i Hnyła.
W lipcu został przerzucony pod Brody i zorganizował obronę w Mikitnikach, Tetylkowcach i Popowcach.
W tym czasie III/25 pp przebywał w odwodzie 2 Dywizji Armii gen. Hallera i osłaniał Gaje Roztockie i Gaje za Rudą.
W czerwcu 1919 wchodził w skład Grupy generała Henryka Minkiewicza (Grupa operacyjna „Bug”), a 5 lipca obsadził odcinek w Tetylkowcach.
Po zakończeniu działań wojennych z Ukraińcami, bataliony powróciły w okolice Częstochowy. Tam pułk pełnił służbę graniczną na odcinku od Koziegłów do Wielunia.
Pułk w wojnie polsko-bolszewickiej.
Po pokonaniu wojsk ukraińskich, głównym przeciwnikiem na wschodzie stała się Armia Czerwona. Pokonała ona rosyjską Białą Armię Antona Denikina i przygotowywała się do marszu na zachód.
W tym czasie Wojsko Polskie reorganizowało i przerzucało siły i środki na zagrożone kierunki.
15 grudnia 1919 25 pułk piechoty został przerzucony znad granicy Górnego Śląska w okolice Olewska. Początkowo został podporządkowany dowódcy 4 Dywizji Piechoty. 24 stycznia 1920 pułk przegrupował się w rejon Szepetówki, pozostawiając I batalion w Równem. Kolejne przegrupowanie doprowadziło pułk w rejon Słuczy. Wszedł on tam w skład XXV Brygady Piechoty i obsadził 24 kilometrowy odcinek od Nowej Czartorii do Ostropola.
Naprzeciw oddziałów polskich, w rejonie Romanów, Krasnogórka, Awratyn, Cudnów, Troszcza grupowały się jednostki Armii Czerwonej.
W celu przeciwdziałania koncentracji nieprzyjaciela, pułk przeprowadził z rejonu Lubaru kilka pomyślnych wypadów.
Od jeńców sowieckich uzyskano dokładne informacje o ugrupowaniu przeciwnika i jego przygotowaniach do działań zaczepnych.
18 marca III batalion pułku został zluzowany w Prywałówce przez II/43 pp i odjechał do Zwiahla, do dyspozycji dowódcy 26 pułku piechoty. W Lubarze pozostało jedynie dowództwo pułku z pododdziałami sztabowymi i II batalion.
W tym czasie przybył z Krzemieńca do Zwiahla i zorganizował obronę Słuczy na odcinku od Talk do Baranówki I/25 pułku piechoty. 3 kompania obsadziła Rohaczów. 20 marca batalion z powodzeniem odpierał ataki forsujących Słucz bolszewików. Tego samego dnia II/ 25 pp wziął udział w wypadzie na Iwanówkę. Współdziałając z III/43 pp, rozbił znajdujące się tam oddziały nieprzyjaciela i zdobył znaczne ilości sprzętu wojskowego.
Przed ofensywą na Ukrainie Naczelne Dowództwo WP zadecydowało się zreorganizować siły. W miejsce frontów utworzono armie. Na południowym kierunku operacyjnym sformowano 6 Armię gen.por. Wacława Iwaszkiewicza, 2 Armię gen. ppor. Antoniego Listowskiego i 3 Armię Józefa Piłsudskiego.
W rejonie Zwiahla nastąpiła koncentracja grupy uderzeniowej generała Rydza-Śmigłego, której zadaniem było natarcie z Żytomierza na Kijów. W jej skład weszła też 7 Dywizja Piechoty i jej 25 pułk piechoty. II/25 pp ześrodkował się w Żytnich Górach i stanowił odwód XIII Brygady Piechoty. Pozostała część pułku stanowiła odwód ogólny 7 DP i pozostawała w Białej Cerkwi.
21 maja rozpoznanie doniosło o zajęciu przez wojska sowieckie Misajłówki i Bohusławia.
II/25 pp wziął udział w wypadzie kawalerii dywizyjnej na przedpole celem potwierdzenia danych z rozpoznania.
W tym czasie I/25 pp obsadził odcinek Birunki–Kożanka. Po powrocie z wypadu II/25 pp obsadził stację kolejową Olszanica i Rokitno, a III batalion pozostał w odwodzie w Białej Cerkwi.
26 maja Sowieci zaatakowali Olszanicę. Uderzenia nie wytrzymał II batalion i wycofał się z Rokitna. Następnego dnia wojska sowieckie wyparły z Czepielówki oddziały polskie. Kontratak 25 pułku piechoty zmusił nieprzyjaciela do wycofania się, a polska linia obronna została odtworzona.
Potem nastąpiła seria wypadów z obu stron. Ze strony sowieckiej były to działania maskujące główne uderzenie wykonywane przez ich wojska na Kazatyń. 7 czerwca pułk zakończył walki pod Białą Cerkwią.
8 czerwca zarządzono odwrót.
Pułk zniszczył przeprawy na Rosi i wycofał się ze swoich pozycji. W ariergardzie maszerował III batalion.
W okolicy Wasylkowa pułk obsadził odcinek nad Irpeniem, między Żarnowają a Bolszają Kożuchowką. Od 11 czerwca pułk prowadził działania opóźniające na obszarze północnego Wołynia i Polesia. Maszerując w składzie kolumny XIII Brygady Piechoty, przemieszczał się przez Mościszcze–Zabiełocze–Horbulow–Sały–Staryki–Żłobicz, 18 czerwca osiągnął Ustę i tam zluzował pododdziały 4 pułku strzelców podhalańskich. Bataliony 25 pp obsadziły odcinek Motocz–Paszyna i dalej na północ do Bard.
Nad ranem 28 lipca pułk obsadził rzekę na odcinku Łopatycze - Baranówka. Jego III batalion zajął stanowiska pod Łopatyczami. Tam też utworzono przedmoście na wschodnim brzegu rzeki.
Około 9.00, będący w pościgu sowiecki 60 pułk strzelców, wzmocniony baterią artylerii, rozpoczął natarcie z marszu na pozycje polskiego III/25 pp, z zadaniem uchwycenia mostu na Uborci. Batalion polski stawił zacięty opór, a zaalarmowany dowódca 25 pułku piechoty, mjr Józef Jaklicz, skierował do kontrataku 2 kompanię por. Henryka Chmielewskiego stojącą w pobliskiej Hamerni. Skrzydłowy atak spowodował zamieszanie w tyralierach nieprzyjaciela. Wykorzystał to III batalion i też przeszedł do kontrataku swoją 10 kompanią.
Uderzenia z dwóch stron nie wytrzymał pułk sowiecki, a jego żołnierzy ogarnęła panika. Mimo wysiłków komisarzy, czerwonoarmiści rzucili się do ucieczki. Była ona tak szybka i nieoczekiwana, że Polacy wzięli w pościgu tylko garstkę jeńców. Zebrali natomiast mnóstwo porzuconego sprzętu. Zdobyto między innymi 4 działa z jaszczami i 8 ckm-ów. Na zajętym odcinku pułk utrzymał łączność taktyczną na północ z XIV Brygadą Piechoty w Olewsku, a na południe z 1 pułkiem piechoty Legionów w Serdziukach.
W kolejnych dniach na odcinku Łopatycz i Baranówki panował względny spokój, w Serdziukach rozpoczęły się walki o przeprawę przez Uborć.
Uderzenie przyjął na siebie I batalion i przez pięć dni walczył w okrążeniu.
Sierdziuki kilkakrotnie przechodziły z rąk do rąk. 5 lipca nieprzyjaciel, demonstrując atak na Andrzejówkę, uderzył z trzech stron na Sierdziuki, zachodząc na tyły 3 i 4 kompanii. Walka trwała do późnych godzin nocnych. Pod osłoną nocy małe grupki walczących żołnierzy wycofały się. W tym czasie Pułk otrzymał rozkaz dalszego odwrotu. O zmroku pozostałe bataliony ześrodkowały się w Kamionce, skąd przez Dołhosiele pomaszerowały do Borowieckich Budek. Następnego dnia do kolumny dołączył I batalion. 
Po czterech dniach 25 pp przekroczył Horyń w .
9 lipca sowiecka brygada kawalerii przełamała obronę polskiego 3 pułku ułanów i zaatakowała Wielką Werbczę. 4 kompania wycofała się ze wsi, ale kontratak batalionu odwodowego odrzucił nieprzyjaciela za Mielnicę. O 20.00 tego samego dnia, na drodze z Kryczylska do Małej Werbczy, zaatakowana została kolumna XIII Brygady Piechoty. Atak odpierał I batalion.
11 lipca 25 pułk piechoty stanął nad Styrem i stąd odpierał nieprzyjacielskie ataki aż do 27 lipca.
15 lipca 9 kompania por. Franciszka Studzińskiego zorganizowała wypad na wsieSuchowole i Czudle, a 20 lipca dwie kompanie pod wspólnym dowództwem kpt. Mieczysława Drabika zlikwidowały sowiecki przyczółek w rejonie Bielskiej Woli.
Kilka dni później 6 kompania por. Ignacego Pilwińskiego i 8 kompania por. Mikołajczyka, odparły z powodzeniem ataki sowieckiej 20 Brygady Strzelców.
28 lipca pułk przeszedł na zachodni brzeg Stochodu i obsadził odcinek Smolary–Balszoj Obzyr. Po sześciu dniach postoju pułk rozpoczął dalszy odwrót i po dwudniowym marszu przez Karasin–Niesuchojeże–Dorotyszcze–Rudniki–Hołowno–Hupały–Rogowo 4 sierpnia przekroczył Bug w Woli Uhruskiej.
8 sierpnia walczono w okolicy Chełma i osłaniano w ten sposób od wschodu koncentrację polskiej grupy uderzeniowej nad Wieprzem.
W tym rejonie 25 pułk piechoty prowadził działania manewrowe w składzie XIII Brygady Piechoty. Charakteryzowała je ciągła zmiana miejsca i użytych w walce sił i środków.
11 sierpnia pułk jako straż przednia brygady maszerował szosą Chełm–Włodawa. W Sawinie zagrodziły mu drogę oddziały bolszewickie. Uderzyły na nie, wsparte ogniem 3 baterii 7 pap, kompanie I i II batalionu i wyparły nieprzyjaciela ze wsi.
13 sierpnia walczono o Chełm. Pułk bronił z powodzeniem północnego skrzydła 7 Dywizji Piechoty. W godzinach popołudniowych przeszedł do działań zaczepnych, złamał opór 173 Brygady Strzelców w Łukówku i Uhrusku i wyszedł na linię Bugu.
Działania pułku w ofensywie.
16 sierpnia ruszyła polska ofensywa znad Wieprza. 3. i 4 Armia przełamały front sowiecki i przeszły do pościgu. Prawe skrzydło 3 Armii mocno oparło się o Bug.
20 sierpnia nad Bug powrócił też 25 pułk piechoty. Do dyspozycji dowódcy pułku została przydzielona grupą majora Grabowskiego
Pułk obsadził odcinek od Brytynia do DorohuskaIII/25 pp odcinek Bytyń—Uhrusk, grupa majora Grabowskiego Hniszów–Świerze, a II batalion Dorohusk. I batalion stanowił odwód i rozlokował się w Świerżycach. Tu pułk pozostawał do 11 września. Aktywność obrony zapewniał poprzez liczne wypady przeciw oddziałom sowieckiej 12 Armii. Miały one na celu przede wszystkim odciążenie sąsiednich odcinków, gdzie trwały krwawe walki.
11 września pułk wszedł w skład grupy generała Eugeniusza Pogorzelskiego, został wzmocniony dwoma kompaniami piechoty i wraz z 27 pułkiem piechoty sforsował Bug.
W Ostrówku toczył walki z sowiecką 74 Brygadą Strzelców, a 13 września osiągnął Kowel. W walce „na bagnety” rozbił 750 osobowy oddział z sowieckiej 58 Dywizji Strzelców, zdobywając 2 karabiny maszynowe i biorąc 16 jeńców.
W Kowlu wrócił w podporządkowanie XIII Brygady i pomaszerował przez Mielec, Karasin, Karpiłówkę w kierunku Smolary–Stobychowa.
25 września pułk stanął nad Horyniem. Tu otrzymał rozkaz zdobycia Sarn.
Atak na Sarny poprzedziło forsowanie rzeki. III batalion mjr. Bogaczewicza forsował w Treskini, a II batalion kpt. Żołędziowskiego w Remczycy. Wspierały 2 i 3 bateria 7 pułku artylerii polowej. Walki o uchwycenie przyczółka trwały cały dzień.
Nad ranem 27 września cały 25 pp przeprawił się przez rzekę. W godzinach wieczornych, po przegrupowaniu sił i środków, wyprowadzono koncentryczne natarcie, zdobyto Sarny i wyparto nieprzyjaciela za Słucz. Straty pułku były jednak poważne. Zginęło 20 żołnierzy, a 43 zostało rannych. Dzień bitwy o Sarny stał się dniem święta pułkowego.
W październiku trwały końcowe walki. 4 października po dwugodzinnej walce pułk zdobył Olewsk i osiągnął Uborć. 16 października, współdziałając z 26 pułkiem piechoty, uderzył na przedpole i wziął 193 jeńców. Tym wypadem swój udział w wojnie polsko-bolszewickiej.
Po zawieszeniu broni, pułk pozostał na linii demarkacyjnej. 22 listopad, jako oddział kordonu granicznego, odszedł do Kowla, a następnie do Włodzimierza Wołyńskiego.
Bilans walk.
Za bohaterstwo w walce 42 żołnierzy odznaczonych zostało Orderem Virtuti Militari, a Krzyżem Walecznych 43 oficerów i 58 szeregowych.
Podczas działań wojennych pułk wziął około 1500 jeńców, zdobył 13 dział, ponad 100 karabinów maszynowych, 140 wagonów kolejowych, 2 motocykle, kilka tysięcy karabinów, 300 koni oraz dużą ilość amunicji i innego sprzętu wojskowego.
Na polu walki pozostało 13 oficerów i 138 szeregowych.
Pułk w okresie pokoju.
W okresie międzywojennym 25 pułk piechoty stacjonował na terenie Okręgu Korpusu Nr IV w garnizonie Piotrków Trybunalski. Wchodził w skład 7 Dywizji Piechoty.
W listopadzie 1924 II batalion został przeniesiony do Tomaszowa Mazowieckiego, jako oddział detaszowany. Zajął koszary przy ul. Jeziornej 20, opuszczone przez II baon 30 pp. 25 października 1927 II baon został przemianowany na Szkołę Podchorążych Rezerwy Piechoty nr 4, która pod względem organizacyjnym i administracyjnym podlegała dowódcy 25 pp. W sierpniu 1928 szkoła została przemianowana na Batalion Podchorążych Rezerwy Piechoty nr 4. 28 lipca 1929 baon został zlikwidowany, a cały personel przeniesiony do nowo utworzonej Szkoły Podchorążych Rezerwy Piechoty w Zambrowie. Latem 1930 pułk odtworzył II batalion, który został zakwaterowany w koszarach przy ul. Krakowskiej 34 w Piotrkowie.
W 1932, w związku z opuszczeniem przez wojsko koszar przy ul. Krakowskiej 34, nastąpiła zmiana dyslokacji pododdziałów pułku. Bataliony I i II zostały przeniesione do koszar przy ul. Józefa Piłsudskiego 121-122 (obecnie ul. Wojska Polskiego), w których mieściła się wcześniej kadra batalionu zapasowego 74 pp.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 25 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
7 grudnia 1932 roku Minister Spraw Wojskowych ogłosił wyniki międzyoddziałowych zawodów strzeleckich przeprowadzonych w 1932 roku w myśl „Instrukcji Wyszkolenia Kontyngensu Piechoty”, część I, w dywizjach piechoty z rocznikiem 1910. Tytuł mistrzowskiej kompanii 7 Dywizji Piechoty otrzymała 6 kompania 25 pp dowodzona przez por. Jerzego Dżawachiszwili. Minister udzielił pochwały dowódcy i kadrze zawodowej mistrzowskiej kompanii.
Przygotowanie pułku do wojny.
Od połowy marca 1939 pułk prowadził rutynowe szkolenie. Wcielano poborowych do odbycia zasadniczej służby wojskowej.
Ćwiczenia odbywały się w Przygłowie. W lipcu w rejon planowanych walk wyszły z garnizonu grupy robocze i przy znacznej pomocy społeczeństwa rozpoczęły rozbudowę umocnień polowych, a kompania saperów rozpoczęła budowę schronów betonowych dla stanowisk broni ciężkiej. W drugiej połowie sierpnia zarządzono stan pogotowia. Ściągnięte zostały do garnizonu pododdziały z obozu letniego w Przygłowie i kompanie robocze z Częstochowy. Wstrzymano urlopy dla kadry zawodowej.
25 sierpnia zarządzona została mobilizacja alarmowa. Pułk mobilizował się w szkołach i podmiejskich wioskach. 25 pułk piechoty mobilizował się w ramach grupy "niebieskiej", oprócz swoich własnych pododdziałów zmobilizował dywizyjną samodzielną kompanię km i broni towarzyszących nr 41, kompanię km plot. typu A nr 10. Dodatkowo w ramach mobilizacji powszechnej w II rzucie I batalion 146 pułku piechoty rezerwowej, własny batalion marszowy.
Po południu 26 sierpnia kompania alarmowa pułku obejmowała dozorowanie w Częstochowie zagrożonych kierunków, a 27 sierpnia poszczególne bataliony transportami kolejowymi odjechały w rejon Częstochowy. W godzinach wieczornych dowódca 25 pułku piechoty otrzymał zadanie do obrony na pierwszy dzień wojny. Stanowisko dowodzenia pułku rozmieszczono w internacie przy ulicy świętej Barbary.
25 pp w kampanii wrześniowej.
W czasie kampanii wrześniowej 1939 wchodził w skład 7 Dywizji Piechoty walczącej w Armii „Kraków”. 28 sierpnia bataliony pułku zajęły linie obrony I batalion od toru kolejowego w rejonie Gnaszyna, po wieś Grabówka, II batalion od wsi Kawodrza Dolna do Kawodrzy Górnej, a III batalion był ugrupowany jako odwód pułku na stokach zachodnich Jasnej Góry.
Walki o Częstochowę
Świtem 1 września dotarła do dowódcy pułku informacja o rozpoczęciu wojny, a w południe, że obrona rejonu Lublińca została przełamana i 74 pułk piechoty wycofuje się w kierunku na Częstochowę. W tej sytuacji dowódca 25 pp wysłał pluton zwiadowców konnych celem nawiązania łączności oddziałami 74 pp. W godzinach popołudniowych dowódca odwodowej 3 kompanii porucznik Wacław Makulec wysłał ubezpieczenie na przedpole swojej kompanii. Chwilę później ubezpieczenie otworzyło ogień do, jak się później okazało, niemieckiej grupy rekonesansowej. Zabito kilku oficerów, a znalezione przy nich mapy przekazano do sztabu 7 Dywizji Piechoty. Zdobyczny samochód osobowy pozostawiono w pułku. Poza drobnymi starciami patroli pułk tego dnia nie walczył. 2 września artyleria niemiecka ostrzeliwała pozycje pułku i artylerii dywizyjnej na odcinku II batalionu odparto natarcie niemieckiej piechoty. Okazało się, że pozycje obronne 25 pułku jak i całej 7 DP zostały okrążone przez nieprzyjaciela od południa i północy, po odrzuceniu skrzydłowych Krakowskiej i Wołyńskiej Brygad Kawalerii. Nocą 2/3 września pułk wycofał się z Częstochowy, obsadzając rano 3 września nowy rejon obrony; III batalion skraj lasu z torem kolejowym Częstochowa-Koniecpol i szosę Częstochowa-Szczekociny, II batalionem skraj lasu od szosy Częstochowa-Olsztyn do rzeki Warta. I batalion w II linii obrony w lesie za III batalionem. Pułk wspierał dywizjon II/7 pułku artylerii lekkiej. W godzinach przedpołudniowych zostały na tyłach zaatakowane oddziały II rzutowe 7 DP tj. 74 pp i stanowiska artylerii dywizyjnej. Kompanie odwodowe batalionów prowadziły walki z pododdziałami wroga usiłującymi wyjść na tyły obrony 25 pp. Dowódca pułku płk Świtalski po uzyskaniu informacji, iż dowództwo dywizji dostało się do niewoli, objął dowództwo nad wszystkimi jednostkami będącymi w okrążeniu. W lasach olsztyńskich pozostał w okrążeniu 25 pułk piechoty. Po zmroku bataliony wychodząc na podstawy wyjściowe do natarcia na okrążające jednostki wroga, na odkrytym terenie dostały się pod ostrzał niemieckiej artylerii, nastąpił chaos i rozczłonkowanie pododdziałów pułku. Część II i III batalionu pomaszerowała w kierunku północno-wschodnim. Większość I batalionu i część pododdziałów pułkowych z dowódcą pułku maszerując nocą 3/4 września lasami wspólnie z baterią armat 2/7 pal dotarła w lasy pod Lelowem. Rano 4 września w lasach w pobliżu Lelowa I batalion prowadził bój z oddziałami czołgów i piechoty zmotoryzowanej, został wsparty przez część III batalionu dowodzonego przez mjr. Krzyżanowskiego. Po walce pododdziały 25 pp wycofały się w głąb lasów za Lelowem. Dowódca pułku po naradzie z obecnymi dowódcami I i III batalionów podzielił pułk na drobne pododdziały, rozwiązując go i nakazał w grupach przebijać się w nocy 4/5 września przez pierścień okrążenia. Zniszczono zamki armat i ciężkie uzbrojenie.
Na szlakach odwrotu
Z żołnierzy 25 pp i innych rozbitych jednostek 7 DP, niektórzy dowódcy zorganizowali pododdziały, na czele których walczyli w dalszej części kampanii wrześniowej.
Major Krzesław Krzyżanowski wyprowadził z okrążenia część swojego III batalionu i zorganizował w oparciu o niego 2 kompanie strzeleckie i kompanię ckm o zmniejszonych stanach osobowych. Po walce w okolicach Lelowa, pomaszerował przez Koniecpol, Jędrzejów, Pińczów do Buska Zdroju, gdzie dołączył do jednostek Armii "Kraków". Wraz z tym zgrupowaniem przez Tarnobrzeg dotarł w rejon Tomaszowa Lubelskiego, uzupełniał stan swojego batalionu o żołnierzy z rozbitych jednostek. Wziął udział w II bitwie pod Tomaszowem Lubelskim w zgrupowaniu wojsk gen. Dęba-Biernackiego, przebijał się w kierunku Zamościa. 28 września skapitulował przed wojskami sowieckimi pod Zamościem.
Porucznik Jan Merkisz wyprowadził z okrążenia część swojej 2 kompanii strzeleckiej, do której dołączyli artylerzyści z 2/7 pal inni żołnierze z 25 i 27 pp. Z tych zebranych grup utworzył ponad 200 osobowy oddział, z którym 8 września w lasach w okolicach Szydłowca dołączył do 36 Dywizji Piechoty rez. Oddział ten stoczył kilkugodzinny ciężki bój z niemiecką kolumną pancerno-motorową na szosie pomiędzy Szydłowcem, a Skarżyskiem. Poległo wraz z dowódcą ponad 20-30 żołnierzy, a ok. 50 zostało rannych. Pozostali oderwali się od wroga pod osłoną nocy i pomaszerowali na wschód z żołnierzami 36 DP rez.
Porucznik Wacław Makulec wydostał z okrążenia swoją 3 kompanię strzelecką, 5 września stoczył potyczkę pod miejscowością Św. Anna, 6 września pod Włoszczową. Kompania dołączyła do oddziałów 36 DP rez. Rudy Malenieckiej i Końskich. W pobliżu Puław kompania stoczyła potyczkę z jednostką niemiecką. Następnie wycofała się na wschód, na teren Lubelszczyzny, gdzie ostatecznie 27 września wraz z wojskami gen. Dęba-Biernackiego skapitulowała w pobliżu Zamościa i dostała się do sowieckiej niewoli.
Kilkunastoosobowa grupa pod dowództwem ppor. R. Kaczmarskiego walczyła w grupie płk Więckowskiego będąc dołączona do batalionu mjr. Galicy, została rozwiązana w rejonie Żelechowa 27 września 1939 r.
Symbole pułkowe.
Sztandar.
Sztandar był darem społeczeństwa miasta i powiatu Piotrków Trybunalski. Wręczył go pułkowi 25 listopada 1928 w Piotrkowie gen. Daniel Konarzewski. Po wojnie sztandar został przekazany 25 pułkowi piechoty, a w 1958 roku trafił do Muzeum Wojska Polskiego w Warszawie.
Odznaka pamiątkowa.
17 listopada 1928 minister spraw wojskowych zatwierdził wzór i regulamin odznaki pamiątkowej 25 pułku piechoty. Odznaka o wymiarach 38x38 mm ma kształt okrągłej oksydowanej tarczy ze srebrnymi promieniami, na którą nałożony jest czteroramienny krzyż pokryty ciemnoszafirową emalią z żółtymi obramowaniami i złotą krawędzią. W centrum odznaki, w otoku wieńca laurowego, znajduje się srebrne godło państwowe wz. 1927 na cynobrowym emaliowanym tle. Na ramionach krzyża wpisano numer, inicjały i datę powstania pułku „25 PP 3.XI.1918”. Odznaka oficerska – jednoczęściowa, wykonana w srebrze, emaliowana. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 25 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199592" url="https://pl.wikipedia.org/wiki?curid=1199592" title="Burton on Trent">
Burton on Trent



</doc>
<doc id="1199594" url="https://pl.wikipedia.org/wiki?curid=1199594" title="Plotkara (serial telewizyjny)">
Plotkara (serial telewizyjny)

Plotkara – amerykański serial młodzieżowy oparty na serii powieści o tym samym tytule autorstwa Cecily von Ziegesar. Został stworzony przez Josha Schwartza oraz Stephanie Savage i zadebiutował 19 września 2007 na antenie The CW. Narratorem serialu jest bloggerka Plotkara o nieznanej tożsamości (głos Kristen Bell); opisuje ona skandaliczne życie uczniów prywatnej szkoły na Upper East Side w Nowym Jorku. Serial rozpoczyna się powrotem na Upper East Side Sereny van der Woodsen (Blake Lively) z tajemniczego pobytu w szkole z internatem w Connecticut. Nikt nie wie dlaczego wyjechała, i z jakiego powodu wróciła. Blair Waldorf (Leighton Meester), królowa Constance Billard, a zarazem była przyjaciółka Sereny nie cieszy się z jej powrotu, w przeciwieństwie do swojego chłopaka, Nate’a Archibalda (Chace Crawford), który darzył Serenę nie tylko sympatią. W każdym z sezonów serialu widzowie poznają rozwój relacji Blair z Chuckiem (Ed Westwick), początkowo czarnym charakterem i rozkwit romansu Sereny z Danem (Penn Badgley). Serial kończy się na 6 sezonie, kiedy widzowie dowiadują się kto jest Plotkarą. Ostatnia scena pokazuje losy głównych bohaterów 5 lat później.
Rozwój pomysłu.
Seria książek ”Plotkara” miała początkowo być przeniesiona na ekran w postaci filmu, w którym zagrać miała między innymi Lindsay Lohan. Kiedy pomysł filmu upadł, Stephanie Savage i Josh Schwartz przejęli projekt, aby stworzyć serial telewizyjny. W październiku 2006 roku Schwartz pracował nad pilotażowym odcinkiem serialu. Powiedział wtedy: „Byłem bardzo sceptycznie nastawiony do tego pomysłu. Nie chciałem stworzyć Nowego Jorku rodem z serialu Orange County. Ale pomyślałem, że książki były napisane w mądry sposób - bohaterowie są na swój sposób „światowi”, w niczym nie przypominają dzieciaków z Orange County.” Wygląd bohaterów w pierwszym odcinku serii bazował na opisach z pierwszego tomu serii „Plotkara”.
Casting.
Kirsten Bell, narratorka serialu, tak opowiada o tym, jak dostała rolę: „Kiedy Veronica Mars została wstrzymana, kolejny sezon nowych seriali dla The CW został ogłoszony - jednym z nich była „”Plotkara””. Przeczytałam książkę i zdawałam sobie sprawę z tego, że jestem trochę za stara żeby zagrać któreś z tych dzieciaków. Zadzwoniłam więc do Dawna Ostroffa - który był przewodniczącym The CW w tym okresie - i powiedziałam: „Wiesz co, pracowałam bardzo dużo nad robieniem narracji do „Veroniki Mars”, może mogłabym być narratorem twojego serialu?”. A on odpowiedział: „Hej, to bardzo dobry pomysł!”. Wiedzieli, że miałam młody głos, lubili mnie i wiedzieli również, że mogą na mnie polegać, i wydaje mi się, że w tej chwili to było wszystko, czego potrzebowałam. Było dla mnie jasne, że narratorka tego serialu musi być jednocześnie bardzo pewna siebie i szykowna.”
Większość obsady została wybrana między lutym a kwietniem 2007. Leighton Meester i Blake Lively - które zaczęły castingi w grudniu 2006 - były pierwszymi dwiema aktorkami, które zostały wybrane w lutym do głównych ról Blair Waldorf i Sereny van der Woodsen. Taylor Momsen, Chace Crawford, Kelly Rutherford i Connor Paolo również z sukcesem przeszli castingi i w połowie marca otrzymali swoje role, tak samo jak Florencia Lozano, która pojawiła się jedynie w odcinku pilotażowym i została zastąpiona przez Margaret Colin. Badgley początkowo odrzucił rolę Dana. Aktorzy do ról Chucka Bassa i Rufusa Humphreya zostali wybrani w kwietniu, kiedy przesłuchiwani byli brytyjscy aktorzy: Ed Westwick, i Matthew Settle. Westwick początkowo czytał kwestie Nate’a, ale następnie poproszono go o spróbowanie kwestii Chuck’a. Kiedy rozniosła się plotka o nadchodzącym zdjęciu z anteny serialu Veronica Mars ujawniono, że Kristen Bell była narratorką pilota „Plotkary”, tym samym obejmując rolę tytułowego bohatera kolejnego serialu.
Filmowane miejsca.
Początkowo filmowana w Nowym Jorku, "Plotkara" została ogłoszona przez "New York Magazine" „najbardziej restauracyjnym serialem od czasu Seksu w wielkim mieście” ze względu na pojawiające się w odcinku pilotażowym lokale, takie jak japońska restauracja, Geisha, Apartament Campbell, gdzie sfilmowano scenę seksu Nate’a i Sereny, oraz bar hotelu New York Palace. Również inne rozpoznawalne miejsca Nowego Jorku zostały sfilmowane w czasie pierwszego sezonu. Odcinek ’’Victor/Victrola’', pokazujący fikcyjny klub burleski Chucka Bassa, Victrola, nakręcono w The Box Manhattan, siostrzanym klubie The Box Soho z Londonu. Fikcyjny Constance Billard-St.Judes School, wzorowany na szkole, do której uczęszczała autorka powieści, Cecily Von Ziegesar Nightingale-Bamford pokazano, używając ujęć z Muzeum Nowego Jorku.
Premierowy odcinek drugiego sezonu nakręcono w Hamptons, fimowanie rozpoczęto w połowie czerwca. Pierwszy odcinek sezonu rozpoczna się od sceny na Cooper’s Beach, która nakręcona została na plaży Rockaway. Szósty odcinek serii, „Columbia University”, był filmowany na kampusie Uniwersytetu Yale - odcinek ten spotkał się z niechętnym przyjęciem ze strony fanów Yale, jako że w nieprzychylny sposób pokazywał proces rekrutacji na ten uniwersytet. Jednocześnie serial oskarżono o powielanie stereotypu uniwersytetów należącego do Ligi Bluszczowej. W czasie siódmego odcinka sezonu, do serialu włączono Brooklyn Inn. Remaining true to its New York locations, the show filmed at the Russian Tea Room.
Czwarty sezon „Plotkary”, którego premiera odbyła się 13 września 2010, rozpoczyna się od dwóch odcinków sfilmowanych w Paryżu. Magazyn "New York Magazine" ujawnił, że kilka scen nakręcono na Sorbonie. Wśród pozostałych lokalizacji wymienić można Muzeum Orsay, Wieżę Eiffla, Dworzec Północny, oraz ulicę Avenue Montaigne. and Saint-Germain-des-Prés. Duża część sezonu po odcinkach nakręconych w Paryżu odbywa się na Uniwersytecie Columbia.
Piąty sezon, którego premiera miała miejsce 26 września 2011, rozpoczął się od dwóch odcinków sfilmowanych w Los Angeles.
Z powodu umiejscowienia akcji serialu w Nowym Jorku, producentowi filmu, Stephanie Savage, początkowo powiedziano, że serial będzie zbyt drogi i zbyt skomplikowany w produkcji. Producentom zaproponowano więc, by serial kręcić w studio w Los Angeles, które było w stanie odtworzyć słynny Central Park, jednak ostatecznie większość scen została sfilmowana w Nowym Jorku. Savage w ten sposób wyjaśniła podjętą decyzję: „W telewizji nie ma Nowego Jorku - albo nie było, do momentu kiedy zaczęliśmy kręcić odcinek pilotażowy serialu - poza paroma migawkami które możesz zobaczyć w tle, za ciałami zabitych, w scenach z seriali policyjnych. Nigdy nie pokazuje się tego miasta z punktu widzenia nastolatków. ” Schwartz dodał: „Zabawne jest to, że młodzi ludzie dorastali oglądając „Seks w wielkim mieście”, mimo że to nie był serial w najmniejszym stopniu o nich. Myślę, że ten serial przyczynił się do stworzenia swego rodzaju mitologii na temat Nowego Jorku wśród młodzieży. Walczyłem bardzo o to, by serial nakręcić w Nowym Jorku, bo chcieliśmy, by miasto było jednym z naszych bohaterów.” Wiele scen nakręcono w Empire Hotel na Upper West Side.

</doc>
<doc id="1199596" url="https://pl.wikipedia.org/wiki?curid=1199596" title="The Pittsburgh Survey">
The Pittsburgh Survey

The Pittsburgh Survey - sześciotomowe opracowanie z dziedziny socjologii publikowane od 1909 do 1914 roku. Uchodzi za pierwszą syntezę autorstwa amerykańskich progresywistów.

</doc>
<doc id="1199598" url="https://pl.wikipedia.org/wiki?curid=1199598" title="26 Pułk Piechoty (II RP)">
26 Pułk Piechoty (II RP)

26 Pułk Piechoty (26 pp) – oddział piechoty Wojska Polskiego II RP.
Formowanie i zmiany organizacyjne.
7 listopada 1918 roku w Piotrkowie pułkownik Jan Rządkowski przystąpił do formowania Piotrkowskiego Okręgowego Pułku Piechoty. Następnego dnia wydany został pierwszy rozkaz pułkowy, w którym ustalono skład i nazwę pułku oraz obsadę stanowisk oficerskich. 
20 listopada w skład pułku, jako II batalion, włączony został 500 osobowy oddział złożony z członków V Okręgu Polskiej Organizacji Wojskowej pod dowództwem kapitana Leopolda Endel-Ragis.
W maju 1919 roku pułk został włączony w skład XIII Brygady Piechoty należącej do 7 Dywizji Piechoty.
W grudniu 1919 batalion zapasowy pułku stacjonował w Noworadomsku.
Pułk w walce o granice.
W czerwcu 1919 jego III batalion wchodził w skład Grupy generała Henryka Minkiewicza (Grupa operacyjna „Bug”).
Na początku 1920 26 pułk piechoty przybył ze Śląska na Wołyń, zluzował pododdziały 48 pułku piechoty i objął odcinek obrony „Kościuszko”. II batalion kpt. Wiktora Eichlera obsadził przyczółek mostowy w Zwiahlu. Obronę przyczółka zorganizowano systemem placówek i punktów oporu. Placówki otoczone były zasiekami z drutu kolczastego i wspierały się wzajemnie ogniem. Stanowiska obronne obsadzały rotacyjnie dwie kompanie, a trzecia stanowiła odwód. Obronę wzmocniły dwa samochody pancerne „Dziadek” i „Wnuk”. Wsparcie artyleryjskie zapewniały stojące na zachodnim brzegu Słuczy bateria lekka i bateria ciężka. Punkt obserwacyjny dowódcy batalionu znajdował się na wieży zrujnowanego pałacu.
W drugiej dekadzie marca zauważono symptomy przygotowywania się Sowietów do działań ofensywnych. Przed frontem grupowały się oddziały 44. i 45 Dywizji Strzelców oraz 98 pułku kawalerii. Dowództwo polskiej 13 Dywizji Piechoty gen. Jana Romera wzmocniło obsadę przyczółka nowo przybyłą na front kompanią marszową 27 pułku piechoty. 
19 marca sowieckie oddziały 58 Dywizji Strzelców podjęły próbę sforsowania Słuczy pod Hulskiem i Iwaszkówką. Atak odparły 5/26 pp oraz pułkowa 4 kompania ciężkich karabinów maszynowych. Ponowny atak nastąpił w nocy z 20 na 21 marca. Forsowanie połączone z uderzeniem na styku 43. i 26 pułków piechoty zostało odparte kontratakiem odwodów 13 Dywizji Piechoty. Jednakże główne uderzenie nieprzyjaciel wyprowadził na przyczółek mostowy pod Zwiahlem. Na tym kierunku uderzyły cztery pułki strzelców, 3 międzynarodowy pułk Armii Czerwonej i 98 pułk kawalerii. Walki wspierały cztery baterie artylerii, dwa samochody pancerne i jeden czołg. 
20 marca wieczorem rozpoczęło się artyleryjskie przygotowanie natarcia. Ostrzał trwał całą noc, a około 8.00 od strony Romanówki i Kropiwny zaatakowała sowiecka piechota. Pierwszy atak został przez Polaków odparty. Kolejny atak, poprzedzony gwałtowną nawałą ogniową czterech baterii artylerii, rozpoczął się około 11.00. Do natarcia ruszyły gęste tyraliery 516., 520. i 521 pułku strzelców, wspierane przez dwa samochody pancerne i uzbrojony w trzy ckm-y czołg „Ukrainiec”. Wzdłuż toru kolejowego na 6 kompanię nacierał spieszony 98 pułk kawalerii. Jadące szosą samochody pancerne wyprzedziły tyraliery, przerwały zasieki z drutu kolczastego i wjechały na stanowiska 7 kompanii. Kompania rozpoczęła odwrót. Obserwatorzy artylerii musieli opuścić swoje punkty obserwacyjne i baterie polskie przerwały ogień. Dowódca polskiego batalionu skierował kompanię 27 pułku piechoty do obsadzenia luki między 6 i 7 kompanią, a dowódca pułku ppłk Hermann wsparł II batalion 7 i 13 kompanią saperów. 13 kompania otrzymała rozkaz obejścia, wspólnie z dwoma plutonami odwodowej 8 kompanii, nieprzyjaciela przez Łubczyce i zaatakowania jego tyłów. 7 kompania saperów z 7 i resztą 8 kompanii piechoty, przy wsparciu samochodów pancernych, ruszyła do kontrataku po obu stronach szosy. Pocisk z działka polskiego samochodu pancernego „Dziadek" przebił pancerz czołgu „Ukrainiec" i Polacy zdobyli go. Po utracie czołgu, zagrożeni oskrzydleniem Sowieci rozpoczęli szybki odwrót. Do 14.00 Polacy odzyskali wszystkie utracone placówki i punkty oporu.
W czerwcu, podczas odwrotu na Ukrainie, w boju pod Horbulowem stoczonym z 4 Dywizją Kawalerii Armii Konnej, pułk zdobył tabory tej dywizji i rozbił baterię artylerii.
Kiedy w ramach polskiej kontrofensywy znad Wieprza 3 Dywizja Piechoty Legionów ruszyła na Brześć, zadanie osłony jej prawego skrzydła otrzymała 7 Dywizja Piechoty. 16 sierpnia jej lewoskrzydłowy 26 pułk piechoty skierował się wzdłuż zachodniego brzegu Bugu na Włodawę. Pod Majdanem rozproszono oddziały 58 Dywizji Strzelców, wzięto do niewoli około 100 jeńców i zdobyto 4 działa. 18 sierpnia pułk zajął Włodawę i tam nawiązał łączność taktyczną z oddziałami grupy gen. Bałachowicza. Dozorując odcinek Włodawa - Uhrusk, zwalczał wycofujące się na tym kierunku oddziały nieprzyjaciela. 
Aby umożliwić odwrót za Bug oddziałom Armii Czerwonej odciętym na zachód od Włodawy przez postępy polskiej kontrofensywy, sowieckie dowództwo postanowiło odbić miasto. 21 sierpnia na Włodawę uderzyła 117 Brygada Strzelców kombryga N. Szyszkina. Wspierały ją resztki rozbitej pod Cycowem grupy Dotola. Pierwsze natarcie Polacy odparli ogniem broni maszynowej i strzeleckiej. Podczas drugiego natarcia Sowieci opanowali dworzec kolejowy wypierając z niego oddział gen. Bałachowicza, a następnie uchwycili most kolejowy na Bugu. Dworzec odzyskała kontratakiem 5 kompania 26 pułku piechoty. W trakcie kolejnych walk na tyłach pododdziałów sowieckich pojawił się inny oddział gen. Bałachowicza, wracający z wypadu na Piszczę. Mimo zaskoczenia, czerwonoarmiści stawili twardy opór. W toku zaciętej walki polegli sowieccy dowódcy - Szyszkin i Dotol. Pozbawieni dowództwa czerwonoarmiści wycofywali się w nieładzie. Część uszła za Bug, porzucając tabory i broń ciężką.
Wojnę zakończył we wrześniu zagonem na Kowel, który zdezorganizował obronę rosyjskiej 12 Armii. 
Po zawieszeniu broni pułk osłaniał granicę nad rzeką Uborć. 22 listopada 1920 roku przeszedł do Kowla, w którym pozostał do lata 1921 roku.
Pułk w okresie pokoju.
Jesienią 1921 roku pułk został wyłączony ze składu 7 DP i podporządkowany dowódcy 5 Dywizji Piechoty. Na przełomie października i listopada 1921 roku pułk został przeniesiony do Lwowa, a jego II batalion do Mostów Wielkich.
W 1923 roku pułk (dowództwo, I i III baon, Kadra Batalionu Zapasowego) stacjonował we Lwowie z wyjątkiem II batalionu, który był detaszowany w Kamionce Strumiłowej. W 1927 roku II baon został przeniesiony do Lwowa.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 17 września, jako datę święta pułkowego. Pułk obchodził swoje święto w rocznicę wręczenia chorągwi, w 1922 roku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 26 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
W 1934 roku pułk został przeniesiony do Gródka Jagiellońskiego z wyjątkiem III baonu, który jako pododdział detaszowany pozostał we Lwowie do 1939 roku.
Rozkazem B. Og. Org. MSWojsk. L. 2271/Tjn. Org. z 10 lipca 1934 I wiceminister spraw wojskowych zaliczył III/26 pp we Lwowie z dniem 15 października 1934 do batalionów wydzielonych typ I (P.S. 10–50, skład osobowy nr 8-a).
W kampanii wrześniowej.
W kampanii wrześniowej 1939 roku 26 pp, walczył w składzie macierzystej 5 Dywizji Piechoty w obronie Warszawy.
13 września na Pragę wycofała się grupa gen. Zulaufa. Dowódca 5 DP objął dowództwo obrony Przedmościa „Praga”. 26 pułk piechoty (bez III bp) skierowano na Odcinek Południowy. Dwa jego bataliony obsadziły pododcinek "Utrata", dowodzony przez dcę 26 pp - ppłk. Franciszka Węgrzyna. Wsparcie odcinka zapewniały dwie baterie artylerii lekkiej i jedna ciężkiej.
Nocą z 14/15 września Niemcy uderzyli na dworzec towarowy Warszawa-Wschodnia. Broniły go pododdziały 26 pp. Nieprzyjaciel wtargnął nawet na teren stacji, ale został odrzucony kontratakiem.
22 września na Odcinku Północ III/26 pp mjr. Decowskiego obsadzał „ośrodek oporu osiedle Babice” położony przed główną pozycją obrony. Batalion ten „był przeznaczony na stracenie”. Miał walczyć do końca, aby opóźnić uderzenie wroga na pozycję główną.
Nocą 24/25 września Niemcy uderzyli na osiedle Babice. Po przygotowaniu artyleryjskim oddziały niemieckiej 19 DP opanowały osiedle. Mjr Decowski osobiście poprowadził kontratak kompanii II rzutu zmuszając przeważającego liczebnie wroga do odwrotu. Za ten czyn jako jeden z pierwszych obrońców Warszawy otrzymał Krzyż Srebrny Orderu Virtuti Militari.
Następnej nocy 19 DP ponownie uderzyła na zdziesiątkowany batalion mjr. Decowskiego. Po ciężkiej walce resztki batalionu złożyły broń. Niemiecki dowódca nie mógł uwierzyć, że tak słaby batalion przez dwa dni stawiał opór całej dywizji.
Symbole pułkowe.
Sztandar.
17 września 1922 we Lwowie pułk otrzymał chorągiew ufundowaną przez społeczeństwo powiatów: radomskiego, koneckiego i włoszczowskiego. W nocy z 26 na 27 września 1939 roku sztandar został zakopany w ogrodzie Domu Arcybiskupów Warszawskich przy ulicy Miodowej w Warszawie. Sztandar został zakopany pod nadzorem kapitana Jana Chmiela. Wymieniony oficer w 1945 roku, po powrocie z niewoli, nie odnalazł sztandaru w miejscu jego ukrycia. Przypuszczalnie miejsce ukrycia sztandaru zostało ujawnione Niemcom przez jednego z żołnierzy pułku.
Odznaka pamiątkowa.
14 lipca 1928 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 26 pułku piechoty. Odznaka o wymiarach 35x35 mm ma kształt krzyża maltańskiego, którego ramiona emaliowane są w kolorze żółtym z granatową obwódką i złotą krawędzią. Na krzyż nałożona jest okrągła tarcza ze srebrnym herbem Piotrkowa, okolona wieńcem z liści dębowych na którym wpisano numer i inicjały „26 PP” oraz nazwy pól bitewnych „ZWIAHEL GORBYLEWO TARNÓW KOWEL”. Odznaka oficerska - jednoczęściowa, wykonana w tombaku, emaliowana. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 26 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199599" url="https://pl.wikipedia.org/wiki?curid=1199599" title="Wishbone Ash (album)">
Wishbone Ash (album)

Wishbone Ash – pierwszy album studyjny Wishbone Ash z roku 1970.

</doc>
<doc id="1199600" url="https://pl.wikipedia.org/wiki?curid=1199600" title="Narodowa Liga Miejska">
Narodowa Liga Miejska

Narodowa Liga Miejska (ang. "National Municipal League") – amerykańska organizacja, koordynująca reformy w poszczególnych miasta. Została założona w 1894 roku. W ciągu pierwszych 20 lat jej działalności według jej wytycznych zreformowano władze miejskie ponad 300 amerykańskich miast. Przewidywała, że burmistrz będzie stał na czele Rady Nadzorczej, której organem wykonawczym był Zarząd Miejski.

</doc>
<doc id="1199601" url="https://pl.wikipedia.org/wiki?curid=1199601" title="Rahu (graha)">
Rahu (graha)

Rahu – północny węzeł księżycowy, planeta w "systemie astrologicznym dźjotisz". 
W astrologii wedyjskiej odpowiada ósmej planecie, uważanej za sprawcę zaćmień Słońca i Księżyca. Ruch tej niewidocznej planety jest zawsze wsteczny. 
Mitologia.
Ponieważ Rahu stał się nieśmiertelny, Brahma uznał go za jedną z graha (Sanskryt: ग्रह), bóstw astralnych, czyli planet, takich jak Księżyc i Słońce. Do dzisiaj w zemście wraz z Ketu, zakłócają Słońce i Księżyc zakrywając ich blask podczas zaćmień.

</doc>
<doc id="1199603" url="https://pl.wikipedia.org/wiki?curid=1199603" title="Robert La Follette">
Robert La Follette



</doc>
<doc id="1199604" url="https://pl.wikipedia.org/wiki?curid=1199604" title="Jastrzębiec siny">
Jastrzębiec siny

Jastrzębiec siny ("Hieracium bifidum" Kit. ex Hornem.) – gatunek rośliny z rodziny astrowatych. W Polsce jest gatunkiem rzadkim; rośnie w Karpatach, Sudetach i na Wyżynie Krakowsko-Częstochowskiej.
Biologia i ekologia.
Bylina, hemikryptofit. Rośnie na skałach wapiennych. Kwitnie od maja do lipca. Gatunek charakterystyczny związku "Seslerio-Festucion duriusculae" i zespołu "Carici sempervirentis-Festucetum tatrae".
Zmienność.
Gatunek zróżnicowany na bardzo liczne podgatunki:
Ochrona.
Roślina umieszczona na Czerwonej liście roślin i grzybów Polski (2006) w grupie roślin narażonych na wyginięcie na izolowanych stanowiskach, poza głównym obszarem występowania (kategoria zagrożenia: [V]).

</doc>
<doc id="1199605" url="https://pl.wikipedia.org/wiki?curid=1199605" title="Powróćmy do naszych baranów">
Powróćmy do naszych baranów

Powróćmy do naszych baranów (fr. "Revenons à nos moutons") – synonim: wróćmy do sprawy, do tematu (podobnie jak łacińskie: ad rem).
Powiedzenie pochodzi z francuskiej farsy: "Farsy mistrza Piotra Patelin" z XV wieku (org. "La Farce du Maître Pathelin"). Tytułowy bohater jest adwokatem-oszustem, który wyłudził od pewnego sukiennika sześć łokci sukna. Kiedy poszkodowanemu ukradziono jeszcze barany, postanowił dochodzić swoich spraw w sądzie. Traf chciał, że złodzieja baranów bronił w sądzie właśnie ten nieuczciwy adwokat. Na rozprawie sukiennik ciągle mieszał sprawę sukna i baranów, tak że sędzia musiał ciągle przywoływać go do porządku, mówiąc: "Powróćmy do naszych baranów!"

</doc>
<doc id="1199607" url="https://pl.wikipedia.org/wiki?curid=1199607" title="27 Pułk Piechoty (II RP)">
27 Pułk Piechoty (II RP)

27 Pułk Piechoty (27 pp) – oddział piechoty Wojska Polskiego II RP.
Pułk stacjonował w Częstochowie. W kampanii wrześniowej 1939 roku walczył w składzie 7 Dywizji Piechoty.
W walce o granice 1918-1921.
11 listopada 1918 roku w Częstochowie powstał 27 pułk piechoty. Kompania pierwsza wzięła wkrótce udział w walkach z Czechami, a w końcu lutego 1919 została wysłana na front ukraiński, gdzie wcielono ją do 8 pułku piechoty Legionów. Ponadto pułk wysłał był już w listopadzie 1918 roku dwie kompanie marszowe „Odsieczy Lwowa” pod Lwów.
W okresie organizacji pułk pełnił służbę na niespokojnym podówczas pograniczu polsko–niemieckim. 31 grudnia 1918 roku jego II batalion wyruszył na front. Po przybyciu do Hrubieszowa, batalion pozostał na miejscu, wysyłając na pierwszą linię poszczególne kompanie. I tak: kompania 5. wszedłszy w skład grupy kapitana Meraka, działała w obszarze Uchrynowa, staczając zaciętsze boje pod Sulimowem i Dołhobyczowem, 6. kompania wzmocniła grupę majora Bończy–Uzdowskiego, walczącą w obronie Włodzimierza Wołyńskiego i odznacza się w wypadzie na Wojnicę i w walkach we Włodzimierzu. W lutym 1919 zmienia ją kompania 7., która bierze udział w wypadzie na Iwanicze, a następnie pod dowództwem majora Lisa–Kuli – na Poryck. W tym okresie kompania 8. dozorowała przeprawy na Bugu, w okolicy Uściługa i Horodła. W kwietniu 1919 wszystkie kompanie ściągnięto do Włodzimierza Wołyńskiego. Od tej chwili II batalion 27 pp występuje w całości.
Rozkazem Naczelnego Wodza z 14 maja 1919 roku została powołana na obszarze Okręgu Generalnego Kielce w rejonie Częstochowy 7 Dywizja Piechoty. Dywizja w okresie wojny o granice funkcjonowała w składzie dwóch brygad piechoty, brygady kawalerii, pułku artylerii oraz służb. 27 pułk piechoty wspólnie z 11 pułkiem piechoty wchodził w skład XIV Brygady Piechoty.
W połowie maja 1919 oddziały polskie w Małopolsce Wschodniej i na Wołyniu podejmują działania zaczepne. II batalion, skierowany wraz z innymi oddziałami na Łuck odrzuca z drogi nieprzyjaciela i 16 maja zajmuje Łuck. Wchodził w tym czasie w skład Grupy generała Henryka Minkiewicza (Grupa operacyjna „Bug”). Stąd został skierowany do obszaru Brodów współdziałając w obronie tego miasta z grupą „Bug”. W jej składzie batalion przeprowadził w drugiej połowie czerwca manewr odwrotowy, a w zarządzonym niezwłocznie przeciwnatarciu powrócił na poprzednie pozycje.
12 sierpnia 1919 batalion ściągnięto z frontu i odesłano do Częstochowy, gdzie połączył się z pułkiem. Pod koniec sierpnia 1919 7 Dywizja Piechoty pełniła służbę ubezpieczeniową na Śląsku Cieszyńskim. Pierwszy i trzeci batalion pułku obsadził odcinek od Frysztatu do Dziedzic, a drugi batalion pozostawał w Skoczowie wykorzystując czas na reorganizację, uzupełnienie braków organizacyjnych i wyszkoleniowych. Na tym terenie pułk przebywał do połowy lutego 1920 roku, następnie wraca do koszar Zawady.
W grudniu 1919 batalion zapasowy pułku stacjonował w Częstochowie.
1 marca 1920 pułk przybył na front wschodni, a po krótkim pobycie w Zdołbunowie przyjechał do Zwiachla, gdzie w drugiej połowie marca, w obronie ruchowej przedmieścia, przeszedł swój chrzest ogniowy, jako całość. Następnie pułk zajął odcinek Czyżówka–Seredy, broniąc Zwiachla z kierunku północnego. Zadanie swoje rozwiązał pułk czynnie, przeprowadzając cały szereg wypadów.
W końcu kwietnia 1920 Naczelny Wódz, Marszałek Polski Józef Piłsudski, podjął działania mające na celu rozbicie wojsk radzieckich na Ukrainie i osiągnięcie linii Dniepru. 27 pułk piechoty osłaniając od południa 3 Armię generała Śmigłego–Rydza osiągnął obszar Skwiry stając tam w pozycji obronnej. W końcu maja front na Ukrainie ożywia się. Na przedpolu Skwiry i Szamrajówki wywiązują się przy współudziale 27 pułku piechoty walki, w których Polacy usiłują rozbić grupujące się oddziały jazdy Budionnego. Znaczniejsze boje stoczono w pierwszych dniach czerwca w wypadach na Tatarynówkę i Antonowo, gdzie żołnierz pułku świetnie dotrzymywał pola silnym zgrupowaniom jazdy Budionnego. 5 czerwca 1920 armia konna Budionnego uderza pod Samhorodkiem i przerwawszy front polski, dąży pośpiesznie w kierunku Żytomierza. Polacy rozpoczynają odwrót. 27 pułk piechoty maszerując przez Wasilków, Radomyśl, Borszczów, spotyka 14 czerwca wieczorem pod Torczynem, 4 Dywizję Jazdy rosyjskiej zagradzającą dalszą drogę odwrotu. Pułk będąc wówczas w straży przedniej XIV Brygady Piechoty, uderza niezwłocznie na nieprzyjaciela i rozbija go, biorąc bogatą zdobycz. Nazajutrz Rosjanie skupiają rozproszone oddziały i parokrotnie ścierają się z pułkiem, usiłując za wszelką cenę powstrzymać Polaków w dalszym marszu. Za każdym jednak razem ulegają, nie mogąc dotrzymać pola żołnierzom 27 pp.
Boje z jazdą Budionnego w obszarze Torczyna okryły 27 pp dobrze zasłużoną sławą. Dzień 15 czerwca, dzień patronki Matki Boskiej Nieustającej Pomocy, stał się dniem święta pułkowego. W dalszym odwrocie pułk zatrzymuje się w przejściowej obronie nad rzekami Usz i Uborć, a po ciężkim i krwawym boju pod Jwaczanami i Rudnią Radowelską, cofa się na Słucz i Stochód, po czym zatrzymuje się na linii górnego Bugu. Biorąc udział w osłonie koncentracji grupy manewrowej Naczelnego Wodza. 27 pułk piechoty bije się w składzie 7 Dywizji Piechoty w obszarze na wschód od Chełma, powstrzymując w ruchowej obronie oddziały 12 Armii Rosyjskiej. W pierwszych dniach września 1920 3 Armia Polska ruszyła znad Bugu do ofensywy. 27 pułk piechoty forsował Bug w Malczach i posuwał się w walkach na Kowel. Nieprzyjaciel nie stawiał na drodze poważniejszego oporu i w pościgu pułk dotarł do rzeki Stochód, a następnie nad rzekę Horyń. Tu zastało go zawieszenie broni, które kładło kres wojnie polsko–bolszewickiej 1919–1920. Tutaj pełnił służbę na linii demarkacyjnej do czasu ratyfikacji pokoju. W kwietniu 1921 roku pułk powrócił do Częstochowy.
Po zakończeniu walk na froncie wschodnim, w kwietniu 1921, dokonano podsumowania kampanii. 27 pułk piechoty poniósł wielkie straty: śmiercią walecznych zginęło 14 oficerów i 143 szeregowych, w bezimiennych mogiłach legło ponad 100 szeregowych. Rannych zostało 960 żołnierzy. Za wybitne czyny bojowe, za dzielność i męstwo w obliczu nieprzyjaciela srebrny krzyż Virtuti Militari V klasy otrzymało 35 żołnierzy, a Krzyż Walecznych 80 żołnierzy.
Zebrali też wiele pochwał ze strony najwyższego dowództwa armii. Na terenie operacyjnym pułk zdobył: parę tysięcy jeńców, 25 dział, 100 karabinów maszynowych, 12 samochodów pancernych.
12 października 1921 roku Józef Piłsudski niespodziewanie odwiedził Jasną Górę i wizytował miejsce stacjonowania 27 pułku piechoty. Wizytacja musiała wypaść nadzwyczaj dobrze, skoro niedługo po tym zapadła decyzja o udziale pułku w przyłączeniu Śląska do Polski. Rozkazem Ministra Spraw Wojskowych pułk został wcielony w skład Armii Śląskiej (dowódca gen. broni Stanisław Szeptycki) i 22 czerwca 1922, 27 pp otrzymał rozkaz (pokojowego) przejęcia z rąk niemieckich Tarnowskich Gór i okolic. W sierpniu 1922, po wykonaniu zadania pułk powrócił do Częstochowy.
Kawalerowie Virtuti Militari.
35 żołnierzy pułku zostało odznaczonych Krzyżem Srebrnym Orderu Wojennego Virtuti Militari za wojnę 1918–1920, a kolejnych 80 żołnierzy zostało odznaczonych Krzyżem Walecznych.
Pułk w okresie pokoju.
W okresie międzywojennym 27 pułk piechoty stacjonował na terenie Okręgu Korpusu Nr IV w garnizonie Częstochowa, w koszarach „Zawady” ul. gen. J. H. Dąbrowskiego (obecnie gmach główny Politechniki Częstochowskiej). Kadra batalionu zapasowego stacjonowała w Piotrkowie. Pułk wchodził w skład 7 Dywizji Piechoty.
W 1923 r. z inicjatywy kadry oficerskiej założono w Częstochowie Wojskowy Klub Sportowy 27 pp. Klub prowadził osiem sekcji, z których najważniejsza była lekkoatletyczna. WKS 27 pp był organizatorem licznych zawodów sportowych, wielokrotnie był gospodarzem rozgrywanych co roku mistrzostw lekkoatletycznych 7 Dywizji Piechoty. Obiektem sportowym klubu stał się wcześniejszy plac apelowy przy koszarach, obecnie Miejski Stadion Lekkoatletyczny w Częstochowie.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10–50 z 1930 roku, w Wojsku Polskim wprowadzono trzy typy pułków piechoty. 27 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Począwszy od roku szkolnego 1932/1933 w pułku prowadzono Dywizyjne Kursy Podchorążych Rezerwy Piechoty, prowadzone dla żołnierzy wszystkich pułków piechoty 7 Dywizji Piechoty.
W pułku zorganizowano też specjalną kompanię dla opóźnionych, która szkoliła rekrutów dla potrzeb całego DOK. Żołnierze ci wcześniej z różnych przyczyn opóźnili swoje stawiennictwo w macierzystej jednostce.
Symbole pułku.
Sztandar.
Żołnierze pierwszych kompanii pułku wychodzących w bój w 1918 pochodzili z powiatów częstochowskiego i wieluńskiego, dlatego nie należy się dziwić, że ludność tych powiatów ufundowała sztandar dla swojego pułku. Znakiem tego są wyhaftowane w rogach płachty sztandaru herby Częstochowy i Wielunia. W dwóch pozostałych rogach umieszczono datę powstania pułku i cyfrę numeru pułku, w środku widniał orzeł państwowy. Sztandar przekazany przez przedstawicieli ofiarodawców reprezentowanych przez Koło Polek 31 października 1921 Pierwszemu Marszałkowi Polski Józefowi Piłsudskiemu został następnie 13 listopada 1921 uroczyście wręczony przez Marszałka w Belwederze delegacji pułkowej. Uroczyste poświęcenie sztandaru na Jasnej Górze w Częstochowie w obecności Pierwszego Marszałka Polski Józefa Piłsudskiego i ponowne przekazanie go Pułkowi odbyły się 15 lutego 1922. Ten gest Marszałka (dwukrotne wręczanie sztandaru) został odebrany przez żołnierzy i społeczeństwo jako niespotykane wyróżnienie dla pułku za nieustępliwą walkę z Armią Konną Budionnego.
W czasie walk kampanii wrześniowej 1939 roku sztandar 27 pułku piechoty zaginął. Na krótko pojawił się w Częstochowie w 1945 roku. Zaginął ponownie w 1952 roku. Odnaleziony ponownie w Częstochowie w 1996 roku, został przekazany do Muzeum Wojska Polskiego w Warszawie.
Odznaka pamiątkowa.
23 kwietnia 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 27 pułku piechoty.
Odznaka o wymiarach 40 × 40 mm ma kształt krzyża maltańskiego w barwach piechoty, którego ramiona są połączone wieńcem laurowym. W środku na skrzyżowaniu dwóch mieczy znajduje się orzeł biały, trzymający w swych szponach tabliczkę z cyfrą pułku. Były dwie odmiany odznaki: oficerska i podoficerska. Odznakę wręczał dowódca pułku w dniu święta pułkowego. Wersja żołnierska – jednoczęściowa wykonana z tombaku srebrzonego i oksydowana. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 27 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie"

</doc>
<doc id="1199608" url="https://pl.wikipedia.org/wiki?curid=1199608" title="Homodontyzm">
Homodontyzm

Homodontyzm, uzębienie homodontyczne – termin anatomiczny określający sytuację, w której wszystkie zęby u danego gatunku zwierzęcia mają podobny kształt i wielkość. Jest to rodzaj uzębienia charakterystyczny dla ryb, płazów i gadów. Uzębienie ssaków jest w większości heterodontyczne, jedynie u zębowców i pancerników występują zęby o uproszczonej budowie – wtórnie homodontyczne. Liczba zębów u ssaków z uzębieniem homodontycznym może być duża i zmienna u poszczególnych osobników, u pancerników do 100, a u zębowców do 200 zębów.

</doc>
<doc id="1199611" url="https://pl.wikipedia.org/wiki?curid=1199611" title="32 Pułk Piechoty (II RP)">
32 Pułk Piechoty (II RP)

32 Pułk Piechoty (32 pp) – oddział piechoty Wojska Polskiego II RP.
Pułk stacjonował w Modlinie, a jego III batalion piechoty w Działdowie.
W kampanii wrześniowej 1939 walczył w składzie 8 Dywizji Piechoty (Armia „Modlin”).
W czasie mobilizacji pułk sformował cztery bataliony marszowe (IV–VII), które stanowiły załogę Twierdzy Modlin i wzięły udział w jej obronie.
Formowanie pułku.
W listopadzie 1918 roku z polecenia Rady Regencyjnej przybył do Dowództwa XII Okręgu Wojskowego w Ciechanowie pułkownik Jan Szyszkowski wraz z grupą oficerów w celu zorganizowania pułku. Początkowo komisje werbunkowe spotkały się z niechęcią obywateli. Dopiero po 11 listopada nastąpiło samorzutne rozbrajanie Niemców w obwodach okręgu (ciechanowskim, mławskim, pułtuskim, przasnyskim, sierpeckim, makowskim, lipnickim i rypińskim). Nowym organizatorem pułku został płk Milewski. Do pułku masowo wstępowali ochotnicy zorganizowani w POW. W ciągu kilku tygodni udało się zorganizować trzybatalionowy pułk. 15 grudnia została odprawiona w kościele garnizonowym Msza Św. a żołnierze złożyli ślubowanie: "„kraju ojczystego i dobra narodowego do ostatniej kropli krwi bronić”". Pod koniec grudnia dwie kompanie marszowe zostały wysłane na front małopolski. 13 stycznia 1919 I i II batalion, uzupełnione o dwie kompanie karabinów maszynowych i tabor, zostały przetransportowane w rejon Małkini i Czyżewa a stąd, po krótkim dalszym szkoleniu, w rejon Włodzimierza Wołyńskiego na front polsko-ukraiński. Pułk wszedł w skład Dywizji Litewsko-Białoruskiej a dowodził nim ppłk Jan Sandecki. W Ciechanowie pozostał zalążek III batalionu pod dowództwem mjr. Dąb-Biernackiego.
W grudniu 1919 batalion zapasowy pułku stacjonował w Warszawie.
Pułk w walkach o granice.
Swój chrzest ogniowy II batalion przeszedł 27 stycznia 1919 nad rzeką Ług w okolicach Włodzimierza, broniąc przedmościa we wsi Zimno. Nieprzyjaciel cofnął się w popłochu na odległość ponad 40 km. W tym czasie I batalion, będący dotychczas w odwodzie zajął Turzysk. 4 lutego, działając w grupie ppłk. Sandeckiego, pułk otrzymał rozkaz zajęcia stacji Kowel, po opuszczeniu jej przez oddziały niemieckie. Działając z Kowla na linii kolejowej Kowel – Hołoby, przy użyciu pociągu pancernego „Gwiazda Przewodnia”, w dniach od 5 lutego zdobył Hołoby, następnie Powórsk i dotarł do zachodniego brzegu Stochodu.
W nocy z 9 na 10 lutego II batalion zrobił wypad do Maniewicz, zajętych przez wojska sowieckie, zajął stację kolejową, zdobył kompletny pociąg sanitarny, olbrzymie składy i zapasy wojenne. Wywożenie materiałów trwało dzień i noc przez kilka dób. Nieprzyjaciel cofnął się do Czartoryska. I batalion będący w odwodzie, po zakończeniu operacji w Maniewiczach, obsadził Hołoby a w czasie wypadu na Świdniki i Perespę również zdobył wiele zapasów wojennych.
Wojska ukraińskie zagrożone z jednej strony przez wojska sowieckie, z drugiej przez II batalion nie podejmowały już żadnych akcji w tym rejonie i pozostały na wschodnim brzegu Styru. Z rozkazu gen. Babiańskiego obydwa bataliony połączyły się na odcinku Hołoby i od połowy kwietnia do połowy maja pełniły służbę czat. W związku z działaniem „grupy gen. Babiańskiego” w kierunku na Łuck, pułk (dalej w składzie dwóch batalionów) w brawurowym ataku z użyciem pociągu pancernego, zdobywał kolejno: Lubczę, Perespę i Rożyszcze. Stochód został całkowicie opanowany i ubezpieczony czatami. Na początku czerwca pułk został przesunięty pod Rafałówkę.
Otrzymał zadanie obrony przedmościa na Styrze, jedynej przeprawy przez rzekę na dużej przestrzeni. Zmieniające się bataliony utrzymały przedmoście co stanowiło podstawę do dalszych działań zaczepnych. W kolejnych dniach i miesiącach pułk wykonywał kolejne zadania: zdobył nieprzyjacielski tabor kolejowy w Połonnem, zajął prawie wszystkie miejscowości po obu stronach toru linii kolejowej Czartorysk – Antonówka, zdobył most kolejowy pod Antonówką oraz miejscowości położone nad Horyniem – Kryczylsk (gmina Stepań) i Stepań, po czym wycofał się w rejon Palicy. O utrzymanie stanowisk nad Horyniem i toru kolejowego do Sarn toczyły się jeszcze przez następne tygodnie wielokrotne potyczki z wojskami sowieckimi. W tym czasie przybyło uzupełnienie w postaci kompanii marszowych a dowództwo pułku objął ppłk Słupski. Po dalszych przegrupowaniach do 16 sierpnia zajmował pozycje nad Słuczą na południe od Sarn po czym został zluzowany i odszedł na odpoczynek do Zambrowa po trzech tygodniach został przetransportowany do Warszawy.
III batalion pułku, organizowany w Ciechanowie przez mjr. Dąb-Biernackiego, stał się w niedługim czasie silną jednostką bojową.
Przetransportowany do Warszawy, po trzymiesięcznym pobycie, w czasie którego pełnił służbę garnizonową, został przetransportowany w rejon Nadwórny z zadaniem osłony granicy. Pod koniec stycznia 1920 został wysłany do Wilna a po dwóch tygodniach dołączył do macierzystego pułku w Nowych Trokach.
Pułk wszedł w skład III Brygady 2 Dywizji Litewsko-Białoruskiej i skierowany został na linię demarkacyjną z Litwą.
Na początku marca został przerzucony na Polesie, nad dolny bieg Ptyczy i wszedł w skład 9 DP. W jej składzie brał udział w zwycięskim natarciu na Kalinkowicze a potem brał udział w wypadach na pozycje sowieckie aż po Owrucz. W pierwszej połowie maja dywizja, a z nią pułk, otrzymała zadanie osiągnięcia linii Dniepru. Począwszy od 7 maja do 11 maja rzeka została opanowana – III batalion osiągnął Horwal (miasteczko leżące przy ujściu Berezyny do Dniepru) a I batalion Beregową Słobodę, po czym pułk odszedł nad dolną Berezynę. 17 maja pułk został przetransportowany przez Baranowicze do Mińska. II batalion przydzielono do 2 DPLeg., zaś pozostałe bataliony do 4 DP. Od 22 maja do 4 czerwca te bataliony toczyły walki w rejonie pomiędzy Uszą (dopływ Berezyny) a miasteczkami Berezyna i Żarnówki. W tym czasie II batalion walczył na północ od Mińska, pomiędzy rzekami Cną (dopływ Hajny) i Berezyną, powstrzymując ataki nieprzyjaciela a po zlikwidowaniu jego ofensywy na Mińsk – przeszedł do miasta.
Po rozpoczęciu natarcia wojsk sowieckich na całym froncie południowym grupa poleska została zepchnięta w rejon Kolankowicz. Z rozkazu dowódcy 16 DP pułk zajął 30 czerwca stanowiska nad Ipą a 1 lipca nad Tremlą. W kolejnych dniach 16 DP została wycofana do starych okopów niemieckich z 1918. Pułk nie atakowany przez wroga, przez płonące lasy, bagna i trzęsawiska osiągnął 20 lipca okopy nad Kanałem Ogińskiego, pomiędzy Jeziorem Wygonowskiego a Telechanami. Trwał na tych stanowiskach do czasu otrzymania rozkazu wycofania się w rejon Motola i Chomska, gdzie 27 lipca został zluzowany i przetransportowany do Brześcia nad Bugiem.
Od 1 do 8 sierpnia walczył na linii Bugu, po czym na rozkaz dowódcy dywizji, prowadząc walki odwrotowe dotarł w rejon Dęblina. Pułk stanął nad Wieprzem pomiędzy Pogonowem a wsią Miłosze. Świtem 16 sierpnia, jako część odwodu 4 Armii pułk za 14 DP maszerował w kierunku Garwolina, potem Mińska Mazowieckiego, Łochowa, Małkini, Ostrowi Mazowieckiej – by 24 sierpnia dotrzeć do Ostrołęki. 2 września został przetransportowany do Terespola. Zajął odcinek nad Bugiem pomiędzy miejscowościami Kodeń i Szostaki i pozostał tam do 10 września a następnie wszedł w skład 14 DP i został przesunięty do Kamieńca Litewskiego.
Od 18 września, w kolejnych bojach zdobył Prużanę, Berezę Kartuską, Byteń i 30 września dotarł do Baranowicz. Brał wydatny udział w zdobyciu Słucka i do czasu zawarcia traktatu ryskiego bronił zdobytych rubieży.
W czasie działań bojowych pułk wziął do niewoli 2738 jeńców, zdobył urządzony pociąg pancerny, 2 pociągi towarowe załadowane amunicją, 8 dział, 99 ciężkich karabinów maszynowych, 7 ręcznych karabinów maszynowych, 277 koni, 1145 karabinów powtarzalnych oraz inny sprzęt wojskowy.
Pułk w okresie pokoju.
W okresie międzywojennym 32 pułk piechoty stacjonował na terenie Okręgu Korpusu Nr I w Twierdzy Modlin (III batalion był detaszowany w Działdowie). Wchodził w skład 8 Dywizji Piechoty.
11 listopada 1922 roku w Modlinie gen. Lucjan Żeligowski wręczył dowódcy pułku chorągiew ufundowaną przez społeczeństwo Ciechanowa.
1 sierpnia 1924 roku na poligonie rembertowskim, w czasie strzelania bojowego z niemieckiego miotacza granatów, na skutek przedwczesnego wybuchu pocisku zginął porucznik Karol Dawiskiba, dowódca plutonu broni towarzyszących w 1 kompanii ckm.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 11 listopada, jako datę święta pułkowego. Pułk obchodził swoje święto w rocznicę jego utworzenia w 1918 roku oraz rocznicę wręczenia chorągwi.
W 1928 roku został opublikowany "„Zarys historii wojennej”" pułku autorstwa porucznika Stanisława Franciszka Harasymowa.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 32 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb 3 batalionu strzelców CWP w Rembertowie.
Symbole pułkowe.
Sztandar/chorągiew.
Chorągiew została ofiarowana pułkowi przez miasto Ciechanów, a wręczenia jej w imieniu Naczelnego Wodza, 11 listopada 1922 w Modlinie dokonał generał broni Lucjan Żeligowski. Od 28 stycznia 1938 roku chorągiew pułkowa zaczęła być oficjalnie nazywana sztandarem. Obecnie sztandar znajduje się w zbiorach Instytucie Polskim i Muzeum im. gen. Sikorskiego w Londynie.
Odznaka pamiątkowa.
Odznaka według wzoru z 20 listopada 1921 roku nie została zatwierdzona. Odznaka o wymiarach 40x29 mm ma kształt krzyża z dłuższym dolnym ramieniem, emaliowanego w kolorze białym z granatowym obramowaniem. Na środek krzyża nałożony jest srebrny orzeł z tarczy herbowej województwa mazowieckiego. Na piersi orła granatowa tarcza z numerem „32”. Pionowe ramiona krzyża zdobi ornament barwy złotej w kształcie gałązki z liśćmi dębowymi. Na poziomych ramionach data powstania pułku „XI 18”. Odznaka oficerska - trzyczęściowa, wykonana w tombaku srebrzonym i złoconym, emaliowana. Tarcza z numerem łączona dwoma drutami. Na rewersie nazwisko grawera W. WABIŃSKI.
Żołnierze 32 pp.
Żołnierze 32 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199612" url="https://pl.wikipedia.org/wiki?curid=1199612" title="Minimal art">
Minimal art



</doc>
<doc id="1199616" url="https://pl.wikipedia.org/wiki?curid=1199616" title="Lista gwiazd w gwiazdozbiorze Wodnika">
Lista gwiazd w gwiazdozbiorze Wodnika

Zestawienie to zawiera gwiazdy w gwiazdozbiorze Wodnika do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1199617" url="https://pl.wikipedia.org/wiki?curid=1199617" title="Amerykańskie Towarzystwo Nauk Politycznych">
Amerykańskie Towarzystwo Nauk Politycznych

Amerykańskie Towarzystwo Nauk Politycznych, APSA (ang. "American Political Science Association") – towarzystwo naukowe założone w 1903 roku, zajmujące się naukami politycznymi. Jego siedziba znajduje się w Waszyngtonie.

</doc>
<doc id="1199618" url="https://pl.wikipedia.org/wiki?curid=1199618" title="Ademir da Guia">
Ademir da Guia

Ademir da Guia (ur. 3 kwietnia 1942 w Rio de Janeiro), brazylijski piłkarz, środkowy pomocnik. Długoletni zawodnik SE Palmeiras. Syn Domingosa.
Profesjonalną karierę zaczynał - jak ojciec - w Bangu AC. W Palmeiras grał w latach 1961-1977. W 1972 i 1973 zostawał mistrzem Brazylii, kilkakrotnie był mistrzem stanu (Campeonato Paulista). W reprezentacji Brazylii grał w latach 1965-1974. Podczas MŚ 74 wystąpił w tylko jednym spotkaniu, przegranym z Polską meczu o brązowy medal. Po zakończeniu kariery zawodniczej długo chorował. W latach 80. wycofał się z funkcjonowania w środowisku piłkarskim.
Był radnym w São Paulo. Obecnie pracuje jako trener amatorskich drużyn młodzieżowych.

</doc>
<doc id="1199620" url="https://pl.wikipedia.org/wiki?curid=1199620" title="Ulica Lipska w Zamościu">
Ulica Lipska w Zamościu

Ulica Lipska - jedna z głównych ulic Zamościa, która jest na całej długości jednojezdniowa. Przebiega nią DW849.
Historia.
Ulica ta powstała z końcem XVI wieku na usypanej grobli żdanowskiej. Od tego czasu była drogą wylotową, a jej przebieg sprawiał, iż łączyła podmiejskie miejscowości Skokówkę i Żdanów z Zamościem.
Nazwa.
Ulica ta otrzymała nazwę z końcem lat 20. XX wieku i obowiązuje do dziś. Jedynie od 1991 roku jej krótki odcinek na północ od ronda do skrzyżowania z ulicami Partyzantów i Odrodzenia (wówczas jeszcze nie połączony z tymi ulicami) został zmieniony pod obecną nazwę ul. Orląt Lwowskich.
Obecnie.
Obecnie jest to ulica, która ciągnie się głównie przy niezabudowanych terenach, zwłaszcza na południe od mostu na Łabuńce w kierunku granicy miasta - do tego miejsca po obu stronach ulicy skupia się jednorodzinna zabudowa mieszkalna, w niewielkim stopniu także bliżej samej granicy. Ze względu na jej położenie między płynącą (po zachodniej stronie), niemal na całej długości równolegle, rzeką Topornicą, a terenami niezabudowanymi (głównie łąki i ogrody działkowe, zwłaszcza po wschodniej stronie) jest tu niewiele ważniejszych obiektów usługowych i publicznych, poza sklepami Biedronka, PSS Społem, zajazdem „Orzeł” oraz punktami motoryzacyjnymi. Od wspomnianego mostu po granicę miasta dostępny jest chodnik ze ścieżką rowerową.

</doc>
<doc id="1199622" url="https://pl.wikipedia.org/wiki?curid=1199622" title="Kompleks Taurydów">
Kompleks Taurydów

Kompleks Taurydów – duża grupa 4 rojów meteorów pochodząca od jednego macierzystego obiektu, jakim jest Kometa Enckego oraz ciał powstałych w wyniku wyrzutu materii z tej komety.
Grupa rojów wchodzących w skład kompleksu jest aktywna w październiku i listopadzie. Zalicza się do niej: Październikowe Arietidy, Południowe Taurydy, Północne Taurydy oraz Chi Orionidy.
Od 1940 roku podejmowane są badania mające na celu dokładne wyznaczenie radiantów rojów należących do kompleksu. Głównym źródłem całej grupy Taurydów jest kometa Enckego. Według badań obserwacji fotograficznych i obliczeń Freda Whipple'a, około 4700 lat temu nastąpił wyrzut materii z komety. Roje mogą pochodzić też od obiektu, który 1500 lat temu oddzielił się od komety, zostawiając strumień materii meteorytowej zaliczany dziś do Kompleksu Taurydów. Wśród obiektów mogących być pozostałością po tamtych wydarzeniach wymienia się planetoidy (2201) Oljato i 2004 TG10.

</doc>
<doc id="1199623" url="https://pl.wikipedia.org/wiki?curid=1199623" title="Innkreis Autobahn">
Innkreis Autobahn

Autostrada A8 (niem. "Autobahn A8" lub "Innkreis Autobahn") – autostrada w Austrii w ciągu trasy europejskiej E56 oraz na długości kilkunastu kilometrów także trasy E552.
Autostrada jest kontynuacją biegnącej z południa Austrii od Grazu autostrady A9. Dodatkowo dzięki Autostradzie A25 stanowi dogodną drogę dojazdu z Linzu oraz wschodniej i południowej Austrii do północnych Niemiec.

</doc>
<doc id="1199627" url="https://pl.wikipedia.org/wiki?curid=1199627" title="Beta Aquarii">
Beta Aquarii



</doc>
<doc id="1199628" url="https://pl.wikipedia.org/wiki?curid=1199628" title="Artiomowskij">
Artiomowskij

Artiomowskij (ros. Артёмовский) – miasto w Rosji, w obwodzie swierdłowskim. Centrum administracyjne rejonu artiomowskiego. Powstał jako osada "Jegorszino". Prawa miejskie otrzymał w 1938 roku wraz ze zmianą nazwy na Artiomowskij (od imienia rewolucjonisty Artioma Siergiejewa).
Położone na wschodnim stoku Środkowego Uralu nad rzeką Bobrowka, prawym dopływie Irbitu.
Odległość do Jekaterynburga 97 km po prostej lub 117 km drogami. Średnia wysokość n.p.m. – 180 metrów.

</doc>
<doc id="1199629" url="https://pl.wikipedia.org/wiki?curid=1199629" title="Alpha Aquarii">
Alpha Aquarii



</doc>
<doc id="1199630" url="https://pl.wikipedia.org/wiki?curid=1199630" title="Michaël Chrétien">
Michaël Chrétien

Michaël Chrétien Basser (ur. 10 lipca 1984 w Nancy) – piłkarz marokański grający na pozycji prawego obrońcy. Posiada także obywatelstwo francuskie.
Kariera klubowa.
Chrétien urodził się w Nancy w rodzinie marokańskich emigrantów. Pierwsze piłkarskie kroki stawiał w zespole AS Nancy. Początkowo występował w rezerwach klubu w Championnat de France Amateurs, amatorskiej lidze francuskiej. W 2002 roku zadebiutował w Ligue 2 i od czasu debiutu coraz częściej pojawiał się w wyjściowej jedenastce, a już w sezonie 2003/2004 był podstawowym obrońcą w jedenastce Nancy. W sezonie 2004/2005 Nancy po 5 latach powróciło w szeregi Ligue 1. W ekstraklasie Zerka zadebiutował 30 lipca 2005 w przegranym 0:1 domowym meczu z AS Monaco i w debiucie otrzymał czerwoną katkę. W lutowym meczu z AS Saint-Étienne (2:0) zdobył pierwszego gola w ekstraklasie. W 2006 roku zajął z Nancy 12. pozycję w Ligue 1 oraz zdobył Puchar Ligi Francuskiej. W sezonie 2006/2007 wystąpił z Nancy w Pucharze UEFA, a w lidze ASN zajęło 13. miejsce.
w 2011 roku odszedł z Nancy do Bursasporu.
Kariera reprezentacyjna.
W reprezentacji Maroka Chrétien zadebiutował 16 listopada 2007 w zremisowanym 2:2 towarzyskim meczu z Francją. W 2008 roku został powołany przez Henriego Michela do kadry na Puchar Narodów Afryki 2008.

</doc>
<doc id="1199632" url="https://pl.wikipedia.org/wiki?curid=1199632" title="Michael Chretien">
Michael Chretien



</doc>
<doc id="1199635" url="https://pl.wikipedia.org/wiki?curid=1199635" title="Black Metal ist Krieg">
Black Metal ist Krieg

Black Metal ist Krieg (niem. Black metal jest wojną) - studyjny album niemieckiego jednoosobowego projektu Nargaroth. Wyrażenie „Black Metal ist Krieg” jest często parodiowane.
Na okładce znajduje się fotografia jedynego członka Nargaroth, René „Kanwulf” Wagnera, która przypomina jedno ze zdjęć słynnego Varga Vikernesa.
Kanwulf chciał, aby ten materiał był pewnego rodzaju „hołdem” dla black metalu. Prócz coverów znanych blackmetalowych zespołów na albumie można usłyszeć piosenki poświęcone historii gatunku oraz legendarnym muzykom.

</doc>
<doc id="1199636" url="https://pl.wikipedia.org/wiki?curid=1199636" title="An Economic Interpretation of the Constitution of the United States">
An Economic Interpretation of the Constitution of the United States

An Economic Interpretation of the Constitution of the United States (dosł. "Ekonomiczna interpretacja Konstytucji Stanów Zjednoczonych") to książka autorstwa Charlesa A. Bearda wydana w 1913 roku zawierająca analizę tła ekonomicznego powstania amerykańskiej Konstytucji.

</doc>
<doc id="1199637" url="https://pl.wikipedia.org/wiki?curid=1199637" title="Tlingit">
Tlingit

Tlingit – plemię Indian Ameryki Północnej. Sami określają swoje plemię nazwą "Lingit" – co w języku tlingit oznacza tyle, co „ludzie”. Rosyjska nazwa "Kołoszy" i jej odpowiednik niemiecki – "Koulischen" – występuje w starszych opracowaniach. Tlingici to plemię, które wytworzyło złożoną kulturę myśliwsko-zbieracką w rejonie Alaski południowo-wschodniej oraz Archipelagu Aleksandra.
Język tlingit jest bardzo znany nie tylko ze względu na swoją złożoność gramatyczną i leksykalną, ale także ze względu na stosowanie pewnych fonemów, praktycznie nieużywanych w żadnym innym języku.

</doc>
<doc id="1199638" url="https://pl.wikipedia.org/wiki?curid=1199638" title="Gloucester">
Gloucester

Gloucester (wym. ) – miasto w Wielkiej Brytanii (Anglia), ośrodek administracyjny hrabstwa Gloucestershire. Miasto sytuowane w dolinie rzeki Severn około 180 km na zachód od Londynu, port nad rzeką Severn, połączony kanałem żeglownym Gloucester-Sharpness (długość 26 km) z jej estuarium. Około 123 tys. mieszkańców (2001 r.).
Historia.
Gloucester za czasów rzymskich było znane jako Glevum (albo Colonia Nervia Glevensium) i wchodziło w skład rzymskiej prowincji Brytania. Założone zostało około roku 48 roku n.e. jako centrum handlowe. Początkowo zbudowano tam rzymski fort, który dwadzieścia lat później został zastąpiony przez fortecę. Wokół fortyfikacji wyrosło miasto, któremu cesarz Nerwa nadał status kolonii w 97 roku. Mieszkali tu głównie emerytowani legioniści, którzy jednocześnie byli posiadaczami gruntów wokół miasta. W szczytowym okresie swojego rozwoju Glevum miało około 7 tysięcy mieszkańców. Do dzisiaj pozostało wiele zabytków świadczących o rzymskim okresie w historii Gloucester. Pozostałości rzymskiej bramy można oglądać przy ulicy Eastgate, a same ulice Northgate, Southgate, Eastgate i Westgate nadal znajdują się w tych samych miejscach co ich rzymskie odpowiedniki. Ponadto wiele obiektów z czasów rzymskich można oglądać w lokalnym Muzeum Miejskim w Gloucester.
Zabytki.
Wśród interesujących zabytków wymienić należy:
Miasto jest siedzibą profesjonalnego klubu rugby – Gloucester Rugby.
Dzielnice.
Abbeydale, Abbeymead, Barnwood, Barton and Tredworth, Brockworth, Coney Hill, Elmbridge, Hartpury, Hempsted, Hucclecote, Kingsholm, Linden, Longlevens, Matson, Podsmead, Robinswood, St Pauls, Tuffley, Quedgeley, Wotton, Westgate, White City

</doc>
<doc id="1199640" url="https://pl.wikipedia.org/wiki?curid=1199640" title="Kwas kaprynowy">
Kwas kaprynowy



</doc>
<doc id="1199642" url="https://pl.wikipedia.org/wiki?curid=1199642" title="Stanisław Betlej">
Stanisław Betlej

Stanisław Ludwik Betlej ps. „Lampart” (ur. 19 sierpnia 1910 w Męcince k. Jedlicza, zm. 22 kwietnia 1945 pod Boxbergiem) – polski żołnierz, kapitan piechoty Wojska Polskiego.
Życiorys.
W okresie od sierpnia 1931 do czerwca 1932 odbył obowiązkową jednoroczną służbę wojskową w ramach, której ukończył Szkołę Podchorążych Rezerwy i odbył praktykę w 48 pułku piechoty w Stanisławowie na stanowisku dowódcy plutonu ciężkich karabinów maszynowych. Pod koniec września 1932 rozpoczął naukę w Szkole Podchorążych Piechoty w Komorowie. 4 sierpnia 1934 został mianowany podporucznikiem ze starszeństwem z dniem 15 sierpnia 1934 i 81. lokatą w korpusie oficerów piechoty oraz przydzielony do 6 pułku Strzelców Podhalańskich w Samborze i wyznaczony na stanowisko dowódcy plutonu. W 1938 awansował na porucznika. Według stanu z marca 1939 był dowódcą plutonu przeciwpancernego
W czasie kampanii wrześniowej 1939 dowodził kompanią przeciwpancerną 6 pułku Strzelców Podhalańskich. W 1940 został członkiem Związku Walki Zbrojnej i przyjął pseudonim „Lampart”. Dwa lata później został komendantem placówki AK w Jedliczu kryptonim „Jaśmin”. W 1943 został przeniesiony do Komendy Obwodu AK w Krośnie i wyznaczony na stanowisko oficera do spraw wyszkolenia. Latem 1944 r., w czasie akcji „Burza”, walczył w składzie oddziału dyspozycyjnego Komendy Obwodu AK Krosno. Dowodził w tym oddziale III plutonem OP-15 broniącym Rzeczpospolitą Iwonicką.
28 września 1944 w Rzeszowie zgłosił się do służby w Wojsku Polskim i został wyznaczony na stanowisko dowódcy 2 batalionu 27 pułku piechoty. Od stycznia do połowy kwietnia 1945 z dywizją kpt. Betlej wykonał marsz dofrontowy. 17 kwietnia 1945 wraz z innymi jednostkami 2 Armii WP wziął udział w walkach nad Nysą Łużycką i Sprewą. Poległ 22 kwietnia 1945 bohaterską śmiercią w ataku na bunkier niemiecki nad rzeką pod Boxbergiem. Pochowany na cmentarzu w Jedliczu. Pośmiertnie został odznaczony Orderem Krzyża Grunwaldu III klasy.
Upamiętnienie.
30 sierpnia 1983 Minister Obrony Narodowej nadał imię kapitana 27 pułkowi zmechanizowanemu w Kłodzku.
8 maja 1985, w ramach obchodów 40 rocznicy zwycięstwa nad faszyzmem, Szkoła Podstawowa nr 10 w Krośnie otrzymała imię kpt. Stanisława Betleja. W tej szkole odsłonięto wtedy tablicę upamiętniającą S. Betleja.
Jego imieniem nazwano również jedną z ulic w Krośnie, Lwówku Śląskimi, Mirsku (powiat lwówecki) oraz w Rzeszowie.
Zespół Szkół w Przewozie i Szkoła Podstawowa nr 3 w Kłodzku otrzymały imię kpt. Stanisława Betleja.

</doc>
<doc id="1199648" url="https://pl.wikipedia.org/wiki?curid=1199648" title="Renaldo and the Loaf">
Renaldo and the Loaf

Renaldo and the Loaf – brytyjski zespół muzyczny aktywny przede wszystkim w okresie późnych lat 70. i 80. XX wieku, w skład którego wchodzili patolog David Janssen (znany także pod pseudonimem „Ted The Loaf”) oraz architekt Brian Pool (którego pseudonim artystyczny brzmiał „Renaldo Malpractice”). 
Historia.
. Do swojego nietypowego brzmienia doszli poprzez wieloletnie eksperymenty muzyczne w skład których wchodziły między innymi gra na rozstrojonych lub przestrojonych instrumentach (głównie akustycznych) oraz manipulacje efektami dźwiękowymi i sposobami zapisu swoich kompozycji. Zespół wydał cztery pełnometrażowe albumy, jedną kompilację oraz wiele taśm demo i utworów wydanych na składankach. Największą sławę przyniosła im płyta nagrana w 1983 wspólnie z amerykańskim awangardowym kwartetem The Residents (którzy wraz ze swoją wytwórnią płytową Ralph Records odpowiedzialni są za odkrycie zespołu, który podrzucił swoją taśmę demo do siedziby wytwórni podczas krótkiego pobytu w San Francisco).
Ostatnią kompozycją nagraną przed zawieszeniem działalności zespołu była utrzymana w szantowym klimacie piosenka zatytułowana "Haul on the Bowline", która ukazała się na wydanej w Ralphie kompilacji artystów związanych z wytwórnią. W latach 90' Brian Pool udzielił się gościnnie na kilku płytach, zaś Janssen praktycznie wycofał się z życia artystycznego.
W 2006 roku zespół ogłosił powrót do nagrywania i koncertowania.

</doc>
<doc id="1199649" url="https://pl.wikipedia.org/wiki?curid=1199649" title="Biuro ds. Korporacji">
Biuro ds. Korporacji

Biuro ds. Korporacji (ang. "Bureau of Corporation") - amerykańska instytucja rządowa utworzona w 1903 roku w ramach Departamentu Pracy i Handlu.

</doc>
<doc id="1199658" url="https://pl.wikipedia.org/wiki?curid=1199658" title="Uczciwy ład">
Uczciwy ład

Uczciwy ład (ang. "Square Deal") - określenie Theodore'a Roosevelta, prezydenta Stanów Zjednoczonych, i jego zwolenników użyte po raz pierwszy w czasie kampanii wyborczej w 1904 roku. Pod tym określeniem rozumiano jego koncepcję polityki wewnętrznej i starań o zmianę relacji między korporacjami a społeczeństwem.

</doc>
<doc id="1199661" url="https://pl.wikipedia.org/wiki?curid=1199661" title="Jastrzębiec przewiertniowaty">
Jastrzębiec przewiertniowaty

Jastrzębiec przewiertniowaty ("Hieracium bupleuroides" C. C. Gmel.) – gatunek rośliny z rodziny astrowatych. W Polsce gatunek rzadki; rośnie tylko w Tatrach i Pieninach.
Biologia i ekologia.
Bylina, hemikryptofit. Rośnie na skałach wapiennych. Kwitnie w lipcu i sierpniu. Gatunek charakterystyczny zespołu "Carici sempervirentis-Festucetum tatrae".
Zmienność.
Gatunek zróżnicowany na kilkanaście podgatunków:
Ochrona.
Roślina umieszczona na Czerwonej liście roślin i grzybów Polski (2006) w grupie roślin rzadkich (kategoria zagrożenia: R).

</doc>
<doc id="1199663" url="https://pl.wikipedia.org/wiki?curid=1199663" title="Ustawa Elkinsa">
Ustawa Elkinsa

Ustawa Elkinsa (ang. Elkins Act) - amerykańska ustawa z 1903 roku. Nałożyła na spółki kolejowe zakaz udzielania rabatów wybranym klientom.

</doc>
<doc id="1199665" url="https://pl.wikipedia.org/wiki?curid=1199665" title="Ustawa Hepburna">
Ustawa Hepburna

Ustawa Hepburna (ang. Hepburn Act) – amerykańska ustawa z 1906 roku. Na jej mocy wszystkie sprawy dotyczące taryf przewozowych zostały oddane w ręce Międzystanowej Komisji ds. Handlu. Pociągnęło to za sobą spadek wartości akcji spółek kolejowych. Pomiędzy wrześniem 1906 r. a marcem 1907 r. rynek akcji stracił na wartości 7,7%. Pomiędzy 9 i 26 marca akcje spadły o kolejne 9,8% (marcowe spadki są czasem określane mianem „paniki bogacza”). Ustawa ta wpłynęła na panikę bankową z 1907 roku.

</doc>
<doc id="1199667" url="https://pl.wikipedia.org/wiki?curid=1199667" title="Bartłomiej Groicki">
Bartłomiej Groicki

Bartłomiej Groicki (ur. 1519 lub 1534 r. w Rzeszowie; zm. w 1605 r. w Krakowie) – mieszczanin krakowski, znawca praw stosowanych w państwie polskim ("Speculo Saxonum", "Iure Municipali", "Statutu Koronnego") i za granicą (Constitutio Criminalis Carolina) oraz propagator i tłumacz tych praw z łaciny na język polski.
Życiorys.
Prawdopodobnie absolwent Akademii Krakowskiej – był w dobrych stosunkach z Decjuszem. Około 1550 roku był nauczycielem dzieci rajcy krakowskiego Erazma Bancka. W latach 1567-1573 pełnił funkcję pisarza w królewskiej komorze celnej Krakowa. Przed 1567 i od 1573 r. był pisarzem w Sądzie Wyższym Prawa Niemieckiego w Krakowie. Okresowo pełnił też funkcję podwójta.
W wolnych chwilach przekładał poezję, a być może pisał również własne wiersze. W 1559 r. wydał kancjonał "Pieśni duchowne człowieka", gdzie oprócz własnych przekładów zamieścił utwory M. Reja oraz A. Trzecieskiego. Wiele pochodzących z tego kancjonału utworów, wykorzystano w późniejszym czasie w różnych protestanckich śpiewnikach. Sam kancjonał zaginął.
Dzieła prawnicze.
W 1567 r. w jednym tomie ukazały się: "Postępek sądów...", "Artykuły prawa..." oraz "Porządek sądów..." jako "Tytuły prawa majdeburskiego". Do tego wydania, za namową Decjusza, Groicki dołączył "Rejestr do Porządku i do Artykułów prawa majdeburskiego i cesarskiego". W "Rejestrze ..." zamieścił indeks wyrazów używanych w praktyce sądowej (z numerami stron dla łatwego znalezienia) oraz rejestr specjalistycznych wyrażeń prawniczych, występujących w prawach bez żadnego objaśnienia. Można więc w rejestrze dowiedzieć się jak rozumieć takie pojęcia jak: burgrabska wina, "Crimen laesse majestatis", "Famosi libelli", hipoteka a oprócz tego znajdują się tam pewne dodatkowe informacje rozszerzające pierwotną treść o nowe przypadki prawne.
"Obrona ..." składa się z ośmiu ksiąg dzielących się na rozdziały. Przed każdym rozdziałem jest numerowany spis jego treści. Numery ze spisu odpowiadają numerom wypisanym na marginesie stron następnych i umieszczone są na wysokości akapitu zaczynającego kolejną kwestię prawną. Na końcu Obrony ... znajduje się regestr, czyli indeks ułożony alfabetycznie tematami ze stroną i odpowiednim numerem z marginesu, umożliwiający szybkie znalezienie tematu. Było to wielce kunsztowne i wygodne w użyciu wydanie, jednak z niewiadomych powodów nie znalazło uznania u czytelników i pozostało jedynym aż do 1958 r.
Wewnątrz znajduje się jeszcze jeden dodatek:
Jest to wyciąg z prawa ziemskiego. Umieszczenie go autor uzasadnia tym że wielu szlachciców bierze za żony mieszczanki, znające jedynie prawo miejskie. Te zostając wdowami nie bardzo potrafią się znaleźć w przepisach dotyczących szlachty i prawidłowo zabezpieczyć byt swój i dzieci.
"Obrona sierot i wdów" została dedykowana Zygmuntowi III, nieprzypadkiem. Jak wynika z obu wstępów, pisanych do wydania przez autora i jego synów, Groicki na odchodnym z Komory Celnej Krakowa dostał od króla Zygmunta III, w wyniku rekomendacji podskarbiego koronnego Jana Dulskiego, oraz Pan Jacynkta Młodziejowskiego z Młodziejowic – podskarbiego nadwornego, dożywotni zapis dziesięciu grzywien, wypłacanych co kwartał. Ponieważ na żywności rodzinie Groickich nie zbywało a brać za darmo pieniędzy nie chcieli więc Bartłomiej Groicki postanowił napisać kolejną książkę. "... polskim językiem, ku pożytku Polakom, co się łacińskim nie bawią, ile mi Pan Bóg z daru swojego świętego użyczyć raczył, com rozumiał być potrzebnego ojczyźnie swojej miłej, podał."
Pozostałe prace Groickiego wielokrotnie wznawiano a jeszcze w połowie XVIII w. były podstawą kodyfikacji praw dla Ukrainy, zarządzonej przez Piotra II. Mimo że formalnie nie były oficjalnymi kodeksami prawa tak były traktowane i na podstawie ich treści w wielu miejscach wydawano wyroki nawet jeszcze w XVIII w.
Podobnie jak Jan Ostroróg, również Groicki postulował aby zamiast określenia "prawo niemieckie" używać w Polsce określenia "prawo cywilne" a to dlatego że prawo to jest powszechnie stosowane a ponadto jest znacznie przerobione i dostosowane do zwyczajów polskich. Jak deklaruje Groicki we wstępie do "Artykuły prawa" ... tłumaczeń dokonał aby prawo mogło być realizowane także w małych miasteczkach, gdzie o znajomość łaciny trudno a odpowiedzialni za pilnowanie porządku (także panowie w swoich dobrach) mogli sądzić zgodnie z prawem a to oznacza sprawiedliwie.
Groicki stale domagał się i czynił wszystko, aby prawo w Polsce było powszechnie dostępne a więc pisane w j. polskim. We wstępie do wydania z roku 1567 pisze:
"...gdzie praw własnym językiem spisanych nie masz, prokuratorowie nie tak się sprawiedliwości domawiają, jako prawo pokazuje, ale jako wedle głowy swojej czują..." a w "Postępku..." pisze: "Bo jako nie grzech złego stracić, aby nie szkodził dobrym, tak niewinnego wszetecznie stracić wielki grzech jest."
Groicki pisał wyłącznie po polsku a rozpowszechnienie rodzimego języka w wymiarze sprawiedliwości uzasadniał "nierozumnym" [tzn. niezrozumiałym] "językiem do ludu mówić nic inszego jest, jedno próżno słowa na nich puszczać a prawie się błaznem ukazować."

</doc>
<doc id="1199668" url="https://pl.wikipedia.org/wiki?curid=1199668" title="Marek Magierowski">
Marek Magierowski

Marek Grzegorz Magierowski (ur. 12 lutego 1971 w Bystrzycy Kłodzkiej) – polski dziennikarz, dyplomata i polityk. 
Z wykształcenia hispanista. W latach 2015–2017 dyrektor Biura Prasowego Kancelarii Prezydenta Rzeczypospolitej Polskiej, w latach 2017–2018 podsekretarz stanu w Ministerstwie Spraw Zagranicznych. W latach 2018–2021 ambasador RP w Izraelu. Od 2021 ambasador w Stanach Zjednoczonych.
Życiorys.
Wykształcenie.
Marek Magierowski maturę zdał w Liceum Ogólnokształcącym im. Powstańców Śląskich w Bystrzycy Kłodzkiej. W 1994 ukończył studia hispanistyczne na Uniwersytecie im. Adama Mickiewicza w Poznaniu. Pracę magisterską napisał o Camilo José Celi.
Kariera dziennikarska.
Karierę dziennikarską rozpoczynał w „Najwyższym Czasie” i „Gazecie Poznańskiej”, następnie pracował w poznańskim oddziale „Gazety Wyborczej”. W latach 1995–2001 był dziennikarzem „Gazety Wyborczej”. Od 2001 kierował działem zagranicznym, później działem biznesowym w tygodniku „Newsweek Polska”, następnie był zastępcą redaktora naczelnego tygodnika „Forum”. W latach 2006–2011 był zastępcą redaktora naczelnego w „Rzeczpospolitej”. Od stycznia 2013 do września 2015 był publicystą tygodnika „Do Rzeczy”. Swoje felietony publikował w miesięczniku „W drodze” i „Przewodniku Katolickim”. Od września 2014 przez rok współprowadził audycję „Ekonomia raport” w Telewizji Republika. Magierowski był laureatem nagrody im. Krzysztofa Dzierżawskiego (2007) oraz nominowany do Nagrody im. Dariusza Fikusa.
Jest autorem książki "Zmęczona. Rzecz o kryzysie Europy Zachodniej" (2013).
Kariera polityczno-dyplomatyczna.
We wrześniu 2015 zrezygnował z pracy w tygodniku „Do Rzeczy” i przeszedł do Kancelarii Prezydenta RP Andrzeja Dudy, gdzie został zatrudniony jako ekspert ds. dyplomacji publicznej, a 1 grudnia 2015 został dyrektorem biura prasowego, zastępując na tym stanowisku Katarzynę Adamiak-Sroczyńską. 5 maja 2017 złożył rezygnację z zajmowanego stanowiska, która tego samego dnia została przyjęta. 24 maja 2017 został powołany na podsekretarza stanu w Ministerstwie Spraw Zagranicznych ds. dyplomacji ekonomicznej, polityki amerykańskiej i azjatyckiej. 1 czerwca 2018 odwołany z tego stanowiska. 25 czerwca 2018 objął stanowisko ambasadora Polski w Izraelu. Kadencję zakończył faktycznie w sierpniu 2021, a formalnie 7 listopada 2021. Miesiąc wcześniej, 6 października 2021, został zaakceptowany przez sejmową Komisję Spraw Zagranicznych na ambasadora w Stanach Zjednoczonych. 3 listopada został mianowany ambasadorem, akredytowanym także na Bahamach. Stanowisko w Waszyngtonie objął 23 listopada 2021. W 2022 został laureatem nagrody Ministra Spraw Zagranicznych Amicus Oeconomiae 2022 za wkład w promocję polskiej gospodarki i wsparcie polskiego biznesu.
Życie prywatne.
Marek Magierowski zna płynnie: angielski, francuski, niemiecki, hiszpański, włoski, portugalski, kataloński oraz hebrajski. Żonaty z Anną z domu Ornatowską. Mają dwójkę dzieci.
W 2020 otrzymał honorowe obywatelstwo Bystrzycy Kłodzkiej.

</doc>
<doc id="1199669" url="https://pl.wikipedia.org/wiki?curid=1199669" title="Jan Sobieszczański">
Jan Sobieszczański

Jan Tomasz Sobieszczański (ur. 1861 w guberni piotrkowskiej, zm. 19 marca 1903 w Warszawie) – prawnik polski, szachista, działacz i prezes Warszawskiego Towarzystwa Zwolenników Gry Szachowej.
Urodzony w rodzinie ziemiańskiej, w 1881 ukończył gimnazjum w Piotrkowie i przybył do Warszawy, gdzie rozpoczął studia prawnicze na Cesarskim Uniwersytecie Warszawskim. Z dyplomem uniwersyteckim pracował w prokuraturze Królestwa Polskiego, ciesząc się uznaniem jako specjalista prawa cywilnego.
Od lat 90. XIX wieku Sobieszczański aktywnie uczestniczył w życiu szachowym Warszawy. Był stałym bywalcem lokali szachowych, gdzie chętnie grywał partie towarzyskie na umowne stawki. Przez krótki czas redagował kącik szachowy "Kuriera Porannego". W 1897 zajął dzielone II-III miejsce w czwartych mistrzostwach Warszawy. Miał na koncie zwycięstwa z wieloma silnymi warszawskimi szachistami, m.in. Janem Taubenhausem. Ze współczesnych sobie rywali w Warszawie nie zdołał jedynie pokonać Szymona Winawera. W 1901 wygrał z goszczącym w Warszawie młodym Ossipem Bernsteinem, późniejszym francuskim arcymistrzem.
Sobieszczański należał do grona inicjatorów powołania Warszawskiego Towarzystwa Zwolenników Gry Szachowej. Brał udział w opracowaniu jego statutu i regulaminów turniejowych, a po oficjalnym rozpoczęciu działalności przez Towarzystwo rozegrał w listopadzie 1899 w lokalu na Krakowskim Przedmieściu inauguracyjną partię, w której jego przeciwnikiem był inny działacz, kupiec rolniczy Kazimierz Wasilewski. Sobieszczański pełnił wielokrotnie obowiązki sędziego imprez organizowanych przez Towarzystwo, a w 1901 zastąpił Józefa Żabińskiego na stanowisku prezesa; Żabiński ponownie stanął na czele Towarzystwa po śmierci Sobieszczańskiego w marcu 1903. 

</doc>
<doc id="1199670" url="https://pl.wikipedia.org/wiki?curid=1199670" title="Ustawa o czystości żywności i leków">
Ustawa o czystości żywności i leków

Ustawa o czystości żywności i leków (ang. "Pure Food and Drug Act") - amerykańska ustawa z 1906 roku. Jej uchwalenie było związane ze wskazywaną przez demaskatorów złą jakością znajdujących się na rynku produktów spożywczych oraz leków.

</doc>
<doc id="1199671" url="https://pl.wikipedia.org/wiki?curid=1199671" title="Ylljet Aliçka">
Ylljet Aliçka

Ylljet Aliçka (ur. 23 czerwca 1951 w Tiranie) – albański pisarz, scenarzysta filmowy, dyplomata.
Życiorys.
Jest synem lekarza. W 1974 roku ukończył studia na Wydziale Matematyczno-Przyrodniczym na Uniwersytecie w Tiranie. Po ukończeniu studiów pracował jako nauczyciel przedmiotów ścisłych w górskich wioskach w rejonie Mati. W latach 1983–1992 pracował w Wydawnictwie Podręczników Szkolnych, gdzie przygotowywał programy i podręczniki szkolne z biologii, chemii i matematyki. W 1989 r. doktoryzował się z psychologii. Rok później wyjechał na stypendium na Uniwersytet Stendhala w Grenoble. W latach 1992–1997 pracował w Ministerstwie Kultury, Młodzieży i Sportu. Od 1997 r. pracował jako doradca prasowy w przedstawicielstwie Komisji Europejskiej w Tiranie. W 2007 mianowany ambasadorem pełnomocnym i nadzwyczajnym Republiki Albanii we Francji, akredytowanym także w Portugalii i w Monako. W latach 2008–2013 pełnił funkcję ambasadora Albanii przy UNESCO. W 2016 uzyskał tytuł profesora.
Twórczość pisarską rozpoczął późno, w wieku 45 lat, publikując tomik "Tregime" ("Opowiadania"). Po zdobyciu nagród na prestiżowych konkursach literackich w Teramo we Włoszech w 1999 r. i rok później na międzynarodowym konkursie Arts et Lettres de France w Bordeaux, nieznany dotąd Aliçka stał się jednym z najbardziej rozpoznawalnych w Europie albańskich pisarzy. Opowiadania z tomu "Kompromis" stały się podstawą scenariusza filmu "Parullat" ("Hasła"). Film ten otrzymał Nagrodę Młodych w 2001 r. na Festiwalu Filmowym w Cannes. W samej Albanii Kompromis został uznany za książkę roku 2001, a autora uhonorowano Srebrnym Piórem, najwyższą nagrodą przyznawaną pisarzom przez Ministerstwo Kultury.
Fenomen Aliçki zabłysnął szczególnie intensywnie w kraju, który przechodził okres transformacji po dyktaturze Envera Hodży, a większość wydawanych w latach dziewięćdziesiątych dzieł literackich stanowiły utwory rozrachunkowe i martyrologiczne. Aliçka pisząc o przeszłości i pierwszych latach transformacji ustrojowej posługuje się groteską i ironią, opisuje życie codzienne w komunizmie, ukazując różne formy zmagania się z absurdem ideologicznych uwarunkowań, a także dostosowanie się Albańczyków do funkcjonowania w realiach społeczeństwa postkomunistycznego.
Książka "Një rrëfenjë me ndërkombëtare" ("Opowieść o cudzoziemcach") została w 2006 roku wyróżniona prestiżową nagrodą KULT, przyznawaną dla najlepszej książki roku. W 2013 został uhonorowany Srebrnym Piórem (alb. Pende e Argjendte) – prestiżową nagrodą albańskiego ministerstwa kultury za "Valsi i lumturisë", uznaną za najlepszą powieść roku 2012.
Tom opowiadań "Kompromis", został przetłumaczony na język polski i wydany w 2002 r. przez Wydawnictwo Pogranicze. W tym samym roku pisarz przyjechał do Polski na promocję swojej książki. Ponownie odwiedził Polskę w 2016.
Prasa polska o Aliçce.
"Alicka wcale nie miał niezwykłego życia. Jego koleje były tak zwykłe, jak losy dziesiątek jego kolegów i koleżanek, którzy na przełomie lat 60. i 70. lub później studiowali na tirańskim uniwersytecie. Po dyplomie dostał nakaz pracy w szkole w jednej z zapadłych wiosek na północy kraju, położonej wśród niegościnnych albańskich gór. Pierwszym i najważniejszym zadaniem, jakie wyznaczył mu dyrektor szkoły, była opieka nad hasłem. Hasła mogły być długie albo krótkie. Te długie, ciągnące się na kilometry, jak na przykład: „Trzeba myśleć, trzeba pracować, trzeba żyć jak rewolucjoniści” dyrektor przydzielał nauczycielom podejrzewanym o niewłaściwą postawę klasową. W cenie były te krótkie, jak „Precz z imperializmem”. Ułożenie ich z kamieni na górskim stoku, by były widoczne z daleka, nie zajmowało wiele czasu. (...) Opowiadania Alicki okazały się jednak, choć nie od razu, wydawniczym hitem, a film „Hasła”, nakręcony na podstawie kilku z nich, szedł przy pełnych salach. Jego pierwsze utwory, zdobywając nagrody na prestiżowych konkursach we Francji i we Włoszech, otworzyły sobie drogę na zapatrzony w Zachód albański rynek. Jak zauważa w posłowiu tłumaczka Dorota Horodyska opowiadania Alicki zdobyły tak wielką popularność, gdyż wniosły do rozrachunkowej literatury „satyrę, ironię, sarkazm”",

</doc>
<doc id="1199672" url="https://pl.wikipedia.org/wiki?curid=1199672" title="Christoph Schaffrath">
Christoph Schaffrath

Christoph Schaffrath (ur. 1709 w Hohnstein koło Chemnitz, zm. 17 lutego 1763 w Berlinie) – niemiecki klawesynista, teoretyk muzyki i kompozytor przełomu baroku i klasycyzmu.
Życiorys.
Niewiele wiadomo o jego rodzinie i młodości. Od około roku 1730 August II Mocny zaangażował go do swej warszawskiej saskiej orkiestry dworskiej. Schaffrath poznał w Warszawie wielu wybitnych muzyków; jednym z nich był František Benda. Po zlikwidowaniu „Polnische Kapelle” (na początku 1733 roku) wyjechał do Drezna.
W czerwcu 1733 roku starał się tam o stanowisko organisty w kościele św. Zofii (Sophienkirche) w Dreźnie. Przesłuchanie wygrał jednak Wilhelm Friedemann Bach (22 czerwca 1733). Przez jakiś czas był kapelmistrzem litewskiego księcia Pawła Karola Sanguszki (1680–1750) w Zasławiu w dzisiejszej Ukrainie.
W marcu 1734 roku był już członkiem kapeli księcia Fryderyka Pruskiego w Ruppin (dziś Neuruppin). Po przejęciu władzy przez księcia (już jako król Fryderyk II Wielki) Schaffrath dołączył do jego orkiestry w Berlinie, która liczyła wówczas ok. 40 muzyków (w tym takich zdolnych kompozytorów, jak František Benda, Carl Philipp Emanuel Bach, Johann Gottlieb Graun, Carl Heinrich Graun, Johann Gottlieb Janitsch). Jego roczna pensja w 1741 roku wynosiła 400 talarów.
Od 1744 roku Schaffrath pracował jako kapelmistrz u siostry Fryderyka, księżniczki Anny Amalii Pruskiej, która sama też komponowała.
Schaffrath skomponował wiele koncertów i sonat klawesynowych.

</doc>
<doc id="1199674" url="https://pl.wikipedia.org/wiki?curid=1199674" title="Funkcja Rosenbrocka">
Funkcja Rosenbrocka

Funkcja Rosenbrocka – funkcja niewypukła używana w optymalizacji jako test dla algorytmów optymalizacji. Zwana jest też ze względu na swój kształt „doliną Rosenbrocka” lub „funkcją bananową Rosenbrocka”.
Funkcja ta jest popularnie używana do przedstawiania zachowań algorytmów optymalizacji. Minimum globalne funkcji znajduje się wewnątrz długiego, parabolicznego wgłębienia funkcji – w punkcie formula_1 dla którego funkcja przyjmuje wartość formula_2
Funkcja definiuje się wzorem:
Wielowymiarowym rozwinięciem dla funkcji jest często podawany wzór:

</doc>
<doc id="1199676" url="https://pl.wikipedia.org/wiki?curid=1199676" title="Mühlkreis Autobahn">
Mühlkreis Autobahn

Mühlkreis Autobahn - autostrada nr A 7 w północno-zachodniej Austrii w ciągu trasy europejskiej E55. 
Arteria łączy Linz z projektowaną drogą ekspresową S10 i dalej z Czechami. Autostrada jest jedną najruchliwszych dróg Austrii. Według planów miała biec do granicy z Czechami, ale zamiary te porzucono. Aby zredukować uciążliwość autostrady dla mieszkańców centrum Linzu, w latach 2005-2007 autostrada została częściowo przeniesiona do dwóch tuneli (długość 1062 m i 580 m).

</doc>
<doc id="1199677" url="https://pl.wikipedia.org/wiki?curid=1199677" title="Przestrzeń parazwarta">
Przestrzeń parazwarta

Przestrzeń parazwarta – przestrzeń Hausdorffa o tej własności, że w każde jej pokrycie otwarte można wpisać pokrycie lokalnie skończone (tzn. takie, że dla każdego punktu formula_1 przestrzeni formula_2 istnieje takie otoczenie otwarte formula_3 że formula_4 ma niepusty przekrój ze skończoną liczbą elementów tego pokrycia). Słowa „wpisać” w definicji nie można zastąpić słowem „wybrać”. Niektórzy autorzy (na przykład Kenneth Kunen) pomijają założenie bycia przestrzenią Hausdorffa w definicji parazwartości. Pojęcie przestrzeni parazwartej zostało po raz pierwszy wprowadzone przez Jeana Dieudonné w 1944 roku.
Przykłady.
Przykłady przestrzeni parazwartych:
Uogólnienia.
Także pojęcie parazwartości doczekało się dalszych uogólnień. W literaturze wyróżnia się co najmniej kilkanaście typów przestrzeni topologicznych rozszerzających pojęcie przestrzeni parazwartej. Dla przykładu:
Przestrzeń topologiczną nazywamy:
Także w przypadku tych rodzajów przestrzeni pozostaje w mocy uwaga przy definicji przestrzeni parazwartej, dotycząca założenia "hausdorffowości" przestrzeni.

</doc>
<doc id="1199683" url="https://pl.wikipedia.org/wiki?curid=1199683" title="Anna Amalia Pruska">
Anna Amalia Pruska

Anna Amalia Pruska (ur. 9 listopada 1723 w Berlinie, zm. 30 marca 1787 tamże) – wszechstronnie wykształcona księżniczka pruska i utalentowana kompozytorka.
Życiorys.
Anna Amalia była jednym z 8 żyjących, spośród 14 dzieci króla Fryderyka Wilhelma I Hohenzollerna i królowej Zofii Doroty Hanowerskiej. Jej bratem był m.in. król Fryderyk II Wielki, a siostrą Wilhelmina Pruska. Jak podaje w swoich pamiętnikach Wilhelmina ciąża, za sprawą której Anna Amalia przyszła na świat, nie została wykryta przez lekarzy królewskich, którzy orzekli, że „ta przypadłość ma inną przyczynę, bardzo przykrą, ale niegroźną”. Księżniczka przyszła na świat jedynie w obecności króla i pokojówki imieniem Ramen (jak miało się okazać, była donosicielką króla, to za jej sprawą wyszło na światło dzienne wiele tajemnic królowej).
Prawdopodobnie w 1743, Anna Amalia poślubiła w tajemnicy barona Fryderyka von der Trencka (1727–1794), człowieka, którego przygody zainspirowały m.in. Wiktora Hugo i Woltera. Od 1744 roku w pałacu Anny Amalii tworzył kompozytor Christoph Schaffrath (1709–1763). Kiedy brat Anny Amalii, od 1740 roku król Prus Fryderyk Wielki odkrył, że jego siostra jest mężatką i spodziewa się dziecka, wysłał ją do klasztoru w Quedlinburgu (miejsca, gdzie wysyłano wysoko urodzone damy, aby rodziły swoje nieślubne dzieci). Małżeństwo Anny Amalii zostało anulowane, a jej mąż został uwięziony na kolejnych dziesięć lat. Małżonkowie jednak pisali do siebie do samej śmierci Amalii.
W 1756 brat Anny Amalii, król Prus, mianował siostrę ksienią klasztoru w Quedlinburgu, co uczyniło z niej bogatą kobietę. Anna Amalia spędzała jednak większość czasu w Berlinie, gdzie patronowała kompozytorom i muzykom.
Przebywający w Paryżu von der Trenck został w okresie terroru w czasie rewolucji francuskiej wzięty za pruskiego szpiega i zgilotynowany (siedem lat po śmierci Anny Amalii).

</doc>
<doc id="1199686" url="https://pl.wikipedia.org/wiki?curid=1199686" title="Województwo kaliskie">
Województwo kaliskie

Zobacz też:

</doc>
<doc id="1199687" url="https://pl.wikipedia.org/wiki?curid=1199687" title="Opowieści kanterberyjskie (film)">
Opowieści kanterberyjskie (film)

Opowieści kanterberyjskie (wł. "I racconti di Canterbury") – włosko-francuski film fabularny z 1972 roku w reżyserii Piera Paolo Pasoliniego. Ostatni z filmów zaliczanych do tzw. "trylogii życia" tego reżysera, czyli dzieł opartych na erotycznych tekstach z klasyki literatury.
Film jest ekranizacją "Opowieści kanterberyjskich" Geoffreya Chaucera. Od chwili premiery szokował wizualną dosłownością, brutalnością scen erotycznych i fizjologicznych, za co często zdejmowany był z ekranów.
Produkcja.
Zdjęcia do filmu kręcono w Anglii i we Włoszech. Wśród licznych angielskich lokacji wykorzystanych przez filmowców wymienić można te położone w Londynie (np. Winchester Palace w dzielnicy Southwark, stare schody w Wapping) i Cambridge (Trinity Lane, Great Gate w St John's College) oraz w hrabstwach: Essex (Coggeshall, St Osyth, Layer Marney), Somerset (Wells wraz z katedrą), East Sussex (opactwo w Battle), Kent (Canterbury wraz z katedrą, młyn Rolvenden Windmill, Romney Marsh), Suffolk (Lavenham) i Gloucestershire (Chipping Campden). Włoska część zdjęć powstała na sycylijskich stokach wulkanu Etna.

</doc>
<doc id="1199691" url="https://pl.wikipedia.org/wiki?curid=1199691" title="Ustawa o użyźnianiu">
Ustawa o użyźnianiu

Ustawa o użyźnianiu (ang. "National Reclamation Act") - amerykańska ustawa z 1903 roku. Dzięki niej władze federalne mogły zbudować wielkie systemy irygacyjne w Arizonie, Kalifornii, Kolorado i Utah.

</doc>
<doc id="1199692" url="https://pl.wikipedia.org/wiki?curid=1199692" title="7 Łużycka Dywizja Piechoty">
7 Łużycka Dywizja Piechoty

7 Łużycka Dywizja Piechoty (7 DP) – związek taktyczny piechoty ludowego Wojska Polskiego.
Formowanie dywizji.
Dywizja została sformowana w okresie od września do października 1944 roku w rejonie Krasnegostawu oraz od października do stycznia 1945 roku, rejonie Radzynia Podlaskiego, w składzie 2 Armii WP. Struktura organizacyjna i obsada personalna przedstawiała się następująco:
W czasie formowania dywizji w jej szeregach doszło do największej dezercji w ludowym Wojsku Polskim. W nocy z 12 na 13 października, w rocznicę bitwy pod Lenino, z szeregów 31 pp zdezerterowało 2 oficerów oraz 665 żołnierzy i podoficerów (26% stanu pułku), na wieść o przegrupowaniu dywizji. W wyniku tego zdarzenia rozformowano 31 pp (numerację 31 w ludowym WP przywrócono dopiero 13 kwietnia 1963 roku), a w jego miejsce sformowano 37 pp i zmieniono dowódcę dywizji.
Marsze i działania bojowe.
16 kwietnia 1945 roku dywizja sforsowała Nysę Łużycką na południe od Rothenburga. Po przełamaniu pierwszej linii obrony niemieckiej dywizja zaległa. 33 pp prowadził ciężkie boje o miejscowości Lodenau i Neusorge. Pod koniec dnia dywizja zdobyła przyczółek szerokości 3 km i głębokości 1 km. 17 kwietnia sytuacja nie uległa zmianie. 18 kwietnia dywizja uzyskała niewielkie sukcesy. W dniach 19-20 kwietnia walczyła o Rietschen i Daubitz. W następnych dniach dywizja wyszła na rubież Tzschelln-Boxberg-Hirschwalde-Sproitz. 24 kwietnia walczyła z niemieckim przeciwnatarciem.
Sztandar dywizji.
21 stycznia 1945 roku w Radzyniu Podlaskim odbyła się ceremonia wręczenia sztandaru 7 DP ufundowanego przez społeczeństwo miasta i powiatu radzyńskiego. Sztandar wręczył dowódca 2 Armii, gen. dyw. Karol Świerczewski.
Płat o wymiarach 95x116 cm, obszyty z jednej strony żółtą frędzlą i z czterech stron obszyty złotym galonem, przymocowany do drzewca za pomocą dziesięciu kółek metalowych. Głowica w kształcie orła wspartego na kuli. Drzewce z jasnego politurowanego drewna. Do drzewca przywiązana wstęga biało-czerwona i wstęga Orderu Czerwonego Sztandaru.
Na czerwonym adamaszku haftowany biało-szarą nicią orzeł. Pod orłem gałązki laurowe i dębowe haftowane żółto-brązową nicią oraz napis: "HONOR I OJCZYZNA".
Na białym adamaszku haftowane żółto-brązową nicią data, gałązki lauru i napis: "11.XI. 1944 7 D.P. DAR POWIATU RADZYŃSKIEGO".
Dywizja w okresie pokoju.
Po zakończeniu działań wojennych w składzie 2 Armii WP od 10 czerwca 1945 r. przystąpiła do ochrony granicy zachodniej na odcinku Mużaków – Kopaczów. Sztab rozlokowano w Lubaniu. Dowództwa pułków stacjonowały w : 33 pp w Mirsku, 35 pp w Zgorzelcu, 37 pp w Bogatyni, 38 pal w Jędrzychowicach.
4 lipca 1945 dekretem Rady Najwyższej ZSRR została odznaczona Orderem Czerwonego Sztandaru. Zgodnie z rozkazem organizacyjnym Naczelnego Dowództwa Wojska Polskiego nr 0305/Org. z 10 listopada 1945 roku dywizja przeszła na etaty pokojowe.
W 1947 część pododdziałów weszła w skład Grupy Operacyjnej "Wisła"
Skład i rozmieszczenie w 1949 roku
"(przed przekazaniem z OW IV do OW V)"
W 1951 roku przeniesiono dywizję na etaty dywizji piechoty typu B "konna mała".
Rozporządzeniem nr 0026/Org. Ministra Obrony Narodowej z dnia 4 września 1956 7 Łużycka Dywizja Piechoty została przeformowana na 2 Warszawską Dywizję Zmechanizowaną. Sztab dywizji stacjonował w Nysie.

</doc>
<doc id="1199693" url="https://pl.wikipedia.org/wiki?curid=1199693" title="7 Dywizja Piechoty">
7 Dywizja Piechoty

Dywizje piechoty (strzelców) noszące numer „7”:
Wojska Polskiego:
Amerykańska
Austro-Węgierska
Niemieckie
Rosyjskie

</doc>
<doc id="1199696" url="https://pl.wikipedia.org/wiki?curid=1199696" title="Joanna Operskalska">
Joanna Operskalska

Joanna Operskalska (ur. 4 stycznia 1987) – polska piłkarka.
Zawodniczka Zametu Skrzybnica, Czarnych Sosnowiec, następnie Sparty Lubliniec.
W reprezentacji Polski zadebiutowała 12 kwietnia 2007, rozegrała w sumie 2 niepełne mecze. Ma za sobą także 30 występów w reprezentacji U-19 oraz 8 meczów w kadrze U-16 i U-17.

</doc>
<doc id="1199698" url="https://pl.wikipedia.org/wiki?curid=1199698" title="Kwiat tysiąca i jednej nocy">
Kwiat tysiąca i jednej nocy

Kwiat tysiąca i jednej nocy (wł. "Fiore delle mille e una notte", ang. "A Thousand and One Nights", franc. "Les Mille et une nuits") – film fabularny koprodukcji włosko-francuskiej z 1974 roku w reżyserii Pier Paolo Pasoliniego.
Podczas kręcenia zdjęć tego filmu Pasolini zrealizował również krótkometrażowy film dokumentalny "Mury Sany".
Fabuła.
Seria baśniowych, naładowanych erotyzmem opowieści, rozgrywających się na niekreślonym Bliskim Wschodzie. Inteligentna, młoda i urodziwa niewolnica Zumurrud, korzystając z łaski swego dotychczasowego pana, może wybrać sobie dowolnego mężczyznę, któremu będzie odtąd służyć. Jej wzrok przyciąga Nur ad-Din. Choć ten nie ma pieniędzy, jeszcze tej samej nocy zamieszkują razem. Następnego dnia Nur ad-Din idzie na targ sprzedać utkany przez swoją niewolnicę kobierzec. Wbrew zakazowi, by unikał mężczyzny o niebieskich oczach, daje się skusić najlepszą ceną. Podążający za nim człowiek podstępem usypia go i porywa dziewczynę. Zrozpaczony mężczyzna wyrusza w długą podróż, by odnaleźć ukochaną.

</doc>
<doc id="1199702" url="https://pl.wikipedia.org/wiki?curid=1199702" title="Czaban">
Czaban

Czaban, caban (tur. "çoban", rum. "cioban", rus. чабан) – nazwa pasterza owiec lub wołów w Rumunii, Mołdawii, Węgrzech oraz części Ukrainy, a także u ludów Kaukazu i Azji Środkowej.
Tradycja czabanów.
Sporo słów opisujących życie czabanów pochodzi z języków tureckich i zostało rozpowszechnione za pośrednictwem języka wołoskiego, co jest odbiciem średniowiecznych migracji ludności.
Narzędzia czabana:
Dawniej czabanowie spędzali czas w stepie – na słońcu albo zimą w kureniu, doglądając owiec i chroniąc się przed śniegiem i wilkami.
Na jedną "otarę" z 1000-1500 owiec zwykle powinien być jeden "łyczman" (karbowy), dwóch "czabanów", jeden "horbaczy" (woźnica arb).
Na skutek upadku pasterstwa czabani zaczynają zanikać. Ze strony folklorystycznej profesja czabanów jest mało zbadana.
W dawnej Polsce czabanami nazywano barany wołoskie oraz woły podolskie. Kluk, opisując zwierzęta domowe i dzikie (rok 1779), powiada, że „są u nas dwojakie owce, pospolite i cabanki, ostatnie nieco są większe i dłuższą i lepszą wełnę mają”.
W Rumunii gwiazdozbiór Lutni nazywany jest "Czabanem z owcami" (rum. "ciobanul-cu-oile"). Wega jest czabanem, a pozostałe cztery gwiazdy owcami. Nazwa ta najczęściej spotykana jest w okolicy Braszowa.
Cabani w Chrzanowie i okolicach.
Według tradycji ustnej od XIII wieku Chrzanów i okoliczne miejscowości (np. Żarki) zamieszkiwała ludność napływowa zajmująca się pasterstwem i hodowlą bydła, nazywana cabanami. Wywodziła ona swoje pochodzenie od pasterzy (czabanów), którzy przybyli na ziemie Małopolski wraz z najazdem Mongołów w 1241 roku. Społeczność ta z czasem przyjęła osiadły tryb życia i zasymilowała się z Polakami. Zachowała jednak do XX wieku pewne tradycje i utrzymywała własną odrębność kulturową.
Samo słowo Caban, czy też Czaban pochodzi od koczowników-pasterzy z Kazachstanu, Kirgizji, Mongolii. Czaban, czy też Caban nadal funkcjonuje w tych krajach i określa wolnego pasterza, pasterza-koczownika.
Cabani/Czabanowie, byli pasterzami, którzy pilnowali trzody potrzebnej do wyżywienia ordy mongolskiej. Gdy w grudniu 1241 roku zmarł wielki chan Ugedej, co skłoniła Batu-chana do odwrotu i wojska wycofały się z Polski, część pasterzy pozostała na ziemiach podbijanych. Z czasem zostali właścicielami stad bydła. Część z nich osiedliła się właśnie Chrzanowie i przyjęła polskie nazwiska.
Żartobliwie, Chrzanowianie to koczownicy w daleki sposób wywodzący się ze stepów Azji średniej.
Ze społeczności cabanów wywodzą się znane chrzanowskie rody, m.in. Balisiowie, Bulińscy, Dulowscy, Oczkowscy, Palkowie, Wartalscy.
Obecnie cabanami nazywa się często humorystycznie wszystkich mieszkańców Chrzanowa, a za najbardziej znaną regionalną potrawę uchodzą ziemniaki po cabańsku.

</doc>
<doc id="1199704" url="https://pl.wikipedia.org/wiki?curid=1199704" title="Anthea Turner">
Anthea Turner

Anthea Millicent Turner (ur. 25 maja 1960 w Stoke-on-Trent) – angielska prezenterka telewizyjna, dziennikarka i pisarka.
Życiorys.
Telewizyjną karierę Turner zapoczątkowała w brytyjskim Sky Channel, gdzie w latach 1986-1989 prowadziła programy muzyczne na żywo. W krajowej telewizji BBC pojawiła się pierwszy raz w programie "Up2U" (1988). Emitowany w sobotnie poranki i przeznaczony głównie dla dzieci program okazał się porażką. Następnie pojawiła się gościnnie w grudniu 1990 w jednym odcinku brytyjskiego show muzycznego, "Top of the Pops".
W 1992 roku prowadziła program dla dzieci "Blue Peter", następnie – show muzyczne "Totally Live" na antenie Music Box, wyniki losowania gier liczbowych na BBC One, a także program podróżniczy "Wish You Were Here...?". Wydała również dwa filmy video z ćwiczeniami aerobicznymi, które wyprodukował Grant Bovey.
Popularność Anthei Turner wzrosła, gdy zaczęła współpracę z telewizją GMTV (Good Morning Television). W tym okresie była w konflikcie z jednym z prezenterów stacji, Eamonnem Holmesem, który m.in. publicznie nadał jej obraźliwe przezwisko. Relacje między nimi były tak napięte, że Holmes zagroził GMTV odejściem, jeśli nie zwolnią Anthei. Telewizja zdecydowała się na zerwanie umowy z Turner.
Pod koniec lat 90. Anthea nawiązała romans z żonatym Grantem Boveyem. Związek ten miał negatywny wpływ na karierę Anthei. Seria powrotów Granta do byłej partnerki i walka Anthei o żonatego mężczyznę stały się tematem prasy brukowej. Grant i Anthea pobrali się w sierpniu 2000 roku. Ceremonia ślubna zakończyła się skandalem. Oburzenie wywołało zdjęcie, na którym para młoda je batonik Snowflake firmy Cadbury. Fotografia ukazała się w artykule poświęconym przyjęciu weselnemu w magazynie "OK!", który rzekomo miał zapłacić Anthei i Grantowi prawie pół miliona funtów za możliwość publikacji materiału. Tabloidy mocno skrytykowały małżonków, oskarżano ich o sprzedanie się, całą sytuację okrzyknięto "szczytem tandety". Bulwarowy dziennik "The Sun" nazwał zdjęcie z batonikiem "najobrzydliwszym zdjęciem weselnym wszech czasów".
Po tym wydarzeniu kariera Anthei załamała się. Prezenterka przestała dostawać ciekawe propozycje. W 2001 roku pojawiła się w pierwszej edycji programu "Big Brother" dla celebrytów. W roku 2004 wzięła udział w reality show "Hell’s Kitchen".
W lutym 2006 roku Anthea powróciła do telewizji programem "The Perfect Housewife with Anthea Turner" emitowanym na BBC Three. Nowa produkcja odniosła sukces, wyprodukowano trzy serie programu. Kolejny program, "Help Me Anthea, I'm Infested", w którym uczyła jak radzić sobie z domowymi szkodnikami, nie osiągnął popularności i po trzech odcinkach zdjęto go z anteny.
Życie prywatne.
Dwukrotnie zamężna. Małżeństwo z Peterem Powellem trwało osiem lat (1990-1998). 23 sierpnia 2000 wyszła za mąż za Granta Boveya. Obecnie mieszka w Chiddingfold, w hrabstwie Surrey w południowej Anglii.
Jest dyslektyczką.

</doc>
<doc id="1199707" url="https://pl.wikipedia.org/wiki?curid=1199707" title="Czandragupta Maurja">
Czandragupta Maurja



</doc>
<doc id="1199721" url="https://pl.wikipedia.org/wiki?curid=1199721" title="Rozkład lewostronnie skośny">
Rozkład lewostronnie skośny



</doc>
<doc id="1199722" url="https://pl.wikipedia.org/wiki?curid=1199722" title="Federalny System Rezerw">
Federalny System Rezerw



</doc>
<doc id="1199723" url="https://pl.wikipedia.org/wiki?curid=1199723" title="Rozkład prawostronnie skośny">
Rozkład prawostronnie skośny



</doc>
<doc id="1199727" url="https://pl.wikipedia.org/wiki?curid=1199727" title="Ustawa o Rezerwie Federalnej">
Ustawa o Rezerwie Federalnej

Ustawa o Rezerwie Federalnej – amerykańska ustawa, podpisana przez prezydenta Woodrowa Wilsona 23 grudnia 1913 roku, na mocy której powstał System Rezerwy Federalnej.

</doc>
<doc id="1199730" url="https://pl.wikipedia.org/wiki?curid=1199730" title="Günter Oskar Dyhrenfurth">
Günter Oskar Dyhrenfurth

Günter Oskar Dyhrenfurth (ur. 12 listopada 1886 we Wrocławiu, zm. 14 kwietnia 1975 w Szwajcarii) – szwajcarski alpinista i geolog niemieckiego pochodzenia. Alpinista i himalaista, znawca tematyki Himalajów. Honorowy członek stowarzyszeń górskich takich jak: Alpine Club, Club Alpino Italiano, Austriacki Związek Alpejski, Szwajcarski Klub Alpejski, Polski Związek Alpinizmu.
Życie prywatne.
Był synem lekarza Oskara Roberta Dyhrenfurtha i Käthe Dyhrenfurth z domu Bayer (córki Hermanna Bayera, śląskiego malarza). 10 maja 1911 roku poślubił Hettie Heymann, z którą miał troje dzieci. W 1923 roku przeprowadzili się do Salzburga ze względów ekonomicznych, zaś po trzech latach do Zurychu w Szwajcarii.
Kariera naukowa.
W latach 1904–1909 Dyhrenfurth studiował geologię na uniwersytetach we Fryburgu Bryzgowijskim, Wiedniu i Wrocławiu, co zwieńczył uzyskaniem 28 czerwca 1909 r. promocji doktorskiej. Cztery lata później 25 października 1913 obronił rozprawę habilitacyjną. W 1919 został mianowany profesorem tytularnym, a 22 lipca 1922 r. profesorem nadzwyczajnym Uniwersytetu Wrocławskiego.
Po dojściu do władzy w Niemczech Adolfa Hitlera złożył swoją profesurę w Niemczech.

</doc>
<doc id="1199733" url="https://pl.wikipedia.org/wiki?curid=1199733" title="Rozkład symetryczny">
Rozkład symetryczny



</doc>
<doc id="1199734" url="https://pl.wikipedia.org/wiki?curid=1199734" title="Rozkład asymetryczny">
Rozkład asymetryczny



</doc>
<doc id="1199735" url="https://pl.wikipedia.org/wiki?curid=1199735" title="Rozkład skośny">
Rozkład skośny



</doc>
<doc id="1199739" url="https://pl.wikipedia.org/wiki?curid=1199739" title="Kosmaczek wierzchotkowy">
Kosmaczek wierzchotkowy

Kosmaczek wierzchotkowy, jastrzębiec wierzchotkowy ("Pilosella cymosa" ) – gatunek rośliny z rodziny astrowatych. Zasięg obejmuje znaczną część Europy od Francji na wschód po zachodnią Syberię i Kazachstan. W Polsce jest rzadki; występuje na rozproszonych stanowiskach na terenie całego kraju.
Biologia i ekologia.
Bylina, hemikryptofit. Rośnie na łąkach i w murawach kserotermicznych. Kwitnie w czerwcu i lipcu. Gatunek charakterystyczny rzędu "Festucetalia valesiacae".
Ochrona.
Gatunek umieszczony na Czerwonej liście roślin i grzybów Polski (2006) w grupie roślin narażonych na wyginięcie (kategoria zagrożenia: V).

</doc>
<doc id="1199740" url="https://pl.wikipedia.org/wiki?curid=1199740" title="Nayda">
Nayda



</doc>
<doc id="1199741" url="https://pl.wikipedia.org/wiki?curid=1199741" title="Wartość odstająca">
Wartość odstająca



</doc>
<doc id="1199742" url="https://pl.wikipedia.org/wiki?curid=1199742" title="Michel Blavet">
Michel Blavet

Michel Blavet (ur. 13 marca 1700 w Besançon, zm. 28 października 1768 w Paryżu) – francuski flecista-wirtuoz i kompozytor okresu późnego baroku.
W Paryżu mieszkał od 1723 roku, kiedy zatrudnił go hrabia Charles-Eugène Lévis jako jednego z flecistów opery paryskiej. W 1726 przeszedł na służbę hrabiego de Carignan, dla którego napisał pierwsze kompozycje. W 1726 poznał Niemca Johanna Joachima Quantza, którego Francuz Pierre-Gabriel Buffardin uczył technik kompozytorskich i wykonawczych.
Koncerty fletowe Blaveta były częstą pozycją w progamach koncertów organizowanych przez "Concert Spirituel", zyskując dużą popularność.
Około roku 1732 został głównym muzykiem ("surintendant de la musique") hrabiego de Clermon. Mniej więcej w tym czasie wstąpił do masonerii, w której pozostał przez 30 lat.
Georg Philipp Telemann poznał Blaveta w Paryżu w 1746 roku.

</doc>
<doc id="1199743" url="https://pl.wikipedia.org/wiki?curid=1199743" title="Rozstęp próby">
Rozstęp próby



</doc>
<doc id="1199744" url="https://pl.wikipedia.org/wiki?curid=1199744" title="Klify w Joggins">
Klify w Joggins

Klify w Joggins – stanowisko paleontologiczne położone na klifie u zachodniego wybrzeża Nowej Szkocji (Kanada). Zawiera karbońskie skamieniałości dolnego i środkowego pensylwanu (odpowiednik westfalu A), mające około 315–310 milionów lat. Stanowisko zostało odkryte przez Johna Williama Dawsona, kiedy jako mały chłopiec zbierał na klifie skamieniałości. W 1842 roku Dawson odwiedził Joggins wraz z Charlesem Lyellem. Stanowisko w Joggins było także wzmiankowane jako jeden z dowodów na istnienie zjawiska ewolucji przez Charlesa Darwina w dziele „The Origin of Species by Means of Natural Selection” oraz wykorzystane w debacie oksfordzkiej w 1860 roku przez Thomasa Huxleya.
Stanowisko w Joggins zawiera skamieniałości organizmów lądowych, zamieszkujących bagniska węglotwórcze, oraz brakicznych, zachowanych w piaskowcach, mułowcach, łupkach węglistych, pomiędzy pokładami węgla kamiennego. Przede wszystkim rośliny naczyniowe: widłaki ("Lepidodendron, Sigillaria, Stigmaria"), kalamity, klinolisty oraz paprocie nasienne ("Neuropteris, Alethopteris"). Na powierzchniach ławic obecne są ślady poruszania się olbrzymich wijów "Arthropleura". Najbardziej interesujący jest zespół zachowany wewnątrz pierwotnie pustych w środku pni sigilarii. Występują tam szkielety kręgowców: płazów ("Dendrerpeton acadianum, Calligenethlon, Archerpeton") oraz jedne z najstarszych znanych gadów ("Hylonomus lyelli, Asaphestera, Hylerpeton, Leiocephalikon, Ricnodon"). Wewnątrz pni znaleziono również jedne z najstarszych ślimaków lądowych ("Dendropupa" i "Zonites") oraz szczątki owadów z rodzaju "Meganeura". Zespół skamieniałości brakicznych obejmuje małże "Archanodon", małżoraczki, krewetki, mieczogony, pierścienice oraz ryby (rekiny, płaszczki, trzonopłetwe i kostnoszkieletowe).

</doc>
<doc id="1199746" url="https://pl.wikipedia.org/wiki?curid=1199746" title="Redefining Normal">
Redefining Normal

Redefining Normal – amerykański film fabularny z 2008 roku.
Bohater filmu, Tony Hensley, opuszcza prowincjonalne miasto, w którym spędził całe dotychczasowe życie, i rzuca się w wir wielkomiejskich ekscesów.
Obsada.
W poszczególnych rolach wystąpili:
Udział w filmie pierwotnie zadeklarował aktor i model Marco Dapper, lecz w czasie produkcji zrezygnował on ze swojej roli.

</doc>
<doc id="1199750" url="https://pl.wikipedia.org/wiki?curid=1199750" title="Kosmaczek żmijowcowaty">
Kosmaczek żmijowcowaty

Kosmaczek żmijowcowaty, jastrzębiec żmijowcowaty ("Pilosella echioides" ) – gatunek rośliny z rodziny astrowatych. Występuje w Europie i Azji na obszarze od Niemiec i Szwajcarii po Syberię, Mongolię i Iran. W Polsce jest gatunkiem rzadkim; największe skupienia stanowisk znajdują się w dolinach Odry i Wisły.
Biologia i ekologia.
Bylina, hemikryptofit. Rośnie na suchych zboczach. Kwitnie w czerwcu i lipcu. Gatunek charakterystyczny muraw kserotermicznych ze związku "Festuco-Stipion".
Ochrona.
Gatunek umieszczony na Czerwonej liście roślin i grzybów Polski (2006) w grupie roślin narażonych na wyginięcie (kategoria zagrożenia: V).

</doc>
<doc id="1199752" url="https://pl.wikipedia.org/wiki?curid=1199752" title="Rozstęp międzykwartylny">
Rozstęp międzykwartylny



</doc>
<doc id="1199754" url="https://pl.wikipedia.org/wiki?curid=1199754" title="Marc-Antoine de Dampierre">
Marc-Antoine de Dampierre

Marc-Antoine, markiz de Dampierre (ur. 20 maja 1678 w Franleu, zm. 17 czerwca 1756 w Wersalu) – francuski arystokrata, wojskowy i kompozytor późnego baroku.
W jego muzyce słychać przede wszystkim echa trąbek i rogów myśliwskich, które były dla niego inspiracją, markiz był bowiem wielkim amatorem łowów. Brał również udział w koncertach kapeli "Concert Spirituel". 22 lutego 1705 roku poślubił Justine-Marguerite Colomes, córkę aptekarza artylerii księcia du Maine. W późniejszym etapie życia był królewskim gubernatorem Langwedocji.

</doc>
<doc id="1199757" url="https://pl.wikipedia.org/wiki?curid=1199757" title="Zawiasek gładkobrzegi">
Zawiasek gładkobrzegi

Zawiasek gładkobrzegi, żółw zawiasowy ("Kinixys belliana") – gatunek żółwia z rodziny żółwi lądowych.
Cechą charakterystyczną, niespotykaną u innych gatunków żółwi jest ruchome połączenie nie w obrębie plastronu tak jak u "Cuora" sp., "Pyxis" sp. czy "Pelusios" sp., ale w obrębie karapaksu. Przebiega ono wzdłuż połączenia drugiej i trzeciej płytki żebrowej i pomiędzy siódmą i ósmą płytką brzeżną. To połączenie jest nazywane zawiasem i stanowi ochronę dla tylnych kończyn żółwia.
"Kinixys belliana" to żółw zamieszkujący obszar środkowej i wschodniej Afryki na południe od Sahary, rozciągający się od Angoli do Burundi. Badania Kindler i współpracowników (2012) wykazały, że populacje z innych części Afryki, dawniej uznawane za reprezentujące gatunek "K. belliana", w rzeczywistości reprezentują odrębne gatunki: populacje z południowo-wschodniej Afryki oraz Madagaskaru reprezentują gatunek "Kinixys zombensis", a populacje z zachodniej Afryki oraz żyjące na północ od zasięgu występowania "K. belliana" – gatunek "Kinixys nogueyi".
Jest to gatunek wszystkożerny, tzn. prócz pokarmu roślinnego (zioła, trawy i owoce) zjada niewielką ilość bezkręgowców (ślimaki, dżdżownice, stonogi).
Terrarium tropikalne, wilgotność 60-80%, temp.22-32 °C, konieczna lampa emitująca UVB
Gatunek chroniony przez konwencję waszyngtońską CITES (Załącznik II) i przez prawo UE (Aneks B).

</doc>
<doc id="1199764" url="https://pl.wikipedia.org/wiki?curid=1199764" title="Jastrzębiec strzałkowaty">
Jastrzębiec strzałkowaty

Jastrzębiec strzałkowaty ("Hieracium fuscocinereum" Norrl.) – gatunek rośliny z rodziny astrowatych. W Polsce bardzo rzadki; podawany z kilku stanowisk położonych w pasie wyżyn.
Morfologia.
Gatunek podobny do jastrzębca leśnego, od którego różni się owłosieniem koszyczków.
Biologia i ekologia.
Bylina, hemikryptofit. 
Ochrona.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia: V).

</doc>
<doc id="1199765" url="https://pl.wikipedia.org/wiki?curid=1199765" title="In a Silent Way">
In a Silent Way

In a Silent Way – album nagrany przez Milesa Davisa 18 lutego 1969 r.
Historia nagrania i charakter albumu.
Oryginalne wydanie.
Miles był świeżo po wydaniu dwu albumów w 1968 r.: "Miles in the Sky" i "Filles de Kilimanjaro". Obie te płyty stanowiły zapowiedź czegoś nowego. Mimo odczucia nowości, zwłaszcza w sferze brzmienia, sama forma tych albumów była jeszcze tradycyjna.
"In a Silent Way" był już oddzielony od poprzedników grubą linią między innymi dzięki długim formom kompozycji także w kształcie sonaty. Właściwie do tej pory utwór jazzowy był zbliżony do formy piosenki. Davis zrywa ostatecznie ten związek. Jednak najważniejszym elementem, wręcz odkryciem tych sesji, jest kreatywna praca w studiu, która została utożsamiona z artyzmem. Nagrany materiał zaczął być właściwie surowcem dla działań producenta, który tym samym stał się artystą; łączącym, dzielącym, montującym, skracającym itd.
Sam tytuł albumu sugerował, że muzyka była o spokoju i ciszy. Wydaje się to być paradoksem, ale sztuka Davisa z takich paradoksów właśnie się składała. Porównanie tego albumu z następnym, czyli z "Bitches Brew" pozwala łatwiej zauważyć spokój i ciszę tej płyty.
Po raz pierwszy pojawia się u Davisa brytyjski gitarzysta John McLaughlin, który niedawno zadebiutował znakomitym albumem "Extrapolation". Po nagraniu "In a Silent Way" Tony Williams ściągnął go do USA do swojej grupy Tony Williams Lifetime.

</doc>
<doc id="1199767" url="https://pl.wikipedia.org/wiki?curid=1199767" title="Pułk KOP &quot;Podole&quot;">
Pułk KOP &quot;Podole&quot;



</doc>
<doc id="1199768" url="https://pl.wikipedia.org/wiki?curid=1199768" title="Pułk KOP „Równe”">
Pułk KOP „Równe”



</doc>
<doc id="1199769" url="https://pl.wikipedia.org/wiki?curid=1199769" title="Pułk KOP &quot;Baranowicze&quot;">
Pułk KOP &quot;Baranowicze&quot;



</doc>
<doc id="1199777" url="https://pl.wikipedia.org/wiki?curid=1199777" title="Joanna Płonowska">
Joanna Płonowska

Joanna Płonowska (ur. 13 marca 1987) – polska piłkarka.
Zawodniczka Oriona Płużnica, a następnie Medyka Konin, z którym dwukrotnie sięgnęła po Puchar Polski (2004/2005, 2005/2006) i była finalistką edycji 2006/2007.
W reprezentacji Polski zadebiutowała 16 czerwca 2007 w meczu eliminacyjnym do Mistrzostw Europy 2009, w sumie rozegrała 3 spotkania. Ma za sobą także 19 występów w reprezentacji U-19 oraz 6 meczów w kadrze U-16 i U-17.

</doc>
<doc id="1199778" url="https://pl.wikipedia.org/wiki?curid=1199778" title="Maria Szabłowska">
Maria Szabłowska

Maria Anna Szabłowska-Szabel (ur. 26 września 1946 w Warszawie) – polska dziennikarka radiowa i telewizyjna.
Życiorys.
W 1970 ukończyła arabistykę na Uniwersytecie Warszawskim, a w 1971 została absolwentką studium dziennikarskiego na UW.
Pierwszy raz na antenie radia pojawiła się w Rozgłośni Harcerskiej, wystąpiła tam jako gość i opowiadała o wybranym przez siebie kierunku studiów. Od 1970 zawodowo związana z Polskim Radiem. Współpracowała ze "Studiem Rytm" i "Popołudniem z młodością", w 1973 otrzymała etat w redakcji "Muzyki i aktualności", później związana z redakcją muzyczną Programu I. Prowadziła audycje muzyczne, takie jak "Magazyn Muzyczny Rytm", "Muzyka Nocą", później zaś "Muzyczna Jedynka" i "Leniwa Niedziela".
W Telewizji Polskiej zadebiutowała pod koniec lat 70. Była prezenterką młodzieżowej "Siódemki" i następnie wakacyjnego "Studia Lato" emitowanego w Programie Pierwszym Telewizji Polskiej. W późniejszych latach prowadziła program "Stare, nowe i najnowsze" oraz poranny program "Kawa czy herbata?" (razem z Jackiem Żakowskim). W duecie z Krzysztofem Szewczykiem prowadziła program "Dozwolone od lat czterdziestu", przemianowany następnie na "Wideotekę dorosłego człowieka".
Maria Szabłowska jest autorką książek "Elvis – amerykański sen" i "Cały ten big beat". W 2001 ukazała się redagowana przez nią płyta pt. "Mężczyźni mojego radia".
Odznaczenia.
W 2000, "za wybitne zasługi w długoletniej działalności radiowej" otrzymała Srebrny Krzyż Zasługi. W 2011, "za wybitne zasługi dla Polskiego Radia", została odznaczona przez prezydenta Bronisława Komorowskiego Krzyżem Kawalerskim Orderu Odrodzenia Polski. W 2015, "za wybitne zasługi w działalności na rzecz rozwoju Polskiego Radia", otrzymała Krzyż Oficerski tego orderu. W 2005 wyróżniona Brązowym Medalem „Zasłużony Kulturze Gloria Artis”.

</doc>
<doc id="1199783" url="https://pl.wikipedia.org/wiki?curid=1199783" title="Michael Pena">
Michael Pena



</doc>
<doc id="1199784" url="https://pl.wikipedia.org/wiki?curid=1199784" title="Live-Evil">
Live-Evil

Live-Evil – podwójny album nagrany przez Milesa Davisa w 1970 r., zawierający zarówno nagrania koncertowe, jak i studyjne.
Historia nagrania i charakter albumu.
Album ten zawiera nagrania koncertowe i studyjne. Pod koniec 1970 r. Miles Davis został zaangażowany na kilka koncertów w waszyngtońskim "The Cellar Door". Jak wspomina saksofonista Gary Bartz muzycy w grupie zmieniali się – kiedy ktoś miał inne zobowiązania lub chciał grać np. inny rodzaj muzyki – odchodził. Davis nie wyrzucał z zespołu nikogo. Po odejściu Chicka Corei i Dave'a Hollanda Miles przesłuchał kilku basistów i przyjął dopiero Michaela Hendersona, basistę Arethy Franklin. Miał on więc duże doświadczenie w graniu rhythm and bluesa. Początkowo Miles nie był jednak zdecydowany, gdyż Henderson nie umiał grać na kontrabasie.
Chicka Corei nie zastąpił nikt, więc Keith Jarrett równocześnie grał na organach i elektrycznym pianinie.
Ten zespół nigdy nie grał także na koncercie z Johnem McLaughlinem, ale okazało się, że z jego strony nie było żadnych problemów – był pełnoprawnym członkiem grupy.
Nagrania studyjne były wykonywane przez większe zespoły, dlatego ich brzmienie jest bogatsze od koncertowych. Wszystkie te utwory miały rozbudowaną sekcję rytmiczną; we wszystkich grało dwóch perkusistów oraz wspomagał ich niezwykle energiczny Airto Moreira.
Wszystkie kompozycje były autorstwa Milesa Davisa, oprócz „Little Church” (autorem był Hermeto Pascoal) i „Double Image” (autorem był Joe Zawinul).

</doc>
<doc id="1199785" url="https://pl.wikipedia.org/wiki?curid=1199785" title="Demons Dance Alone">
Demons Dance Alone

Demons Dance Alone to album koncepcyjny autorstwa awangardowej grupy The Residents wydany w 2002 roku. Większość materiału powstała podczas trasy koncertowej promującej dzieło "Icky Flix", a jego głównym założeniem była chęć muzycznego przedstawienia ciemnej i melancholijnej strony ludzkiej duszy w sferze prywatności oraz intymności każdego człowieka. Według wywiadów prasowych udzielonych przez The Cryptic Corporation głównym impulsem dla kompozytorów były zamachy 11 września, w utworach nie pojawiają się jednak żadne wzmianki dotyczące tych wydarzeń. Całość kompozycji podzielona jest na trzy części: "Loss", "Denial" oraz "Three Metaphores" (pol. Strata, zaprzeczenie i trzy metafory).
W poligrafii płyty znalazła się enigmatyczna sekcja zatytułowana "The Residents Have Left the Building" mówiąca o tym, że "Kilku z zamieszanych jest teraz pozostałością z ciała i krwi po naszych mitycznych herosach, podtrzymujących swoje wystąpienia głównie z sentymentalnych powodów. Ale czy każdy z tych tajemniczych, wynajętych muzyków może szczerze nazywać się mianem THE RESIDENTS? Nie bardziej niż ja czy ty, ale czy jeśli nikt nie twierdzi, że jest REZYDENTEM nie oznacza to, że każdy może nim potencjalnie być?". Wielu fanów uznało ten tekst jako wskazówkę, że być może jeden (według niektórych teorii wszyscy) z członków zespołu zginął/zginęło we wspomnianych zamachach.

</doc>
<doc id="1199788" url="https://pl.wikipedia.org/wiki?curid=1199788" title="Anas americana">
Anas americana



</doc>
<doc id="1199789" url="https://pl.wikipedia.org/wiki?curid=1199789" title="Anas cyanoptera">
Anas cyanoptera



</doc>
<doc id="1199790" url="https://pl.wikipedia.org/wiki?curid=1199790" title="Anas rubripes">
Anas rubripes



</doc>
<doc id="1199791" url="https://pl.wikipedia.org/wiki?curid=1199791" title="Phalacrocorax auritus">
Phalacrocorax auritus



</doc>
<doc id="1199792" url="https://pl.wikipedia.org/wiki?curid=1199792" title="Anhinga anhinga">
Anhinga anhinga



</doc>
<doc id="1199793" url="https://pl.wikipedia.org/wiki?curid=1199793" title="Pelecanus occidentalis">
Pelecanus occidentalis



</doc>
<doc id="1199794" url="https://pl.wikipedia.org/wiki?curid=1199794" title="Katarzyna Rusek">
Katarzyna Rusek

Katarzyna Rusek (ur. 10 października 1986) - polska piłkarka.
Zawodniczka Czarnych Sosnowiec, z którymi wywalczyła Puchar Polski 2001/2002, Medyka Konin, z którym osiągnęła finał Pucharu Polski (2003/2004) i dwukrotnie go zdobyła (edycje 2004/2005 i 2005/2006), następnie w AZS PWSZ Biała Podlaska. Obecnie występuje w angielskim zespole Keynsham Town L.F.C..
W reprezentacji Polski debiutowała 2 lipca 2005, rozegrała 11 meczów. Uczestniczka eliminacji do Mistrzostw Świata 2007 i Mistrzostw Europy 2009. W kadrze U-16
wystąpiła 2 razy, w U-19 zaliczyła 16 występów i strzeliła 3 bramki.

</doc>
<doc id="1199795" url="https://pl.wikipedia.org/wiki?curid=1199795" title="Phoebastria nigripes">
Phoebastria nigripes



</doc>
<doc id="1199796" url="https://pl.wikipedia.org/wiki?curid=1199796" title="Diomedea nigripes">
Diomedea nigripes



</doc>
<doc id="1199798" url="https://pl.wikipedia.org/wiki?curid=1199798" title="Ewa Becla">
Ewa Becla

Eva Becla – polska piosenkarka i pianistka. Producent londyńskich występów kabaretu Ani Mru Mru.
Życiorys.
Już w dzieciństwie wykazywała zainteresowanie muzyką, tańcem, śpiewem i grą na instrumentach. Posiada wykształcenie muzyczne w dziedzinie fortepianu i wokalistyki. W latach 1972-1977 śpiewała w PZPiT „Śląsk” i PZLiT „Mazowsze”.
W 1977 roku zamieszkała w Londynie, gdzie poznała swego przyszłego męża Bogdana Beclę, z którym ma dwie córki: Annę i Karolinę. W Londynie oprócz działalności estradowej zajmowała się zapraszaniem artystów z Polski (m.in. Zofia Kucówna, Irena Santor, Adam Hanuszkiewicz, Daniel Olbrychski, Krzysztof Kolberger, Anna Seniuk, Michał Bajor czy Anna Maria Jopek) na występy organizowane przez Londyński Polski Ośrodek Społeczno-Kulturalny.
Lata 90. to debiut fonograficzny artystki. W roku 1992 nagrała swoją pierwszą płytę, a w 1994 – kolejną. W tym samym czasie redagowała cykl programów dla TVP Polonia pt. "Czy już się znamy" z udziałem znanych artystów i ludzi businessu.
Jest właścicielką firmy turystycznej „Polish Regency Tours” – „Bogdan Travel”. Od kilku lat zajmuje się teatrem impresaryjnym w POSK-u oraz produkcją programów z udziałem artystów mieszkających w Londynie (Voyage International &amp; Art promotion).
Członek ZASP-u.

</doc>
<doc id="1199799" url="https://pl.wikipedia.org/wiki?curid=1199799" title="Puffinus gravis">
Puffinus gravis



</doc>
<doc id="1199800" url="https://pl.wikipedia.org/wiki?curid=1199800" title="Czas patriotów">
Czas patriotów



</doc>
<doc id="1199801" url="https://pl.wikipedia.org/wiki?curid=1199801" title="Egretta novaehollandiae">
Egretta novaehollandiae



</doc>
<doc id="1199802" url="https://pl.wikipedia.org/wiki?curid=1199802" title="Egretta intermedia">
Egretta intermedia



</doc>
<doc id="1199803" url="https://pl.wikipedia.org/wiki?curid=1199803" title="Ardea intermedia">
Ardea intermedia



</doc>
<doc id="1199804" url="https://pl.wikipedia.org/wiki?curid=1199804" title="Mesophoyx intermedia">
Mesophoyx intermedia



</doc>
<doc id="1199807" url="https://pl.wikipedia.org/wiki?curid=1199807" title="Ardea pacifica">
Ardea pacifica



</doc>
<doc id="1199808" url="https://pl.wikipedia.org/wiki?curid=1199808" title="Kościół św. Michała">
Kościół św. Michała

Niektóre kościoły pod wezwaniem św. Michała:

</doc>
<doc id="1199810" url="https://pl.wikipedia.org/wiki?curid=1199810" title="Tigrisomatinae">
Tigrisomatinae



</doc>
<doc id="1199811" url="https://pl.wikipedia.org/wiki?curid=1199811" title="Cissa chinensis">
Cissa chinensis



</doc>
<doc id="1199818" url="https://pl.wikipedia.org/wiki?curid=1199818" title="Autostrada A59 (Niemcy)">
Autostrada A59 (Niemcy)

Autostrada A59 (niem. "Bundesautobahn 59 (BAB 59)" także "Autobahn 59 (A59)") – autostrada w Niemczech przebiegająca z przerwami z północy na południe, od skrzyżowania z drogą B8 na północ od Duisburga do skrzyżowania z autostradą A562 na południu Bonn w Nadrenii Północnej-Westfalii.

</doc>
<doc id="1199823" url="https://pl.wikipedia.org/wiki?curid=1199823" title="Kontrtorpedowce typu River">
Kontrtorpedowce typu River

Kontrtorpedowce typu River ("River-class torpedo-boat destroyers") – kontrtorpedowce zbudowane dla Royal Australian Navy z okresu przed I wojną światową.
Oryginalnie pierwsze trzy okręty zostały zamówione przez Royal Navy jako jednostki typu "Acheron", ale ostatecznie wszystkie trzy zostały zbudowane już dla Royal Australian Navy.
Wszystkie okręty tego typu otrzymały nazwy australijskich rzek (od czego wzięła się także nazwa typu, ang. "river" – „rzeka”). Pierwsze dwa okręty tego typu zostały zbudowane w Wielkiej Brytanii, trzeci został zbudowany w Australii w stoczni Cockatoo Island w Sydney z części zamówionych w Wielkiej Brytanii, trzy ostatnie były całkowicie zbudowane w stoczni Cockatoo Island.

</doc>
<doc id="1199824" url="https://pl.wikipedia.org/wiki?curid=1199824" title="Ulica gen. Kazimierza Pułaskiego we Wrocławiu">
Ulica gen. Kazimierza Pułaskiego we Wrocławiu

Ulica gen. Kazimierza Pułaskiego – ulica na Przedmieściu Oławskim we Wrocławiu, łącząca ul. gen. Romualda Traugutta z Przedmieściem Strzelińskim, stanowiąca jedną z ważniejszych arterii komunikacyjnych centrum Wrocławia w kierunku północ-południe.
Przebieg.
Ulica rozpoczyna swój bieg na skrzyżowaniu z ul. gen. Romualda Traugutta przy pl. W. Wróblewskiego i prowadzi dalej w linii prostej na południe, nieznacznie załamując się na skrzyżowaniach z ulicami Komuny Paryskiej i Tadeusza Kościuszki. Ul. gen. Kazimierza Pułaskiego była w latach 2011 – 2019 fragmentem drogi krajowej nr 98. Numeracja domów rośnie w kierunku południowym, numery parzyste znajdują się po stronie wschodniej a nieparzyste po zachodniej.
Historia.
Pierwsze wzmianki o ulicy, jako drodze łączącej Przedmieście Oławskie, zwane wówczas Przedmieściem przy św. Maurycym, ze szlakami komunikacyjnymi prowadzącymi na południe, pochodzą z roku 1370. Ulica nazywana była wtedy "platea patibuli" co po łacinie oznaczało „ulica Szubieniczna”, gdyż na końcu ulicy, w pobliżu skrzyżowania z "platea gallica", czyli obecną ul. gen. Romualda Traugutta, stała jedna z czterech udokumentowanych historycznie we Wrocławiu szubienic. Inne źródło – księga ławnicza parafii św. Maurycego z grudnia roku 1697 – nazywa ulicę "Galgengasse", co w języku niemieckim również znaczy to samo. 
W pobliżu skrzyżowania z ul. gen. Romualda Traugutta w roku 1712 rozpoczęto budowę istniejącego do dziś szpitala bonifratrów. Poza szpitalem na "Galgengasse" nie było prawdopodobnie żadnych innych budynków tylko pola uprawne i ogrody. Ulica stanowiła także do roku 1810, do czasu sekularyzacji dóbr kościelnych, granicę pomiędzy jurydykami kapituły katedralnej – na zachód od ulicy, a jurydykami biskupa wrocławskiego – na wschód. W roku 1840 w wyniku budowy linii kolejowej Wrocław – Oława ulica została odcięta od Przedmieścia Strzelińskiego. Po usunięciu szubienicy dnia 8 lipca 1842 r. nazwa ulicy uległa zmianie na "Brüderstraße" (pol. "ulica Bracka") na cześć zakonu bonifratrów.
Proces zabudowywania ulicy trwał od lat 40. XIX w. do początku XX w. Najpierw zaczęto stawiać magazyny obsługujące transport kolejowy po stronie wschodniej, a od lat 80. XIX w. budowano po stronie zachodniej sześciokondygnacyjne kamienice czynszowe. Umowa między magistratem a zarządem Kolei Górnośląskiej z roku 1867, mówiąca o poprowadzeniu torów nad jezdnią, umożliwiła przywrócenie ruchu w kierunku południowym i tym samym ponownie dzisiejsza ul. gen. Kazimierza Pułaskiego stała się szlakiem komunikacyjnym, łączącym Wrocław z południowymi przedmieściami. Realizacja umowy nastąpiła ostatecznie z chwilą oddania do użytku wiaduktu nad ulicą – w roku 1870.
W czasie oblężenia Wrocławia w lutym 1945 r. część kamienic uległa poważnemu uszkodzeniu, w wyniku czego zostały one w latach powojennych rozebrane. Ulica swą polską nazwę otrzymała w roku 1945 – "Bracka", choć w niektórych spisach figurowała także nazwa "Bratnia", ostatecznie w roku 1946 przemianowano nazwę na gen. Kazimierza Pułaskiego.
W czasie powodzi w roku 1997 ul. gen. Kazimierza Pułaskiego została zalana, co spowodowało dalsze pogorszenie stanu technicznego nieremontowanych od lat kamienic czynszowych. W roku 1998 zapadła decyzja o wyburzeniu kamienic zachodniej strony ulicy na odcinku od skrzyżowania z ul. gen. Romualda Traugutta do ul. Tadeusza Kościuszki. W najbliższej przyszłości planowane są dalsze wyburzenia. W ramach budowy "Śródmiejskiej Trasy Południowej" umożliwi to poszerzenie szerokości ulicy do dwóch dwupasmowych jezdni z wydzielonym torowiskiem tramwajowym i budowę ośmiobocznego skrzyżowania z ul. Tadeusza Kościuszki oraz dostosuje tym samym ulicę do potrzeb komunikacyjnych Wrocławia, gdyż w chwili obecnej jest ona jedną z najbardziej obciążonych transportem samochodowym ulic we Wrocławiu.

</doc>
<doc id="1199830" url="https://pl.wikipedia.org/wiki?curid=1199830" title="Maceracja węglowa">
Maceracja węglowa

Maceracja węglowa – proces stosowany w winifikacji, podczas którego fermentacja rozpoczyna się wewnątrz całych winogron, bez ich zgniatania. Na masową skalę stosowany w regionie Beaujolais.
Typowa fermentacja alkoholowa zakłada zgniecenie owoców, w celu uwolnienia soku i miąższu ze skórek i fermentację moszczu. Proces maceracji węglowej powoduje sfermentowanie większości soku, kiedy jest on jeszcze w gronie, przy czym wymaga nieuszkodzonych winogron i stosowania zamkniętych pojemników. Owoce, które zostają zgniecione przez ciśnienie dwutlenku węgla podlegają dalej normalnej fermentacji. Ponieważ proces ten nie zajmuje dużo czasu, powstałe w ten sposób wino nadaje się do picia bardzo szybko od zbiorów, chociaż jego żywotność jest ograniczona. Uzyskane wino jest mocno owocowe, ma wyrazisty kolor i niską zawartość tanin. W przypadku beaujolais nouveau okres pomiędzy zbiorami a butelkowaniem może wynosić nawet mniej niż sześć tygodni.

</doc>
<doc id="1199834" url="https://pl.wikipedia.org/wiki?curid=1199834" title="Bernard z Menthon">
Bernard z Menthon

Bernard z Menthon, również: Bernard z Aosty, "Bernard z Mont-Joux" (ur. ok. 996 w Menthon k. Annecy lub w okręgu Aosty, zm. 15 czerwca 1081, lub 1086) – włoski zakonnik, założyciel schroniska dla wędrowców na Wielkiej Przełęczy Świętego Bernarda, pierwszego punktu ratownictwa górskiego, święty katolicki. 
Życie.
Bernard urodził się w Menthon, nad jeziorem Annecy w Sabaudii. Pochodził z rodziny szlacheckiej i był krewnym burgundzkiej królowej Ermengardy. Studiował w Paryżu filozofię i prawo. Był wędrownym kaznodzieją w dolinie Aosty i diecezji Novara. Inne źródła podają, że pochodził z okręgu Aosty w północnych Włoszech, gdzie był archidiakonem zaangażowanym w działalność charytatywną.
Ok. 1050 założył schronisko dla wędrowców na Wielkiej Przełęczy Świętego Bernarda; i być może, również na Małej Przełęczy Świętego Bernarda. Przyczyną założenia schroniska był fakt, że przejście przez Alpy koło Mont Joux między Wallis a doliną Aosty było niebezpieczne, a wśród podróżujących było wielu pielgrzymów.
Sławę zawdzięczał Bernard również nazwanej od jego imienia rasie psów – bernardynów. Szkolone psy pomagały mnichom, a od połowy XVII w. stały się osobną rasą.
W kwietniu 1081 w Pawii Bernard usiłował odwieść cesarza Henryka IV od walki z papieżem Grzegorzem VII. W drodze powrotnej z Pawii zmarł w Novarze. Jego grób znajduje się w tamtejszej katedrze.
Hagiografia.
Według starszych przekazów hagiograficznych, reprezentowanych przez tradycję włoską, święty Bernard pochodził z okręgu Aosty (płn. Włochy). Tam też był potem archidiakonem i rozwijał działalność charytatywną. 
Inne źródła podają, że Bernard żył prawie 100 lat wcześniej,; w latach 923-1008. Jego ojciec, Ryszard z Menthon, chciał go zaręczyć. Bernard się na to nie zgodził, więc został uwięziony w wieży rodzinnego zamku, z którego wkrótce uciekł do Aosty. Tam przyjął go archidiakon Piotr, udzielił mu święceń kapłańskich i mianował swoim następcą. W cudownej ucieczce przez okno miał mu pomóc św. Mikołaj z Miry.
Kult.
Bernard z Menthon już w XII w. był czczony w całym Piemoncie jako święty. W 1123 biskup Ryszard z Novary ogłosił go świętym. Oficjalnie został wpisany do martyrologium rzymskiego dopiero przez papieża Innocentego XI w 1681.
Patronat.
Święty Bernard jest patronem alpinistów i mieszkańców Alp. Patronuje również turystom, narciarzom i ratownikom górskim.
Papież Pius XI w 1923 ogłosił Bernarda z Menthon patronem mieszkańców Alp i alpinistów, a 20 sierpnia 1923 wysłał posłanie apostolskie do biskupa Annency o kulcie św. Bernarda:
Dzień obchodów.
Wspomnienie liturgiczne św. Bernarda z Menthon w Kościele katolickim obchodzono w różnych dniach: 16 i 28 maja, 1 listopada. Obecnie Kościół wspomina świętego 15 czerwca.

</doc>
<doc id="1199836" url="https://pl.wikipedia.org/wiki?curid=1199836" title="Mistrzostwa Polski w kolarstwie przełajowym">
Mistrzostwa Polski w kolarstwie przełajowym

Mistrzostwa Polski w kolarstwie przełajowym – najważniejsze zawody krajowe w kolarstwie przełajowym. Organizowane są przez Polski Związek Kolarski. Pierwsze mistrzostwa Polski odbyły się w 1928 roku. 

</doc>
<doc id="1199839" url="https://pl.wikipedia.org/wiki?curid=1199839" title="Red Hot Chilli Pipers">
Red Hot Chilli Pipers

Red Hot Chili Pipers – zespół muzyczny tworzący w oparciu o muzykę funk, chętnie sięgający po instrumenty dęte i perkusyjne, wykorzystujący w swojej twórczości solówki muzyków. Zadebiutował w 2005 albumem " The Red Hot Chili Pipers". Trafił na brytyjską listę przebojów.

</doc>
<doc id="1199842" url="https://pl.wikipedia.org/wiki?curid=1199842" title="33 Pułk Piechoty (II RP)">
33 Pułk Piechoty (II RP)

33 Pułk Piechoty (33 pp) – oddział piechoty Wojska Polskiego w II Rzeczypospolitej.
Pułk sformowany został z końcem 1918 roku. W 1919 walczył na froncie litewsko-białoruskim. W pierwszym okresie najcięższe walki pułk prowadził na linii Dzisna – Orzechowo – Uszacz – Kamień – Lepel. W 1920 bronił Homla, stał na pozycjach obronnych nad Dźwiną, łamał bolszewicką obronę pod Kaszycami i pod Świdnem. Od 4 lipca 1920 prowadził działania opóźniające pod Widzami i nad Bugiem w rejonie Małkini. W okresie polskiej kontrofensywy wziął udział w przeciwnatarciu pod Ossowem. We wrześniu został przerzucony do Małopolski Wschodniej, a działania bojowe kończył nad Słuczą zdobyciem Lubara .
W okresie międzywojennym pułk wchodził w skład 18 Dywizji Piechoty. Stacjonował na terenie Okręgu Korpusu Nr I w garnizonie Łomża. Jego batalion zapasowy rozmieszczony był w Zambrowie.
W czasie wojny obronnej 1939, w składzie macierzystej 18 Dywizji Piechoty, walczył w ramach Samodzielnej Grupy Operacyjnej „Narew”. Bronił między innymi odcinków „Nowogród” i „Łomża”. Jego pododdziały walczyły pod Łomżą, Nowogrodem i Zambrowem. W bitwie pod Łętownicą i Andrzejewem pułk został okrążony i rozbity.
Formowanie pułku i zmiany organizacyjne.
Jeszcze podczas rządów Rady Regencyjnej, rozkazem Sztabu Generalnego, utworzono 30 października 1918 Łomżyński Okręg Wojskowy z zadaniem zorganizowania pułku piechoty. 13 listopada, w Łomży, przystąpiono do formowania Łomżyńskiego Okręgowego Pułku Piechoty. W połowie grudnia wcielono do pułku oddziały POW z obwodu łomżyńskiego i zorganizowano pierwsze dwa bataliony. Jednocześnie pułk okręgowy przemianowany został na 33 pułk piechoty.
I batalion ppłk. Edwina Ernsta i II batalion kpt. Stefana Kosseckiego miały po 4 kompanie strzeleckie oraz kompanię karabinów maszynowych. 1 kompania ześrodkowała się w rejonie Rzędzian, a 2 kompania koło Tykocina i osłaniały granicę nad Narwią od strony Białegostoku. Kompanie 3 do 6 pozostawiono w Łomży, 7 kompania kwaterowała w rejonie Kolna, a 8 kompania pod Szczuczynem, również z zadaniem osłony pasa granicznego.
31 grudnia 1918 roku 33 pp wysłał pod Lwów kompanię ochotniczą. Kompania ta nigdy nie powróciła do pułku.
III batalion formował się w 1919 roku. Jego 9 kompania organizowana była w Małkini, a trzy następne obsadzone były rekrutami z ziemi płockiej. W lutym zorganizowano pułkową kompanię karabinów maszynowych, a w kwietniu kompanię techniczną; ponadto rozwinął się sztab pułku i wzmocniono łączność.
Kadrę pułku stanowili oficerowie Legionów Polskich oraz dawnych armii rosyjskiej i austriackiej. Szeregowi w znacznej części pochodzili z Polskiej Organizacji Wojskowej.
W grudniu 1919 batalion zapasowy pułku stacjonował w Łomży.
Pułk w walce o granice.
Okres formowania był jednocześnie dla pułku okresem pierwszych walk. Poszczególne kompanie i plutony rozbrajały niemieckie oddziały okupacyjne. W niektórych miejscowościach natrafiły na energiczny opór. Zginęli pierwsi żołnierze. W grudniu 1918 wysłano pod Lwów do walki z Ukraińcami kompanię ochotniczo-marszową w sile 200 „bagnetów”, dobrze uzbrojoną i wyekwipowaną. Nie wróciła ona już do pułku.
19 listopada wyruszył w kierunku Białegostoku improwizowany oddział pod dowództwem pchor. Kazimierza Wyszyńskiego. W nocy z 23 na 24 listopada Polacy zostali dwukrotnie zaatakowani przez Niemców w Jeżewie. Atak został odparty, a grasujące bandy rabunkowe rozbite. Kompania Rowińskiego stoczyła kilkugodzinną walkę pod Żółtkami. 27 listopada 1918 Komenda Naczelna POW nakazała wstrzymać akcje zaczepne na kierunku Białegostoku, wymierzone przeciwko Niemcom. Po reorganizacji dwie byłe kompanie zgrupowania pchor. Wyszyńskiego zabezpieczały granicę wzdłuż Narwi od Łap do Tykocina. Dalej ku północy newralgiczny punkt stanowiła twierdza w Osowcu, obiekt powtarzających się walk. Skomplikowana sytuacja utrzymywała się również na styku z ziemiami zasiedlonymi częściowo przez Litwinów.
Ukończywszy formowanie, 1 i 2 sierpnia 1919 pułk wyjechał z Łomży i Ostrołęki, trzema transportami, na front litewsko-białoruski. I batalion przybył do miejscowości Lachowicze, zaś II i III bataliony do Mołodeczna. W pierwszym okresie najcięższe walki pułk prowadził na linii Dzisna – Orzechowo – Uszacz – Kamień – Lepel. Bataliony działały w oddzielnych grupach operacyjnych.
6 sierpnia I batalion, walczący w grupie płk. Aleksandra Boruszczaka, sforsował rzekę Łań i zdobył Kleck. Będąc od 28 sierpnia w grupie płk. Ostrowskiego, dotarł do Mińska, stąd odszedł na dłuższy postój do twierdzy bobrujskiej i od 4 października obsadzał prawy brzeg Berezyny. Po ciężkim boju pod Leplem, wykonał odwrót na linię Uhły–Świada–Ziabki. W tym okresie batalion pełnił zazwyczaj służbę kordonową.
Bataliony II i III wykonały marsz z Mołodeczna do Bogusławia i po 23 sierpnia weszły do walk na przedpolach Dźwiny, zdobywając Łużki i Plissę. II batalion 14 września dotarł do Dźwiny. 25 września rozpoczął się udany w pierwszej fazie wypad na Uszę, potem jednak nastąpił odwrót połączony z ciężkimi walkami. Sytuację całej 8 DP pogorszyła ofensywa bolszewickiej 16 Armii, próbującej przełamać front polski między Dźwiną a górną Berezyną. Od 19 do 21 października III batalion bronił Uszacza. W składzie XV Brygady uczestniczył w ofensywie nad Dźwiną.
3 listopada 33 pułk piechoty, w składzie XV Brygadą Piechoty, uderzył z rubieży Świada – Ziabki w kierunku Dźwiny. Idący w straży przedniej II batalion natknął się na nieprzyjaciela pod Prozorokami. Walkę II batalionu wsparł I batalion wsparty pociągiem pancernym. Polacy odnieśli sukces. Atakujący z powodzeniem pod Uszaczem III batalion wziął do niewoli około 150 jeńców. Do 8 listopada 33 pułk piechoty osiągnął nakazany odcinek Dźwiny.
20 stycznia 1920 pułk bronił odcinka obrony w rejonie Homla. W tym dniu nieprzyjaciel wykonał uderzenie na miasto siłami dwóch batalionów. Po kilkugodzinnej obronie poległa załoga z 12 kompanii piechoty, a jej dowódca, ppor. Faustyn Zalas, odebrał sobie życie. Została rozbita także placówka 1 kompanii. Dopiero kontratakiem I batalionu udało się przywrócić poprzednią pozycję.
Zimą i wczesną wiosną nad Dźwiną miały miejsce jedynie lokalne walki. II batalion zorganizował udany wypad pod Podgajem i Krasnym na bolszewicką pozycję umocnioną. Zdobyto sztandar pułkowy.
W kolejnych dniach pułk stał na pozycjach obronnych nad Dźwiną, w okolicy jeziora Turowla.
14 maja wojska bolszewickie zaatakowały 1 Armię gen. Stefana Majewskiego. W tym dniu I batalion bronił redut „Sujce” i „Turowla”. Już po południu cały pułk rozpoczął odwrót i przeszedł do działań opóźniających. Odchodzono na Ziabki i rzekę Uszacz. Współdziałając z 13 pułkiem piechoty i batalionem saperów, ustabilizowano odcinek frontu na południe od Daniłowicz.
2 czerwca ruszyła kontrofensywa z dawnych okopów niemieckich. 8 Dywizja Piechoty rozwinęła pomyślne natarcie zbieżne na Łuczaj. 4 czerwca 33 pp atakował z powodzeniem oddziały bolszewickiej 12 Dywizji Strzeleckiej pod Swidnem, rozbił 105 pułk strzelecki i zmusił brygadę przeciwnika do ucieczki. III batalion brawurowym atakiem zdobył Głębokie. Do 6 czerwca 33 pułk, wsparty dwoma bateriami 8 pułku artylerii polowej, zajął Plissę, a następnie toczył boje pod wsią Borowe. Ogółem 33 pp wziął do niewoli niemal 800 jeńców, zdobył 37 karabinów maszynowych, wozy taborowe, duże ilości różnego sprzętu wojennego. Poprawiła się sytuacja armii, trzymającej front długości 90 km między Dźwiną a źródłami Berezyny.
4 lipca ruszyła wielka kontrofensywa Armii Czerwonej. W tym dniu pułk bronił się w rejonie Dregucze – Jelnia. Na pozycje zajmowane przez II i III batalion wyszło natarcie dwóch dywizji 4 Armii gen. Iwana Siergiejewa. Strzelcy polscy skutecznie opóźniali rozwijanie się sił nieprzyjaciela. W ciągu 16 godzin oba bataliony przeprowadziły 17 kontrataków.
Dopiero groźba obejścia skrzydła przez kawalerię Gaj-Chana zmusiła piechotę do odwrotu. W ciągu tygodnia odwrót momentami przybierał charakter ucieczki.
Bataliony I i III odchodziły na Nowe Święciany – Wilno – Grodno, zaś II batalion cofał się na Oszmianę – Lidę – Skidel – Indurę i dołączył do pułku dopiero w Ciasnem.
Nie udało się powstrzymać bolszewickich oddziałów na linii Bugu oraz Niemna. Po starciach pod Wasilkowem 33 pp stawiał opór pod Wyszonkami i przez 3 dni na rubieży Małkinia − Kańkowo. Po walkach nad Bugiem pułk wycofywał się w kierunku Warszawy.
W Łomży, na bazie batalionu zapasowego, sformowany został 233 pułk piechoty. Jego dowódcą został ozdrowieniec – Rowiński.
12 sierpnia XV Brygada Piechoty obsadziła przyczółek warszawski od Okuniewa do Leśniakowizny. 33 pp stanął pod Ossowem i planowany był do jej odwodu.
Już 13 sierpnia kompanie I i III zwalczały wypady nieprzyjaciela. Wieczorem dowódca 33 pp, ppłk Jerzy Sawa-Sawicki, meldował, że nie może odejść do odwodu ze względu na lukę między 8 a 11 Dywizją Piechoty. Ciągłe walki uniemożliwiły reorganizację pułku i wcielenie w jego szeregi napływających ochotników.
Przed świtem 14 sierpnia III batalion znajdował się na styku z 11 Dywizją Piechoty, na prawo od niego rozmieszczał się I batalion, a w Ossowie pozostawał II batalion.
Około 3.00 Rosjanie uderzyli przez Leśniakowiznę na Ossów i przełamali obronę I batalionu. II batalionowi groziło oskrzydlenie. Dowódca pułku osobiście czynił starania, by powstrzymać paniczny odwrót ochotników. Walki obfitowały w dramatyczne momenty. Pułk stracił dwóch zabitych i kilku ciężko rannych oficerów.
Przed 7.00 dowództwo 8 Dywizji Piechoty nakazało podsunięcie III batalionu 13 pp w celu zablokowania wyłomu pod Leśniakowizną. Słabo spisywały się tu kompanie ochotnicze, chaos ogarniał pododdziały szykujące się do walki. W tak groźnym momencie nadeszły dwie ostatnie kompanie ochotników 236 pułku piechoty. Dołączył ks. Ignacy Skorupka, a ppłk Sawicki przejeżdżał konno wzdłuż linii, kierując bezpośrednio ochotnikami.
O rozstrzygnięciu bitwy pod Ossowem zadecydował głównie III batalion 13 pułku piechoty. Jego powodzenie spowodowało, że wznowiły też natarcie grupy ochotników oraz piechurzy z 33 pp i 36 pp. Ossów został odbity z,a cenę dużych strat. Z szeregów 33 pułku piechoty ubyło w dniach 13-14 sierpnia 6 oficerów i około 250 szeregowych.
16 sierpnia kontruderzenie znad Wieprza zapoczątkowało pościg za bolszewickimi wojskami. 17 sierpnia dwa bataliony 33 pp posunęły się na Majdan oraz Ręczaje Polskie. Następnie pułk pomaszerował do Wyszkowa. Do końca sierpnia 33 pp odpoczywał w rejonie Wieliszewa i dopiero 12 września w składzie macierzystej 8 Dywizji Piechoty odjechał na Front Południowo-Wschodni. W dwa dni później II batalion zajął Martynów i Bursztyn. 16 września 33 pp forsował pod Bursztynem Zgniłą Lipę, a 20 września zajął Tarnopol. Dalej maszerował na Zbaraż i Zasław. 24 września zdobyto Szepietówkę i tu nastąpiła przerwa w działaniach. 17 października pułk zdobył Lubar nad Słuczą. Tam nocą nadeszła wiadomość o zawieszeniu broni.
W dniach 25-30 listopada pułk cofnął się na linię demarkacyjną, obsadzając odcinki od Rybacza do Ożenin.
22 marca 1921 roku odjechał ze stacji Krzemieniec do Łomży.
W czasie „walk o grancie”, czyli od 1 sierpnia 1919 do 22 marca 1921 służyło w pułku 138 oficerów i 5665 szeregowych, a po dodaniu batalionu zapasowego 160 oficerów i 8600 szeregowych. Zdobycze określono oficjalnie na około 14 000 jeńców, znaczące ilości broni (w tym 160 karabinów maszynowych) i sprzętu, 2 sztandary pułkowe.
Straty własne w przybliżeniu wynosiły: 15 oficerów i 362 szeregowych zabitych oraz 32 oficerów i 1150 szeregowych rannych.
Żołnierze 33 pułku otrzymali 25 Krzyży Orderu Virtuti Militari i 178 Krzyży Walecznych. Wśród odznaczonych Krzyżem Walecznych był ppor. Łazarz Feiwel (1890–1941)
Pułk w okresie pokoju.
Po przybyciu do Łomży pułk zajął koszary porosyjskie przy szosie na Śniadowo–Ostrów Mazowiecką. Organizacyjnie należał do 18 Dywizji Piechoty.
W związku z miejscem stacjonowania, pamiętając o bohaterskich walkach w obronie ojczyzny mieszkańców Puszczy Zielonej i całego Ponarwia, używano nieoficjalnej nazwy 33 pułk Strzelców Kurpiowskich. W końcu 1938 roku nazwa ta została zaaprobowana przez Wojskowe Biuro Historyczne, natomiast nie przyjęto propozycji, by szefem honorowym pułku był Stach Konwa. Czekano na stosowny rozkaz.
Oficerowie w początkowym okresie w większości wywodzili się z byłej armii rosyjskiej. Byli też dawni peowiacy i legioniści. W miarę upływu lat przychodzili absolwenci szkół wojskowych, głównie Szkoły Podchorążych Piechoty z Ostrowi Mazowieckiej.
Podoficerowie nieformalnie dzieleni byli na „frontowych” i „po szkołach okresu pokojowego”. Dostrzegano luki w wykształceniu ogólnym starszych wiekiem plutonowych i sierżantów. W Zambrowie funkcjonował batalion szkolny dla podoficerów 18 DP i tam te luki starano się wypełnić. Większość dowódców 33 pułku piechoty przykładała dużą wagę do wszechstronnych ćwiczeń kadry. Wojska ćwiczono na obozach letnich w Osowcu i Czerwonym Borze, rzadziej w Przasnyszu, Ostrowi i Wilnie. Żołnierze nowo wcieleni ćwiczyli na placu zwanym Kraską, położonym około 2 km od centrum miasta. Bliskość Narwi sprawiała, że prowadzono zajęcia nad rzeką, połączone z forsowaniem zapory wodnej.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 33 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
W listopadzie 1930 roku pułk otrzymał 90 erkaemów Browning wz. 28. Do 1930 wymieniono ckm-y Maxim wz. 08, do 1935 Maxim wz. 10/28, po nim Browning wz. 30. Nowością były 37 mm armaty przeciwpancerne Bofors. We wrześniu 1939 pułk posiadał 9 takich armat.
Działalność kulturowo-oświatowa i sportowa.
W 1920 powstała w pułku sekcja teatralna. Początkowo wystawiano sztuki Aleksandra Fredry. Potem wystawiano także wodewile, rewie i wyjeżdżano ze spektaklami poza Łomżę. Koło Amatorskie Teatru Żołnierskiego przekształciło się w Teatr Żołnierski 33 Pułku Piechoty i skupiało około stu osób, podzielonych na kilka zespołów. Teatr urządzał także zebrania towarzyskie, zabawy, wieczornice, akademie okolicznościowe. 5 stycznia 1931 wystawiono wielkie pięcioaktowe widowisko teatralno-sceniczne „Polskie Betlejem”.
Równolegle z teatrem działał, istniejący od marca 1919, chór żołnierski. Miał on w swoim repertuarze utwory wojskowe i ludowe, towarzyszące w przeszłości ważnym wydarzeniom historycznym. Bliskie związki łączyły chór z orkiestrą pułkową. Orkiestra dysponowała zespołem symfonicznym i do repertuaru wprowadzono dzieła Fryderyka Chopina, Stanisława Moniuszki, Josepha Haydna, Richarda Wagnera. Pułk z orkiestrą prezentował się społeczeństwu łomżyńskiemu zazwyczaj 11 listopada, 3 maja, podczas przysięgi żołnierskiej, wizyt dostojników państwowych i wielu innych świąt. W 1932 wystawiono widowisko batalistyczne „Rok 1920”.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 14 sierpnia, jako datę święta pułkowego.
Po raz pierwszy święto pułk obchodził swoje święto 27 sierpnia 1922 roku, w drugą rocznicę bitwy pod Ossowem stoczonej 13 sierpnia 1920 roku. Obchody zaczynano tradycyjnie 13 sierpnia od nabożeństwa żałobnego oraz uroczystego capstrzyku, połączonego z apelem poległych. Następnego dnia na mszę polową przybywali przedstawiciele władz Łomży, dowództwa 18 Dywizji Piechoty i inni zaproszeni goście. Orkiestra i chór wykonywały wiązankę utworów, dowódca pułku wygłaszał przemówienie i odznaczał wyróżnionych, po czym następowała defilada wszystkich pododdziałów. Po wspólnym obiedzie zaczynały się zabawy i gry. W 1925 na święto pułkowe przybył prezydent Stanisław Wojciechowski, który wręczył pułkowi sztandar, a mszę celebrował biskup polowy Stanisław Gall.
W 1930 zakończono budowę „Domu Żołnierza”. Funkcjonowała w nim „Rodzina Wojskowa”. Utworzono sekcję sanitarną, niesiono pomoc biednym i bezrobotnym.
Na niwie sportowej największe sukcesy drużyny 33 pułku piechoty osiągnęły w marszach Szlakiem I Kadrowej i na trasie Sulejówek – Belweder. W latach 1926 i 1929 piechurzy z pułku łomżyńskiego okazali się najlepszymi w Polsce i odebrali nagrodę z rąk marszałka Józefa Piłsudskiego.
Już w 1918 przy 33 pułku piechoty powstała drużyna piłkarska „Piechur”, którą w 1936 przemianowano na WKS Łomża. Kadra zawodowa pułku corocznie przystępowała do zdobywania odznak strzeleckich 3 i 2 klasy.
Działania pułku w okresie przewrotu majowego 1926.
Z uwagi na tradycje, a także osobę dowódcy, pułk uchodził za propiłsudczykowski. 11 maja 1926 przebywający w Warszawie sierżant Woźniak skontaktował się z organizatorami przewrotu i odebrał od nich rozkaz adresowany do dowódcy pułku. Rozkaz nakazywał natychmiastowy marsz jednostki ku stolicy. Dowódca pułku płk Michał Pakosz załadował pododdziały na transport kolejowy i przegrupował do Wołomina. Stąd marszem pieszym pułk udał się na Pragę. Na przedmieściach stolicy doszło do starć z 71 pułkiem piechoty – oddziałem z tej samej 18 Dywizji Piechoty. Stanowcza postawa płk. Pakosza, wspartego przez dowództwa 36 pp oraz 13 pułku piechoty, zadecydowała o odwrocie pułku zambrowskiego.
Drobne potyczki odnotowano w rejonie ulicy Bema, a na placu Napoleona pododdziały pułku stały się obiektem ataku lotnictwa. W wyniku starć dwóch żołnierzy pułku zostało rannych. 4 maja pułk wrócił do koszar.
33 pp w kampanii wrześniowej.
23 marca 1939 roku sformowana została Samodzielna Grupa Operacyjna „Narew” pod dowództwem gen. bryg. Czesław Młota-Fijałkowskiego. Wchodząca w jej skład 18 Dywizja Piechoty miała zorganizować obronę na linii rzek Narew – Biebrza i zająć pozycje między Ostrołęką a Łomżą. 33 pułk piechoty otrzymał zadanie bronić odcinków „Nowogród” i „Łomża”, a pododdziały tyłowe zamierzano ulokować na południowy zachód od Łomży. Obsadzono linię obrony o długości 65 km – na wschód od Wojciechowic (obecnie część miasta Ostrołęka) do Rutek. Główny wysiłek obrony stanowiły ośrodki oporu: „Nowogród”, „Jednaczewo” i „Łomża”, a pozostałe rejony miały być jedynie dozorowane. Na przedpolu pas ubezpieczeń miała zorganizować Podlaska Brygada Kawalerii.
Do obrony przepraw w Łomży wykorzystano trzy forty rosyjskie. Były dobrze wkomponowane w teren, funkcjonował most żelazny zapewniający łączność z miastem, a cała pozycja została oparta na prawym skrzydle o mokradła, zaś na lewym dochodziła do rzeki. W czerwcu i lipcu wykonano 12 lekkich schronów żelbetowych, uzupełniając nimi pierwszą linię obronną wytyczoną przez forty carskie.
Na południowym brzegu Narwi wykonano ich 16 i to nie w pełni wykończonych.
Na odcinku Nowogród – Szablak zbudowano 8 schronów i rozpoczęto 5 kolejnych. W Nowogrodzie wznoszono tamę, a w rejonie Pniewo-Siemień zasypano rowy odwadniające. W Siemieniu Nadrzecznym wzniesiono dodatkowy most, by ułatwić wycofanie się własnych oddziałów z przedpola.
Łącznie gotowych do użycia było 40 schronów betonowych i 82 schrony drewniane. Wykonano 17,8 km rowów strzeleckich, 60 przeszkód przeciwpancernych i założono 600 min.
Pułk zaliczany był do rzutu osłony „niebieskiego”. 23 marca 1939 przeprowadził mobilizację I batalionu w celu obsadzenia przepraw przez Narew w Łomży i Nowogrodzie. Jedna kompania zajęła pozycję pod Nowogrodem, a dwie rozlokowały się w fortach piątnickich. W następnych dniach rozpoczęto intensywne ćwiczenia rezerwistów. 22 sierpnia pododdziały wróciły do garnizonu i zarządzono mobilizację służb grup wydzielonych. 24 sierpnia pułk rozpoczął w koszarach mobilizację alarmową. Rezerwiści stawili się niemal w stu procentach. Zgodnie z planem mobilizacyjnym "W" oprócz własnych jednostek zmobilizowano w mobilizacji alarmowej w grupie "brązowej"; kompanię km plot. typ B nr 112, dwa plutony artylerii pozycyjnej typ II nr 15 i 16. W grupie "niebieskiej" również; kompanię asystencyjną nr 116, kolumnę taborową nr 109 i kompanię km plot. typ A nr 3. W I rzucie mobilizacji powszechnej; III batalion 116 pułku piechoty rez. i swój batalion marszowy. Stan liczebny pułku wzrósł do ponad 3000 żołnierzy. Nadwyżki ludzi i koni odesłano już po wybuchu wojny do ośrodka zapasowego w Białej Podlaskiej i ulokowano we wsi Sławlinek. W nocy z 30 na 31 sierpnia oddziały liniowe obsadziły pozycje obronne. III batalion z kompanią forteczną km (4 komp. km 33 pp) przyjął odcinek „Nowogród”, II batalion bez 4 kompanii i plutonu moździerzy obsadził pozycję Szablak – Jednaczewo, a 1 i 3 kompania I batalionu pozostawały w fortach piątnickich, zaś 2 kompanii tego batalionu powierzono linie obrony od ulicy Zdrojowej do Grobli Jednaczewskiej. 1 kompanię ckm 33 pp przydzielono plutonami do kompanii strzeleckich I batalionu, a przydzielony z 18 batalionu saperów pluton saperów wzmocnił obronę mostu na grobli do Piątnicy. Stanowisko dowodzenia rozwinięto w Krasce, a wysunięte punkty w Mątwicy i Piątnicy. Pododdziały pułku wspierał III dywizjon 18 pułku artylerii lekkiej.
W pierwszym dniu wojny samoloty niemieckie bombardowały Łomżę i ostrzelały wybrane punkty w mieście z maszynowej broni pokładowej; wykryto dywersantów.
O 6.00 dowódca 18 Dywizji Piechoty, płk dypl. Stefan Kossecki nakazał kontynuować prace fortyfikacyjne. Nocą kolumny taborowe przejechały w rejon Szczepankowa i Śniadowa.
Również 2 września nie zanotowano ważnych wydarzeń na odcinkach obrony 33 pp.
Od 3 września lotnictwo niemieckie systematycznie bombardowało pozycje polskie w rejonie Łomży i sporadycznie pod Nowogrodem. Nie nadszedł spodziewany batalion ciężkich karabinów maszynowych, by objąć pozycję „Jednaczewo”, a II batalion mjr. Władysława Święcickiego pozostał na pozycjach zamiast przejść do odwodu.
W dniach 4 i 5 września gen. Młot-Fijałkowski przesuwał swoje odwody na lewe skrzydło, z gotowością wykonania kontrnatarcia na Różan lub Ostrołękę. To bardzo osłabiło siły przeznaczone do bezpośredniej i pośredniej obrony przepraw pod Łomżą oraz Nowogrodem. 33 pułk piechoty pozostał na pozycjach osamotniony. Nocą z 5 na 6 września odwrót za Narew rozpoczęła Podlaska BK i 3/18 batalionu saperów. W tej sytuacji dowódca 33 pp ppłk dypl. Lucjan Stanek skierował na przedpole pluton kolarzy i pluton zwiadowców konnych. Od 5 września 33 pułk piechoty podlegał bezpośredniemu rozkazodawstwu SGO „Narew”.
W godzinach wieczornych 6 września kompania zwiadowcza stwierdziła ruch kolumn nieprzyjacielskich przez Ponarwie, na szosach wiodących ku Łomży: Kolno – Rakowo i Szczuczyn – Stawiski. Pluton konnych zwiadowców zniszczył most na Skrodzie w rejonie Rakowa i zajął pozycje po obu stronach szosy. Zmusiło to Niemców do wstrzymania marszu i rozwinięcia szyków na północnym brzegu rzeki. W walce zwiadowcy ponieśli znaczne straty i cofnęli się na Mały Płock – Rogienice. W tym czasie pluton kolarzy odjechał do Stawek i też zajął pozycje na tzw. czarnej drodze. Kompanie 33 pp wystawiły nocne podsłuchy.
W godzinach przedpołudniowych 7 września oba plutony dołączyły do pułku. Dowódca pułku ppłk Stanek przekazał dowódcy 18 DP informację o sytuacji na przedpolu.
7 września Niemcy podjęli próbę przełamania polskich pozycji pod Łomżą. Odejście Podlaskiej BK odsłoniło ten odcinek. We wczesnych godzinach popołudniowych 6 niemieckich lekkich czołgów z piechotą podjechało pod forty nr 2 i 3 w Piątnicy. Dobrze zorganizowana obrona przeciwpancerna spowodowała, że czołgi zostały zniszczone, a ponawiane ataki piechoty zatrzymane ogniem broni maszynowej, moździerzy i granatników. Ponadto wsparcia udzielała 7 bateria 18 pal. W efekcie nacierający stracili ponad 50% ludzi i wycofali się na kierunek Czarnocina, Elżbiecina i Kisielnicy. Nocą na przedpole fortów wyszedł patrol, który znalazł przy rannym kapitanie niemieckim mapę sytuacyjną. Z Łomży tego dnia ewakuowała się policja i żandarmeria, a ich obowiązki przejął 16 batalion wartowniczy, dowodzony przez dowódcę placu kpt. Janowicza.
Około południa, naprzeciw Nowogrodu, stwierdzono ruch kolumny niemieckiej w kierunku Korzeniste – Morgowniki. Dowódca III batalionu mjr Józef Sikora nakazał ściągnięcie wysuniętych placówek. Po trzech godzinach dostrzeżono pojazdy niemieckie przed Morgownikami. Piechota podchodziła pod Narew. Atak nastąpił około 20.00. W kierunku na most na Narwi uderzyły pododdziały ze składu 21 Dywizji Piechoty. Most wysadzono. Artyleria nieprzyjaciela strzelała chaotycznie, raniąc nawet swoich żołnierzy. Po godzinie Niemcy próbowali sforsować rzekę na pontonach. W wyniku dwugodzinnej walki, na brzeg południowy przedostały się tylko dwie łodzie. Ich osady zostały obezwładnione. Nie udała się także Niemcom nocna próba ataku w rejonie Janek. 33 pp zakończył pierwszy dzień walki sukcesem. Niemcy, choć z dużymi stratami, rozpoznali rozmieszczenie polskich schronów i stanowisk artylerii.
Przed południem Niemcy ściągnęli pod Nowogród pułk piechoty z 21 Dywizji Piechoty. Nieprzyjaciel przez godzinę ostrzeliwał rejon aż po Mątwicę i Sławno oraz Grądy, a następnie użył pocisków dymnych i siłami około 30 grup pontonowych próbował bezskutecznie przeprawić się przez Narew. Po południu Niemcy użyli samolotów szturmowych. W wyniku nalotu pozycja łącznikowa pod Szablakiem straciła dwa schrony, poległ dowódca 8 kompanii por. Edward Tarczałowicz i dowódca 1 plutonu sierż. pchor. Krajewski. Niemcy przeprawili kilku grup piechoty. Zostały one wyrzucone za rzekę kontratakami plutonów por. Jana Witkowskiego oraz ppor. Jana Mogilnickiego. Pozostał jedynie mały pododdział na wzgórzu 133.
W tym dniu walczono też o forty w Piątnicy. W rejonie Budy Czarnockie – Czarnocin zgrupował się niemiecki pułk piechoty z artylerią i czołgami z 10 Dywizji Pancernej.
Z rana na przedpolu fortów zauważono okopany pododdział piechoty niemieckiej. W wyniku ostrzału artyleryjskiego i ognia ckm poddało się około 40 żołnierzy Wehrmachtu wraz z oficerem. Około 6.00 Niemcy rozpoczęli godzinny ostrzał artyleryjski fortu nr 3 oraz mostu łączącego Piątnicę z Łomżą. Około 7.00 ruszyła piechota w kierunku 3 i 2 fortu. Obrońcy odpierali wielokrotnie wznawiane ataki. Około 14.00 rozpoczęły bombardowanie nieprzyjacielskie samoloty. W wyniku nalotu zginęło 9 żołnierzy polskich. Były straty w sprzęcie. Natarcie niemieckiej piechoty i tym razem zostało odparte. Artyleria polska zmieniła stanowiska ogniowe.
W tym czasie ważyły się losy całej Samodzielnej Grupy Operacyjnej „Narew”. Grupa przygotowywała się do odejścia w kierunku Brześcia. Pozostałe pułki 18 DP, wraz z nadejściem zmroku, miały opuścić swoje pozycje i stanąć nad rzeką Ruż. 33 pułk piechoty miał trwać na dotychczasowych stanowiskach.
Nocą z 8 na 9 bataliony wykonywały odmarsz spod Ostrołęki do rejonu Miastkowa i Tarnowa. II batalion dotarł na wyznaczone pozycje dopiero w godz. 12.00-14.00. Po południu do mjr. Sikory, stacjonującego w Krasce Małej, ponownie przyjechał dowódca artylerii dywizyjnej płk dypl. Jan Bigo, by na miejscu zapoznać się z aktualną sytuacją. Dowódca 33 pp ppłk Lucjan Stanek raz jeszcze poprosił przełożonych o wzmocnienie obrony na tym kierunku co najmniej jednym batalionem piechoty z artylerią. Wzmocnienie pod Nowogrodem miał zapewnić 42 pułk piechoty z I dywizjonem 18 pal.
Rano piechota niemiecka z pontonami rozpoczęła natarcie. W celu zablokowania luki między Jednaczewem a Szablakiem, dowódca 33 pp skierował tam improwizowany pododdział pod dowództwem chor. Mariana Quindta. Pododdział wykonał pomyślnie zadanie, wziął jeńców i powrócili na Kraskę do dyspozycji dowódcy III batalionu. Na lewym brzegu Narwi pozostawał też oddział niemiecki, okopany na wzgórzu 133. Nocne natarcie 5 i części 8 kompanii na wzgórze 133 uzyskało powodzenie. Wzięto do niewoli 12 Niemców, a 5 kompania pozostała w rejonie Mątwicy, zasilając obsadę odcinka Nowogród – Szablak. Dołączyła tu także 2 kompania 71 pp i pluton 9 kompanii.
Do 10.00 Niemcy ustawili na szosie Morgowniki – Korzeniste działa przeciwpancerne i przeciwlotnicze i zniszczyli dwa schrony bojowe. Niemiecka piechota przegrupowywała się. O 14.00 Niemcy rozpoczęli natarcie poprzedzone półgodzinnym ogniowym przygotowaniem ataku w wykonaniu artylerii 21 Dywizji Piechoty i samolotów szturmowych. Pożary objęły zarówno Nowogród, jak i okoliczne wsie. Po zadymieniu doliny Narwi, na całej szerokości obrony, ruszyła do natarcia piechota z pontonami. Atak został odparty już na linii rzeki, a ci którzy ją sforsowali, zostali powstrzymani kontratakiem 9 i 8 kompanii 33 pp oraz 2 kompanii 71 pp, wspartych przez 9 baterię 18 pal.
Z uwagi na bardzo wysokie straty osobowe, wyłom w systemie schronów nadrzecznych, braki amunicji i dokuczliwe zmęczenie, dowódca III batalionu mjr Józef Sikora zmuszony był zarządzić odwrót na drugą linię obrony, rozbudowaną w rejonie cmentarza katolickiego. Na dawnych stanowiskach pozostała jedynie kompania forteczna ckm kpt. Kordiaczyńskiego.
W rejonie Mątwicy i Szablaka wypoczęta 5 kompania z powodzeniem odpierała ataki wroga. Sukcesy odnosili też polscy cekaemiści i artylerzyści, prowadzący ogień ze stanowisk usytuowanych koło mostu na drodze Nowogród – Morgowniki. Baterie III/18 pal blokowały luki w pozycjach własnych, spowodowane zniszczeniami schronów.
Około północy, mjr Sikora otrzymał polecenie ściągnięcia 7 kompanii z Czartorii i 3 kompanii ckm z Rybak. Pod Nowogrodem miał pozostać do rana 10 września III/33 pp. W tym czasie powinien go zluzować 42 pułk piechoty.
Również I batalion odnotował w tym dniu sukcesy. Zagrażające Łomży 10 DPanc i Brygada „Lötzen” odeszły do XIX Korpusu Pancernego i miały forsować Narew pod Wizną. Pod Łomżą i Piątnicą pozostał pułk 21 Dywizji Piechoty. W tym dniu wszystkie ataki Niemców zostały odparte. Nieprzyjacielska piechota cofnęła się do Bud Czarneckich, Elżbiecina i Jeziorka. Forty piątnickie pozostawały w gotowości do dalszej walki.
Trwanie pod Nowogrodem, Szablakiem i Łomżą to duży sukces taktyczny 33 pułku piechoty, ale też błąd operacyjny dowódcy SGO „Narew”. Zła ocena wojsk przeciwnika, przechodzących drogą przez Wiznę, oraz przekonanie o obsadzeniu linii obronnej na Bugu przez 33 DP i 41 DP powodowało błędne decyzje i skazanie 18 Dywizji Piechoty na okrążenie, a w konsekwencji na jej rozbicie.
42 pułk piechoty osiągnął gotowość do działania w rejonie Nowogrodu i Szablaka dopiero o 14.00. Również 3 kompania ckm i 7 kompania 33 pp przybyły z dużym opóźnieniem. W takiej sytuacji wykrwawiony III batalion nadal trwał na pozycjach. Od 7.00 Niemcy rozpoczęli ostrzał artyleryjski. Godzinę później piechota, za pomocą miotaczy ognia, atakowała nadrzeczne schrony. Major Sikora o 8.30 wyprowadził kontratak. 9 kompania, atakując na północny skraj Nowogrodu, miała oczyścić brzeg rzeki z grup nieprzyjacielskich. 8 kompania 33 pp i 2/71 pp atakowały od wschodu, z rejonu dworku i cegielni Mątwica w kierunku na Szablak. 5 kompania z rejonu Mątwicy nacierała w lukę między folwarkiem a Szablakiem. Niemcy częściowo wycofali się ku Narwi, ale pojedyncze gniazda oporu pozostały na południowym brzegu rzeki. Po południu Polacy cofnęli się na pozycje wyjściowe. Zginął kpt. Kordiaczyński z całą załogą, samobójstwo popełnił por. Mieczysław Jarzyna.
O 16.00 polska artyleria położyła ogień na most w Nowogrodzie i w rejonie Szablaku. Podpułkownik Wacław Malinowski wydał I/42 pp rozkaz do natarcia na Nowogród. Atakujący bez powodzenia batalion cofnął się do lasków w pobliżu Sławca. II batalion 42 pp po 20.00 zluzował wreszcie piechurów z 9 kompanii 33 pp. Również III/42 pp zdołał dotrzeć na pozycje 8 kompanii 33 pp
i 2 kompanii 71 pp. Wieczorem również I batalion zluzował 5 kompanię 33 pp.
10 września w rejonie fortów piątnickich Niemcy tylko wiązali ogniem siły polskie. Poważnym problemem była ustawicznie przerywana przez dywersantów łączność przewodowa z dowódcą pułku.
Względny spokój panował w punkcie oporu „Pniewo”, gdzie pojawiały się tylko patrole pancerne nieprzyjaciela. 4 kompania 33 pp bez trudu powstrzymała próbę przeprawienia się przez Narew grup piechoty niemieckiej w pobliżu Bud Pniewskich.
Około 20.30 dowódcy jednostek zaangażowanych w obronie Narwi pod Nowogrodem, Łomżą i Pniewem otrzymali rozkaz płk. Kosseckiego do odwrotu. Ppłk Stanek nakazał przemarsz nocą podległych sobie batalionów i III/18 pal w rejon Bacz Mokrych. Na południowym brzegu Narwi, do godziny 12.00 11 września, miała pozostać 3 kompania, z zadaniem osłony wycofania. Obrońcy fortów, nie znając sytuacji ogólnej, z niedowierzaniem przyjęli rozkaz do odwrotu połączony ze zniszczeniem dwóch dział fortecznych i części sprzętu. Sytuacja ogólna była jednak bardzo niekorzystna dla całej 18 Dywizji Piechoty.
Od rana 11 września zbierały się w Baczach Mokrych grupy żołnierzy 33 pp. Droga odwrotu całej 18 Dywizji Piechoty została zablokowana w Zambrowie. Oddziały niemieckiej 20 Dywizji Zmotoryzowanej zajęły miasto. Płk Stefan Kossecki postanowił główne uderzenie na miasto wykonać siłami 71 pułku piechoty. 33 pułk piechoty miał wykonać uderzenie pomocnicze i osłonić zgrupowanie uderzeniowe od północy. Dowódca 33 pp pośpiesznie sformował dwa oddziały: oddział kpt. Jerzego Palęckiego i oddział por. Kazimierza Smagowicza. Grupa kpt. Palęckiego w sile 140 osób, z plutonem ckm i działonem haubic 100 mm z 7 baterii III dywizjonu 18 pal, zajęła około 8.00 pozycje na skraju lasu na północ od Śledzi, a grupa por. Smagowicza o 9.00 wyszła na wzniesienie bardziej na wschód od tejże miejscowości, zaś 4 kompania po dojściu z Pniewa szosą Łomża–Zambrów miała stać się odwodem na centralnym kierunku działania.
O 10.00 ruszyło natarcie na Zambrów. Improwizowany oddział por. Smagowicza zajął Pruszki, a o 13.00 osiągnęła cmentarz żydowski w Zambrowie, nawiązując tu kontakt z lewym skrzydłem 71 pp.
W tym czasie grupa kpt. Palęckiego zdobyła Nagórki. Wzięto jeńców, sporo broni maszynowej i ręcznej oraz co najmniej 3 moździerze. Poniesiono jednak i duże straty w ludziach.
Niemcy wyprowadzili kontratak i żołnierze 33 pp musieli odstępować z przedmieść Zambrowa na Zakrzewo Stare. Wycofywały się też bataliony 71 pułku piechoty.
O 15.00 płk Kossecki otrzymał rozkaz przerwania natarcia na Zambrów i wycofania się nocą przez Czyżew, Nur za Bug.
33 pp miał do 21.00 osiągnąć Tabądź i jako straż tylna dywizji maszerować na Krajewo – Ostrożnie i zorganizować postój w rejonie Srebrny Borek – Grzymały.
Dużo kłopotów przysporzyło porządkowanie oddziałów. Żołnierze padali ze zmęczenia, cierpieli ranni. W czasie odwrotu zaginął dowódca II batalionu mjr Święcicki. Dopiero około 20.00 w Baczach Mokrych utworzone zostało ugrupowanie marszowe. Marsz nocny przebiegał w zasadzie bez incydentów. Skorzystano z osłony Czerwonego Boru aż do Krajewa-Łętowa. W Ostrożnem wystawiono ubezpieczenie w sile kompanii, z zadaniem nawiązania łączności z 42 pp, który maszerował bardziej na południe przez Żabikowo.
Po marszu nocnym z 11 na 12 września I batalion zatrzymał się bliżej Ostrożnego, II batalion dotarł pod Długobórz na szosie Zambrów – Czyżew, a III batalion z dowództwem pułku zajmował pozycję centralną w Grzymałach. Pułkowi towarzyszyły 3 działony 9 baterii 18 pal. W tym czasie Niemcy zaciskali już pierścień okrążenia obejmujący całą 18 Dywizję Piechoty.
Około 9.00 płk Kossecki poprowadził atak spod Łętownicy na Andrzejewo. Tam został ciężko ranny, a nacierający cofnęli się do Łętownicy. Dowództwo dywizji przejął dowódca piechoty dywizyjnej płk Aleksander Hertel. Kilkakrotnie próby wyjścia z okrążenia nie przynosiły skutku.
33 pp osłaniał od północy zgrupowanie centralne 18 Dywizji Piechoty. Około 8.00 III batalion z kompanią kolarzy 18 i plutonem ckm odpierał uderzenie niemieckie od szosy Zambrów – Czyżew. O 10.00 rozpoczęły się walki o Srebrny Borek. Około 14.00 kontratakowały inne kompanie 33 pp. W walce zginął mjr Sikora. Około 17.00 Niemcy wyprowadzili koleje uderzenie na Srebrny Borek i dotarli do skraju miejscowości. Wówczas kontratak poprowadził osobiście ppłk Stanek. Nie wspierała już go artyleria. Brakowało amunicji.
Na wschodnim skrzydle około 15.00 Niemcy odepchnęli ostatecznie Polaków od szosy Zambrów – Czyżew, a trzy godziny później wprowadzili do walki czołgi. Był to już ostatni bój 12 września na przedpolach Borka. Pułk ten z najwyższym trudem i kosztem wielkich ofiar nie dopuścił jednak przeciwnika od północy i wschodu do Łętownicy.
Po 22.00 oddziały dywizji podjęły ostatnia próbę zorganizowanego wyjścia z okrążenia. Dowodzący oddziałem szturmowym płk Hertel poległ, a natarcie załamało się.
W nocy nieliczne grupy zdecydowały się przenikać przez ugrupowanie wroga na własna rękę. Ppłk Stanek zebrał około 400 osób i przeprowadził ich do rejonu Zaręb Kościelnych. Tam ulegli w walce oddziałowi niemieckiemu z 206 Dywizji Piechoty. Dowódca 33 pp, z zebranym wokół niego pododdziałem, liczącym około 60 ludzi, zdołał dotrzeć do Nura i przeprawić się przez Bug. Następny kontakt bojowy z Niemcami miał miejsce 15 września w okolicach Ceranowa.
Udaną próbę przedostania się poza pierścień wojsk niemieckich podjął por. Łempicki. W drodze dołączyli do niego m.in. kpt. Sztok-Stokowski, por. Siejak, por. Lendo. Kwaterowali w lesie Giełczyn. 17 września oddział ten rozbroił na przedmieściach Łomży około 40 żołnierzy niemieckich. Zgromadzono broń na wyposażenie batalionu piechoty i ukryto ją.
Wczesnym rankiem 13 września nie było tu już ani jednego oddziału zdolnego do walki. 33 pp przestał istnieć. Polegli spoczęli na cmentarzach, głównie nad Narwią od Nowogrodu po Łomżę i w Andrzejewie-Łętownicy.
Symbole pułkowe.
Sztandar.
30 sierpnia 1925 roku w Łomży Prezydent RP Stanisław Wojciechowski wręczył pułkowi chorągiew ufundowaną przez społeczeństwo ziemi łomżyńskiej. Na sztandarze widnieją między innymi nazwy i daty głównych bitew pułku, oraz herb miasta Łomży.
W początkowym okresie kampanii wrześniowej sztandar towarzyszył pułkowi w walkach. 9 września dowódca pułku, nakazał zabrać sztandar z miejsca postoju dowództwa i polecił sierż. Leonowi Borowskiemu ukryć go w bezpiecznym miejscu. Sierżant dotarł do Białegostoku i pozostawił sztandar w Powiatowej Komendy Uzupełnień. PKU została ewakuowana do Wołkowyska, a następnie do Lidy i dalej do Wilna. Opiekujący się sztandarem urzędnik PKU ob. Dembowski przekazał sztandar na przechowanie księdzu proboszczowi, kanonikowi Kuleszy. Ksiądz przekazał sztandar harcerkom: Jadwidze Kłosowskiej i Marii Sokołowskiej.
Maria Sokołowska przekazała sztandar do stanicy harcerskiej, a przejął go komendant Chorągwi Wileńskiej hm. Józef Andrzej Grzesiak. W październiku 1939 hm. Grzesiak poprosił panią Marię Cyranowską o przechowanie sztandaru. Ta w swoim mieszkaniu przy ul. Kamiennej 5 wykonała specjalny schowek we wnęce za piecem kaflowym i tam ukryła płat sztandaru.
23 czerwca 1941 do Wilna wkroczyli Niemcy. Na początku 1942 Cyranowska musiała opuścić mieszkanie. Postanowiła zabrać sztandar ze sobą. W nowym mieszkaniu przy ul. Archanielskiej 3 ukryła sztandar wśród stosu książek i nieużywanych przedmiotów we wnęce pod sufitem.
W marcu 1944 Marię Cyranowska-Lenartowicz przeprowadziła się razem z mężem do mieszkania przy ul. Niemieckiej 7, a już 5 lipca wydano rozkaz ewakuacji śródmieścia. Sztandar ukryty został w poduszce synka i tak przewieziony na Antokol do przytułku przy uł. Tatrzańskiej.7 lipca udało się uzyskać Lenartowiczowej odręczną przepustkę. Pod ostrzałem, z dzieckiem w wózku i sztandarem dotarła na ul. Wileńską, potem do bramy domu przy ul. Niemieckiej 7.
W czasie trwania operacji „Ostra Brama” pani Maria Lenartowicz została sanitariuszką placówki Armii Krajowej. 3 kwietnia 1946 wyjechała jako repatriantka do Łodzi, a potem do Olsztyna. Dopiero tutaj sztandar został wyjęty z poduszki. W 1953 rodzina przeniosła się do Wadowic. Na apel Muzeum Wojska Polskiego sztandar 33 pp wraz z grotem i 5 gwoździami został 16 września 1959 przekazany do zbiorów muzealnych. Poddano go gruntownej konserwacji.
Na wniosek ostatniego dowódcy 33 pułku piechoty płk. dypl. Lucjana Stanka Pani Maria Lenartowicz, "(...) za uratowanie, z narażeniem własnego życia i swego dziecka, sztandaru 33 pp Strzelców Kurpiowskich z kampanii 1939" została odznaczona krzyżem Virtuti Militari V klasy.
Odznaka pamiątkowa.
12 lutego 1929 roku minister spraw wojskowych, marszałek Polski Józef Piłsudski zatwierdził wzór i regulamin odznaki pamiątkowej 33 pułku piechoty. Odznaka o wymiarach 38x38 mm ma kształt krzyża maltańskiego pokrytego granatową emalią z żółtym obramowaniem. Ramiona krzyża połączone są srebrnym wieńcem laurowym. Na ramionach krzyża wpisano numer „33” i inicjały „P.P. J.P.”. W środku odznaki orzeł wz. 1919. Oficerska – dwuczęściowa, wykonana w srebrze lub w tombaku srebrzonym, emaliowana. Wykonawcą odznak był Wiktor Gontarczyk z Warszawy. Swoją odznakę posiadał też II/ 33 pułku piechoty. Była to srebrna, okrągła tarcza wypełniona równoramiennym krzyżem.
Żołnierze pułku.
8 października 2009, w wieku 104 lat, zmarł porucznik Stanisław Dardziński – najstarszy żołnierz 33 pułku piechoty. Jego ciało pochowano na cmentarzu katedralnym w Łomży.
Żołnierze 33 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199845" url="https://pl.wikipedia.org/wiki?curid=1199845" title="71 Pułk Piechoty (II RP)">
71 Pułk Piechoty (II RP)

71 Pułk Piechoty (71 pp) – oddział piechoty Armii Polskiej we Francji i Wojska Polskiego II RP.
Pułk został sformowany w ramach Armii Polskiej we Francji jako 20 pułk Strzelców Polskich, później przemianowany na 144 pułk piechoty, a w lutym 1921 na 71 pułk piechoty.
W okresie II Rzeczypospolitej kwaterował początkowo w Ostrowi Mazowieckiej na terenie Okręgu Korpusu Nr I, a od 1926 w Zambrowie.
W czasie kampanii wrześniowej 1939 walczył w składzie macierzystej 18 Dywizji Piechoty broniąc linii Narwi.
Formowanie i zmiany organizacyjne.
Jesienią 1918, na bazie żołnierzy narodowości polskiej – byłych jeńców armii austriackiej, rozpoczęto we Włoszech organizację pułków piechoty przeznaczonych do uzupełnienia Armii Polskiej we Francji. Jednym z pułków był 7 Pułk Piechoty im. Zawiszy Czarnego pod dowództwem kpt. Jana Chlebeka. Większość żołnierzy była w umundurowaniu austriackim, nie posiadali oni uzbrojenia, a szkolenie obejmowało tylko przedmioty teoretyczne, gimnastykę i musztrę.
Wiosną 1919 zaczęły się przygotowania do wyjazdu do Francji. Kompanie przewożono do Turynu i załadowywano do eszelonów. Pułk pojechał transportem kolejowym do francuskiego Lure. Na ziemi francuskiej rozpoczęły się dalsze prace organizacyjne. Na bazie II batalionu dawnego 7 pułku piechoty im. Zawiszy Czarnego zorganizowany został 20 pułk Strzelców Polskich. Kadrę oficerską i podoficerską stanowili żołnierze francuscy ze stacjonującego w Lure 414 pułku piechoty. Pierwszym dowódcą 20 psp został francuski oficer – pułkownik Vincent. 26 maja 1919 uznano za dzień powstania pułku i w rocznicę tego wydarzenia obchodzono święto pułkowe. W tym też dniu wydany został pierwszy rozkaz organizacyjny:
Z magazynów demobilizującego się francuskiego 414 pułku piechoty żołnierze polscy otrzymali mundury, uzbrojenie, sprzęt techniczny i tabory. Strzelców uzbrojono w karabiny typu Lebel wz 86/93, Berthier wz 07/15 i Berthier wz 16. Do karabinów wydano bagnety wz 86/93 i 07/15. Umundurowanie stanowił francuski mundur polowy wz. 1915 barwy jasnoniebieskiej. Żołnierze dostali kurtki sukienne jednorzędowe z dwiema bocznymi kieszeniami i stojącym kołnierzem. Spodnie typu angielskiego noszono do wysokich butów. Oficerowie otrzymali frencze. Noszono też oficerskie mundury angielskie wraz z koszulą i krawatem. Nakrycie głowy stanowiła rogatywka.
5 czerwca 1919 pułk otrzymał rozkaz przegrupować się z Francji poprzez Niemcy do Polski. Ostatni transport z obozu La Mandria wyruszył do kraju 3 lipca 1919.
Początkowo 20 pułk strzelców polskich zakwaterowany został w Łowiczu. Po miesiącu wyznaczono mu nowe miejsce dyslokacji i kompaniami rozmieszczono w okolicach Skierniewic, w wioskach: Pszczonów, Łyszkowice, Zakulin i Wola Makowska. Do pułku skierowano nowych oficerów. Nastąpiły też zmiany organizacyjne. Rozkazem ministra spraw wojskowych gen. Józefa Leśniewskiego z 1 września 1919 „Błękitna Armia” została połączona z „wojskiem krajowym”, a 6 września 20 pułk strzelców polskich przemianowano na 144 pułk Strzelców Kresowych. Wraz z przejściem pułku na polską organizację, francuski dowódca płk Vincent przekazał oficjalnie dowodzenie płk. Osmołowskiemu. Pozostali jeszcze francuscy dowódcy batalionów i doradcy techniczni.
Pułk w walce o granice.
W sierpniu 1919 rozpoczęto przygotowania do przetransportowania oddziałów byłej „Błękitnej Armii” w obszar Małopolski Wschodniej. Miały one obsadzić linię demarkacyjną pomiędzy Polską a Ukraińską Republiką Ludową. Z końcem września 1919, wchodzący w skład grupy taktycznej gen. Bonina 144 pułk piechoty Strzelców Kresowych wyjechał transportem kolejowym z Łowicza nad Zbrucz. W okolicach Husiatynia rozmieszczono I i II batalion, a III batalion wraz z dowództwem pułku ulokował się w Wasylkowcach. Zajęto bez walk przedpole z Gródkiem, dworzec kolejowy w Ludwipolu oraz pobliską cukrownię „Wiktorię”. Z początkiem listopada pododdziały 144 psk zaczęły się posuwać w głąb Podola i Wołynia. Osiągnięto linię rzeki Starej Uszycy.
8 lutego pod wsią Jałtuszków miał miejsce „chrzest bojowy” pułku. I batalionu dokonał wypadu na nieprzyjaciela. Oddziałem wypadowym dowodził ppor. Wacław Boguszewski. Mimo znacznej przewagi wroga, zadano nieprzyjacielowi duże straty (80 zabitych i rannych).
Pod koniec lutego 1920 dowództwo 144 pp kwaterowało w Żinkowie, bataliony zaś rozmieszczono we wsiach: Bebechy, Wońkowce, Ochrymowce, Zieńkowce. W tym czasie pułk przeszedł pod rozkazy 12 Dywizji Piechoty. Podjęto wówczas działania ofensywne w kierunku na Żmerynkę. Napotkano jednak na opór bolszewickich oddziałów 14 Armii Hieronima Uborewicza. Obrona została przełamana, a zajęte tereny miały stanowić pozycje wyjściowe do mającej rozpocząć się „wyprawy kijowskiej”.
26 marca zdobyto Daszkowce, Wacławkę i Osłanów.
Wkrótce pułk został przewieziony do Płoskirowa i czasowo podporządkowany 5 Dywizji Piechoty. Jego zadaniem było rozbrojenie dwóch ukraińskich brygad siczowych, które przeszły na stronę Polaków. Maszerując w głąb Ukrainy przez Latyczów, Deraźń, Zmierzynki, Braiłów i Jefimówkę doszedł do Niemirowa i Bracławia. Tu powrócił pod rozkazy macierzystej 18 Dywizji Piechoty.
W końcu maja, na całym froncie południowym, rozpoczęła się sowiecka ofensywa. Pułk otrzymał rozkaz odwrotu. Cofał się przez Bracław, Niemirów i Trościaniec, a dalej na Kalną Deraźń. W okolicach Latyczowa bronił przedmościa za Bohem. W ciągłych walkach odwrotowych odchodził na Międzybórz do Świnnej.
W kolejnych tygodniach walczył z kozakami Armii Budionnego. W składzie grupy gen. Franciszka Krajowskiego uderzył klinem na tyły Armii Czerwonej. 2 lipca pod Butowcami starł się zwycięsko z brygadą kozaków.
Szykując się do pościgu za 1 Armią Konną, gen. Franciszek Krajowski dokonał koncentracji głównych sił 18 DP w rejonie Starokonstantynowa. III/144 pp, liczący zaledwie 200 żołnierzy, i szwadron 6 pułku ułanów zostały wysłane do Butowiec na ubezpieczenie. Piechota zajęła wzgórze 337, a szwadron przystąpił do rozpoznania terenu między Butowcami a Lisińcami. Pod Lisińcami ułani wpadli w zasadzkę zorganizowaną przez jeden z pułków brygady Kotowskiego, ponieśli straty i zostali zmuszeni do ucieczki. Kawaleria Kotowskiego, prowadząc ze sobą dwie armaty, ruszyła w pościg za szwadronem drogą na Butowce. Piechota rozmieściła stanowiska ogniowe karabinów maszynowych na wzgórzu oraz wzdłuż szosy w wysokim zbożu i z najbliższej odległości otworzyła ogień do sowieckiej kawalerii. Przeciwnik próbował wycofać armaty, ale wówczas na skłębioną na szosie kolumnę szarżował szwadron 6 pułku ułanów. Pułk sowiecki został rozproszony, a prowadzący pościg ułani wzięli kilkudziesięciu jeńców i zdobyli oba działa. Według relacji ludności, rozwścieczony utratą armat Kotowski osobiście zastrzelił dwóch artylerzystów obwinianych o tchórzostwo. O 19.00 brygada Kotowskiego zaatakowała Butowce w szyku pieszym, ale nie mogła przełamać oporu polskiej załogi.
9 lipca doszło do boju pod Obhowem, a kolejne dni to dalsze walki wzdłuż linii kolejowej Brody – Dubno i bój pod Chorupaniem. Właśnie pod Chorupaniem pułk stoczył krwawe trzydniowe walki. W nocy z 20 na 21 lipca nadszedł rozkaz wycofania się. Bataliony II i III odeszły do Radziwiłłowa, aby połączyć się z macierzystą 18 DP. Wyruszono w kierunku Dubna. Po zajęciu Chotynia zajęto także Kozin i zamierzano obsadzić rzekę Plaszowę. Manewru jednak nie wykonano, bowiem Polacy zostali zaatakowani przez znaczne siły kawalerii i pewne już zwycięstwo zamieniło się w kompletną porażkę.
Niepowodzenie odbiło się na morale żołnierzy. Przeprowadzono reorganizację pułku. 3 sierpnia rozpoczęło się nowe natarcie na Brody. Walki zakończyły się sukcesem Polaków. 7 sierpnia 144 pp doszedł do granicy Małopolski i Wołynia. Tam został zluzowany przez oddziały 6 Dywizji Piechoty. Następnie załadował się na stacji w Ożydowie i 11 sierpnia przybył do Modlina, do nowego miejsca koncentracji 18 Dywizji Piechoty.
Przygotowania do bitwy warszawskiej zmusiły dowództwo polskie do reorganizacji związków operacyjnych. 18 Dywizja Piechoty weszła w skład 5 Armii gen. dyw. Władysława Sikorskiego.
144 pułk Strzelców Kresowych obsadził Wkrę na odcinku Zawady – Sobieski. W pierwszym rzucie posiadał I i II batalion, w odwodzie, w Soboklęszczu, rozmieścił się III batalion.
13 sierpnia pod wsią Sobieski doszło do starcia między 144 pp a bolszewickim 49 pułkiem strzelców. W wyniku walk osłabione zostało lewe skrzydło pułku. Dowódca pułku zdecydował wyprowadzić kontratak siłami 9 kompanii ppor. Stanisława Pawlikowskiego. Kompanii udało się odtworzyć przedni skraj obrony i nieprzyjaciel został nad Wkrą zatrzymany.
Po wygranej bitwie obronnej pułk przeszedł Wkrę i zaatakował w kierunku na Ciechanów. 15 sierpnia wieczorem zajęto Królewo i Nowe Miasto. 17 i 18 sierpnia do ciężkich potyczek doszło pod Ojrzeniem, Małurzynem i Wojtkową Wsią. 19 sierpnia w Kałkach zgrupowano cały 144 psk. Pułk otrzymał zadanie wyzwolenia Mławy. Rankiem 21 sierpnia bezpośrednie natarcie na Mławę wykonał II batalion. Po początkowym oporze czerwonoarmiści w popłochu opuścili miasto. Rada miejska, dziękując dowódcy 144 pp mjr. Ocetkiewiczowi, na jego ręce przesłała pismo dziękczynne, a społeczność miasta, wdzięczna swoim wyzwolicielom, ufundowała jednostce nową chorągiew(sic!).
4 września 144 pp został załadowany do wagonów i przewieziony w okolice Chełma, w miejsce nowej koncentracji 18 DP. Następnie pułk przeszedł do rejonu Uchańki. 11 września rozpoczęto działania przeciw oddziałom Budionnego. Pułk sforsował Bug w rejonie Dubienki. Od 12 do 18 września pułk kontynuował marsz w głąb Wołynia, rozbijając napotkane oddziały nieprzyjaciela i osiągnął Styr.
Prowadząc działania pościgowe 25 września dotarł do Lubiąża. 26 września zajął, leżący na północnym brzegu Prypeci, Szłapań. Dalej ruszył na Janów, zdobył go i wziął do niewoli ponad 2000 jeńców. 28 września osiągnął linię rzeki Jasiołdy koło Porzecza. 1 października, po sforsowaniu rzeki, rozpoczął pościg w kierunku na Łuniniec. Zdobył Logiszyn, Bastyń i przerwał połączenie kolejowe Łuniniec – Baranowicze. 9 października do Łunińca i Łachwy weszły I i III batalion. Nad Słucz, do Mikoszewicz, pomaszerował II batalion.
Od 15 października pułk działał na kierunku Mokroć, Sitnica, Lenin, Ludzieniewicze, Żytkowicze, Bielew, by 18 października zdobyć Wielkie Siełutycze. W ostatnim dniu wojny pułk walczył jeszcze pod Ziętkowicami, Polanką, Grabowem i o stację kolejową Kopcewicze. Na koniec działań wojennych pułk zajmował rubież od Kopcewicz do Wielkich Siełutycz i Grabowa.
Po zakończeniu zadań pułk przeszedł do odwodu 18 Dywizji Piechoty i skierowany został w rejon na północ od Pińska, a potem do Kowla. Tam też w lutym 1921 144 pułk Strzelców Kresowych został przemianowany na 71 pułk piechoty.
Pułk w okresie pokoju.
Zawieszenie działań wojennych zastało dowództwo pułku w Kopcewiczach. Po kilku dniach pułk opuścił zajmowane pozycje i skierował się na zachód. Zimą przebywał w Posieniczach. W marcu 1921 przeszedł do Kobrynia, a od kwietnia do sierpnia stacjonował w Kowlu. Stacjonując w Kowlu pułk obsadzał punkty etapowe, ochraniał linie kolejowe, zabezpieczał zdobycz wojenną. Pełnił też służbę asystencyjną rekwirując zboże na cele wojskowe. W tym czasie oddział zaopatrywany był w żywność przez Urząd Gospodarczy Wołyńskiej Inspekcji Etapowej w Kowlu, zaś w materiały sanitarne przez Ekspedycję Składu Sanitarnego nr VI z siedzibą w Kowlu.
Już latem 1921 pierwsze bataliony 71 pp przyjechały do Ostrowi Mazowieckiej. Zajmowały koszary komorowskie po byłych 23 Syberyjskim i 24 Niżowskim pułku piechoty armii rosyjskiej.
W okresie pierwszych wyborów prezydenckich pułk został ściągnięty do Warszawy. Jego zadaniem było nie dopuścić do zamieszek przeciwko prezydentowi Gabrielowi Narutowiczowi. Dwa bataliony wraz z orkiestrą uczestniczyły także w uroczystościach pogrzebowych.
W 1923 odbyło się uroczyste odsłonięcie pomnika ku czci poległych żołnierzy 144 pułku piechoty Strzelców Kresowych. Pomnik wykonano w kształcie kolumny, postawionej na piedestale, na której szczycie znajdowała się kula armatnia z wzniesionym do lotu orłem z rozpostartymi skrzydłami. Był to typowy dla całej Polski wzór pomnika upamiętniający odzyskanie niepodległości i walki w wojnie polsko-bolszewickiej.
26 sierpnia 1923, na terenie koszar w Komorowie, gen. broni Lucjan Żeligowski wręczył pułkowi sztandar ufundowany przez społeczeństwo powiatów ostrowskiego, węgrowskiego i sokołowskiego.
Podczas zamachu majowego pułk pod dowództwem płk. Mieczysława Boruty-Spiechowicza opowiedział się po stronie rządowej. 12 maja pułk załadował się na transport kolejowy i o 22.00 przybył do Ząbek. Dowódca pułku zamierzał marszem pieszym wprowadzić pododdziały do cytadeli. Jeden z batalionów przeszedł jednak na stronę zwolenników Marszałka, pozostała część pułku starła się z 36 pułkiem piechoty. Nie widząc dalszych możliwości działania, pułk załadował się do wagonów i powrócił do koszar. Część pododdziałów przyłączyła się do maszerujących na pomoc Piłsudskiemu żołnierzy łomżyńskiego 33 pułku piechoty. W bratobójczych walkach zginęło 2 oficerów i 12 szeregowych, rannych zostało 3 oficerów i 33 szeregowych. Postawa pułku w okresie przewrotu była niewątpliwie przyczyną przeniesienia pułku do Zambrowa.
Po zakończeniu działań, dowódca pułku płk Boruta-Spiechowicz wydał rozkaz następującej treści:
Z początkiem września 1926 przybył do Zambrowa I batalion wraz z 3 kompanią ckm, 9 września dołączył II baon, a dowództwo wraz III batalionem przybyło do nowego garnizonu 18 września. Byłe koszary rosyjskich 15 Szlissenburskiego i 16 Ładożskiego pułku piechoty nie były w pełni przygotowane do zakwaterowania jednostki. Piwnice zalane były wodą, ściany zagrzybione i zawilgocone, brak było sieci wodociągowej i elektrycznej. Utworzono zatem warsztaty pułkowe, grupy robocze, i w dość krótkim czasie odremontowano koszary, uzupełniono braki sprzętu i rozpoczęto normalne szkolenie wojskowe.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 71 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W 1932 roku pułk ofiarował pamiątkową statuetkę dla 71 Nowojorskiego pułku piechoty, w koszarach którego odbyły się pierwsze szkolenia ochotników amerykańskiej Polonii do Błękitnej Armii.
Duża wagę przykładano w 71 pp do świąt pułkowych. Jego obchody były ważnym wydarzeniem, zarówno dla społeczności wojskowej, jak i cywilnej.
Od 1930 święto pułkowe przeniesiono z 26 maja na dzień 26 września – rocznicę walk pod Lubiążem i Szłapaniem. Obchody zazwyczaj rozpoczynały się w przeddzień uroczystą mszą świętą, pogadanką o przeszłości pułku w pododdziałach i apelem poległych. W następnym dniu pobudkę grała orkiestra pułkowa. Następnie odbywała się msza polowa na boisku wojskowym. Wręczano pamiątkowe odznaki pułkowe. Potem następowała defilada, a po niej, na placu koszarowym przy akompaniamencie orkiestry pułkowej, odbywał się obiad żołnierski. Po obiedzie odbywały się zawody sportowe, a następnie zabawa i bal.
Jednym ze znaczących przedsięwzięć było ufundowanie w 1930 pomnika powstańcom styczniowym poległym w walkach pod Zambrowem. 2 października 1930 na rynku zambrowskim odbył się uroczysty capstrzyk, a w następnym dniu odsłonięcie pomnika. Była to kolumna zwieńczona orłem ze skrzydłami rozłożonymi do lotu. Na cokole umieszczono marmurowe tablice z nazwami bitew z okresu powstania styczniowego. Na uroczystość zaproszono żyjących jeszcze trzech weteranów powstania z terenu województwa białostockiego. Pomnik poświęcił ks. prałat Misiewicz, a głos zabierali dowódca pułku płk Borzęcki oraz burmistrz Zambrowa. Uroczystości zakończyły salwa honorowa i marsz odegrany przez orkiestrę pułkową.
W pułku prowadzono świetlicę żołnierską. Zorganizowano orkiestrę wojskową prowadzoną przez kapelmistrza ppor. Karola Jabczyńskiego, działał chór i teatr żołnierski oraz kino pułkowe. W kasynie oficerskim znajdowała się czytelnia i biblioteka pułkowa. Istniało także Koło Rodziny Wojskowej posiadające pięć sekcji: opieki nad dzieckiem, sportową, przygotowania zawodowego kobiet, finansową oraz kulturalno-oświatową. Od maja 1923 działała spółdzielnia pułkowa.
Od 1927 rozpoczęto emisję własnych marek kredytowych. Działała także spółdzielnia autobusowa prowadząca komunikację samochodową na linii Zambrów – Czyżew – Łomża i Zambrów – Ostrów Mazowiecka. W grudniu 1935 spółdzielnię zlikwidowano.
Intensywnie rozwijała się także działalność sportowa.
Najstarszą sekcją sportową była sekcja piłkarska. Działały także sekcje: kolarska, tenisa ziemnego i stołowego, bokserska, pływacka i szachowa.
71 pp w kampanii wrześniowej.
Przygotowania do wojny.
23 marca 1939 roku sformowana została Samodzielna Grupa Operacyjna „Narew” pod dowództwem gen. bryg. Czesław Młota-Fijałkowskiego. Wchodząca w jej skład 18 Dywizja Piechoty miała zorganizować obronę na linii rzek Narew – Biebrza i zająć pozycje między Ostrołęką a Łomżą. Ponadto jeden batalion 71 pułku piechoty miał wzmocnić załogę odcinka obrony „Wizna”. Pozostałe dwa bataliony miały stanowić odwód dywizji. Od 23 marca III/71 pp uzupełnił się do pełnych stanów osobowych czasu wojennego, wydano ostrą amunicję, otrzymał wzmocnienie artyleryjskie oraz broń maszynową. W pasie nadnarwiańskim batalion ten prowadził intensywne szkolenie rezerwistów. Piechurzy kopali stanowiska ogniowe, pomagali w pracach fortyfikacyjnych.
24 sierpnia we wczesnych godzinach rannych, w koszarach w Zambrowie, rozpoczęto mobilizację alarmową w grupie niebieskiej. Zmobilizowano kompletne pododdziały 71 pp, oraz dywizyjne: samodzielną kompanię km i broni towarzyszącej nr 12 i kolumnę taborową nr 110. Prace przebiegały bardzo sprawnie i już następnego dnia rano pułk osiągnął gotowość bojową, a więc 10 godzin wcześniej niż zakładały plany mobilizacyjne. W niedzielę 27 sierpnia cały pułk wziął udział w mszy polowej, podczas której nastąpiło zaprzysiężenie zmobilizowanych żołnierzy. W nocy, z niedzieli na poniedziałek, rozpoczął się wymarsz 71 pp do rejonu koncentracji na zachód od Łomży. Pododdziały przeszły do pobliskich wiosek: Laskowiec, Śledzie, Zakrzewo i Zbrzeźnica, by uniknąć ewentualnych skutków nalotów. 
W mobilizacji powszechnej od 31 sierpnia podjęto mobilizację:
W I rzucie mobilizacji: 
W II rzucie mobilizacji:
W tych dniach III batalion z plutonem artylerii piechoty i plutonem pionierów pozostawał w obsadzie odcinka „Wizna”.
30 sierpnia pododdziały 71 pp zajęły następujące pozycje: dowództwo i plutony specjalne – Chojny Stare, I batalion – las na wschód od Sławca Dworskiego, II batalion – las na zachód od Chojny Śmieszne. W tym czasie kompania zwiadu prowadziła rozpoznanie na korzyść dywizji w rejonie Mątwicy. Dowódca pułku miał być przygotowany do wykonania kontrataku na korzyść 33 pułku piechoty. III batalion czekał w rejonie Wizny na zluzowanie go przez jednostki Korpusu Ochrony Pogranicza. 71 pp był w odwodzie dowódcy 18 DP.
Działania bojowe w kampanii wrześniowej.
1 września o 4.30 nad Łomżą przeleciały samoloty Luftwaffe. Kilka maszyn zbombardowało koszary w Zambrowie. Straty były niewielkie. Pododdziały 71 pp nie miały kontaktu bojowego z oddziałami niemieckimi.
2 września piechota niemiecka zajęła znajdujące się na południe od Myszyńca osady Kadzidło i Dylewo. Postępy nieprzyjaciela rejonie Łodziska – Olszewka zablokował III/42 pp. Celem wyjaśnienia sytuacji dowódca SGO „Narew” nakazał zorganizować nocny wypad na Myszyniec siłami jednej kompanii 71 pp. Pododdział piechoty, wzmocniony działkiem przeciwpancernym, miał być przewieziony kolejką wąskotorową z Nowogrodu do Łyse. Wyjazd powinien nastąpić nie później niż o 20.00, by piechota polska mogła jeszcze przed świtem zaskoczyć nieprzyjaciela. 2 kompania 71 pp z działkiem ppanc. stawiła się w Nowogrodzie o 18.00, ale nie zastała tam przygotowanego składu pociągu. Trzeba więc było ściągać tabor zapasowy. Opóźniło to załadunek i wskutek tego piechurzy polscy dojechali do Łysych już po świcie 3 września. Żołnierze od razu ruszyli do natarcia i zdołali zająć skraj Myszyńca. Jednak Niemcy położyli na nacierających skuteczny ogień broni maszynowej i moździerzowy. Polegli dwaj dowódcy plutonów, około 30 żołnierzy, a 60 zostało rannych. Ranny dowódca kompanii dostał się do niewoli. Resztki pododdziału, z ppor. Lubienieckim na czele, wycofały się do Nowogrodu. Nigdy już nie dołączyli do macierzystego pułku. Skierowano ich na uzupełnienie odcinka obrony „Szablak”.
3 września marsz. Edward Rydz-Śmigły nakazał, by 18 Dywizja Piechoty przesunęła marszem nocnym swój odwodowy 71 pp do rejonu Dąbrówka Lelis, Gibałka. Z tego rejonu miało wyjść uderzenie na Dylewo i dalej w kierunku Kadzidła, w celu zablokowania szosy z Myszyńca na Ostrołękę. Pułk ruszył wczesnym zmierzchem. Około 19.00 jego ubezpieczenie przeszło przez most pod Nowogrodem. Jeszcze przed Narwią do pułku dołączyły: 4 bateria 18 pułku artylerii lekkiej, drużyna budowlana, patrol telefoniczny i pluton sanitarny. Marsz prowadzony był w niezwykle ciężkich warunkach terenowych. Leśne, piaszczyste drogi były dużym utrudnieniem dla ruchu dział i wozów taborowych, a także rowerów i motocykli. W sytuacjach krytycznych posiłkowano się pomocą miejscowych gospodarzy. Nocą, około 2.00, pułk stanął na dłuższy odpoczynek w rejonie Dąbrówki. Marsz kontynuowano rankiem i o 9.00 pododdziały przeszły Rozogę, a cztery godziny później osiągnęły zaplanowany rejon w okolicach wsi Brzozówka i Gibałka.
Na odprawie w Lelisie przygotowano plan wspólnego uderzenia batalionów 42 i 71 pp w kierunku szosy Myszyniec–Kadzidło–Dylewo. I/71 pp miał nacierać na Kadzidło, a II/42 pułku piechoty na Dylewo. Działania obu batalionów trafiły jednak w próżnię. W tych okolicach nie było już Niemców. Atak okazał się spóźniony o dobę. Zmęczone marszami bataliony 71 pp otrzymały rozkaz odwrotu za Narew. Pułk zdążył jednak cofnąć się tylko do Rozogi, a tu gen. Młot-Fijałkowski nakazał zmianę kierunku marszu ku wsi Durlasy. 5 września o 3.00 pułk przekroczył Narew w Ostrołęce, a o 5.30 osiągnął wyznaczony cel. Pod Laskowcem odpoczywał cały dzień.
W tym czasie na lewym skrzydle wytworzyła się niebezpieczna sytuacja, związana z możliwością oskrzydlenia całej SGO „Narew”. Wobec powyższego, Naczelny Wódz nakazał dowódcy SGO dokonanie częściowego przegrupowania podległych mu wojsk w celu przejęcia odcinka „Różan”. Generał Czesław Młot-Fijałkowski postanowił wycofać spod Wizny III/71 pp i włączyć go w skład macierzystego pułku w rejonie Ostrołęka–Wojciechowice. 71 pułk piechoty, w przypadku uderzenia polskiej 33 Dywizji Piechoty wzdłuż prawego brzegu Narwi, miał zapewnić osłonę skrzydła zgrupowania uderzeniowego. Wiązało się to z przemieszczeniem pułku do lasu w rejon wsi Borawe, z wysunięciem ubezpieczeń pod Gierwaty.Tu do 71 pp dołączył z odcinka Wizna batalion III/71 pp. Na odcinku Wizna po odejściu III/71 pp pozostały i później dołączyły do pułku pluton artylerii piechoty i pluton pionierów. Pułk przemieścił się w nakazany rejon, a ppłk dypl. Adam Zbijewski rankiem 6 września pojechał do wsi Drwęcz, by spotkać się z dowódcą 33 Dywizji Piechoty. Nie zastał tam jednak oddziałów polskich. Pułk przygotował zatem stanowiska obronne w kierunku południowym i wschodnim. W tym czasie razem w odwodzie SGO „Narew”, w gotowości natarcia na kierunek Różana, stało 11 batalionów piechoty i 5 dywizjonów artylerii. Niestety, było już za późno na skuteczne zablokowanie Niemców. Nocą 5 września pierwsze grupy niemieckie sforsowały Narew. Główna północna linia obrony została przerwana na styku SGO „Narew” i Armii „Modlin”.
Dla Niemców droga do przepraw przez Bug stanęła teraz otworem, a oddziałom SGO „Narew” groziło odcięcie dróg wycofania.
Niewłaściwa ocena przeciwnika, przeprowadzona przez polskich dowódców, nakazywała 71 pułkowi piechoty pozostawać w gotowości do natarcia. Przy pułku znajdował się też dowódca dywizji płk dypl. Stefan Kossecki. Nocą z 6 na 7 września dwa bataliony pułku zajęły stanowiska w rejonie Lipianki i Karnianki i prowadziły rozpoznanie w kierunku Cisk – Kruszewo. III batalion stał w rejonie Borowe i stanowił odwód dowódcy dywizji.
6 września z terenu Prus Wschodnich nad Narew podeszły niemieckie kolumny pancerne 3 Armii. Należało dokonać wyboru – czy likwidować za wszelką cenę wyrwę pod Różanem, czy zawrócić odwody na pozycje nadnarwiańskie?
7 września rano niespodziewanie w gajówce Borowe pojawił się gen. Czesław Młot-Fijałkowski. Wyjaśnił swą determinację przygotowania natarcia na Różan, które to miało ruszyć następnego dnia o świcie. Zgodnie z rozkazem 71 pp pomaszerował do rejonu Cisk – Żłobin, skąd miał atakować na Goworowo. W nocy został jednak zawrócony i rankiem 8 września odpoczywał w rejonie Borowe. Brak jednoznacznych decyzji skutkował zmęczeniem żołnierzy, ich zniechęceniem i niewiarą w dowódców.
Ranem 8 września dotarł do gen. Młota-Fijałkowskiego rozkaz Naczelnego Wodza o konieczności odwrotu SGO „Narew” w ogólnym kierunku na Brześć. Dowódca dywizji poinformował ppłk. Zbijewskiego, że dywizja odchodzi na rzekę Ruż, by zagiąć południowe skrzydło. Postawił też zadanie z którego wynikało, że z nadejściem zmroku 71 pułk piechoty z II dywizjonem artylerii lekkiej, 18 dywizjonem artylerii ciężkiej, baterią przeciwlotniczą i grupą taborów powinien rozpocząć marsz w kierunku Czarnowiec – Rzekuń – Susk – Janochy – Grucele – Opęchowo – Kleczkowo do rejonu Żyźniewo – Kamieniowo – Zawady. Od południa pułk wystawi ubezpieczenie w sile: III/71 pp z 5 baterią 18 pułku artylerii lekkiej. Ubezpieczenie maszerować miało po osi Drwęcz – Zamość – Troszyn – Dąbek.
O zmroku, około 21.00, kolumna główna 71 pp rozpoczęła marsz odwrotowy i bez przeszkód rankiem dnia następnego znalazła się za rzeką Ruż. Poszczególne bataliony stanęły w rejonach: III w lesie Żyźniewo, II na stacji kolejowej Żyźniewo, a I w lesie na północ od Zawady. Do końca dnia na terenie zajmowanym przez 71 pp panował względny spokój.
Po południu ze sztabu SGO „Narew” nadszedł rozkaz zapowiadający odwrót na zachodni skraj Czerwonego Boru. Na rozkaz do wymarszu czekano jednak dobę. W tym zaś czasie nieprzyjaciel wprowadził w rejon obrony SGO cztery związki taktyczne. Groziło okrążenie. Działała też V kolumna. Dywersanci wysadzili składy amunicyjne w Śniadowie.
Około 17.00 nieprzyjaciel zaatakował w Tyszkach szwadrony polskiej kawalerii. Wobec zagrożenia z południa, dowódca pułku nakazał kontratak siłami I batalionu. Batalion osiągnął nakazane cele właściwie bez walki, stwierdzając jedynie obecność nielicznych patroli wroga.
Dowódca 18 Dywizji Piechoty, pułkownik Kossecki, nakazał uderzyć dwoma batalionami 71 pułku piechoty w rejon Jakaci. Przygotowania i przebieg tej akcji koordynował dowódca piechoty dywizyjnej płk Aleksander Hertel. Główne uderzenie miał wykonać I batalion w kierunku Szabły Stare – Szabły Nowe – Jakać. Będący w drugim rzucie II batalion miał ubezpieczać natarcie od strony wschodniej. Celem akcji było wyrzucenie nieprzyjaciela poza Ruż, rozpoznanie na kierunku Ostrowi Mazowieckiej i nawiązanie współdziałania z brygadami kawalerii.
10 września o 3.30 artyleria polska zaskoczyła kolumnę niemiecką ogniem 18 dywizjonu artylerii ciężkiej i baterii 18 pal. Kompanie pierwszego rzutu uderzyły na bagnety, zajęto Szabły Nowe. Niemcy starali się za wszelką cenę bronić szosy Łomża – Ostrów Mazowiecka, na której stał sprzęt zmotoryzowany. Wkrótce w ogniu stanęły pobliskie wioski, a do walki włączyła się niemiecka artyleria. Zdecydowane natarcie I/71 pp pozwoliło opanować Jakać Dworną, szosę i las. Zdobyto cały sprzęt motorowy i pancerny oddziału rozpoznawczego Dywizji Pancernej „Kempf”. Straty własne wyniosły 18 ludzi, w tym 5 zabitych. Efektowne zwycięstwo powiększone zostało jeszcze poprzez wejście do pościgu 1 pułku Ułanów Krechowieckich i 3 pułku Szwoleżerów Mazowieckich. Piechota 71 pułku we wczesnych godzinach popołudniowych została wycofana do rejonu lasów Kamieniowo – Żyźniewo.
O 21.00 dowódca pułku otrzymał nowe rozkazy. Jako że wiedziano już o zajęciu przez Niemców Zambrowa, zdecydowano się utorować sobie drogę siłą. Na Zambrów uderzyć miał 71 pp przy wsparciu II dywizjonu 18 pal i 18 dac. Bataliony I i III miał maszerować z okolic Śniadowa przez Tabądź i Zakrzewo Stare do lasu na wschód od Ćwikły, by z tej podstawy nacierać na centrum miasta. II batalion dostał marszrutę przez poligon Czerwony Bór, Krajewo i Łętowo, by dotrzeć do Wądołek i stąd nacierać na koszary pułkowe. Pułki 33 i 42 miały oderwać się od nieprzyjaciela, odejść w rejon Długoborza i Osowca i dalej maszerować na przeprawę przez Bug w Nurze.
Zajęcie Zambrowa przez niemiecką 20 Dywizję Zmotoryzowaną z XIX KPanc. gen. Heinza Guderiana oznaczało praktycznie otoczenie 18 DP. W celu umożliwienia wyjścia Dywizji z okrążenia należało odbić z rąk niemieckich Zambrów i otworzyć drogę w kierunku na Nur nad Bugiem, a więc walka o Zambrów była dla 18 Dywizji szansą wyjścia z okrążenia w kierunku przeprawy przez Bug.
Dowódca dywizji płk dypl. Stefan Kossecki wydał 11 września rano rozkaz do natarcia na Zambrów. Główny ciężar walki spoczywał na 71 pp. Pozycjami wyjściowymi do ataku dla poszczególnych oddziałów pułku były okoliczne lasy: I batalion wyruszył ze wsi Sędziwuje, II batalion z północnego skraju lasu Wądołki-Bućki a III batalion z pozycji wyjściowej z rejonie Zakrzewa Starego. W rozkazie postawiono poszczególnym oddziałom następujące zadania:
W czasie zaciętych walk III batalion, wraz z 6/18 pal pod silnym ostrzałem przeciwnika, osiągnął Pruszki, a potem północno-zachodnią część Zambrowa. Jednak po kolejnych silnych przeciwnatarciach niemieckich po godz. 14.00 wycofał się w rejon Zakrzewa. Ponawiane natarcia III batalionu odrzuciły oddziały niemieckiego 90 pp zmot. na skraj Zambrowa. W wyniku zaciętych walk rannych zostało bardzo dużo żołnierzy batalionu, w tym mjr Jakub Fober, kpt. Klemens Janitz, por. Bolesław Kotecki, por. rez. Morawski. Wśród licznych poległych znaleźli się por. Stanisław Świstek, ppor. rez. Buczkowski. Dowodzenie batalionem przejął por. Czesław Wiśniewski. 
I batalion wraz z 5/18 pal, pod silnym ogniem nieprzyjacielskich ckm-ów, około godz. 12 osiągnął rynek w Zambrowie, gdzie jego natarcie zostało zatrzymane. Już w tej fazie walk batalion poniósł ciężkie straty; polegli między innymi kpt. Romuald Kudukis – dowódca 1 kompanii strzeleckiej oraz kpt. Władysław Dąbrowski – dowódca 1 kompanii ckm. Ranny został kpt. Tadeusz Dworak. Dowodzenie batalionem przejął por. Bronisław Piotrowicz. Walki toczyły się o poszczególne – z reguły płonące – domy. Około godz. 14 rozpoczęło się niemieckie przeciwnatarcie, w wyniku którego polskie oddziały zostały wyparte z Zambrowa. Około godz. 17 dowódca pułku ppłk Adam Zbijewski wycofał z walki I batalion, którego straty wynosiły ponad 50%, kierując go do rejonu miejscowości Sędziwuje. Zabrano ze sobą 30 jeńców niemieckich.
II batalion po potyczce wyparł niemiecki pododdział piechoty z Wądołek Starych. Następnie batalion rozwinął się do natarcia na wysokości strzelnicy i cegielni w Wądołkach w kierunku koszar pułku. Na skraju lasu w pobliżu miejscowości Długobon, we mgle doszło do 30 minutowej bratobójczej walki pomiędzy 3 szwadronem 1 pułku ułanów Krechowieckich, a 4 kompanią strzelecką II batalionu 71 pp. Byli ranni po obu stronach, a zginął ppłk Jan Litewski dowódca ułanów Krechowieckich. O godz. 10.30 II/71 pp przystąpił do opóźnionego natarcia. Niemiecka piechota w trakcie bratobójczej walki wysunęła swoje placówki na wysokość strzelnicy i cegielni. Pod silnym ogniem przeciwnika natarcie załamało się na pozycjach wyjściowych. Ataki ponawiano kilkakrotnie i ostatecznie o godz. 14.00 II/71 pp przeszedł do obrony. W pierwszej fazie ataku poległ dowódca batalionu mjr Stanisław Knapik oraz por. Stefan Stawecki, por. Witalis Attinger, batalion poniósł ciężkie straty. Na rozkaz dowódcy pułku, około godz.2.00, batalion wycofał się w rejon miejscowości Krajewo-Korytki. Tam dowództwo nad batalionem przejął por. Seweryn Kwiatkowski. Dalsze walki o Zambrów prowadził 71 pp, aż do wieczora ostatecznie został z niego wyparty.
Po wyjściu z Zambrowa 71 pp zajął obronę I batalionem w rejonie Krajowo-Łętowo, II batalion Krajewo-Korytki z 2/18 pal, a III batalion w Zakrzewie, ubezpieczając wycofanie się 18 DP przez miasto Ostrożne. Pułk pomaszerował przez Grzymały, Nowy Borek do Łętowni. 12 września wypoczywał i reorganizował dowodzenie i kompanie. Wystawiono placówki, niemiecki pododdział pancerno-motorowy wypadem zajął Ostrożne. Po bitwie o Zambrów podjęto próbę przebicia się pozostałych oddziałów 18 DP na kierunku Andrzejewa, jednak ogromna przewaga wroga w sile 4 dywizji doprowadziła do okrążenia i rozbicia 18 Dywizji Piechoty w czasie ostatniego boju w nocy z 12 na 13 września pod Andrzejewem. 71 pp po dojściu w rejon w pobliżu Andrzejowa, wydzielił pododdział szturmowy do opanowania Andrzejowa Zaatakowano silnie bronione Andrzejewo, oddział szturmowy dywizji z pododdziałem z 71 pp opanował wzgórze 131. Lecz niemiecki kontratak zatrzymał natarcie, ranny został dowódca dywizji płk dypl. Stefan Kossecki. Wkradło się zamieszanie w szeregi dywizji, więzy organizacyjne oddziałów i pododdziałów rozpadły się. Do 14.00 z zebranych pośpiesznie grup żołnierzy utworzono dwie grupy uderzeniowe i jedną odwodową. O godz. 14.30 wykonano kolejne natarcie na Andrzejewo. Zatrzymane o godz. 15.00, a o godz. 16 artyleria dywizji udaremniła niemiecki kontratak. Do wieczora odparto kolejne niemieckie kontrataki. W trakcie walk ranni zostali adiutant pułku kpt. Marian Liskowiak i por. Bronisław Piotrowicz. Po zmroku przygotowano oddział bojowy „Taran“ z składu dywizji, który miał otworzyć drogę na południe poza okrążenie. Dowodzący tym oddziałem płk Aleksander Hertel poległ podczas próby przebicia niemieckiego pierścienia okrążenia. Poległo też kilkunastu podoficerów i strzelców 71 pp. Pozostałość 18 DP nie przebiła się. Z uwagi na brak amunicji i bardzo dużą liczbę rannych ok. 3000 żołnierzy, najstarszy stopniem ppłk Witold Sztarak poddał zgrupowanie dywizji 14 września ok. godz. 7.00. Część żołnierzy podzielona na małe grupki i pojedynczo nocą 13/14 września przebiła się lub przedarła przez niemiecki pierścień okrążenia. 
Mogiła zbiorowa poległych na cmentarzu w Zambrowie jest ostatnim śladem, jaki pozostał po żołnierzach, którzy mimo porażającej przewagi wroga, braków w zaopatrzeniu i nieludzkiego zmęczenia okazali hart ducha i znaleźli siły, by stanąć znowu do walki o swoje miasto, wypełniając żołnierski obowiązek do końca.
Po wielu latach, w 67 rocznicę bitwy o Zambrów, umieszczono na mogile tablice z aktualnie udokumentowanym wykazem nazwisk poległych wraz z emblematami w postaci orła Wojska Polskiego II Rzeczypospolitej i odznaki 71 pułku piechoty.
Batalion marszowy 71 pp.
9 września batalion marszowy 71 pp wymaszerował przez Bielsk Podlaski, Białowieżę do Prużany skąd 15 września pomaszerował w kierunku Pińska. 25 września pod Kobryniem batalion napotkał oddziały sowieckie, z którymi stoczył potyczkę, a następnie rozproszył się.
Symbole pułku.
Pierwszy sztandar pułk otrzymał 18 września 1919. Uroczystość wręczenia odbyła się w Pszczonowie. Był to dar miasta i obywateli Łowicza dla 144 pułku strzelców kresowych. Udział w uroczystościach wzięli dowódca 18 Dywizji Piechoty, oficerowie francuscy oraz mieszkańcy Łowicza i włościanie Pszczonowa.
18 grudnia 1923 roku kierownik Ministerstwa Spraw Wojskowych generał broni Stanisław Szeptycki „na mocy dekretów Pana Prezydenta Rzeczypospolitej Polskiej z dnia 4 grudnia 1923 roku, L. 1254.23, L. 1255.23 zatwierdzam wzory chorągwi 5 p. strzelców podhalańskich i 71 pp”.
Chorągiew ofiarowała ludność powiatów: ostrowskiego, węgrowskiego i sokołowskiego. Wręczył go pułkowi 26 sierpnia 1923 w Komorowie generał Lucjan Żeligowski. W czasie uroczystości mszę świętą celebrował bp połowy WP Stanisław Gall. W uroczystościach uczestniczyli także starostowie powiatów fundujących sztandar. Z władz wojskowych byli: gen. Antoni Jastrzębski oraz gen. dyw. Eugeniusz Pogorzelski. Sam sztandar wykonany był zgodnie z obowiązującymi przepisami. Na jednej ze stron płatu znajdowały się nazwy miejscowości, gdzie stoczono najbardziej krwawe bitwy: Brody, Jasiołda, Mława i Szłapań oraz herby miast fundatorów sztandaru.
Po kapitulacji 13 września 1939 roku sztandar został zakopany w miejscowości Łętownica. Prowadzone w 1972 roku jego poszukiwania nie przyniosły rezultatu. W rękach prywatnych zachował się natomiast orzeł od sztandaru. Posiada go Przemysław Wojciechowski z Poznania.
Ustanowienie odznaki pamiątkowej 144 pułku Strzelców Kresowych uchwalono 9 grudnia 1920. Miała nadawać ją specjalna komisja pod przewodnictwem ówczesnego dowódcy pułku mjr. Mariana Ocetkiewicza. W sumie nadano ich około 400
23 sierpnia 1928 roku generał dywizji Daniel Konarzewski w zastępstwie Ministra Spraw Wojskowych zatwierdził wzór i regulamin odznaki pamiątkowej 71 pułku piechoty.
Odznaka o wymiarach 42x42 mm ma kształt krzyża maltańskiego o ramionach emaliowanych w kolorze białym ze złotymi krawędziami i zakończonymi kulkami. W centrum krzyża tarcza z numerem „71” otoczona granatowo emaliowanym pierścieniem. Na ramionach krzyża wpisano nazwy pól bitewnych z roku „1920 BRODY JASIODŁA MŁAWA SZŁAPAŃ”. Między ramionami krzyża tarcze z orłem wzór 1927, miniatura odznaki Armii Polskiej we Francji, herb Królestwa Włoskiego, herb Węgrowa. Od pierścienia między ramionami krzyża rozchodzi się po 7 promieni złotych do wysokości tarczy. Wśród wyróżnionych były miasta: Zambrów, Ostrów Mazowiecka, Węgrów, Sokołów Podlaski, Łowicz i Mława.
Odznaka oficerska – jednoczęściowa, wykonana w tombaku srebrzonym i złoconym, emaliowana. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 71 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199846" url="https://pl.wikipedia.org/wiki?curid=1199846" title="Youssef Mokhtari">
Youssef Mokhtari

Youssef Mokhtari (arab. يوسف المختاري, ur. 25 marca 1979 w Benisidel) – marokański piłkarz grający na pozycji ofensywnego pomocnika. Posiada także obywatelstwo niemieckie.
Kariera klubowa.
Mokhtari urodził się w Maroku, ale w młodym wieku wyemigrował do Niemiec i z czasem przyjął tamtejsze obywatelstwo. Piłkarską karierę rozpoczął w klubie FSV Frankfurt, w barwach którego występował przez 3 lata. W 2000 roku przeszedł do SSV Jahn Ratyzbona i grał tam przez dwa sezony jednak nie awansował z Regionalligi do 2. Bundesligi. W awansie sportowym pomógł mu jednak transfer do drugoligowego beniaminka, SV Wacker Burghausen, do którego trafił latem 2002. Na drugim froncie Mokhtari swój pierwszy mecz rozegrał 10 sierpnia, a Wacker uległ na wyjeździe Eintrachtowi Trier 1:2. W Wacker Marokańczyk występował w pierwszym składzie i przez 2 lata zdobył 10 goli. W 2004 roku przeniósł się do Energie Cottbus, dla którego w przeciągu całego sezonu strzelił 8 bramek i pomógł w utrzymaniu w lidze.
Latem 2005 Mokhtari podpisał kontrakt z 1. FC Köln, grającym wówczas w Bundeslidze. W ekstraklasie Niemiec zadebiutował 27 sierpnia w przegranym 2:3 meczu z 1. FC Kaiserslautern. W zespole z Kolonii rozegrał tylko 13 spotkań, a na dodatek spadł on z ligi. Po sezonie Marokańczyk przeszedł do innego spadkowicza, MSV Duisburg. Swoimi 12 zdobytymi golami przyczynił się do powrotu drużyny MSV do ekstraklasy. W niej w sezonie 2007/2008 wystąpił w 7 spotkaniach, a w styczniu 2008 wyjechał do Kataru. Za 300 tysięcy euro trafił do drużyny Ar-Rajjan. Latem 2008 wrócił do Niemiec i ponownie został zawodnikiem FSV Frankfurt, beniaminka drugiej ligi. W 2009 roku przeszedł do SpVgg Greuther Fürth, a w 2010 roku występował w FC Metz.
Kariera reprezentacyjna.
W reprezentacji Maroka Mokhtari zadebiutował w 2003 roku. W 2004 roku znalazł się w kadrze narodowej na Puchar Narodów Afryki 2004. W półfinale uzyskał dwa trafienia w spotkaniu z Mali (4:0). Gola strzelił także w finale z Tunezją, ale Maroko przegrało 1:2 i zostało wicemistrzem Afryki. W 2008 roku został powołany do kadry na Puchar Narodów Afryki 2008.

</doc>
<doc id="1199849" url="https://pl.wikipedia.org/wiki?curid=1199849" title="71 Pułk Piechoty">
71 Pułk Piechoty

Pułki piechoty (strzelców) noszące numer „71”:
Wojska Polskiego
Austro-węgierski
Niemiecki
Rosyjski

</doc>
<doc id="1199854" url="https://pl.wikipedia.org/wiki?curid=1199854" title="35 Pułk Piechoty (II RP)">
35 Pułk Piechoty (II RP)

35 Pułk Piechoty (35 pp) – oddział piechoty Wojska Polskiego w II Rzeczypospolitej.
W październiku 1918, w ramach struktur VIII Okręgu Lubelskiego Polskiej Organizacji Wojskowej, na terenie powiatów: zamojskiego, tomaszowskiego, chełmskiego, krasnostawskiego, biłgorajskiego i hrubieszowskiego zaczęto tworzyć pododdziały Chełmskiego pułku piechoty. Jego poszczególne bataliony walczyły o granice początkowo w składzie różnych związków taktycznych. W styczniu 1920 nad Ptyczą wszystkie batalion połączyły się i odtąd 35 pułk piechoty walczył w wojnie polsko-bolszewickiej całością sił. 
Od września 1925 pułk stacjonował w garnizonie Brześć. W czasie wojny obronnej 1939 wchodził w skład 9 Dywizji Piechoty walczącej w Armii „Pomorze”.
Formowanie i zmiany organizacyjne.
Wobec zauważalnego końca wojny i spodziewanego rozpadu niemieckiej struktury okupacyjnej, zaczęto samorzutnie tworzyć polskie oddziały wojskowe.
Na rozkaz Głównego Komendanta POW, generała Edwarda Śmigłego-Rydza, z dniem 1 listopada 1918 ogłoszona została mobilizacja Polskiej Organizacji Wojskowej w byłym zaborze austriackim. 
Na terenie powiatów: zamojskiego, tomaszowskiego, chełmskiego, krasnostawskiego, biłgorajskiego i hrubieszowskiego sformowany został Chełmski pułk piechoty. I batalion organizował w Chełmie kpt. Wiktor Wielkopolanin- Nowakowski, w Krasnymstawie i Hrubieszowie por. Wacław Klaczyński II batalion, a w Zamościu kpt. Józef Ekkert III batalion.
Ten ostatni ("zamojski") powstał w wyniku porozumienia komendanta okręgu POW porucznika Wacława Klaczyńskiego z oficerami-Polakami z austriackiego 30 „lwowskiego" pułku piechoty („kadra” stacjonowała w Zamościu). 1 listopada 1918 rozbrojono Austriaków, a jako datę powstania batalionu przyjęto dzień 9 listopada.
II batalion ("krasnostawski") powstał na bazie kompanii garnizonowej w Krasnymstawie przemianowanej na 1 kompanię krasnostawską. Później kompania przemianowana została na 8 kompanię strzelecką. 
5 kompania wiąże swój początek z plutonem telatyńskim. Komendant POW w Telatynie, legionista Stanisław Gaj, uzbroił 1 listopada 1918 swoich członków oraz zorganizował obronę Telatyna. Oddział posiadał charakter partyzancki, a po nawiązaniu łączności z grupą kapitana Meraka, został wcielony do Chełmskiego pułku piechoty. Następnie, zasilony rekrutami kompanii marszowej z Brześcia, utworzył 5 kompanię. 
Brzeska kompania marszowa dała też początek kompaniom 6. i 7.
2 kompanię ciężkich karabinów maszynowych zorganizował w Zamościu porucznik Kozara.
Dowództwo batalionu zorganizowane zostało dopiero na mocy rozkazu Naczelnego Dowództwa WP z dnia 11 lipca 1919.
Pułk chełmski dał początek 35 pułkowi piechoty.
W grudniu 1919 batalion zapasowy pułku stacjonował w Kozienicach.
Pułk w walkach o granice.
Cechą charakterystyczną działań pododdziałów pułku do lata 1919 był ich walka w rozproszeniu. 
14 listopada 1918 do walki na froncie polsko-ukraińskim, w rejon Włodzimierza Wołyńskiego, wysłany został pluton chor. Ludwika Kicińskiego. Pluton wyruszył w składzie kombinowanego batalionu dowodzonego przez kpt. Edwarda Zint-Rzeckiego. 19 stycznia 1919 wyruszyła na front 2 kompania por. Zygmunta Wendy. Pluton chor. Kicińskiego wszedł w jej skład. W marcu dołączyły dwie kolejne kompanie. 26 maja I batalion pod dowództwem kpt. Leona Grota wyruszył na pogranicze Górnego Śląska. Na Śląsku batalion obsadził odcinek graniczny Modrzejów-Czeladź. 7 czerwca batalion wrócił na Polesie.
4 lipca 1920 na froncie północnym do natarcia przeszły armie Michaiła Tuchaczewskiego. Ofensywa Rosjan spowodowała załamanie całego frontu polskiego. 9 Dywizja Piechoty wycofywała się w kierunku Mozyrza. Pułki wróciły do swych zimowych stanowisk obronnych nad Ptyczę i Prypeć. 9 czerwca opuszczono stanowiska. 9 lipca pułk kontynuował odwrót znad Ptyczy. Został załadowany na wagony i skierowany w okolice Grodna.
Walki rozproszonych batalionów.
Zamojski batalion kpt. Józefa Ekkerta wyruszał na front częściami. 4 listopada 1918 pluton dowodzony przez chor. Ludwika Kicińskiego wszedł w podporządkowanie kombinowanego batalionu kpt. Edwarda Zintha-Rzeckiego i w jego składzie wymaszerował pod Włodzimierz Wołyński do walki z Ukraińcami.
19 stycznia 1919 na front wyjechała 2 kompania strzelecka por. Zygmunta Wendy. Dołączył do niej pluton chor. Kicińskiego. Kompania walczyła pod Poryckiem, Odziutyczami i Torczynem. 
20 maja poszczególne kompanie zebrały się w Chełmie i jako I batalion 35 pułku piechoty wyruszyły 26 maja na pogranicze Górnego Śląska. Batalion przebywał w rejonie Będzina, obsadzając odcinek graniczny Modrzejów – Czeladź. Batalionem na granicy dowodził kpt. Leon Grot-Machonbaum.
7 czerwca batalion został zluzowany na granicy i wyjechał na front przeciwbolszewicki. W Janowie Poleskim stanowił odwód Grupy Poleskiej, a potem w ramach Grupy Północnej płk. Stefana Strzemieńskiego bronił pozycji w Łohiszynie. 
Następnie, w ramach ofensywy Frontu Litewsko-Białoruskiego, atakował w kierunku Łunińca. 8 lipca batalion zdobył Łunin i Białe Jezioro, 3 sierpnia zajął Wielki Rożen, a dzień później Wiznę. W ramach wypadu na Słuck, 1 kompania ppor. Romana Fiedorowicza zdobyła Bołoczyce i wzięła do niewoli 111 jeńców, w tym 3 oficerów. 
10 sierpnia I/35 pp z 2/3 puł i plutonem 7 pap uderzył na przedmieścia Słucka. W ciężkich walkach ulicznych zdobyto miasto, 300 jeńców, dużo sprzętu wojennego, a także odbito zrabowane wcześniej przez bolszewików cenne przedmioty z okolicznych dworów.
Od 18 sierpnia batalion w składzie XVIII Brygady Piechoty prowadził działania pościgowe w kierunku południowo-wschodnim, 4 października osiągając Ptyczę. Tu nastąpiła stabilizacja działań na froncie polsko-bolszewickim. Prowadzono jedynie walki o znaczeniu lokalnym. W oddziałach prowadzono reorganizację. 21 stycznia 1920 nad Ptyczą połączyły się wszystkie bataliony 35 pułku piechoty.
Batalion chełmski do walki wkraczał poszczególnymi kompaniami.
20 stycznia 1919, działając w składzie grupy mjr. Władysława Bończy-Uzdowskiego, jego 1 kompania por. Jana Szajewskiego walczyła przeciw Ukraińcom o Włodzimierz Wołyński.
Miesiąc później do Włodzimierza przyjechała kompania ppor. Franciszka Tomsy-Zapolskiego z zadaniem wzmocnienia obrony miasta.
W tym czasie w Porycku i Torczynie Ukraińcy skoncentrowali znaczne siły. Ich celem było odbicie z rąk polskich Włodzimierza Wołyńskiego. Polacy postanowili uprzedzić działania przeciwnika i zorganizowali wypad na Poryck. Dowódcą grupy wypadowej był mjr Leopold Lis-Kula. Dysponował on sześcioma kompaniami strzeleckimi, kompanią szturmową i oddziałem kawalerii z baterią armat.
Świtem 2 marca 600 osobowy oddział wyruszył do akcji. Uderzono z trzech stron, rozbito nieprzyjaciela i wzięto do niewoli około 100 jeńców z atamanem Porochowskim na czele.
Podobny wypad zorganizowano 6 marca na Torczyn. Pierwsza uderzyła 9 kompania ppor. Tomsy-Zapolskiego i po krótkiej walce wdarła się do miasteczka. Nacierając wzdłuż głównej ulicy miasta, połączyła się z pozostałymi oddziałami prowadzonymi przez Lisa-Kulę. W walkach o miasto mjr Lis-Kula został ciężko ranny i po kilku godzinach zmarł z upływu krwi.
W maju do walk o granice włączyły się przybyłe z Francji oddziały Armii gen. Hallera. Naczelne Dowództwo Wojska Polskiego wznowiło działania zaczepne przeciwko Ukraińcom. 
Na Wołyniu pierwsza do walki weszła grupa mjr. Władysława Bończy-Uzdowskiego, w której składzie znajdował się batalion chełmski, wcześniej przemianowany na III batalion 35 pułku piechoty. Batalionem dowodził kpt. Wiktor Wielkopolanin-Nowakowski. 16 maja oddziały Grupy zdobyły Łuck, a po dwóch dniach odpoczynku rozpoczęły 140 km marsz w kierunku Lwowa.
Po drodze doszło do walki pod Brodami. 30 maja III baon wszedł do zdobytego wcześniej przez 1 pułk Ułanów Krechowieckich miasta.
Był to ostatni epizod walk III batalionu 35 pułku piechoty w wojnie polsko-ukraińskiej. W tym czasie oddziały polskie weszły w kontakt taktyczny z jednostkami bolszewickiej Rosji.
W rejonie Brodów batalion przebywał do 31 lipca, kiedy to transportem kolejowym odjechał do Czartoryska. Tam wszedł w skład grupy płk. Stanisława Sochaczewskiego i w jej składzie walczył na Wołyniu. 13 sierpnia zajął Sarny.
Utworzona przez żołnierzy Polskiej Organizacji Wojskowej z kompanii garnizonowej 1 kompania krasnostawska por. Stanisława Basiewicza jako pierwsza wyszła na front wojny polsko-ukraińskiej.
Będąc składzie grupy mjr. Leopolda Lisa-Kuli, od 15 stycznia 1919 walczyła w okolicy Rawy Ruskiej. Również pozostałe kompanie batalionu walczyły w rozproszeniu. 5. i 6 kompania, wraz z 10 kompanią III batalionu, stacjonowały w Kowlu. Dowództwo nad nimi objął por. Wacław Klaczyński. Po opuszczeniu Kowla improwizowany batalion odmaszerował do Porycka i dalej do Czartoryska. Tu, w czerwcu i lipcu 1919, będąc w składzie Grupy płk. Stanisława Sochaczewskiego, prowadził walki nad Styrem i Horyniem. 14 lipca odpierał ataki wojsk bolszewickich pod Małą i Wielką Werbczą. Miesiąc później wszystkie pododdziały baonu połączyły się w Sarnach, tworząc II batalion 35 pułku piechoty.
Walki pułku na Wołyniu.
W sierpniu 35 pułk piechoty, bez I batalionu, dowodzony przez ppłk. Mieczysława Rysia-Trojanowskiego ruszył do natarcia. Celem było odrzucenia bolszewików na wschodni brzeg Uborci. Między 26 sierpnia a 4 września toczono ciężkie walki o węzeł kolejowy Olewsk. 29 sierpnia 9 kompania por. Romualda Salnickiego zajęła północną część miasta, wraz z dworcem kolejowym. Dopiero 4 września pozostałe kompanie III batalionu kpt. Wielkopolanina-Nowakowskiego zajęły pozostałą część miasta. Kilka dni później pułk przekazał swoje pozycje batalionowi z Błękitnej Armii i odszedł do odwodu. 
Tymczasem wojska sowieckie ponownie opanowały Olewsk. Uderzający z odwodu 35 pułk piechoty powtórnie odparł wroga i rozbudował pozycje obronne nad Uborcią.
17 września, po dwugodzinnej walce, II batalion został wyparty z Łopatycz na zachodni brzeg Uborci. Kontratakował z marszu III baon i z pozycji wyjściowych kompanie II batalionu. Zanotowano przypadek bestialstwa sowieckich oddziałów. Idący w patrolu szer. Antoni Piekarz został pojmany przez Sowietów, ograbiony, rozebrany do naga i w bestialski sposób zamordowany. Wyrwano mu przy tym język i wyłupano oczy. 
Kiedy wiadomość o tym haniebnym czynie dotarła do pododdziałów pułku, uderzyły one z furią i bez zachowania ostrożności na Łopatycze. Działaniami nocnymi odcięto nieprzyjacielowi drogę odwrotu i wycięto go „w pień”. Pozostawiono przy życiu 20 jeńców, wykorzystanych do odniesienia zdobyczy wojennej. 
W odwodzie Frontu 
28 września pułk przeszedł do odwodu Frontu Wołyńskiego i kwaterował w Łucku. Tam został przezbrojony w broń niemiecką i przemundurowany w nowe sorty.
Będąc w składzie 9 Dywizji Piechoty płk. Władysława Sikorskiego, 20 grudnia odszedł w okolice Łachwy na front poleski, Następnie został przewieziony koleją do Korzówki, skąd przeszedł do Bobryc nad Ptyczą. Tam nastąpiło połączenie z I batalionem. Od tego momentu pułk walczył w całości.
Walki pułku na Polesiu.
Jesienią 1919 nastąpiła stabilizacja działań na froncie polsko-bolszewickim. Prowadzono jedynie walki o znaczeniu lokalnym.
Pułk obsadził 15 kilometrowy odcinek nad Ptyczą. Aktywność obrony zapewniały licznie organizowane wypady.
28 stycznia 1920 połączone siły 1 i 11 kompanii uderzyły na Terebowo Małe. Nieprzyjaciel w walce stracił około 50 zabitych i rannych, wzięto 32 jeńców, zdobyto 1 ckm i 50 karabinów. Straty własne: jeden żołnierz ranny, ośmiu odmroziło ręce, a dwóch nogi. 21 lutego pododdziały I batalionu zaatakowały Myszankę. 3 kompania ppor. Jasieńskiego zaatakowała baterię sowieckiej artylerii, niszcząc jedną armatę, a uprowadzając wraz z zaprzęgiem i 11 końmi drugą.
Przed ofensywą na Ukrainie Naczelne Dowództwo WP zadecydowało się zreorganizować siły. W miejsce frontów utworzono armie. Na południowym kierunku operacyjnym sformowano 6 Armię gen.por. Wacława Iwaszkiewicza, 2 Armię gen. ppor. Antoniego Listowskiego i 3 Armię Józefa Piłsudskiego.
Celem rozdzielenia sowieckiego frontu na dwa oddzielne ugrupowania, przeprowadzono akcję na Mozyrz. Zamierzano przerwać linię kolejową Orsza–Żłobin– Kalenkowicze–Korosteń–Żytomierz–Żmerynka. 
Wzmocniony 35 pułk piechoty otrzymał zadanie zdobycie węzła kolejowego w Kalenkowiczach. Dwie kolumny pułku ruszyły w kierunku celu. Kolumna północna dowodzona przez kpt. Wielkopolanina-Nowakowskiego otrzymała zadanie wykonać obejście i uderzyć od północy i wschodu na stację Kalenkowicze. Kolumnie południowej kpt. Grota powierzono zadanie maskowania kierunku głównego uderzenia i związania walką przeciwnika w trójkącie Myszanka–Biesiadaki–Kocury.
4 marca kolumna północna w składzie III/35 pp, III/32 pp, dwa szwadrony jazdy tatarskiej, 3/9 pap i patrol minerski wyruszyła z Terebowa Dużego. Atak na stację nastąpił 5 marca o 17.00. Po zaciętych walkach zdobyto ten ważny węzeł kolejowy.
W tym czasie kolumna południowa w składzie I i II/35 pp, pluton artylerii i pluton jazdy tatarskiej maskowały kierunek głównego uderzenia pułku, a do Kalenkowicz weszła 6 marca. Sukces walk był znaczny. Zajęto stację wraz z warsztatami kolejowymi i zdobyto 21 parowozów, 638 wagonów, pociąg pancerny, 4 armaty, 21 ckm i około 600 jeńców. W walce poległ inspektor armii sowieckiej na tym odcinku, były carski oficer gen. Cybulski. Straty własne to 2 zabitych, 6 rannych.
W następnych dniach pułk zorganizował obronę na północ i południe od toru kolejowego i stacji Nachów.
25 marca bolszewicy uderzyli siłami 505., 506. i 509. pułku strzelców. Wsparcia udzielał pociąg pancerny ”Czernomorec”.
Zarówno ten atak jak i następne, powtarzające się nieprzerwanie przez cały kwiecień, zostały odparte.
Nad Dnieprem.
Przed ofensywą na Ukrainie Naczelne Dowództwo WP zadecydowało się zreorganizować siły. W miejsce frontów utworzono armie. Na południowym kierunku operacyjnym sformowano 6 Armię gen.por. Wacława Iwaszkiewicza, 2 Armię gen. ppor. Antoniego Listowskiego i 3 Armię Józefa Piłsudskiego.
25 kwietnia ruszyła wyprawa na Kijów. 7 maja oddziały polskie zajęły miasto.
W tym czasie Grupa Poleska gen. Władysława Sikorskiego otrzymała zadanie wyjścia nad środkowym Dnieprem. 
Działania rozpoczęła 7 maja. Będący w jej składzie 35 pułk piechoty nacierał wzdłuż toru kolejowego.
9 maja zdobył Rzeczycę, a dzień później jego III batalion zajął most na Dnieprze i po przejściu na drugą stronę rzeki utworzył przyczółek.
Kolejnym zadaniem, jakie postawił pułkowi dowódca Grupy, było zdobycie Łojowa i tym samym odcięcie odwrotu sowieckiej dywizji.
Po niezwykle forsownym marszu III batalion uderzył na miejscowość, ale nieprzyjaciel wycofał się na drugi brzeg rzeki i wysadził jedyny w tej okolicy most.
Pułk obsadził pozycje obronne na zachodnim brzegu.
W czerwcu ruszyła sowiecka kontrofensywa na Ukrainie. Nieprzyjaciel siłami 12., 14. i Armii Konnej Budionnego oskrzydlił Kijów.
W tej sytuacji Grupa Poleska otrzymała zadanie wyprzeć za Dniepr silną grupę wojsk Armii Czerwonej, która sforsowała rzekę poniżej ujścia Prypeci i dążyła do wyjścia na tyły polskiej 3 Armii gen. Edwarda Śmigłego-Rydza. 
Do tego zadania wyznaczono 2 Brygadę Jazdy, wzmocnioną II/35 pułku piechoty. 14 czerwca pod Łukojedami II batalion wyparł nieprzyjaciela za Dniepr. Po akcji wrócił do macierzystego pułku.
Pułk w działaniach odwrotowych.
W związku z przerwaniem polskiego frontu na Ukrainie przez 1 Armię Konną Siemiona Budionnego, Naczelne Dowództwo Wojska Polskiego zarządziło generalny odwrót znad Dniepru. 18 czerwca odwrót rozpoczęła Grupa Poleska gen. Sikorskiego.
Przez kolejne dwa dni 35 pułk piechoty wykonał 100 kilometrowy marsz w okolice Glinnej Słobody i tam zajął pozycje obronne.
22 czerwca na I baon broniący wsi Chobne uderzyły 509. i 510. pułki strzelców. Na skutek wyczerpania amunicji i zarysowującego się widma okrążenia, batalion wycofał się ze wsi. Spowodowało to odsłonięcie prawego skrzydła III batalionu, który bronił Glinnej Słobody. W lukę weszli Sowieci i III batalion utracił drogi zaopatrzenia.
Dopiero po trzech dniach do okrążonego batalionu trafiła amunicja i żywność.
Pozycje pod Glinną Słobodą opuszczono wieczorem 28 czerwca.
W tym czasie I batalion bił się pod Boruską, a II pod Prudkiem, a dowództwo pułku stacjonowało w Wielkich Awciucewiczach. 24 czerwca pododdziały sztabowe zostały zaatakowane przez sowiecką kolumnę kawalerii. Zorganizowana naprędce przez dowódcę pułku mjr. Wielkopolanina-Nowakowskiego obrona, stanowiska dowodzenia złożona z telefonistów, konnych łączników oraz pocztowych, skutecznie odparła atak Sowietów.
28 czerwca pułk opuścił dotychczasowe pozycje i zorganizował obronę nad Ptyczą. Sytuacja na froncie wymusiła, że 10 lipca wycofał się znad rzeki, przeszedł do działań opóźniających i 16 lipca dotarł do Łachwy. 
W związku z postępującą ofensywą Michaiła Tuchaczewskiego, Naczelne Dowództwo WP postanowiło wzmocnić obronę Grodna. 35 pułk piechoty został przewieziony koleją do Kuźnicy. Manewr ten okazał się jednak spóźniony i nim oddziały 9 Dywizji Piechoty dotarły do miasta, Grodno było już zajęte przez Sowietów. W tej sytuacji wzmocniona XVIII Brygada Piechoty uderzyła na oddziały 3 Korpusu Kawalerii Gaj-Chana. 21 lipca 34 pp zdobył wieczorem przedmieścia Grodna i wyszedł na zachodni brzeg Niemna. Wchodzący do walki w następnym dniu 35 pułk piechoty wieczorem 22 lipca obsadził batalionami pozycje obronne: I batalion obsadził przedmieście Łosośna od ujścia Łosośny do Niemna, II batalion obsadził odcinek od Pyszek do Puszkar, a III batalion fort ziemny nr 1. 
23 lipca, kawalerzyści Gaj-Chana przeprawili się przez Niemen i zaatakowali I/35 pp. Batalion poniósł ciężkie straty i wycofał się ze swoich pozycji.
Dowódca brygady płk Aleksander Narbutt-Łuczyński wyprowadził kontratak siłami II/34 pp i II/35 pp i linia Niemna została odzyskana. W godzinach popołudniowych kontratakowały oddziały sowieckiej 12 Dywizji Strzelców. Pod Pyszkami atak odparła 8 kompania ppor. Michała Krawczyka. Kilkakrotnie wznawiane przez nieprzyjaciela ataki na II batalion nie dały mu spodziewanego powodzenia.
24 lipca sowiecka kawaleria uderzyła na Kuźnicę. Walcząca pod Grodnem XVIII Brygada Piechoty znalazła się w okrążeniu. Zarządzono natychmiastowy odwrót. Idący w awangardzie 41 Suwalski pułk piechoty utorował drogę brygadzie.
Wprawdzie nie udało się oddziałom polskim utrzymać Grodna, ale sukcesem było dłuższe związanie silnego wroga w tym rejonie. Dowódca 3 Korpusu Kawalerii Bżyszkian Gaj-Chan pisał: "straciłem 500 ludzi zabitych i rannych, 400 koni i 7 dni drogiego czasu".
W godzinach nocnych 27 lipca pułk dotarł do Tykocina i obsadził brzeg Narwi od Góry Strękowej przez Tykocin, Siekierki do ujścia Supraśli. Dowództwo pułku wraz z odwodowym I batalionem stanęło w Tykocinie. 29 lipca III baon wraz z 2/34 pp, toczył bój o Siekierki. Wobec groźby okrążenia, batalion wycofał się ze swoich pozycji. Osłonowa 11 kompania por. Stanisława Stankiewicza została odcięta od reszty batalionu i dopiero wieczorem dołączyła do pułku. W tym samym czasie I batalion, wzmocniony dwiema kompaniami 34 pułku piechoty, bronił Popowlan. W nocy z 29 na 30 lipca bataliony I i III odmaszerowały do Broniszewa. Z powodzeniem swojej pozycji nad Narwią bronił II batalion. Dopiero 30 lipca, po silnym ostrzale artyleryjskim, Sowietom udało się przeprawić przez Narew i oskrzydlić obrońców. Ponadto kawaleria Gaj-Chana zajęła Wiznę i zagroziła Łomży. W tej sytuacji 1 sierpnia XVIII Brygada rozpoczęła dalszy odwrót.
2 sierpnia pułk wymaszerował w kierunku Łomży. Na wysokości Zambrowa kolumna pułkowa zaatakowana została przez sowieckie ubezpieczenia bojowe. 2. i 3 kompania odrzuciła nieprzyjaciela, a następnie, we współdziałaniu z morskim batalionem, rozbito sowiecki 157 pułk strzelców. Kilka kilometrów dalej 5. i 6 kompanie, pod ogólnym dowództwem mjr. Klaczyńskiego, zaatakowały skutecznie 156 pułk strzelców.
Na dzień 3 sierpnia zaplanowano uderzenie pułku w kierunku Łomży. Jednak i tym razem nieprzyjaciel uprzedził działania Polaków. Łomża została zajęta przez bolszewików. Wobec zaistniałej sytuacji, pułk pomaszerował do Czerwonego Boru, a później do Zambrowa, by 5 sierpnia wejść do Wyszkowa na odpoczynek. 7 sierpnia został przewieziony samochodami do Trzcianki i wszedł w podporządkowanie 10 Dywizji Piechoty gen. Lucjana Żeligowskiego. Następnego dnia wieczorem wymaszerował na koncentrację Grupy gen. Żeligowskiego do Jaszczołt.
9 sierpnia Grupa gen. Żeligowskiego uderzyła na koncentrujące się w obszarze Długosiodła oddziały Armii Czerwonej.
35 pułk piechoty atakował w kierunku północnym. W chwili gdy I baon podszedł pod Długosiodło, Sowieci uderzyli na II batalion, atakujący na prawym skrzydle pułku. II baon nie wytrzymał uderzenia i wycofał się. Jego odskok osłaniała odwodowa 12 kompania.
Tymczasem Sowieci uzyskali powodzenie na innych odcinkach i weszli na tyły 35 pułku. Pułk musiał się wycofać na pozycje wyjściowe do lasu na północ od Jaszczołt.
Drogę torowały 1., 3. i 4. kompanie strzeleckie. W lesie walczono do świtu 10 sierpnia, po czym pułk odszedł do Natolina. Straty pułku były duże. Poległo trzech dowódców kompanii (podporucznicy Bronisław Grabałowski, Marian Tomaszewski i Stanisław Uszakiewicz) i 18 szeregowych. Rannych zostało 2 oficerów i 49 szeregowych.
Z Natolina pułk w składzie Grupy płk. Mieczysława Mackiewicza odszedł do Serocka.
Pułk w Bitwie Warszawskiej.
6 sierpnia Naczelny Wódz, marszałek Józef Piłsudski, podjął decyzję o przeprowadzeniu zwrotu zaczepnego znad Wieprza i stoczenia walnej bitwy na przedpolach Warszawy. W tym celu rozpoczęto koncentrację jednostek, które miały wejść w skład grupy uderzeniowej, a także przegrupowywano oddziały mające bronić samej Warszawy i osłaniać tę obronę od północy. 5 Armia gen. Władysława Sikorskiego miała osłonić lewe skrzydło 1 Armii gen. Franciszka Latinika, walczącej na przedpolach Warszawy, do czasu aż wojska uderzające znad Wieprza nie wejdą na tyły nieprzyjaciela. 
13 sierpnia 35 pułk piechoty opuścił Serock i przeszedł w rejon Konstantynowa i Suchocina na odpoczynek i uzupełnienie.
W związku z dramatyczną sytuacją na froncie, a szczególnie pod Radzyminem, przyspieszono działania, a 35 pp już 14 sierpnia skierowany został do Borkowa.
W Pomocnej III batalion powstrzymał maszerujące na Modlin oddziały przeciwnika. Czerwonoarmiści zdążyli już jednak sforsować Wkrę, zdobyć przyczółek i okopać się na zachodnim brzegu rzeki.
Nocą Sowieci uderzyli na pozycje 41 pułku piechoty i III/35 pp. Atak został odparty.
Na pamiątkę bitwy pod Borkowem, 14 sierpnia stał się dniem święta 35 pułku piechoty.
15 sierpnia, współdziałając z pododdziałami 41 pułku piechoty, III batalion przeszedł do ataku, opanował most na Wkrze i obsadził jej prawy brzeg.
W godzinach popołudniowych odpierał sowieckie kontrataki, a odwodowe kompanie pułku odrzuciły nieprzyjaciela. 2 kompania por. Włodzimierza Szeliskiego atakowała „na bagnety”. 16 sierpnia pułk ścigał nieprzyjaciela, osiągając rejon stacji kolejowej w Nasielsku. Tu pułk stanął na odpoczynek i uzupełnił braki w ludziach i sprzęcie.
Następnie, wraz z całą 9 Dywizją Piechoty, przeszedł w okolice Ciechanowa do odwodu 5 Armii gen. Władysława Sikorskiego.
Pułk w ofensywie.
Po rozbiciu sowieckich armii na froncie środkowym i północnym, Wojsko Polskie przegrupowało siły. Rozwiązano 5 Armię, a jej wojska wzmocniły 3 Armię w walce z 1 Armią Konną Siemiona Budionnego.
31 sierpnia 35 pułk piechoty został zawagonowany w Ciechanowie i przetransportowany do Chełma Lubelskiego.
3 września odbyła się inspekcja pułków 9 Dywizji Piechoty, dokonana przez marszałka Józefa Piłsudskiego, a już 7 września pułk ruszył na front i obsadził zachodni brzeg Bugu, od Hrebennego przez Horodło, Matczę do Nagórnik. Tu otrzymał zadanie zdobycia mostu w Matczy i zajęcia leżącej na wschodnim brzegu Grajewki. 
Rano 10 września, po półgodzinnym przygotowaniu artyleryjskim, III batalion uderzył w kierunku mostu. Sowieci odparli atak, a ich artyleria skutecznie ostrzelała pozycje III batalionu.
Kilkakrotnie powtarzane szturmy pododdziałów polskich na most nie dały spodziewanych rezultatów i natarcie na tym kierunku przerwano.
12 września wieczorem, zagrożeni okrążeniem od północy, Sowieci opuścili te pozycje i rozpoczęli odwrót. 35 pułk ruszył do pościgu przez Horodło w kierunku Włodzimierza Wołyńskiego i Łucka. Nocą 17 września sforsowano Styr i opanowano Łuck. Tu omyłkowo polskie lotnictwo zbombardowały wkraczające do miasta oddziały. Byli zabici i ranni.
Jeszcze w tym samym dniu opuszczono Łuck, a III batalion działaniami nocnymi opanował lewobrzeżne Dubno. Ciężkie walki nadal toczyły się o most na Ikwie i o przedmieścia Dubna. Bohaterska postawa żołnierzy 10 kompanii pozwoliła całkowicie wyrzucić Sowietów z miasta.
21 września pułk marszem pieszym przeszedł do stacji kolejowej Hołoby i transportem kolejowym przewieziony został do Andrzejowic w okolicach Wołkowyska. Tu rozpoczął pościg za pobitym w bitwie niemeńskiej nieprzyjacielem i 12 października osiągnął Trąby. Tu zastał go rozejm.
Bilans walk.
35 pułk piechoty zdobył 2 pociągi pancerne, 66 armat, 194 karabiny maszynowe, 21 lokomotyw, ponad 800 wagonów kolejowych, ponad 200 koni i wziął do niewoli przeszło 12000 jeńców. Straty własne wyniosły około 340 poległych i zmarłych z ran.
Orderem Virtuti Militari odznaczono 54 żołnierzy, a Krzyżem Walecznych 73 oficerów i 319 żołnierzy.
Kawalerowie Virtuti Militari.
Ponieważ sztandar pułku posiadał już wstęgę orderu Virtuti Militari za wojnę polsko-bolszewicką, decyzją Rady Trzech (Kapituły Orderu Virtuti Militari) w Londynie pułk uzyskał prawo umieszczenia na wstędze biało-czerwonej przy sztandarze napisu: "Wyróżniony za niezwykłe męstwo w kampanii 1939 w Polsce".
Pułk w okresie pokoju.
W marcu 1921 pułk został przeniesiony do koszar w Lidzie, gdzie rozpoczął szkolenie. W związku z zagrożeniem terenów granicznych, został skierowany do Krasnego nad Uszą i okolicznych wiosek. 22 października 1922 pułk przybył do Łukowa, jako stałego garnizonu. Został oficjalnie przywitany przez starostę Łomińskiego i burmistrza Andrzeja Śledzia. Po przywitaniu, na błoniach miasta odprawiona została msza polowa. Wieczorem tego dnia oficerowie pułku zostali podjęci bankietem w salach „Ogniwa”. Uroczystościami przyjęcia pułku kierował komendant Policji Państwowej Marian Jan Moritz. We wrześniu 1925 pułk został przeniesiony do Brześcia, z wyjątkiem I batalionu, który pozostał w Łukowie. Jesienią 1928 I batalion został przeniesiony do Brześcia. Pułk nadal wchodził w skład 9 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 35 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
35 pp w kampanii wrześniowej.
Mobilizacja.
23 marca 1939 roku w ramach mobilizacji alarmowej w grupie czerwonej rozpoczęto mobilizację w garnizonie Brześć nad Bugiem pododdziałów 35 pułku piechoty oraz zmobilizowano samodzielne pododdziały 9 Dywizji Piechoty:
W mobilizacji alarmowej grupie brązowej (początkowo w zielonej) została zmobilizowana:
W I rzucie mobilizacji powszechnej zmobilizowano 
Po ogłoszeniu mobilizacji „marcowej” w koszarach mobilizowano dowództwo pułku, pododdziały pułkowe i część pododdziałów dywizyjnych. We wsiach Płoska, Brzozówka, Zadwórze mobilizował się I batalion, w Kolonii Rzeczyca i Kozłowiczach mobilizował się II batalion, we wsiach Uklejniki i Dąbrówka III batalion. 903 kolumna taborowa w Tucheniczach. Po zakończeniu mobilizacji 26 marca dokonano uzupełnienia występujących braków sprzętowych, a ponadto uzupełniono brakującą obsadę stanowisk oficerskich. Zgodnie z otrzymanymi wytycznymi do szkolenia z 31 marca podjęto szkolenie rezerwistów. W pozostałościach po mobilizacji podjęto również szkolenie nowo wcielonych z poboru rekrutów. W okresie od 9 do 11 czerwca, 35 pp odjechał 4 transportami kolejowymi przez Tłuszcz, Zegrze na Pomorze. Wyładowano go w rejonie Kotomierza, a następnie przemieścił się w rejon Bukowca i Przysierska. 12 lipca przesunięto pułk do rejonu na zachód od Tucholi, gdzie przystąpiono do prac fortyfikacyjnych. Pułk prowadził prace fortyfikacyjne na długości 40 km, w tym własne pozycje obronne na szerokości 25 km od jezior Spierewnik do rzeczki Kamionki w okolicy Pamiętowa. Budowano schrony bojowe, w tym betonowe i drewniano-ziemne, 11 km rowów przeciwpancernych. 4 km rowów strzeleckich i przeszkody z drutu kolczastego. W lipcu rozpoczęto wymianę rezerwistów powołanych w marcu na nowych. Nocą 14/15 sierpnia 35 pp przegrupowano na przedmoście bydgoskie na którym podjęto prace fortyfikacyjne w rejonie Trzeciowiec-Włóki. 24/25 sierpnia ponownie powrócono na dawne stanowiska obronne. Nocą 31sierpnia na 1 września 35 pp rozwinął się na swoich stanowiskach obronnych. 
Działania bojowe.
Bitwa na Pomorzu 
W czasie kampanii wrześniowej 1939 roku pułk wchodził w skład 9 Dywizji Piechoty, walczącej w ramach Armii „Pomorze”. 1 września 1939 roku o świcie część pułku znajdowała się na stanowiskach obronnych, część w miejscach prowadzenia prac fortyfikacyjnych. Pierwsze uderzenie na odległej o 12 km granicy od pozycji obronnych przyjęły na siebie pododdziały Straży Granicznej, dywizyjna 91 kompania kolarzy i Kawaleria Dywizyjna. II batalion pułku bronił północnej części odcinka 35 pp, a III batalion południowego wzmocniona 1 kompania strzelecka środkowego, I batalion znajdował się w II rzucie obrony we wsi Jeleńcz, pododdziały pułkowe i dowództwo kwaterowało w Tuchołce. Wsparcie artyleryjskie 35 pp zapewniały III dywizjon haubic 9 pułku artylerii lekkiej i 9 dywizjon artylerii ciężkiej. W godzinach południowych pozycje pułku zostały obłożone ogniem niemieckiej artylerii, a następnie całość pozycji zaatakowała niemiecka 2 Dywizja Piechoty Zmotoryzowanej wsparta przez czołgi. Punkt ciężkości niemieckiego natarcia był na odcinku Drożdżenica-Pamiętowo, odcinku batalionu III/35 pp. Niemiecka piechota po zniszczeniu części pojazdów pancernych przez broń ppanc 35 pp i wycofaniu się pozostałych, zaległa ponosząc straty w ogniu piechoty i artylerii. 35 pułk piechoty do wieczora obronił swoje stanowiska przy stracie 30 żołnierzy byli to głównie ranni. Wieczorem odwodowa 6 kompania strzelecka dokonała wypadu na obsadzoną przez oddział niemieckiej 2 DPZmot. wieś Siciny. Z uwagi na wyjście na tyły 35 pp przez lukę pomiędzy 35, a 22 pułkiem piechoty oddziałów niemieckiej 3 Dywizji Pancernej, 35 pp na rozkaz dowódcy 9 DP opuścił późną nocą swoje stanowiska obronne. Marsz na północ w kierunku linii Jezior Cekcyńskich pułk odbył w dwóch kolumnach południowej; z ppłk Maliszewskim w składzie I i III bataliony i północnej z II batalionem już w ciągu dnia. Kolumna południowa maszerowała przez Wieszczyce, Mędromierz, Liskowo, most na Brdzie pod wsią Piła-Młyn. Kolumna północna mająca krótszą drogę do pokonania przez Tucholę, most na Brdzie. Kolumna południowa dotarła w miejsce koncentracji o godz. 11.30, a północna o godz.10. 
2 września. 35 pułk piechoty w lesie za Brdą w pobliżu wsi Piła-Młyn po przybyciu odpoczywał. Pluton pionierów wysadził most na Brdzie z dwoma niemieckimi samochodami ciężarowymi i 2 motocyklami. Ppłk Maliszewski otrzymał rozkaz natarcia w kierunku Klonowo-Sucha celem otwarcia drogi przez pierścień okrążenia dla 9 DP. O godz.13.00 pułk z II i I batalionem w I rzucie, III batalionem w II rzucie ugrupował się do natarcia, wzdłuż szosy do Klonowa i wzdłuż krawędzi lasu. O godz.14 jako pierwszy natarcie podjął batalion II/35 pp, a reszta pułku o godz. 15.30. Nieskoordynowane natarcie pułku, bez wsparcia artylerii pozwoliło batalionowi II/35 pp zepchnąć oddziały niemieckiej 23 Dywizji Piechoty do lasu oraz zniszczyć lub uszkodzić kilka wspierających ją czołgów niemieckich. Dowódca pułku utracił łączność z II batalionem. Silny ostrzał niemieckiej broni maszynowej rozbił nacierający batalion. Uderzenie I batalionu odrzuciło patrole niemieckiej piechoty i dotarł do toru kolejowego przy stacji Klonowo. Silny ostrzał broni maszynowej z budynków stacji zmusił batalion I/35 pp do zalegnięcia. Wprowadzony na zachód od I/35 pp, batalion III/35 pp i jego uderzenie na las w kierunku południowym doprowadziło do podjęcia natarcia przez część I batalionu i walk o tor kolejowy. Zaciekłe walki o tor kolejowy i okolice z oddziałami niemieckiej 23 DP związało 35 pp, uniemożliwiło jego dalsze natarcie i przysporzyło dużych strat osobowych polegli dowódcy 7 i 9 kompanii strzeleckich; ppor. rez. Czesław Grabiński i por. Tomasz Jasieński. W II batalionie został ranny dowódca mjr Wandycz i dowódca 5 kompanii strzeleckiej por. rez. R. Krechowiecki, a większość 5 i 6 kompanii strzeleckich pozostała na noc 2/3 września pod Klonowem. Kompanie te odłączyły się od pułku i walczyły na niemieckich tyłach do 17 września, kiedy dostały się do niewoli pod Maksymilianowem, na północ od Bydgoszczy wraz z ciężko rannym kpt. Białkiem. O godz.18.30 ppłk Maliszewski przerwał natarcie i zebrał pułk. Straty pułku w boju pod Klonowem to ok. 1000 żołnierzy poległych, rannych i rozproszonych, którzy nie dołączyli do pułku. Rozkazem dowódcy dywizji 35 pp podjął po godz. 20 marsz nocny w kierunku Bydgoszczy po osi Klonowo, Lubiewo, Trutnowo, Lipienica, Świekatowo osłaniając od zachodu resztę 9 DP. W trakcie marszu ok. godz.1.00 
3 września pułk przekroczył skrzyżowanie dróg szosę Bysławek-Klonowo z drogą Minikowo-Lubiewo, opóźnienie wynikało z długotrwałego zbierania rozproszonych kompanii w nocnej walce leśnej. Straż przednią stanowiła kompania techniczna (utworzoną z plutonów: pionierów, pgaz i przeprawowego) por. Z. Gorbaczyńskiego z armatą piechoty i armatą ppanc., za nią maszerował I batalion, resztki II batalionu, III batalion i samodzielne pododdziały pułkowe. Łącznie ponad 1000 żołnierzy. O świcie gdy czołowe pododdziały dotarły na wysokość Lepienicy, a majątkiem Szewinek stwierdzono brak III batalionu. 35 pp po wyjściu na otwartą przestrzeń zajął stanowiska obronne na odcinku od Jeziora Branickiego do folwarku Szewienek. Batalion III/35 pp został w trakcie marszu zatrzymany rozkazem dowódcy 9 DP płk Werobeja 3 września rano po wyjściu z lasu, z zadaniem zorganizowania obrony z kierunku północno zachodniego przed podążającymi za nim oddziałami niemieckimi 2 DPZmot. Batalion zajął stanowiska na szosie Tuchola-Świecie na wschód od Krupocina. Wkrótce nieprzyjaciel zdobył wieś Bramka i odciął go od Wisły. III/35 pp jako czołowy pododdział z improwizowanego zgrupowania uderzył na oddział niemiecki w Bramce, zdobył wieś, a następnie prowadząc dalej marsz w kierunku Wisły i Świecia został otoczony w rejonie Przysierska. Stoczył tam walkę dzienną i nocną. Nad ranem część batalionu skapitulowała, a część w grupach usiłowała się przedrzeć za Wisłę. Niektóre grupy walczyły na tyłach wojsk niemieckich, wśród nich grupa ok. 20 żołnierzy z kpt. Wojsznarowiczem. Dotrwała do 11 września kiedy dostała się do niemieckiej niewoli. Gdy stwierdzono w odległości 1 km od 35 pp zgrupowania czołgów, pułk przesunął się do lasu na północ od folwarku Szewinek, tam dołączyły 6 i 10 kompanie strzeleckie z 50 pułku piechoty 27 Dywizji Piechoty. Wykonując rozkaz dowódcy 9 DP pułk podjął marsz lasami w kierunku Krupocina, tam napotkał II batalion 34 pułku piechoty. Rozpoznane przez kompanię zwiadu 35 pp niemieckie jednostki zmotoryzowane 20 DPZmot. wsparte czołgami, uderzyły na batalion II/34 pp w Krupocinie. Po jego rozproszeniu, o godz. 15.30 uderzyły na las Wierzchlas gdzie bronił się niepełny 35 pp, z kompaniami 50 pp. W ciężkim trzygodzinnym boju, a czasami w walce wręcz 35 pp utrzymał stanowiska obronne. Po zmroku 3 września pułk podjął marsz lasami po trasie Szewno, Tuszynki, Tuszyny, Lipiny, Serock, Wudzyń, Stronno. Z pułku pozostało ok. 500 żołnierzy, w trakcie marszu pokonano liczne przeszkody terenowe i zniszczono niemiecki samochód sztabowy, likwidując jego załogę. 
Rano 4 września stoczono potyczki z niemieckimi patrolami motocyklowymi. Pod wsią Jasiniec rozbito niemiecki pluton piechoty, gdzie zginęło ok. 20 jego żołnierzy i wzięto jeńców. W folwarku Kręgiel wzięto do niewoli niemiecką kompanię sanitarną ze stu kilkudziesięcioma żołnierzami i kilkoma oficerami-lekarzami, zdobyto żywność i ekwipunek. Ponad 200 jeńców zdobytych przez pułk pozostawiono po drodze. Ok. godz.16 zgrupowanie 35 pp dotarło do lasu nadleśnictwa Stronno na południowy wschód od Koronowa, gdzie dogoniły maszerującą jednostkę niemiecki oddział pościgowy złożony z czołgów i zmotoryzowanej piechoty. Dwie armaty ppanc zniszczyły kilka czołgów i pojazdów pancernych zanim zostały zniszczone przez ostrzał niemiecki. W trakcie walki broniący się żołnierze zostali stłoczeni w czworoboku 400x600 m ponieśli ciężkie straty osobowe polegli między innymi por. Kazimierz Świerzb, por. Jan Tarnowski, lekarz por. Filip Stern łącznie poległo, zostało rannych i zaginionych 200 żołnierzy. Walki trwały do zmroku, po godz. 19 niemiecki oddział pancerno-motorowy wycofał się. Pozostawiono ciężko rannych i opuszczono pole walki maszerując nocą 4/5 września przez Żołędowo, Rynkowo, Fordon. Oddział 35 pp dotarł w okolice Bydgoszczy przy Brdyujściu. Poprzez doraźnie naprawiony most kolejowy pod Łęgowem oddział przeprawił się przez Brdę 5 września w godz. 10.30-11.30. Do linii obrony Armii „Pomorze” przedarło się ok. 300 żołnierzy 35 pp, ok. 20 żołnierzy z 34 pp i ok. 50 żołnierzy z obu kompanii 50 pp. 
Odwrót 
Następnie oddział dotarł do Solca Kujawskiego, gdzie nastąpił odpoczynek. 6 września odmaszerował do Torunia. Na rozkaz dowódcy Armii „Pomorze” gen. dyw. Władysława Bortnowskiego, ppłk Maliszewski poprowadził marszem pieszym oddział 35 pp w kierunku Warszawy celem odtworzenia jednostki. Wkrótce do oddziału dołączyła część taboru i grupki oderwanych od macierzystego pułku żołnierzy. W momencie wymarszu oddział 35 pp liczył już ok. 400 żołnierzy. Poprzez Aleksandrów, Włocławek 9 września oddział osiągnął Gostynin. Tu zmieniono rozkaz i podjęto odtwarzanie 35 pp na miejscu w Gostyninie, ze stacji zbornej rozbitków Armii „Pomorze”. Z żołnierzy 35 pp utworzono I batalion pod dowództwem mjr Kazimierza Poschingera, z żołnierzy 9 DP głównie 34 pp utworzono II batalion pod dowództwem kpt. S. Liba. 12 września odtworzony 35 pp liczył ponad 1000 żołnierzy z bronią maszynową i jedną armatą piechoty. 
Udział w bitwie nad Bzurą 
Został przegrupowany nad Bzurę w rejon Biała Góra-Brochów. Do pułku dołączono kompanię Straży Granicznej rtm. Krafta i czasowo Kawalerię Dywizyjną 4 i 16 DP. 35 pp wszedł w skład Grupy Operacyjnej gen. bryg. Michała Tokarzewskiego-Karaszewicza. Odtworzony 35 pp bronił przepraw przez Wisłę przy ujściu Bzury pod Wyszogrodem, a także przeprawy pod Brochowem. Pod Wyszogrodem broniła się 1 kompania 35 pp por. Gorbaczyńskiego z plutonami ckm, kolarzy i działonem artylerii piechoty. 12 i 13 września na tym odcinku odparto niemieckie próby forsowania Wisły, ranny został ppor. rez. Borysewicz dowódca plutonu kolarzy. Przeprawy przez Bzurę pod Brochowem bronił batalion II/35 pp. 14 września pułk został przegrupowany do rejonu Świniar celem przeprowadzenia akcji oczyszczającej, lecz rozkazy zostały zmienione i planowane włączenie 35 pp do odtwarzanej wspólnie z 22 pp, 9 DP nie doszło do skutku. 17 września rano 35 pp pomaszerował z rejonu Świniar w kierunku Bzury. W trakcie powolnego marszu pododdziały były atakowane przez lotnictwo niemieckie, ponosząc straty. Maszerujące wzdłuż Wisły bataliony zostały ostrzelane przez piechotę niemiecką z drugiego brzegu Wisły i II batalion rozproszył się w terenie i przestał istnieć. Reszta pułku wieczorem dotarła do Iłowa i następnie ruszyła w kierunku Bzury na północ od folwarku w rejonie Młodzieszyna. Tabor pułku maszerując za pułkiem ominął Iłów i 18 września po walce dostał się do niewoli niemieckiej. 300 osobowy I batalion po osiągnięciu celu marszu nocą 17/18 września wypoczywał po marszu. Rano 18 września ruszono w ślad za 22 pp, który według ustaleń przeszedł przez Bzurę i pomaszerował do Puszczy Kampinoskiej. Podchodząc do Bzury pozostałość 35 pp wpadła w zasadzkę ogniową niemieckiej piechoty. Część żołnierzy rozbiegła się, a część dostała się do niemieckiej niewoli. Ppłk Maliszewski i mjr Poschinger uniknęli chwilowo niewoli, lecz później też do niej trafili. 
Działania i walki batalionu marszowego 35 pp.
Utworzony w ramach I rzutu mobilizacji powszechnej. Formowany w Oddziale Zbierania Nadwyżek 35 pułku piechoty od 31 sierpnia do 2 września 1939 roku w koszarach 35 pp w Brześciu nad Bugiem. Dowódcą batalionu mianowano kpt. Zdzisława Baczyńskiego. 2 września 400 żołnierzy batalionu pod dowództwem kpt. Baczyńskiego, marszem pieszym udało się do Siedlec do organizującego się Ośrodka Zapasowego 9 DP celem uzbrojenia się w broń strzelecką i pobrania wyposażenia. Po uzbrojeniu, doposażeniu i wypoczynku 6 września żołnierze wyruszyli do Brześcia w drogę powrotną. Zgodnie z rozkazem Naczelnego Wodza, dowódca OK IX gen. bryg. Franciszek Kleeberg podjął organizację obrony Polesia. Wszystkie znajdujące się na terenie OK IX pododdziały dozbrajano i przygotowywano do walki jako bojowe, w tym batalion marszowy 35 pp. Od 11 września batalion kpt. Baczyńskiego wszedł w skład załogi twierdzy w Brześciu jako Zgrupowanie „Brześć”, wraz z podobnymi batalionami 34 pułku piechoty i 82 pułku piechoty. Dowódcą obrony twierdzy mianowano gen. bryg. st. sp. Konstantego Plisowskiego, dowódcą piechoty tego zgrupowania był ppłk Julian Andrzej Sosabowski, pokojowy zastępca dowódcy 35 pułku. Odcinka południowego twierdzy bronił batalion 35 pp. 
14 września na twierdzę uderzyła niemiecka 20 DPZmot. szczególnie atakowano odcinek północny. Wysunięte pododdziały batalionu na skrzyżowanie dróg z Brześcia do Kowla i Włodawy stoczyły potyczkę z pododdziałem niemieckim. Piechota załogi twierdzy broniła wałów i bram od nocy 14/15 września. Artyleria niemiecka od godz. 1.00 15 września do godz.19.00 16 września nieustannie ostrzeliwała teren twierdzy. W tym czasie niemieckie oddziały przeprowadziły dwa ataki na twierdzę, odparte ogniem obrońców. Główny szturm niemiecki przeprowadzono na odcinek północny, gdzie opanowano część wału, kontrataki piechoty z załogi twierdzy nie przyniosły rezultatu. Kolejne niemieckie natarcie 20 DPZmot. i 10 Dywizji Pancernej w południe 16 września zostało załamane w ogniu polskiej piechoty i artylerii. Nieustanny ostrzał niemieckiej artylerii, naloty lotnictwa spowodowały bardzo duże straty sięgające 40% załogi w poległych i rannych. W batalionie marszowym 35 pp między innymi ciężko ranny został ppor. rez. B. Jasiński. Na rozkaz dowódcy obrony twierdzy brzeskiej batalion marszowy 35 pp wraz z większością załogi po zmroku 16 września wymaszerował z twierdzy mostem na Terespol. 
Po zebraniu wycofujących się na zachodnim brzegu Bugu, pomaszerowano w kierunku Kodeń-Chełm. W okolicach Kodenia 17 września odjechał gen. bryg. st. sp. Konstanty Plisowski do Grupy Operacyjnej gen. bryg. Władysława Andersa, dowództwo Zgrupowania „Brześć” objął szef sztabu ppłk dypl. Alojzy Horak. 18 września w okolicy wsi Sosnówka przy szosie Sławatycze-Wisznice 1 kompania stoczyła walkę z trzema niemieckimi czołgami, utracono armatę ppanc, poległ por. Tomaszewski oficer taborowy batalionu. 25 września po wykonaniu 175 km marszu, Grupa "Brześć" dotarła do lasów na zachód od Krasnegostawu i weszła w skład Grupy płk. Władysława Filipkowskiego. Pod ogólnym dowództwem płk. dypl. Tadeusza Zieleniewskiego. 26 września grupa podjęła marsz w kierunku południowym ku granicy węgierskiej z rejonu Wysokie maszerując przez Zdziłowice, Godziszów docierając o świcie 29 września pod Janów Lubelski. Po stwierdzeniu obecności wojsk niemieckich w Janowie Lub. Grupa płk. Filipkowskiego, a w jej składzie batalion marszowy 35 pp przeprowadziła natarcie na miasto. Po kilku godzinach ciężkich walk opanowała Janów, szczególnie ciężkie walki stoczono o budynki więzienia. Podczas dalszego marszu w dniu 30 września grupa nawiązała styczność bojową pod Krzemieniem, Flisami i Momotami z pancerno-motorowymi jednostkami sowieckimi. Od wieczora 30 września i przez noc na 1 października oddziały grupy, wraz z batalionem marszowym 35 pp toczyły ciężkie nocne walki wypierając jednostki sowieckie z Krzemienia. 1 października żołnierzom z Grupy Operacyjnej płk. dypl. T. Zieleniewskiego zabrakło amunicji w tej sytuacji podjęto decyzję o kapitulacji przed wojskami sowieckimi wieczorem 1 października.
Obsada personalna batalionu marszowego 35 pp:
Oddział Zbierania Nadwyżek 35 pp.
Oddział Zbierania Nadwyżek 35 pp w Brześciu funkcjonował po odjeździe 35 pp od czerwca na Pomorze. W jego skład weszli żołnierze młodego rocznika wcieleni w marcu 1939 roku oraz zmobilizowani rezerwiści, którzy pozostali w garnizonie oraz niezbędni oficerowie i podoficerowie do zabezpieczenia toku szkolenia i zabezpieczenia mobilizacji innych jednostek mobilizowanych na bazie 35 pp. Po sformowaniu batalionu marszowego 2 września, do oddziału nadwyżek napływali rezerwiści, których z zasobów pułku mundurowano i wyposażano, jednak wielu nie otrzymało wyposażenia i umundurowania. Dalsze wyposażenie zbierani rezerwiści mieli otrzymać z zasobów Ośrodka Zapasowego 9 DP. Pierwotnie nadwyżki 35 pp miały zostać skierowane do Siedlec, gdzie miały wejść w skład OZ 9 DP pod dowództwem ppłk. Władysława Adamusa. Z uwagi na niekorzystną sytuację operacyjną i zagrożeniem garnizonu w Siedlcach postanowiono OZ 9 DP rozwinąć w okolicach Włodawy. W tym celu 11 września nadwyżki 35 pp pod dowództwem mjr. Tadeusza Leśniaka i kpt. Tadeusza Troszkiewicza udały się do Włodawy, dotarły tam też nadwyżki 34 pp z Białej Podlaskiej w dniu 15 września, a 16 września przybył marszem pieszym OZN 35 pp. Do skoncentrowania całego OZ 9 DP nie doszło z uwagi na odcięcie przez niemiecki XIX KA części OZ z ppłk. Adamusem. Część wcielonych rezerwistów z uwagi na braki umundurowania, wyposażenia i broni zwolniono i zdemobilizowano ok. 18 września. Nadwyżki pułku ewakuowane z Brześcia weszły w rejonie Chełma w skład wojsk Frontu Północnego. 25 września broniły Chełma przed wojskami radzieckimi.
Skład i obsada personalna OZN 35 pp
Symbole pułkowe.
Sztandar.
4 grudnia 1920 r. w Łazdunach marszałek Polski Józef Piłsudski udekorował Krzyżem Srebrnym Orderu Virtuti Militari nieprzepisową tymczasową chorągiew, zakupioną przez korpus oficerski specjalnie na tę uroczystość.
27 września 1923 roku Prezydent RP zatwierdził chorągiew 35 pp. Chorągiew została ufundowana przez powiat i miasto Łuków oraz Towarzystwo Przyjaciół Żołnierza z Zamościa i Zakopanego. 14 października 1923 roku gen. dyw. Edward Śmigły-Rydz wręczył chorągiew dowódcy pułku podpułkownikowi Wiktorowi Wielkopolanin-Nowakowskiemu.
4 listopada 1930 dowódca 35 pp przekazał starą chorągiew do Muzeum Wojska Polskiego w Warszawie.
Przepisowy sztandar wyjechał w 1939 z pułkiem na Pomorze. W pierwszych godzinach wojny został odesłany do Brześcia.
Ostatni raz widziano sztandar 13 września w piwnicach twierdzy brzeskiej. Później został zakopany przez chor. Koniecznego i sierż. Cienkosza na zachodnim brzegu Bugu. Późniejsze poszukiwania sztandaru nie dały rezultatu.
Generalny Inspektor Sił Zbrojnych na uchodźstwie, gen. Władysław Anders, dekretem z 11 listopada 1966 "w uznaniu czynów niezwykłego męstwa w okresie II wojny światowej", nadał 35 pułkowi piechoty, Kawalerowi Krzyża Srebrnego Orderu Wojennego VirtutiMilitari, prawo napisu na wstęgach państwowych sztandaru: "wyróżniony za niezwykłe męstwo w kampanii 1939 w Polsce".
Odznaka pamiątkowa.
31 stycznia 1929 roku Minister Spraw Wojskowych marszałek Polski Józef Piłsudski zatwierdził regulamin odznaki pamiątkowej 35 pułku piechoty, dostosowany do przepisów o odznakach pamiątkowych formacji. 
Odznaka o wymiarach 44x43 mm ma kształt orła w locie zwróconego w lewo, niosącego w szponach sztandar z numerem „35”, udekorowanego Orderem Virtuti Militari, a broniącego order pochylonym dziobem. Poniżej dwa skrzyżowane miecze. Jednoczęściowa - oficerska, wykonana w tombaku srebrzonym, na rewersie numerowana. Autorem projektu odznaki był kapitan rezerwy inżynier Eustachy Mazur (1887–1960). Wykonawcami odznak byli: Jan Knedler - Warszawa, Wincenty Wabia-Wabiński, Stanisław Szyk i Bronisław Szulecki.
Istnieje kilka wersji odznaki, jednoczęściowa - oficerska była przeważnie wykonywana w tombaku srebrzonym i numerowana na rewersie. Wersja żołnierska była z mosiądzu i bita z kontrą. Znana jest także wersja z emaliowanym numerem pułkowym, a także ze złoconymi szponami, dziobem i grotami.
Prawo do otrzymania odznaki pułkowej miał każdy żołnierz, który w czasie minionej wojny przesłużył w pułku 6 miesięcy na froncie lub 12 miesięcy na tyłach, a także wszyscy odznaczeni Orderem Virtuti Militari, Krzyżem Walecznych lub ranni w walce. Odznakę mogły otrzymać również osoby cywilne lub instytucje roztaczające opiekę nad żołnierzami pułku w czasie wojny. W czasie pokoju odznakę nadawano oficerom, podoficerom służby stałej, którzy przesłużyli w pułku 2 lata, a oficerom rezerwy i szeregowym po przesłużeniu roku.
Żołnierze pułku.
Żołnierze 35 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199855" url="https://pl.wikipedia.org/wiki?curid=1199855" title="Estádio Leônidas Sodré de Castrode Castro">
Estádio Leônidas Sodré de Castrode Castro

Estádio Leônidas Sodré de Castro – wielofunkcyjny stadion w Belém, Pará, Brazylia, na którym swoje mecze rozgrywa klub Paysandu SC.

</doc>
<doc id="1199857" url="https://pl.wikipedia.org/wiki?curid=1199857" title="Estádio Municipal Zinho de Oliveira">
Estádio Municipal Zinho de Oliveira

Estádio Municipal Zinho de Oliveira – wielofunkcyjny stadion w Marabá, Pará, Brazylia, na którym swoje mecze rozgrywa klub Águia de Marabá Futebol Clube.

</doc>
<doc id="1199860" url="https://pl.wikipedia.org/wiki?curid=1199860" title="48 Pułk Piechoty Strzelców Kresowych">
48 Pułk Piechoty Strzelców Kresowych

48 Pułk Piechoty Strzelców Kresowych (48 pp) – oddział piechoty Armii Polskiej we Francji i Wojska Polskiego II RP.
Formowanie i walki.
5 marca 1919 w gminie Martigny-les-Bains we Francji, na bazie 279 pułku piechoty 2 Dywizji Marokańskiej, sformowany został 6 pułk strzelców polskich. Jednostka podporządkowana została dowódcy 2 Dywizji Strzelców Polskich, która z kolei wchodziła w skład I Korpusu Armii Polskiej. W końcu kwietnia tego roku oddział został przetransportowany koleją do Polski. Z chwilą powrotu do kraju jednostka został przemianowana na 6 pułk strzelców pieszych. 1 września 1919, w wyniku zjednoczenia Armii Polskiej we Francji z Wojskiem Polskim, oddział przemianowany został na 48 pułk Strzelców Kresowych, a 2 Dywizja na 11 Dywizję Piechoty.
W grudniu 1919 batalion zapasowy pułku stacjonował w Stanisławowie.
Pułk w okresie pokoju.
W okresie międzywojennym 48 pułk piechoty stacjonował na terenie Okręgu Korpusu Nr VI w garnizonie Stanisławów, jego batalion zapasowy w Łukowie.
Wchodził w skład 11 Karpackiej Dywizji Piechoty.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 11 września, jako datę święta pułkowego. Pułk obchodził swoje święto w rocznicę bitwy pod Małorytą stoczonej w roku 1920.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 48 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
24 lipca 1930 roku w Dniestrze koło Beremian, w powiecie buczackim, utonął st. sierż. Julian Oczko były żołnierz 6 pp Leg.
Pułk w kampanii wrześniowej.
Marsze i boje.
W kampanii wrześniowej 1939 walczył w składzie macierzystej 11 Karpackiej Dywizji Piechoty. Bronił pozycji na linii Wisłoki, Wisłoka oraz Sanu.
Symbole pułkowe.
Sztandar.
29 września 1924 roku Prezydent RP zatwierdził wzór lewej strony płachty chorągwi. 29 września 1924 roku w Stanisławowie generał dywizji Władysław Sikorski wręczył dowódcy pułku chorągiew ufundowaną przez społeczeństwo Stanisławowa. Od 28 stycznia 1938 roku chorągiew pułkowa zaczęła być oficjalnie nazywana sztandarem.
Odznaka pamiątkowa.
Zatwierdzona Dz. Rozk. MSWojsk. nr 17, poz. 202 z 7 czerwca 1930 roku. Odznaka ma kształt siedmiobocznej tarczy obramowanej barwami żółtymi ze srebrnym wężykiem, osadzonej na pionowo ustawionym srebrnym mieczu. W centrum na czerwono emaliowanym rombie orzeł państwowy oraz data, numer i inicjały: od góry 5 III 1919 PP 48 SK. Oficerska - dwuczęściowa, wykonana w srebrze, emaliowana. Wymiary: 5lx28 mm. Wykonanie: Wiktor Gontarczyk - Warszawa.
Emblemat.
20 lutego 1937 roku Minister Spraw Wojskowych generał dywizji Tadeusz Kasprzycki nadał 11 Dywizji Piechoty nazwę „11 Karpacka Dywizja Piechoty” oraz ustalił dla żołnierzy tej dywizji emblemat przedstawiający dwa liście dębowe z gałązką limby, przytrzymane krzyżem huculskim. Minister zezwolił na noszenie emblematów od chwili ogłoszenia rozkazu, natomiast zobowiązał do ich noszenia od 1 stycznia 1938 roku. Emblematy był noszone na kołnierzach (łapkach) kurtek i płaszczy (peleryn). Dla oficerów i chorążych emblematy były wykonane z białego metalu oksydowanego na stare srebro, natomiast dla pozostałych podoficerów i szeregowców były wytłaczane z białego matowanego metalu (blachy). Minister zezwolił podoficerom zawodowym na noszenie przy ubiorze pozasłużbowym emblematów wykonanych, jak dla oficerów.
Specjalne części umundurowania.
12 kwietnia 1937 roku Minister Spraw Wojskowych generał dywizji Tadeusz Kasprzycki wprowadził „specjalne części umundurowania” dla żołnierzy 11 Karpackiej Dywizji Piechoty w postaci pióra do czapki – rogatywki garnizonowej i peleryny typu podhalańskiego.
Strzelcy kresowi.
Żołnierze 48 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199863" url="https://pl.wikipedia.org/wiki?curid=1199863" title="Petunia x hybrida">
Petunia x hybrida



</doc>
<doc id="1199865" url="https://pl.wikipedia.org/wiki?curid=1199865" title="51 Pułk Piechoty Strzelców Kresowych">
51 Pułk Piechoty Strzelców Kresowych

51 Pułk Piechoty Strzelców Kresowych (51 pp) – oddział piechoty Armii Polskiej we Francji i Wojska Polskiego w II Rzeczypospolitej.
Sformowany w ramach Armii Polskiej we Włoszech jako 3 pułk piechoty im. Garibaldiego. Przetransportowany do Francji wszedł w skład Wojska Polskiego we Francji gen. Józefa Hallera jako 9 pułk strzelców polskich. Po przybyciu Błękitnej Armii do Polski przemianowany na 9 pułk strzelców pieszych, a po ujednoliceniu numeracji przyjął nazwę 51 pułk piechoty Strzelców Kresowych. Walczył w wojnie polsko-bolszewickiej w składzie 12 Dywizji Piechoty.
W okresie międzywojennym stacjonował w garnizonie Brzeżany, w koszarach Henryka Dąbrowskiego, a jego batalion zapasowy w Czortkowie.
W czasie kampanii wrześniowej wchodził w skład 12 Dywizji Piechoty walczącej w Armii „Prusy”.
Formowanie i zmiany organizacyjne.
29 grudnia 1918 w La Mandria di Chivasso jeńcy armii austriackiej narodowości polskiej rozpoczęli formowanie dwunastu kompanii. 15 stycznia 1919 utworzono 3 pułk polski. Pułkiem dowodził por. Marcin Wachowski. 31 stycznia 1919 pułk złożył przysięgę, a 13 lutego otrzymał od włoskiego komitetu „Pro Polonia” dwie chorągwie. Jedną od miasta Mediolanu, drugą od miasta Bergamo.
22 lutego pułk przegrupował się do Francji. Bataliony I i II (z chorągwią miasta Mediolanu) wcielono do rezerwowego francuskiego 358 pułku piechoty, a III batalion (z chorągwią miasta Bergamo) do 299 pułku piechoty.
Na początku kwietnia do pułku wcielono ok. 300 Poznaniaków – jeńców armii niemieckiej, 500 ochotników polskich z Ameryki i transport byłych jeńców armii rosyjskiej.
12 kwietnia 1919 na bazie I i III batalionu pułku im. Giuseppe Garibaldiego oraz francuskiego 358 pułku piechoty sformowany został 9 pułk strzelców polskich. Organizacja pułku była oparta na etacie francuskim i obejmowała: dowództwo pułku, kompanię zafrontową oraz trzy bataliony piechoty. Kompania zafrontowa składała się ze specjalistów i służby administracyjnej. Każdy z trzech batalionów piechoty liczył trzy kompanie strzeleckie i jedną kompanię karabinów maszynowych. Kompanie liczyły po cztery plutony, w tym trzy plutony bojowe i jeden pluton komenderowanych, składający się z telefonistów, szewców, krawców itp. Plutony składały się z czterech zastępów. Pułk wszedł w struktury 3 Dywizji Strzelców Polskich.
W połowie maja 1919 pułk dyslokowano do Polski. Jego pierwszym garnizonem w Ojczyźnie był Modlin. Tu przemianowany został na 9 pułk strzelców pieszych. W lipcu skierowano jednostkę na Podole w okolicę Zbaraża. 1 września dekretem Nr 4373 Naczelnika Państwa, nastąpiło zjednoczenie armii gen. Hallera z siłami zbrojnymi w kraju. We wrześniu pułk otrzymał nową nazwę – 51 pułk piechoty Strzelców Kresowych. Organizacja pułku pozostała niezmieniona. Jedynie kompanię zafrontową przemianowano na sztabową. Oficerowie polscy objęli stanowiska dowódców kompanii. Batalion zapasowy sformowany został w Przemyślu.
Pułk w wojnie o granice.
Z końcem lipca 1919 pułk został skierowany na Podole w okolicę Zbaraża. W ciągu sierpnia pułk zajął Jampol. Otrzymał zadanie umacniania zajmowanego odcinka, prowadzenia zwiadów w kierunku na wschód od rzeczki Połtawy, a także prowadzenia kontroli ruchu kolejowego, osobowego i towarowego. Wszedł w skład XXIV Brygady Piechoty.
8 października pułk przeszedł do rejonu rozlokowania 12 DP. Został rozmieszczony w Skałacie, oprócz II batalionu, który obsadził odcinek nad Zbruczem od Mysłowej do Łuki Małej. Oficerowie francuscy, którzy pomagali w zorganizowaniu pułku i szkoleniu żołnierzy, odjechali do swojej ojczyzny, a dowództwo objął, 15 października, ppłk Mieczysław Linde. Pułk otrzymał zadanie obrony linii rzeki Zbrucz przed ewentualnym atakiem wojsk ukraińskich, jednak te zajęte bojami z armią Denikina ataków nie podejmowały. I choć wojska Denikina odnosiły zwycięstwa nad wojskami ukraińskimi, to musiały ustąpić przed oddziałami sowieckimi. W związku z tym polskie linie zostały przesunięte dalej na wschód, w rejon Płoskirowa, a pułk w styczniu 1920 otrzymał zadanie ochrony szlaku kolejowego Podwołoczyska – Czarny Ostrów.
Na początku marca 1920 pułk przeszedł jeszcze dalej na wschód, do Międzybóża, gdzie stanowił odwód 5 DP. Brał udział w wypadach oddziałów dywizji na Wołkowińce i stację kolejową Komarowce, po czym powrócił do 12 DP i wszedł w skład XXIII Brygady Piechoty. Do czasu rozpoczęcia ofensywy na Ukrainie uzupełniano stany osobowe i szkolono młodych żołnierzy.
Ofensywa ruszyła 25 kwietnia 1920. 12 DP otrzymała zadanie opanowania linii kolejowych Derażnia – Żmerynka i Wońkowce – Bar – Żmerynka i zdobycie Baru. 51 pp wzmocniony jednym dywizjonem 18 pal i jedną kompanią z XX batalionu saperów już 25 kwietnia zajął bez walki Jałtuszków. W kolejnych dniach zdobył Bucnie, stację kolejową Mytki i Malczowce. 29 kwietnia, będąc ponownie w składzie XXIV BP, po sforsowaniu Murafy, zajął Stanisławczyk. W dalszych walkach zajął Strzelniki i stację kolejową Rachny Lasowe, a następnie w ciężkich bojach, wsparty dwoma improwizowanymi pociągami pancernymi, stację Krzyżopol. Skuteczne walki pułku o utrzymanie zdobytej stacji trwały do 13 czerwca. W dniu 27 maja wykonał z użyciem pociągu pancernego „Generał Iwaszkiewicz” skutecznego wypadu na stację Rudnica, którą utrzymywał do 29 maja, po czym powrócił do Krzyżopola. 27 maja stał się dniem święta pułkowego.
Dowódca pułku płk Marian Kukiel w swoim rozkazie dziennym nr 123 z 31 maja tak określił postawę bojową swoich podwładnych:
13 czerwca pułk otrzymał rozkaz odwrotu, w czasie którego stoczył ciężkie walki pod: Czoboratkami, Tarnawką Wielką, Krzyżopolem, Tomaszpolem i Żołobami. 16 czerwca osiągnął linię rzeki Muraszki, gdzie do 30 czerwca powstrzymywał napór nieprzyjaciela. Od 5 lipca wycofywał się przez Międzybuż, Sufczyńce i Kupiel na linię rzeki Zbrucz w rejonie Toków. W ramach XXIV BP pułk obsadził jej lewe skrzydło, od Toków do Hnilic Wielkich. Dowództwo stało w Medyniu. Do 24 lipca pułk z ogromnym poświęceniem bronił powierzonego odcinka, tracąc ponad 500 żołnierzy. Tego dnia otrzymał rozkaz odwrotu na linię Miodoborów. Podczas odwrotu dwóch szeregowych umarło z wyczerpania, kilkudziesięciu zemdlało. W meldunku sytuacyjnym wysłanym do dowództwa dywizji dowódca brygady płk Marian Kukiel, dowódca brygady napisał, że 51 pp spełnił swój obowiązek żołnierski, a w rozkazie dziennym z 27 lipca podkreślił jego postawę bojową nad Zbruczem:
Od 28 lipca do 6 sierpnia bataliony pułku staczały boje pod Ludwikówką, Mikulińcami i Łuką Wielką. W połowie sierpnia pułk otrzymał uzupełnienia w sile około 1300 żołnierzy. 18 sierpnia, po oderwaniu się od nieprzyjaciela, 12 DP, a z nią pułk, ruszyła przez Dunajów na Przemyślany, które osiągnęła 20 sierpnia. Następnie skierowała się na Pohorylce. Pułk otrzymał rozkaz marszu na Hanaczów i Podhorodyszcze. Zgrupowana nad Stryjem w okolicach Mikołajowa 12 DP otrzymała zadanie zniszczenia sowieckiej 60 DS. Pułk, jako prawe skrzydło dywizji, atakował w dwóch kierunkach na Bóbrkę i Strzałki. Po zaciętych bojach obie te miejscowości 20 sierpnia zostały zdobyte. Do końca miesiąca pułk toczył jeszcze boje pod: Gniłą, Siedliskami, Świrzem i Sokołówką.
O świcie 27 sierpnia natarcie na Sokołówkę przeprowadził I/51 pułku piechoty mjr. Mariana Faffa. Aby uzyskać zaskoczenie, zdecydowano się nacierać bez wsparcia artylerii. 1 kompania miała uderzyć frontalnie na Sokołówkę, 4 kompania od południa, a 2 kompania i 3 kompania por. Wiktora Ziółkowskiego miały maszerować lasami i wejść do miejscowości od wschodu. Szykujący się do natarcia Kozacy nie wystawili ubezpieczeń i 4 kompania ppor. Ferdynanda Pichlera zdołała niepostrzeżenie wejść do Sokołówki. Zaskoczona, stojąca już w kolumnach marszowych, 2 Brygada Kawalerii 8 DK poniosła duże straty od ognia broni maszynowej prowadzonego z niewielkiej odległości. Nie mogąc rozwinąć się, próbowała wycofać się do Mühlbach i tam przyjąć ugrupowanie bojowe. Tu wpadła pod ogień 2 i 3 kompanii, które zdążyły już zająć stanowiska. Kozacy zawrócili do centrum Sokołówki, gdzie w międzyczasie dotarła także 1/51 pp. W krzyżowym ogniu czterech polskich kompanii, sowiecka brygada została zdziesiątkowana i przejściowo utraciła zdolność bojową. Poległ dowódca tej brygady.
W związku z rozgromieniem w Bitwie Warszawskiej wojsk sowieckich i ich odwrotem, pułk otrzymał nowe zadanie zajęcia Brykonia, Kosteniowa i Biłki w powiecie przemyślańskim, jako stanowisk wyjściowych do natarcia.
2 września II/51 pp z Wołkowa uderzył na Brykoń, a III batalion na Kosteniów i Biłkę. Po całodziennym uporczywym boju miejscowości zostały zdobyte. Następnego dnia II batalion zajął las Obręczówkę i Czarną Karczmę. Miejscowości te utrzymał do 13 września, po czym został zluzowany przez oddziały 4 Dywizji Piechoty. Jeszcze w tym dniu nocą wymaszerował przez Strzeliska pod Fragę. Zluzowane wcześniej 52. i 53. pułki piechoty toczyły już walkę w rejonie Putiatyńce – Psary – Bieńkowce.
51 pułk otrzymał zadanie rozbicia nieprzyjaciela w rejonie Łysej Góry i zdobycia Podgrodzia.
14 września ogólną ofensywę rozpoczęła polska 6 Armia. Rano o 5.00 XXIV Brygada Piechoty w składzie 51. i 54 pułk piechoty z rejonu Fraga – Podborze uderzyła na Podkamień – Podgrodzie; akcję tę wspierały baterie I/12 pap, ostrzeliwując klasztor Fragę i Łysą Górę, a baterie II dywizjonu Podkamień i Podgrodzie. W tym dniu 51 pułk piechoty Strzelców Kresowych uderzył na Łysą Górę oraz Fragę i opanował je. Działania piechoty wspierała bateria 12 pułku artylerii polowej, niszcząc „ogniem na wprost” stanowiska sowieckiej broni maszynowej. 5 i 7 kompanie pułku obsadziły klasztor na Łysej Górze i stąd ostrzeliwały cofające się na Świrz kolumny czerwonoarmistów.
O świcie 15 września zaatakowali Sowieci. Pod osłoną gęstej porannej mgły, bez przygotowania artyleryjskiego, uderzyli na stanowiska zajmowane przez II batalion 51 pp. Zaskoczony polski pododdział wycofał się. Zareagował dowódca pułku mjr Roman Witorzeniec, wprowadzając do walki odwodową 6 kompanię. Wtedy już II batalion całością sił, wspierany skutecznie przez baterie artylerii 12 pap, przeszedł do kontrataku. Po południu Polacy odzyskali utracone pozycje i z powodzeniem odparli szarżę sowieckiej kawalerii. Wieczorem 51 pp sforsował Gniłą Lipę i uchwycił przyczółek na wschodnim brzegu.
16 września pułk odrzucił oddziały sowieckiej 41 Dywizji Strzelców pod Podwinem i Kutcami i tym samym umożliwił macierzystej brygadzie zdobycie Rohatyna. Pod Dubryniowem pułk wyparł nieprzyjaciela i przez Górę Piaseczną dotarł wieczorem do Wólki. W ciągu nocy rozbito pod Pawłowem nieprzyjacielski oddział, maszerujący pod Rohaczyn, a rano 17 września pułk wkroczył do Brzeżan.
Prowadząc dalej działania manewrowe pułk utworzył „batalion pościgowy” pod dowództwem ppor. Wójcika w składzie 2., 5., 12. kompanii strzeleckich i 6 kompanii ciężkich karabinów maszynowych oraz 37 mm armatki. Po zluzowaniu batalionu z 54 pp, batalion ppor. Wójcika uderzył w okolicach Starynia nieprzyjacielską piechotę i kozaków Bajłowa. Wzięto kilkunastu jeńców, cały tabor bojowy, kilka kuchni polowych i kilkadziesiąt koni kawaleryjskich. Ostatni bój w tej wojnie pułk stoczył 21 września zdobywając Podwołoczyska.
Po zawarciu rozejmu pułk od 14 grudnia 1920 pełnił służbę na linii demarkacyjnej, pomiędzy Suchowcami i Rybczą (na północny wschód od Zbaraża). Od końca marca 1921 do czasu utworzenia Straży Granicznej pełnił służbę graniczną w rejonie Szumska.
4 kwietnia 1921 pułk odmaszerował znad granicy. Jego bataliony czasowo kwaterowały w różnych miejscowościach. W grudniu 1921 cały pułk przeszedł na stałe do Brzeżan, a jego pododdziały zostały zakwaterowane w koszarach im. gen. Henryka Dąbrowskiego.
Bilans walk.
Za bohaterstwo w walce Krzyżami Srebrnymi Orderu Wojennego Virtuti Militari V klasy odznaczonych zostało 31 żołnierzy pułku, a Krzyżami Walecznych 48 oficerów i 68 szeregowych. W czasie walk pułk wziął do niewoli przeszło 4000 jeńców, zdobył kilka tysięcy karabinów, ponad 120 karabinów maszynowych, 13 dział polowych, 2 działa ciężkie, 1 pociąg pancerny, kilkaset koni, wozy z amunicją, samochody oraz wiele innego sprzętu wojennego.
Pułk w okresie pokoju.
Od 14 grudnia 1920 roku pułk pełnił służbę na linii demarkacyjnej, na północny wschód od Zbaraża. Po podpisaniu układu pokojowego obsadził granicę na odcinku od Białozórki – Szumsk. W kwietniu 1921 przekazał pozycje oddziałom Straży Granicznej i dyslokował się do Zbaraża. W lipcu przeszedł do Czortkowa. Stamtąd jego I batalion skierowano do Trembowli, II do Zaleszczyk, a III jako „kompania demonstracyjna” odszedł do Lwowa. W grudniu wszystkie pododdziały przeszły do Brzeżan i rozlokowały się w koszarach Henryka Dąbrowskiego. Batalion zapasowy w Czortkowie.
Warunki bytowe w garnizonie nie należały do najkorzystniejszych. Niewielki budżet wojska, brak pomieszczeń socjalnych i placów ćwiczeń utrudniały codzienną działalność służbową i szkoleniową. Mimo to duży nacisk położono na szkolenie fizyczne. W zawodach sportowych w latach 1923–1928 pułk zdobył 8 pierwszych, 17 drugich i 14 trzecich miejsc w Okręgu Korpusu VI Lwów. W latach dwudziestych we wszystkich kompaniach zorganizowane były drużyny koszykówki i siatkówki. W latach trzydziestych organizowano zawody związane z wyszkoleniem wojskowym. Podstawowe konkurencje to: gimnastyka, boks, biegi na dystansach 100 i 200 metrów oraz 3 i 10 kilometrów, skok wzwyż i w dal, pływanie na 100 m oraz strzelanie z karabinu na odległość 100 i 300 m. W latach 1930–1938 pułk zdobył sportowy proporzec przechodni dla najlepszej jednostki dywizji pięciokrotnie, w tym kolejno przez trzy lata. Zgodnie z regulaminem zawodów proporzec przeszedł na własność pułku.
Pułk był też animatorem działań społeczno-kulturalnych na terenie garnizonu. Organizowano kursy dokształcające dla analfabetów i półanalfabetów. Prężnie działało koło teatralne podoficerów. Biblioteki pułkowe liczyły kilka tysięcy tomów. Kasyno oficerskie było miejscem spotkań miejscowej inteligencji, jak i okolicznych ziemian. Celem upamiętnienia walk o niepodległość Polski założono „Złotą Księgę”. Wpisywano do niej nazwiska żołnierzy, którzy swoją bohaterską postawą przyczynili się do zwycięstwa. W 1937 roku wybudowany został Dom Żołnierza przy ul. Pierackiego.
Ważnym elementem krzewienia patriotyzmu na kresach były uroczystości rocznicowe. Hucznie obchodzono święta państwowe i święto pułku. W 1933 roku na terenie koszar wybudowano pomnik ku czci żołnierzy 51 pp poległych w walkach o wolność i granice Rzeczypospolitej w latach 1918–1921. W Brzeżanach działało Stowarzyszenie „Rodzina Wojskowa” i Związek Legionistów Polskich.
Szkolenie pułku odbywało się na terenach należących wcześniej do Jakuba hr. Potockiego. Zapisał on notarialnie przyległe do koszar pułku ziemie wojsku. Do 1931 siedzibą pułkowej szkoły podoficerskiej był pałac w Raju użyczony także przez Jakuba Potockiego. W czerwcu 1933 pułk otrzymał w darze od Potockich zamek Sieniawskich w Brzeżanach. W przyzamkowym kościele Świętej Trójcy, tzw. kaplicy Sieniawskich, kapelan pułku odprawiał nabożeństwa .
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 51 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W czasie pokoju pułk składał się z dowództwa, kwatermistrzostwa z kompanią administracyjną, plutonu łączności, plutonu artylerii, plutonu pionierów i plutonu zwiadu. Pododdziałami bojowymi były trzy bataliony, liczące po trzy kompanie piechoty i jedną kompanię CKM.
Pułk w wojnie obronnej 1939.
27 sierpnia o 19:00 w pułku ogłoszono alarm. W nocy z 27 na 28 sierpnia pododdziały pułku przegrupowały się do wyznaczonych rejonów: I i II batalion piechoty przeszedł do m. Szybalin, III do m. Leśniki, a tabory zajęły rejon w okolicach m. Raj. Od 29 VIII do 2 IX prowadzono szkolenie, pogadanki i uzupełniano braki w oporządzeniu i sprzęcie. Brakowało m.in. hełmów, łopatek, radiostacji i uprzęży dla koni.
3 września z Brzeżan ruszyły transporty kolejowe w kierunku koncentracji Armii Prusy. Wyznaczono trasę przez Lwów – Przemyśl – Przeworsk – Rozwadów – Ostrowiec. Pierwszy odjechał batalion z komendantem transportu kpt. Garwolińskim, po nim jedna kolumna taborów i o 13:45 transport z dowództwem pułku. Jeszcze tego samego dnia wyjechał II batalion. W godzinach nocnych 4 września ruszył III batalion. Jako ostatni miał jechać pluton artylerii piechoty i kompania przeciwpancerna z plutonem ckm, wydzielonym z III batalionu do obrony przeciwlotniczej. Ten transport do pułku nigdy nie dotarł.
Na skutek silnych bombardowań linii kolejowych eszelony ponosiły duże straty. Transport z dowództwem 51 pp był dwukrotnie bombardowany. Działania nieprzyjacielskiego lotnictwa powodowały opóźnienia w marszu. 
&lt;br&gt;Dowódca pułku ppłk Fieldorf tak opisuje sytuację: 
Wyładowanie transportów nastąpiło na wschód od Skarżyska-Kamiennej. Stąd pododdziały pieszo podchodziły do wyznaczonych miejsc koncentracji.
Między Pilicą a Wisłą koncentrowała się Grupa Operacyjna gen. Stanisława Skwarczyńskiego w składzie trzech dywizji: w rejonie Końskie 36 DP, zaś w rejonie Skarżyska i Starachowic 3 i 12 DP. Wieczorem 5 września w Skarżysku dowódca 51 pp otrzymał pierwsze rozkazy bojowe. I/51 pp został skierowany na Odrowąż; do pułku przydzielony został również batalion 54 pp mjr. Gutowskiego i dywizjon artylerii 12 pal.
6 września około godziny 24:00 na prowizorycznej rampie na stacji Wąchock wyładował się III batalion, który przez Parszów, Skarżysko-Kamienną przegrupował się do lasów nieopodal m. Bzinek. Tego samego dnia Naczelny Wódz podjął decyzję o bezzwłocznym odwrocie Armii Prusy za środkową Wisłę, ponieważ jednostkom zgrupowanym w rejonie Końskie – Skarżysko groziło odcięcie od mostów na Wiśle i zniszczenie.
7 września jednostki zajmowały stanowiska na linii Bliżyn – Parszów w rejonie Skarżyska. 51 pp otrzymał zadanie zamknięcia siłami I batalionu szosy prowadzącej do Odrowąża, III batalion zamykał pod Rejowem drogi leśne, a II batalion pozostał w odwodzie na południe od Skarżyska-Kamiennej. Około godziny 15:00 oddziały otrzymały rozkaz bojowy do nocnego przegrupowania w okolice lasu starachowickiego, na południe od Iłży. Oddziały doszły do wyznaczonych stanowisk około południa 8 września. Dla 51 pp (bez III batalionu) rejon postoju obronnego wyznaczono na południe od m. Ostróżka. III batalion rozlokowano w rejonie gajówki Łazy, jako odwód dowódcy dywizji, a tabory zostały w okolicy m. Lipie.
8 września dywizje niemieckie odcięły drogę odwrotu jednostkom polskim. 12 Dywizja Piechoty była otoczona i zachodziła konieczność wyjścia z okrążenia poprzez natarcie. 51 pp znalazł się w pierwszym rzucie kolumny południowej płk. dypl. Seweryna Łańcuckiego, która miała rozpocząć ruch ze skraju lasu pod dworem Borsuki w kierunku na Rzechów i Michałów w nocy z 8 na 9 września. Stało się to jednak niemożliwe, ponieważ 51 pp jako siła główna kolumny nie dołączył do niej z powodu zatarasowanych dróg i duktów przez objęte paniką tabory. W rejon Borsuk po godzinie 16:00 przybył dowódca 51 pp z I batalionem, natomiast pozostałe siły pułku szły w kolumnie wzdłuż dróg leśnych. Jako ariergarda maszerował II batalion z 6/12 pal. Jednym z pierwszych, który uderzył na wroga, był I batalion wraz z dowódcą pułku. Natarciem opanowano m. Dąbrowa, następnie zdobyto szturmem las Aleksandrów. Gdy pierwszorzutowe bataliony wyszły na rubież Prądocin – Rzechów, zostały zaatakowane przez Niemców. I batalion 51 pp został całkowicie rozbity, a rozproszone resztki batalionu wycofały się do lasu.
&lt;br&gt;Ppłk Fieldorf tak opisał te wydarzenia:
9 września o godzinie 10:00 wycofały się rozbite oddziały kolumny północnej, a panika przeniosła się również na oddziały kolumny południowej, w tym na II batalion 51 pp, który nie brał udziału w natarciu. Oddziały zbierały się przy swoich taborach, stojących na drogach i duktach w rejonie wioski leśnej Piotrowe Pole.
O godzinie 15:30 zarządzono odprawę dowódców pułków, batalionów i dywizjonów, na której uznano, że pododdziały utraciły zdolność do dalszej walki. Wobec zaistniałej sytuacji, dowódca 51 pp ppłk August Emil Fieldorf zorganizował dla oficerów pułku odprawę, na której zdecydowano o przebijaniu się małymi grupkami na wschodni brzeg Wisły.
&lt;br&gt;Dowódca pułku powiedział: "dywizja rozwiązana. Resztki pułku mają się przebijać grupkami po 8-10 żołnierzy pod dowództwem oficerów względnie podoficerów na wschodni brzeg Wisły. Tabory pozostawić, konie wyprząc, pieniądze dowódcy baonów rozdzielą pomiędzy oficerów i szeregowych, resztę zabrać. Przebijać się z bronią, nie ma niewoli".
Straty 51 pp w kampanii wrześniowej ocenione zostały na 70% stanu osobowego.
Symbole pułku.
Sztandar.
Pierwszą chorągiew pułk otrzymał 13 lutego 1919 roku jeszcze na ziemi włoskiej od mieszkańców Mediolanu. Towarzyszyła pułkowi do 1928 roku.
Ponieważ chorągiew ta nie była przepisowa, w styczniu 1927 z inicjatywy Zofii Sawaszkiewiczowej i Heleny Topolnickiej zawiązał się Komitet Obywatelski, który postawił sobie za cel ufundowanie pułkowi nowego sztandaru. Projekt nowego sztandaru opracowała Zofia Sawaszkiewiczowa. Sztandar ufundowało społeczeństwo powiatów Brzeżany, Podhajce, Rohatyn.
Chorągiew wykonana została zgodnie z wzorem określonym w Ustawie z dnia 1 sierpnia 1919 roku o godle i barwach Rzeczypospolitej Polskiej, a 25 kwietnia 1928 roku Prezydent RP Ignacy Mościcki zatwierdził wzór lewej strony płachty chorągwi 51 pp. Po zatwierdzeniu jego wykonanie powierzono Zakładowi Opieki Najświętszej Panny Marii w Warszawie.
&lt;br&gt;Głównym motywem sztandaru jest czerwony krzyż kawalerski na białym tle. Całość płatu dopełnia złota frędzla i hafty. Na prawej stronie, centralnie usytuowany srebrny orzeł i numery pułku pomiędzy ramionami krzyża. Godło państwowe i emblematy pułku w otokach z wieńców laurowych. Na lewej stronie, centralnie, w środku wieńca złoty napis HONOR I OJCZYZNA. Na ramionach krzyża nazwy miejscowości, gdzie pułk stoczył najcięższe walki i daty bojów. Pomiędzy ramionami krzyża, na białym tle, wizerunek Matki Boskiej i herby miast: Brzeżan, Podhajec i Rohatyna. Szczyt drzewca wieńczył orzeł metalowy, srebrzony, wsparty na tabliczce z numerem pułku.
28 maja 1928 roku, w Brzeżanach, gen. dyw. Edward Śmigły-Rydz wręczył chorągiew dowódcy pułku.
W 1939 starą chorągiew wraz z archiwum pułkowym zakopano pod podłogą w budynku dowództwa.
9 września Po bitwie pod Iłżą sztandar został zakopany w lesie koło Grabowca w leśniczówce Jeleniec. W grudniu 1939 adiutant pułku kpt. Krzywiak odkopał go. Płat sztandaru, szarfę i gwoździe zabrał ze sobą do Krakowa, a orła powtórnie zakopano w ogrodzie leśniczówki. 
W Krakowie początkowo sztandar przechowywany był przez Zofię Stefańską w jej mieszkaniu na Osiedlu Oficerskim przy ul. Bandurskiego 30. Na początku 1940 sztandar został powierzony Jadwidze Trzcińskiej zamieszkałej przy ul. Smoleńsk 26. Płat wszyty pod podszewkę makaty wisiał na ścianie do jesieni 1941. W listopadzie płk Fieldorf przekazał sztandar na przechowanie Zofii Misiołkównie, mieszkającej przy ul. Lubicz 32. Kolejnym miejscem ukrycia sztandaru było mieszkanie Jadwigi Bobrowskiej przy ul. Olszyny 8. W lipcu 1944. sztandar powierzono Leonardowi Świejkowskiemu, który, po zalutowaniu go w metalowej puszce, zakopał depozyt w ogrodzie posesji przy ul. Józefińskiej 23. Po zakończeniu wojny sztandar powrócił do mieszkania Zofii Misiołkównej.
W 1947 Stefan Krzywiak postanowił przekazać sztandar do zbiorów Muzeum Wojska Polskiego w Warszawie. Po powrocie ostatniego dowódcy 51 pp płk. Fieldorfa do kraju, Krzywiak zameldował mu o fakcie zdeponowania sztandaru. Fieldorf zaakceptował tę decyzję.
Odznaka pamiątkowa.
Głównym motywem odznaki był orzeł trzymający w szponach tarczę, na środku której na tle barw włoskich widniała nazwa pułku w kolorze żółtym. Na granatowym otoku było imię i nazwisko patrona oddziału. Odznaka żołnierska: jednoczęściowa, srebrzona, z tombaku, natomiast odznaka oficerska była dwuczęściowa, emaliowana ze złoceniami, z tombaku.
27 maja 1924 roku Minister Spraw Wojskowych, gen. dyw. Władysław Sikorski zatwierdził odznakę pamiątkową 51 pp.
23 kwietnia 1929 roku Minister Spraw Wojskowych, Marszałek Polski Józef Piłsudski zatwierdził regulamin odznaki pamiątkowej 51 pp.
Odznakę nadawał dowódca pułku, a wręczenie odbywało się w dniu święta pułkowego lub podczas zwalniania roczników do cywila. Prawo do otrzymania odznaki pamiątkowej przysługiwało:
Honorowo nadawano też odznakę "za wybitne zasługi dla pułku".
Strzelcy kresowi.
Żołnierze 86 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199866" url="https://pl.wikipedia.org/wiki?curid=1199866" title="Estádio Jader Fontenelle Barbalho">
Estádio Jader Fontenelle Barbalho

Estádio Jader Fontenelle Barbalho – wielofunkcyjny stadion w Santarém, Pará, Brazylia, na którym swoje mecze rozgrywają kluby São Francisco Futebol Clube i São Raimundo Esporte Clube.

</doc>
<doc id="1199870" url="https://pl.wikipedia.org/wiki?curid=1199870" title="SMPT">
SMPT



</doc>
<doc id="1199871" url="https://pl.wikipedia.org/wiki?curid=1199871" title="52 Pułk Piechoty Strzelców Kresowych">
52 Pułk Piechoty Strzelców Kresowych

52 Pułk Piechoty Strzelców Kresowych (52 pp) – oddział piechoty Armii Polskiej we Francji i Wojska Polskiego II RP.
Pułk w walce o granice.
W grudniu 1919 batalion zapasowy pułku stacjonował we Lwowie.
25 kwietnia 1920 12 Dywizja Piechoty przerwała front sowiecki pod Bucniami. Jednak grupa płk. Leona Silickiego została zatrzymana pod Wasiutyńcami i nie zdołała obejść Baru od północnego wschodu. Dlatego dowódca dywizji płk Marian Żegota-Januszajtis zdecydował się na atak frontalny i skierował pod Bar 52 pułk piechoty, wzmocniony III dywizjonem 12 pułku artylerii polowej.
Dowódca pułku kpt. Piotr Kończyc zdecydował się na natarcie nocne. Na most zachodni miały uderzyć 6 i 8 kompania z plutonem saperów i plutonem działek piechoty, pod ogólnym dowództwem por. Jana Witowskiego, a na wschodni 5 i 7 kompania z plutonem karabinów maszynowych ppor. Tomasika, pod ogólnym dowództwem por. Dyby. 10 kompania stanowiła odwód pierwszej grupy. 27 kwietnia około 0.30, po krótkim przygotowaniu artyleryjskim, kompanie ruszyły do natarcia. 6 kompania ppor. Marcina Nawrockiego, wzmocniona saperami, podeszła do samego mostu. Osłonę ogniową swoimi karabinami maszynowymi zapewnił por. Baran. Mimo silnego oddziaływania sowieckiej broni maszynowej, most został zdobyty, ale dalszy atak okazał się niemożliwy. Celem wzmocnienia natarcia, do walki weszła 8 kompania. W wyniku krwawych i zażartych walk udało się pierwszej grupie wejść do miasta. 
W tym samym czasie 7 kompania ppor. Budryka szturmowała wschodni most, a 5 kompania usiłowała kilkakrotnie uderzyć na miasto. W tej sytuacji dowódca grupy por. Dyba nakazał ponowne przygotowanie szturmu z wykorzystaniem ognia granatów karabinowych. W walce na bagnety i granaty ręczne udało się ostatecznie przejście przez most. Nad ranem rozpoczęto walki uliczne. Nieprzyjaciel stawiał silny opór, a polskie kompanie walczyły o każdy dom. Walki uliczne trwały do wczesnych godzin południowych. Po południu oddziały 45 Dywizji Strzelców wycofały się z miasta.
Nocą z 11 na 12 września dwa bataliony 52 pułku piechoty zluzowały w rejonie Rohatyna odchodzące do odwodu pododdziały 37 pułku piechoty.
W obronie Rohatyna pozostał też II/37 pp.
Rano 12 września artyleria sowiecka otworzyła ogień na polskie stanowiska. Po przygotowaniu artyleryjskim do ataku ruszyła piechota 41 Dywizji Strzelców wspierane przez kozaków 8 Dywizji Kawalerii. Sowieckie uderzenie wyparło Polaków z Putiatyńców i Babuchów, a następnie także z Czartowej Góry i zagroziło Rohatynowi. Kontratakujący na Babuchów odwodowy batalion 52 pp został otoczony przez oddziały 8 DK i poniósł wysokie straty. Towarzyszące mu 6 i 7 baterie 4 pułku artylerii polowej ogniem „na wprost” odrzuciły szarżę kawalerii i umożliwiły piechocie wycofanie się. Kontynuując uderzenie, oddziały sowieckich 41 DS i 8 DK wdarły się do Rohatyna. Dopiero kontratak II/37 pp i I/52 pp wyrzucił je z miasta.
Pułk w okresie pokoju.
Pułk stacjonował w garnizonie Złoczów. Wchodził w skład 12 Dywizji Piechoty.
7 września 1924 do miasta przybył Prezydent Rzeczypospolitej Polskiej Stanisław Wojciechowski, który uczestniczył w uroczystości poświęcenia sztandaru pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 52 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400–700 żołnierzy.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 28 czerwca, jako datę święta pułkowego. Pułk obchodził swoje święto w rocznicę chrztu bojowego w roku 1919. Po raz pierwszy święto obchodzono w roku 1922.
Pułk w kampanii wrześniowej.
W czasie kampanii wrześniowej 1939 roku pułk walczył w składzie 12 Dywizji Piechoty należącej do Armii „Prusy”.
Symbole pułkowe.
Sztandar.
31 sierpnia 1919 roku pułk otrzymał chorągiew ufundowaną przez towarzystwo „Pro Polonia” z Turynu.
29 lutego 1924 roku Prezydent RP zatwierdził wzór chorągwi 52 pp. 7 września 1924 Prezydent RP Stanisław Wojciechowski wręczył pułkowi chorągiew ufundowaną przez społeczeństwo powiatów: złoczowskiego, zborowskiego, przemyślańskiego.
Odznaka pamiątkowa.
7 listopada 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 52 pp. Odznaka o wymiarach 38x38 mm ma kształt krzyża kawalerskiego, którego ramiona emaliowane są w kolorze granatowym. Na środku krzyża na czerwonym tle nałożony srebrny orzeł wz. 1927, okolony złotym wieńcem laurowym. Między ramionami krzyża umieszczone są trójzębne proporczyki w barwach francuskich i włoskich, rozmieszczonych po przekątnej. Na ramionach krzyża wpisano numer „52”. Odznaka oficerska, dwuczęściowa, wykonana w srebrze, emaliowana. Na rewersie próba srebra i imiennik grawera AN – Adam Nagalski z Warszawy. Autorem projektu odznaki był kpt. Józef Stojek.
52 pułk piechoty Strzelców Kresowych Armii Krajowej.
W obwodzie złoczowskim odtwarzano 52 pułk piechoty Strzelców Kresowych. Komendant obwodu był jednocześnie dowódcą pułku. Odtworzony pułk wszedł w skład 12 Dywizji Piechoty AK.
Strzelcy kresowi.
Żołnierze 52 pułku piechoty – ofiary zbrodni katyńskiej.
"Biogramy zamordowanych oficerów znajdują się na stronie internetowej Muzeum Katyńskiego"

</doc>
<doc id="1199873" url="https://pl.wikipedia.org/wiki?curid=1199873" title="Wspólnota administracyjna Maulbronn">
Wspólnota administracyjna Maulbronn

Wspólnota administracyjna Maulbronn – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba wspólnoty znajduje się w mieście Maulbronn, przewodniczącym jej jest Andreas Felchle.
Wspólnota administracyjna zrzesza jedno miasto i jedną gminę wiejską:

</doc>
<doc id="1199874" url="https://pl.wikipedia.org/wiki?curid=1199874" title="Scenedesmowate">
Scenedesmowate

Scenedesmowate ("Scenedesmaceae") – rodzina glonów z klasy zielenic.
Komórki zebrane w płaskie lub trójwymiarowe cenobia, najczęściej w wielokrotnościach 4, czasem pojedyncze. Błony komórkowe pokryte sporopoleniną. Rozmnażanie bezpłciowe, wyłącznie za pomocą autospor.
Jej przedstawiciele są jednymi z najpospolitszych organizmów tworzących fitoplankton, zwłaszcza jezior mezotroficznych i eutroficznych.
Systematyka.
Systematyka tej rodziny niegdyś oparta na podstawie cech morfologicznych, podobnie jak wszystkich zielenic, jest obecnie w trakcie dyskusji i znacznej przebudowy.
Tradycyjnie rodzinę "Scenedesmaceae" włącza się do rzędu chlorokokowców ("Chlorococcales" Marchand 1895) i zalicza do niej następujące rodzaje (flora Polski):
Według nowszych ujęć do tej rodziny zalicza się m.in. "Coelastrum" – rodzaj nominatywny likwidowanej wówczas rodziny "Coelastraceae" Wille 1909, a nawet postuluje likwidację rzędu "Chlorococcales", przy czym rodzina "Scenedesmaceae" włączona jest do rzędu "Sphaeropleales".

</doc>
<doc id="1199875" url="https://pl.wikipedia.org/wiki?curid=1199875" title="Wspólnota administracyjna Mühlacker">
Wspólnota administracyjna Mühlacker

Wspólnota administracyjna Mühlacker – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba wspólnoty znajduje się w mieście Mühlacker, przewodniczącym jej Arno Schütterle.
Wspólnota administracyjna zrzesza jedno miasto i jedną gminę wiejską:

</doc>
<doc id="1199877" url="https://pl.wikipedia.org/wiki?curid=1199877" title="Jerzy Harasymowicz-Broniuszyc">
Jerzy Harasymowicz-Broniuszyc



</doc>
<doc id="1199880" url="https://pl.wikipedia.org/wiki?curid=1199880" title="Wspólnota administracyjna Neuenbürg">
Wspólnota administracyjna Neuenbürg

Wspólnota administracyjna Neuenbürg – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba wspólnoty znajduje się w mieście Neuenbürg, przewodniczącym jej jest Horst Martin.
Wspólnota administracyjna zrzesza jedno miasto i jedną gminę wiejską:

</doc>
<doc id="1199883" url="https://pl.wikipedia.org/wiki?curid=1199883" title="Konrad I Bawarski">
Konrad I Bawarski

Konrad I Bawarski (także zwany "Kuno"; ur. ok. 1020 r.; zm. 5 grudnia 1055 r.) – książę Bawarii w latach 1049–1053, pan Zütphen.
Konrad był synem Ludolfa Lotaryńskiego i Matyldy z Zütphen.
Cesarz Henryk III nadał Konradowi Bawarię. Nowy książę nie pochodził z miejscowego możnowładztwa i nie był przez nie akceptowany. Cesarz miał w ten sposób pewność, że Konrad nie będzie prowadził niezależnej od niego polityki i mocno zwiąże Bawarię z cesarstwem. Książę jednak, wbrew woli cesarza, poślubił Judytę ze Schweinfurtu, córkę księcia Szwabii Ottona III i poprzez to małżeństwo usiłował wzmocnić swoją pozycję w Bawarii. To zdecydowało, że w 1053 r. cesarz pozbawił Konrada księstwa i nadał Bawarię swojemu synowi, późniejszemu cesarzowi Henrykowi IV.
Przed Konradem księciem bawarskim był także cesarz Konrad II w latach 1026–1027 i dlatego nie wiadomo z jakiego powodu obaj są nazywani "Konradem I". Istnieje jeszcze inny bawarski Konrad II, syn cesarza Henryka III.

</doc>
<doc id="1199884" url="https://pl.wikipedia.org/wiki?curid=1199884" title="Związek gmin Heckengäu">
Związek gmin Heckengäu

Związek gmin Heckengäu – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba związku znajduje się w miejscowości Mönsheim.
Związek zrzesza jedno miasto i pięć gmin wiejskich:

</doc>
<doc id="1199885" url="https://pl.wikipedia.org/wiki?curid=1199885" title="63 Toruński Pułk Piechoty">
63 Toruński Pułk Piechoty

63 Toruński pułk piechoty (63 pp) – oddział piechoty Wojsk Wielkopolskich i Wojska Polskiego II RP.
Pułk stacjonował w garnizonie Toruń.
W czasie wojny obronnej 1939 wchodził w skład 4 Dywizji Piechoty walczącej w Armii Pomorze.
Toruński pułk strzelców.
Zawiązek 63 pułku piechoty tworzyli ochotnicy z Pomorza, którzy na początku 1919 r. przechodzili granicę niemiecką, by wstępować w szeregi oddziałów polskich na terenie wolnej już od Niemców Wielkopolski. Na wzór Polskiej Organizacji Wojskowej (POW) w Królestwie Kongresowym utworzono Organizację Wojskową Pomorza (OWP), także o charakterze konspiracyjnym. W Inowrocławiu, dokąd przybyło najwięcej ochotników (63) sformowała się kompania, która sprawiła sobie chorągiew z napisem: "Pierwsza Kompania Zachodnio - Pruska" i przyłączyła się do 5 pułku Strzelców Wielkopolskich, jako 4. kompania zapasowa.
30 maja 1919 roku głównodowodzący Sił Zbrojnych w byłym zaborze pruskim generał piechoty Józef Dowbor-Muśnicki rozkazał „niezwłocznie przystąpić do formowania w Inowrocławiu Toruńskiego Pułku Strzelców. Do mianowania rozkazem dowódcy Toruńskiego Pułku, żołnierzy, wysyłanych na stworzenie tego ostatniego, przyjmie pod swoją pieczę Dowództwo 5-go pułku strzelców wielkopolskich. Urząd Wojskowy wyznaczy dla tworzącego się w Inowrocławiu toruńskiego pułku strzelców oficera rachunkowego”.
16 czerwca 1919 roku generał piechoty Dowbor-Muśnicki polecił „kapitanowi Władysławowi Koczorowskiemu z 1 pułku strzelców wielkopolskich objąć czasowo dowództwo toruńskiego pułku strzelców w Inowrocławiu”, a 30 czerwca 1919 roku podporządkował oddział „pod względem operacyjnym dowódcy 2 Dywizji Strzelców Wielkopolskich”.
W międzyczasie (18 czerwca 1919 roku) pułk posiadał dwa bataliony strzelców i dwie kompanie ciężkich karabinów maszynowych.
3 lipca 1919 roku generał piechoty Józef Dowbor-Muśnicki nadał pułkowi „odznaki na kołnierzu w odstępie jednego centymetra od ogólnej odznaki Wojsk Wojskopolskich - z herbu Województwa Chełmińskiego: orzeł biały z koroną złotą na szyi, ze złotymi łapami i mieczem złotym wzniesionym do góry”. Orzeł mógł być wyszywany lub metalowy nakładany.
30 lipca 1919 roku głównodowodzący Wojsk Polskich byłego zaboru pruskiego generał piechoty Dowbor-Muśnicki rozkazał „przystąpić natychmiast do formowania 4. dywizji strzelców z roczników poborowych i ochotników z Prus Królewskich. Jako kadra służyć będzie toruński pułk strzelców. Formowanie jednostki 4. dywizji polecam pułkownikowi Skrzyńskiemu zgodnie z otrzymanymi przez niego ode mnie wskazówkami”.
7 sierpnia 1919 roku, z rąk gen. Dowbor-Muśnickiego pułk otrzymał nową chorągiew. Na prawej stronie, na białym adamaszku widniał krzyż z napisem "virtuti military", nad nim w półkolu napis "Wspólna Moc Tylko Zdoła Nas Ocalić", pod krzyżem, również w półkolu "Toruński Pułk Strzelców".
W sierpniu tegoż roku pułk składał się z plutonu telefonicznego i taborów oraz trzech batalionów, z których każdy posiadał cztery kompanie strzelców i kompanię ciężkich karabinów maszynowych. Z powodu braku kwater rozlokowano każdy batalion oddzielnie w różnych miastach - w Inowrocławiu, Poznaniu i Gnieźnie. Przy batalionie w Gnieźnie utworzono szkołę podoficerską, pluton techniczny i orkiestrę. Z niecierpliwością oczekiwano powrotu do Torunia i zajęcia Pomorza. Hasłem pułku była piosenka marszowa autorstwa por. Kowalskiego:
W dniu 15 stycznia 1920 r. wszystkie bataliony spotkały się w Inowrocławiu i szosą Inowrocław - Toruń, marszem ubezpieczonym, pułk ruszył do Torunia staczając zwycięski bój pod Gniewkowem. Już 18 stycznia, przy dźwiękach własnej orkiestry, pułk wkroczył do miasta i zajął kwatery w koszarach. Niedługo kwaterował w Toruniu - 21 stycznia bataliony pułku ruszyły do Wejherowa, Sierakowic i Lipusza obsadzając całą zachodnią granicę Pomorza. Przybywszy na Kaszuby, zarządzeniem Ministra Spraw Wojskowych, zmienił nazwę na 63 pułk piechoty.
Udział w wojnie polsko-bolszewickiej.
Na granicy Kaszub, pułk podporządkowany operacyjnie 2. Dywizji Piechoty, chronił granic Polski przed ewentualnym wtargnięciem Niemców. Od 19 kwietnia 1920 r. trwało przebazowanie batalionów do Warszawy, by następnie, 30 kwietnia, wyruszyć do Łunińca. Pułk został rozmieszczony w Strakowicach i Ostaszkiewiczach i został taktycznie podporządkowany dowódcy 22. pułku piechoty wchodzącemu w skład 9. Dywizji Piechoty. Pierwszy zwycięski bój pułk stoczył 8 maja 1920 r. pod Jełaniem, po czym przez Borowiki i Szwed odszedł na linię Berezyny by następnie, zająć Horwal miasteczko leżące przy ujściu Berezyny do Dniepru. Przez następne dni pułk pełnił służbę patrolową, pluton techniczny wybudował dwa mosty tworząc przyczółek mostowy Horwal. Od 14 maja pułk wchodzi w skład XXXI Brygady Piechoty (wraz z 64. Grudziądzkim pułkiem piechoty), której dowódcą został podpułkownik Kazimierz Fabrycy. Do 18 czerwca pułk prowadził zaczepno – obronną walkę nad Berezyną i Dnieprem starając się przez częste i energiczne wypady uniemożliwić nieprzyjacielowi zorientowanie się w częściowym osłabieniu frontu 9. Dywizji Piechoty spowodowanym wysłaniem części oddziałów na południe celem odciążenia 3. Armii. Wobec konieczności skrócenia frontu i uzyskania potrzebnych odwodów zapadła decyzja o wycofaniu pułku. Po wysadzeniu mostów na Berezynie pułk wycofał się na linię: Łuki - Jełań – Szwed – Borowiki a potem rzeki Tremla – jezioro Tremla, którą osiągnął 3 lipca. Boje nad Tremlą trwały do następnego dnia. Wobec generalnej ofensywy wojsk sowieckich i znaczącej przewadze nieprzyjaciela wojska frontu północno-wschodniego były zmuszone do odwrotu. Pułk, w czasie odwrotu, pomimo ataków nieprzyjaciela nie stracił ani jednego żołnierza i został wymieniony w rozkazie pochwalnym pułkownika Władysława Sikorskiego - dowódcy Grupy Poleskiej:
Wykonując dalsze rozkazy, pułk wycofuje się wzdłuż Kanału Ogińskiego, wzdłuż rzeki Jesiołdy w kierunku Horodca nad Kanałem Dniepr - Bug do Kobrynia. Następnie, współdziałając z pociągami pancernymi ”Poznańczyk” i „Danuta” rozgromił poważne siły nieprzyjaciela zagrażające Brześciowi nad Bugiem i zajął odcinek wzdłuż Bugu od ujścia rzeki Krzny aż po Derło, na południe od Janowa nad Bugiem. W dniu 2 sierpnia nieprzyjaciel sforsował Bug i nastąpiło frontalne natarcie na całym odcinku obsadzonym przez pułk, którego dwa bataliony poniosły ogromne straty sięgające 50% swojego stanu osobowego. Już 5 sierpnia pułk rozpoczął przeciwnatarcie, odrzucił przeciwnika za Bug i zajął poprzedni odcinek. Dwa dni później pułk otrzymał rozkaz wycofania się na linię rzeki Wieprz w okolice Łysobyków. W dniu 6 sierpnia 1920 r. Naczelny Wódz Marszałek Józef Piłsudski wydał rozkaz do rozstrzygającej Bitwy nad Wisłą. Grupa manewrowa znad Wieprza, pod bezpośrednim dowództwem Naczelnego Wódza, miała za zadanie uderzyć na skrzydło i tyły wojsk sowieckich stojących pod Warszawą. Pułk bierze udział w tej ofensywie nacierając na kierunku: Seroczyn, Nur, Łomżę i Nowogród, gdzie przybywa 24 sierpnia. W związku z przegrupowaniem 4. Armii, w dniu 1 września w składzie 16 Dywizji Piechoty, pułk zostaje skierowany w rejon jezior Pulemiec – Świteź – Łuki, obsadzając ważne drogi pod Piszczą. W bojach zdobywa Szack i Piszczę a następnie Mielnik i po zaciętych walkach Kobryń. Nieprzyjaciela wyparto za rzekę Muchawiec. Kolejne zdobyte w boju miejscowości to: Horodec, Antopol i wreszcie Drohiczyn. Bój o Drohiczyn zakończył krwawe walki. Nieprzyjaciel cofnął się za Ptycz. Z linii rozejmowej pułk 26 października przybywa do Baranowicz, gdzie pozostaje do 7 listopada a następnie wyrusza do Wołkowyska skąd zostaje odesłany do rodzinnego Torunia. Serdecznie witany przybywa tam 19 listopada 1920 r.
Kawalerowie Virtuti Militari.
Ponadto Krzyżem Walecznych odznaczonych zostało 25 oficerów, 1 chorąży, 4 podchorążych i 44 szeregowych. Wśród odznaczonych był między innymi dowódca 12 kompanii kpt. Leonard Simon (zm. 4 maja 1924 w Toruniu).
Pułk w okresie pokoju.
W okresie międzywojennym 63 pułk piechoty stacjonował na terenie Okręgu Korpusu Nr VIII w Toruniu, wchodząc w skład 4 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 63 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Pułk w kampanii wrześniowej.
W czasie wojny obronnej 1939 wchodził w skład 4 Dywizji Piechoty walczącej w Armii Pomorze.
Symbole pułku.
Mieszkańcy Torunia ufundowali pułkowi nowy sztandar nazywany wówczas chorągwią. Wręczył go pułkowi gen. Władysław Sikorski w Toruniu 3 maja 1922 roku. Za zgodą Naczelnego Wodza Marszałka Józefa Piłsudskiego, na lewej stronie sztandaru, pomiędzy ramionami krzyża kawaleryjskiego umieszczono tarcze, na których wyhaftowano orły chełmińskie (herb dawniejszego województwa chełmińskiego) - noszone jako odznaka pułku na kołnierzach kurtek i płaszczy, na przemian z herbem Torunia. W ramionach krzyża wypisano szereg stoczonych przez pułk bojów:
Uroczystość poświęcenia i wręczenia sztandaru odbyła się w dniu święta pułkowego 3 maja 1922 r. Sztandar w imieniu Naczelnego Wodza Marszałka Józefa Piłsudskiego wręczył, pełniącemu obowiązki dowódcy pułku kapitanowi Antoniemu Wandtke, gen. Władysław Sikorski.
Pierwszą chorągiew, przekazano do Muzeum Wojska Polskiego.
Nadanie nowego sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1937, nr 5, poz. 60. Sztandar ufundowało społeczeństwo pomorskie. Wręczył go pułkowi 19 czerwca 1938 w Toruniu marszałek Edward Śmigły-Rydz. Powojenne losy sztandaru nie są znane.
Zatwierdzona Dz. Rozk. MSWojsk. nr 9, poz. 80 z 18 marca 1929 roku. Odznaka ma kształt miecza z ażurowym napisem przy rękojeści 19 29. Na głowni miecza tarcza pokryta żłobkowaną, czerwoną emalią z nałożonym orłem - herbem dawnego województwa chełmińskiego. Tarcza otoczona jest złotym wieńcem laurowym. Po bokach miecza numer i inicjały 63 PP, pokryte granatową emalią. Oficerska - dwuczęściowa, wykonana w srebrze, emaliowana. Na rewersie próba srebra i imiennik grawera WG. Wymiary: 55x25 mm. Wykonanie: Wiktor Gontarczyk - Warszawa.
Żołnierze pułku.
Żołnierze 63 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199886" url="https://pl.wikipedia.org/wiki?curid=1199886" title="63 Pułk Piechoty">
63 Pułk Piechoty

Pułki piechoty (strzelców) noszące numer „63”:
Wojska Polskiego
Austriacki
Austro-węgierski
Niemiecki
Rosyjski
Francuski

</doc>
<doc id="1199887" url="https://pl.wikipedia.org/wiki?curid=1199887" title="Związek gmin Kämpfelbachtal">
Związek gmin Kämpfelbachtal

Związek gmin Kämpfelbachtal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba związku znajduje się w miejscowości Königsbach-Stein, przewodniczącym jego jest Bernd Kielburger.
Związek zrzesza trzy gminy wiejskie:

</doc>
<doc id="1199889" url="https://pl.wikipedia.org/wiki?curid=1199889" title="Związek gmin Neulingen">
Związek gmin Neulingen

Związek gmin Neulingen – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba związku znajduje się w miejscowości Neulingen, przewodniczącym jego jest Michael Schmidt.
Związek zrzesza trzy gminy wiejskie:

</doc>
<doc id="1199890" url="https://pl.wikipedia.org/wiki?curid=1199890" title="Desa Unicum">
Desa Unicum

Desa Unicum (nazwa stylizowana DESA Unicum) – dom aukcyjny z siedzibą przy ul. Pięknej 1a w Warszawie.
Opis.
DESA Unicum jest największą firmą zajmującą się obrotem dziełami sztuki w Polsce. W 2018 miała ok. 45% udział w polskim rynku sztuki. Jej działalność sięga 1998 roku, kiedy doszło do połączenia warszawskiej części największej sieci antykwariatów (DESA), działających od 1950 roku, z pierwszym polskim Domem Aukcyjnym Unicum (rok założenia 1988).
DESA Unicum należy do holdingu DESA SA, który jest także właścicielem galerii DESA Modern, ponadto posiada udziały w spółka: DESA Biżuteria (galeria biżuterii dawnej) oraz sieci księgarni muzealnych Artbookstore.
Głównym obszarem działalności DESA Unicum jest obrót dziełami sztuki na aukcjach.
W ciągu roku DESA Unicum organizuje największą w Polsce liczbę licytacji – ponad 70. Wśród nich, m.in. sztuki dawnej, sztuki współczesnej, młodej sztuki oraz tematyczne (np. prac na papierze, designu, fotografii, plansz i ilustracji komiksowych, biżuterii, grafiki artystycznej, rzeźby). Prowadzi również aukcje charytatywne, aukcje kolekcji oraz licytacje na zlecenie prywatnych podmiotów. Dodatkowo, DESA Unicum organizuje wystawy monograficzne interesujących osobowości artystycznych i nurtów.
DESA Unicum prowadzi również doradztwo w zakresie tworzenia kolekcji, wyceny, zakupu dzieł oraz opieki nad nimi. Zajmuje się też wyszukiwaniem obiektów określonych twórców oraz reprezentuje kolekcjonerów w transakcjach z polskimi i zagranicznymi galeriami oraz domami aukcyjnymi (tzw. "private sales").
Od 2017 roku DESA Unicum mieści się w nowej siedzibie przy ul. Pięknej 1A w Warszawie.
W październiku 2019 zestaw 20 rzeźb Magdaleny Abakanowicz „Caminando” został sprzedany za ponad 8 mln złotych. Zbiór rzeźb artystki był do 21 października 2021 najdrożej sprzedanym dziełem na aukcji w Polsce. W listopadzie 2018 obraz Wojciecha Fangora „M39” został sprzedany na aukcji w DESA Unicum za ponad 4,7 mln złotych. Wcześniej najdroższym obrazem sprzedanym w kraju było „Zabicie Wapowskiego” pędzla Jana Matejki kupione za 3,68 mln złotych. Transakcja została dokonana w DESA Unicum w 2017 roku. 3 grudnia 2020 rozeta Wojciecha Fangora, podczas aukcji „Op – art i abstrakcja geometryczna” została nowym, najdroższym obrazem w historii Polski, ponieważ dzieło „M22” zostało sprzedane za rekordową sume 7,3 miliona złotych. 21 października 2021 „Tłum III” – zestaw 50 rzeźb Magdaleny Abakanowicz, został sprzedany za 13,2 mln złotych, co uczyniło pracę najdrożej sprzedaną rzeźbą na aukcji w Polsce, a do 29 listopada 2021 było najdrożej sprzedanym dziełem w historii Polski.
29 listopada 2021 obraz „Dwie mężatki” Andrzeja Wróblewskiego, podczas aukcji „Sztuka Współczesna. Klasycy awangardy po 1945 roku” został sprzedany za 13,44 miliona złotych, co uczyniło go najdroższym obrazem sprzedanym w historii Polski.

</doc>
<doc id="1199892" url="https://pl.wikipedia.org/wiki?curid=1199892" title="Związek gmin Tiefenbronn">
Związek gmin Tiefenbronn

Związek gmin Tiefenbronn – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Nordschwarzwald, w powiecie Enz. Siedziba związku znajduje się w miejscowości Tiefenbronn, przewodniczącym jego jest Friedrich Sämann.
Związek zrzesza dwie gminy wiejskie:

</doc>
<doc id="1199898" url="https://pl.wikipedia.org/wiki?curid=1199898" title="64 Pomorski Pułk Strzelców Murmańskich">
64 Pomorski Pułk Strzelców Murmańskich

64 Pomorski Pułk Strzelców Murmańskich (64 pp) – oddział piechoty Armii Wielkopolskiej i Wojska Polskiego w II Rzeczypospolitej.
Latem 1919 w składzie Dywizji Strzelców Pomorskich zorganizowany został Grudziądzki pułk strzelców. 
W marcu 1920 pułk został przemianowany na 64 Grudziądzki pułk piechoty.
W okresie międzywojennym pułk stacjonował w Grudziądzu i wchodził w skład 16 Pomorskiej Dywizji Piechoty. 
W 1938 pułk przyjął nazwę 64 Pomorskiego Pułku Strzelców Murmańskich.
W kampanii wrześniowej walczył w składzie macierzystej dywizji, w ramach Grupy Operacyjnej „Wschód” Armii „Pomorze”.
Formowanie Grudziądzkiego pułku strzelców.
W czasie powstania wielkopolskiego, na wyzwolonych spod władzy niemieckiej terenach zaczęły się tworzyć nowe polskie oddziały wojskowe, a wśród nich 4 Dywizja Strzelców Wielkopolskich, której żołnierze pochodzili z terenów Pomorza. 16 sierpnia 1919 jej zawiązki otrzymały nową nazwę: Dywizja Strzelców Pomorskich. Ponieważ duża liczba żołnierzy pochodziła z rejonu Grudziądza, powołano dla nich do życia Grudziądzki Pułk Strzelców, z dowódcą por. Ludwikiem Bociańskim na czele. 
W koszarach w Inowrocławiu rozpoczęto formowanie sztabu pułku oraz I batalionu, a także 1 kompanii strzeleckiej. Zalążki wydzielił Toruński pułk strzelców. Łączny stan osobowy pułku początkowo wynosił tylko dwóch oficerów i 266 podoficerów oraz szeregowych, niedługo potem jednak skompletowano cały batalion, który przeniesiono do Poznania, do wygodniejszych i większych koszar. Rozpoczęto też organizowanie II batalionu. 11 listopada 1919 pułk liczył już 17 oficerów oraz 1056 podoficerów i szeregowych. Posiadali oni jeszcze mundury wzoru niemieckiego, ale za to noszono czapki rogatywki z polskimi orzełkami oraz dystynkcjami Wojsk Wielkopolskich. Żołnierze Grudziądzkiego Pułku Strzelców nosili na kołnierzach kurtek mundurowych i płaszczy wizerunek herbu dawnego województwa malborskiego, który przedstawiał czerwonego orła na złotej tarczy, zwróconego głową w prawo, z koroną na szyi. Zza prawego skrzydła ptaka wyłaniała się opancerzona ręka rycerza, która trzymała nagi, biały miecz, trochę podobny do kaperskiego.
W styczniu 1920 batalion Murmańczyków (formacji, która powróciła z walk na Dalekiej Północy Rosji) wszedł w skład nowo sformowanej jednostki jako jego III batalion. 6 marca 1920 oddział przemianowany został na 64 Grudziądzki pułk piechoty, a Dywizja Strzelców Pomorskich na 16 Pomorską Dywizję Piechoty.
Pułk w walce o granice.
Nad Dnieprem.
15 kwietnia 1920 pułk otrzymał rozkaz pogotowia bojowego. 
1 maja załadowany został na transporty kolejowe i wyjechał do Kalinkowicz do dyspozycji dowódcy 4 Armii, generała Stanisława Szeptyckiego.
6 maja został podporządkowany dowódcy 9 Dywizji Piechoty płk. Władysławowi Sikorskiemu. Jego zadaniem było wzmocnienie Grupy Poleskiej nacierającej na Rzeczycę.
W tym czasie oddziały Wojska Polskiego docierały już do Dniepru. 7 maja opanowano Kijów. 11 maja dwa bataliony grudziądzkiego pułku doszły do Dniepru, opanowały nietknięty most kolejowy i uchwyciły przyczółek na wschodnim brzegu rzeki. 
Był to „chrzest bojowy” pomorskich żołnierzy. Przez kolejne dni odpierano nieprzyjacielskie kontrataki.
Armia Czerwona przeszła na tym odcinku kontrofensywy. Groźna sytuacja zaistniała nad Berezyną, koło Borysowa, gdzie doszło do przerwania frontu. W powstałą lukę wprowadzono między innymi dwa bataliony ściągnięte z przyczółka. Po trzech tygodniach walk wyparto nieprzyjaciela za Berezynę. Jednak poniesione straty były znaczne. 
9 czerwca bataliony zluzowano i skierowano transportem kolejowym ponownie do Rzeczycy. W międzyczasie III batalion wraz z innymi pododdziałami brał udział w odrzuceniu zagonu sowieckiego w rejonie Czarnobyla.
Pułk w działaniach odwrotowych.
Na przyczółku w rejonie Rzeczycy pułk pozostawał do 18 czerwca.
W związku z przerwaniem polskiego frontu na Ukrainie przez 1 Armię Konną Siemiona Budionnego, Naczelne Dowództwo Wojska Polskiego zarządziło generalny odwrót znad Dniepru. 18 czerwca odwrót rozpoczęła Grupa Poleska gen. Sikorskiego.
W nocy z 18 na 19 czerwca pułk wysadził utrzymywany przez pięć tygodni most na Dnieprze i cofał się wzdłuż linii kolejowej Rzeczyca–Kalinkowicze–Pińsk–Kobryń–Brześć.
27 czerwca pułk przeszedł do obrony odcinka frontu Nachów – Zamoście. Nocą z 27 na 28 czerwca, przeprowadzone lasami przez miejscowych przewodników, oddziały sowieckie przeniknęły przez polska obronę na styku 64. i 35 pułku piechoty i do świtu wyszły na tyły I batalionu 64 pułku piechoty ppor. Pawła Błaszkowskiego. Sowieci opanowali także Nachów.
Dowódca polskiego batalionu zostawił na stanowiskach obronnych dwie swoje kompanie wzmocnione bronią maszynową, a sam na czele dwóch pozostałych uderzył na czerwonoarmistów. Polacy kilkakrotnie szturmowali „na bagnety”. Ciężko ranny dowódca batalionu nie pozwolił wynieść się z pola bitwy i kierował do końca walką swoich pododdziałów. Po nadejściu odwodowych kompanii II/ 64 pułku piechoty odzyskano Nachów i zmuszono Sowietów do odwrotu.
W ciągu sześciu tygodni walk stawiał opór na kolejnych rubieżach opóźniania.
30 lipca przemęczony i zdziesiątkowany pułk dotarł do twierdzy brzeskiej. 1 sierpnia skierowano pomorskie bataliony do obrony zachodniego brzegu Bugu, w rejonie linii kolejowej i stacji Terespol. 5 sierpnia 64 pułk piechoty został wyparty ze swoich pozycji. W tym samym czasie Armia Czerwona osiągała Ostrołękę, Małkinię, Sokołów Podlaski i Janów.
Pułk w Bitwie Warszawskiej.
6 sierpnia Naczelny Wódz, marszałek Józef Piłsudski podjął decyzję o przeprowadzeniu zwrotu zaczepnego znad Wieprza i stoczenia walnej bitwy na przedpolach Warszawy. W tym celu rozpoczęto koncentrację jednostek, które miały wejść w skład grupy uderzeniowej, a także przegrupowywano oddziały mające bronić samej Warszawy i osłaniać tę obronę od północy.
16 Dywizja Piechoty przeznaczona została do grupy uderzeniowej.
64 pułk piechoty został wycofany z frontu i przewieziony koleją do Łukowa. Potem marszem pieszym przybył do rejonu koncentracji i rozlokował się Mejznerzynie. Tu odpoczywał i pobierał zaopatrzenie.
Rano 16 sierpnia ruszyła polska ofensywa znad Wieprza. 64 pułk piechoty otrzymał zadanie opanować Żelechów i dalej wyjść na główną oś zaopatrzeniową Armii Czerwonej Warszawa–Siedlce. Zaskoczony przeciwnik nie stawiał większego oporu. Po wykonaniu zadania bliższego, 19 sierpnia wkroczono do Węgrowa i opanowano Czyżew. Będąc permanentnym w pościgu przez Wysokie Mazowieckie do Łomży i w rejonie Jedwabna dotarł do granicy z Prusami Wschodnimi. 
W ciągu dziewięciu dni żołnierze przebyli przeszło dwieście pięćdziesiąt kilometrów. Wzięto do niewoli setki jeńców i dużo sprzętu wojskowego.
Pułk w ofensywie jesiennej.
Do 4 września pułk odpoczywał, początkowo w Łomży, a później w Ostrołęce. Następnie transportem kolejowym został przewieziony przewieziony do Białej Podlaskiej i skąd w składzie 16 Dywizji Piechoty wyruszył na front. 10 września walczył o Małoryty, a trzy dni później zdobył Borki. 
W związku z nowym zadaniem dla 16 Dywizji Piechoty, 64 pułk piechoty otrzymał zadanie nacierać na pomocniczym kierunku uderzenia wzdłuż szosy Mokrany–Dywin. 
W tym celu utworzona została Grupa kpt. Ludwika Bociańskiego w składzie I/64 pp, III/64 pp, kompania szturmowa IV batalionu i bateria artylerii.
14 września opanowano Borysówkę, Osę i Kletyszcze. Wieczorem „strzelcy grudziądzcy” podeszli Dywin.
Na tym kierunku kanału Dniepr—Bug broniły sowieckie 505. i 507. pułki strzelców. Po przygotowaniu ogniowym i kilkugodzinnej walce pododdziały grupy dowódcy 64 pułku opanowały miasteczko.
W ciągu nocy z powodzeniem odpierano kontrataki czerwonoarmistów. Również 16 września toczono ciężkie walki o Dywin. Dochodziło do starć „na bagnety”.
Dzięki umiejętnemu manewrowi i nocnemu natarciu cztery sowieckie pułki zostały wyparte i częściowo rozbite, a 14 września – dzień samodzielnego, chlubnego boju o Dywin stał się datą święta pułkowego.
Po tygodniu pułk wznowił natarcie przełamując linie słabej obrony nieprzyjacielskiej i 13 października marszem ubezpieczonym dotarł do rejonu Nieświeża. Tutaj zakończył swój szlak bojowy.
W strefie przyfrontowej pozostawał jeszcze miesiąc. Najpierw pełnił służbę patrolową w rejonie Baranowicz, a potem Wołkowyska. 
22 listopada został załadowany na transporty kolejowe i powrócił do swoich koszar w Grudziądzu.
Bilans walk.
W czasie walk pułk wziął 1500 jeńców, zdobył 2 działa, 1 samolot, 8 ciężkich karabinów maszynowych, 1 łódź pancerną, 2000 karabinów ręcznych, 300 koni, 1000 wozów i podwód, 40 aparatów telefonicznych oraz duże ilości innego sprzętu wojennego i amunicji.
Za męstwo i zasługi odznaczono 34 żołnierzy pułku Orderem Virtuti Militari, a 92 Krzyżem Walecznych.
Na polu chwały pułk stracił 5 oficerów oraz 138 podoficerów i szeregowych. Co najmniej tyle samo żołnierzy umarło w szpitalach wskutek odniesionych ran, chorób zakaźnych, szczególnie w niewoli, albo przepadło bez wieści.
Kawalerowie Virtuti Militari.
Ponadto 26 oficerów i 66 szeregowych zostało odznaczonych Krzyżem Walecznych.
Pułk w okresie pokoju.
22 listopada 1920, po zakończeniu wojny polsko-bolszewickiej, pułk powrócił do garnizonu Grudziądz na terenie Okręgu Korpusu Nr VIII. Wchodził w skład 16 Dywizji Piechoty.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 14 września, jako datę święta pułkowego.
1 lipca 1938 roku Minister Spraw Wojskowych generał dywizji Tadeusz Kasprzycki nadał 64 pułkowi pułkowi nazwę „64 Pomorski Pułk Strzelców Murmańskich”.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 64 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400–700 żołnierzy.
64 pp w kampanii wrześniowej.
Mobilizacja.
64 pułk piechoty rozpoczął mobilizację alarmową w grupie niebieskiej 23 sierpnia 1939 roku. Zmobilizował swoje własne pododdziały oraz dywizyjną 83 kompanię kolarzy. W II rzucie mobilizacji powszechnej mobilizował Ośrodek Zapasowy 16 DP w Radomiu. 
Działania bojowe pułku.
Udział w bitwie nad Osą
Po przeprowadzeniu mobilizacji 64 pułk piechoty wymaszerował w rejon Gruty, Jasiewa, Orla i Słupa. W tym rejonie zgrywał pododdziały oraz przystąpił do budowy linii obronnych. Od 29 i 30 sierpnia zajął stanowiska na odcinku "Grupa" broniąc południowego brzegu rzeki Osy, od miejscowości Rogoźno-Zamek do wsi Święte oraz miał zadanie blokować szosę z Prus Wschodnich biegnącej do Gruty i Mełna. I batalion zajął przedmoście na północnym brzegu Osy w oparciu o wzgórza, w tym wzg. 98. III batalion w II rzucie na południowym brzegu Osy, II batalion w odwodzie. W kampanii wrześniowej 1939 walczył w składzie macierzystej 16 Dywizji Piechoty, która z kolei wchodziła w skład Grupy Operacyjnej „Wschód” Armii „Pomorze”. Po przekroczeniu granicy przez oddziały niemieckiej 228 DP wraz z I batalionem 10 pułku pancernego przy wsparciu artylerii, 1 września o godz. 10 wykonały natarcie na I batalion 64 pułku strzelców murmańskich. Niemiecki atak odrzucono niszcząc ogniem armat ppanc. i piechoty 9 czołgów. Następne niemieckie natarcie o godz. 15 zostało ponownie odparte ze stratą 5 czołgów niemieckich. Na lewo od pozycji 64 pułku, niemiecka 21 Dywizja Piechoty z czołgami zdobyła przyczółek na rzece Osa. Dalsze niemieckie natarcie z tego kierunku zostało zatrzymane przez pozostałą część kompanii ppanc. 64 pp i dywizjon I/16 pal zniszczono wspólnie kolejne 9 czołgów wroga. Na niemiecki przyczółek dokonały kontrataku polskie II i III bataliony wypierając wroga ze strefy obronnej pułku. W efekcie tych bojów pododdziały pułku poniosły duże straty osobowe ok. 400 żołnierzy poległych, rannych i zaginionych, w tym aż połowa z I batalionu. Wśród rannych byli dowódca pułku i dowódca II batalionu. 2 września 1939 roku ewakuowano I batalion z brzegu północnego, zajął wraz z II batalionem pozycje obronne od wsi Annowo, poprzez Grutę i wzg. 104. Batalion III wspierał na lewym skrzydle 65 pułk piechoty w walce z niemiecką 21 DP. Pozostałe siły pułku toczyły bój z nacierającą niemiecką 228 DP. W trakcie zaciętych walk siły główne pułku spychane były z linii obrony. III batalion był wyparty w walce z zajmowanych pozycji na lewo od odcinka 64 pomorskiego pułku, w kierunku do głównego ugrupowania jednostki. W walce zaznaczyła się przewaga wroga w artylerii, broni pancernej i w lotnictwie. W godzinach popołudniowych 64 pp wraz z bratnim 66 pp zostały odrzucone za tor kolejowy linii Jabłonowo-Grudziądz w rejonie Mełna. Wykazujący objawy wyczerpania walką 64 pp cofał się coraz bardziej chaotycznie, zostały w porę zluzowane przez pododdziały 4 Dywizja Piechoty. Przeszedł do II rzutu Grupy Operacyjnej "Wschód". Pułk został rozmieszczony na odpoczynek w dworze w Szumiłowie i w majątku Gołębiewko. Z koszar w Grudziądzu przybyły uzupełnienia stanu osobowego oraz zaopatrzenie. 3 września 64 pułk odpoczywał, a w godzinach przedwieczornych zajął obronę w rejonie Osieczek, Jaworze w pobliżu Wąbrzeźna. 
Odwrót
Z uwagi na zarządzony odwrót 4/5 września strzelcy murmańscy przemaszerowali przez Golub Dobrzyń i most na Drwęcy do lasów na południe od miasta. Następną noc forsownym marszem pułk przeszedł przez Czernikowo do Osieka. Koleją noc 6/7 września poprzez Bobrowniki 64 pułk osiągnął Włocławek, a po przeprawieniu się po moście przez Wisłę, 7 września po południu doszedł do lasów w okolicach Kowala. Na tym obszarze skoncentrowała się 16 DP. Wraz z nią nocą 7/8 września pułk dotarł do Gostynina i po kolejnym odpoczynku osiągnął Trąbki. Dalej pomaszerował do Żychlina docierając tam 9 września po południu. W tym rejonie po marszach 64 pp zajął obronę frontem na południe, bez styczności z nieprzyjacielem pozostał w obronie także 10 września. 
Udział w bitwie nad Bzurą
Nocą 10/11 września pułk wraz macierzystą 16 DP podjął marsz w kierunku Bzury szosą Kutno-Łowicz, ok. godz.11 osiągnął miejscowość Zduny. Rozpoznanie ustaliło, iż Łowicz zajęty jest przez wojska niemieckie. 11 września 1939 r. o 15:00 pułk wsparty ogniem artylerii 16 pułku artylerii lekkiej i 16 dywizjonu artylerii ciężkiej, przystąpił do ataku na Łowicz, przekroczył Bzurę mając w I rzucie natarcia I i II batalion, wspartych ogniem odpowiednio I i II dywizjonów 16 pal. W godzinach wieczornych do walk o miasto wprowadzono II rzutowy III batalion oraz wsparł częścią swych pododdziałów 65 pułk piechoty. Po nocnych walkach z niemieckim 102 pp z 24 DP 64 pp zdobył miasto. Wróg stracił 390 zabitych i 1017 rannych, a także wiele sprzętu, broni i pojazdów. Własne straty to ok. 120 poległych i 190 rannych żołnierzy pułku. Z porzuconych na dworcu w Łowiczu polskich transportów kolejowych uzupełniono wyposażenie, amunicję i żywność. O świcie następnego dnia pułk ruszył w pościg za wrogiem, obsadzając linię Łowicz Poduchowny – las Szwaby – Placencja. 64 pułk piechoty trwał w obronie bez styczności z wrogiem cały dzień 12 września. Nocą 12/13 września pułk wycofano ze zdobytego przedmościa i skierowano do obrony północnego brzegu Bzury, na odcinek od Łowicza do Otulic. Łowicz w godzinach popołudniowych 13 września został zajęty przez oddziały niemieckiej 18 DP. O godz. 8.00 14 września 64 Pomorski pułk strzelców murmańskich przy słabszym wsparciu dwóch dywizjonów armat 16 pal, pod silnym ogniem niemieckiej artylerii ponownie przeprowadził atak na linie obronne wroga w Łowiczu. Pomimo kontrataków wojsk niemieckich pułk w zaciętych walkach przy szalejących pożarach i obracanej w gruzy zabudowie miasta zdobył jego większą część. Dalsze natarcie w ogniu niemieckiej artylerii i broni maszynowej zostało zatrzymane, do walki został wprowadzony bratni 65 pułk piechoty, ale i jego natarcie zostało zatrzymane. Silne kontrataki wojsk niemieckich przy wsparciu artylerii i uzyskana przewaga, po wprowadzeniu do walki czterech pułków piechoty, spychało polskich piechurów w kierunku rynku i rzeki Bzury. Po godz. 21 na rozkaz dowództwa dywizji pomorscy piechurzy wycofali się z miasta, zajmując ponownie obronę na północnym brzegu Bzury na odcinku od Zabostowa do linii kolejowej Łowicz-Kutno. Ze względu na wielkie straty, pułk liczył niespełna 1000 żołnierzy. Od świtu 15 września artyleria niemiecka z XI Korpusu Armijnego i 18 DP prowadziła ostrzał pozycji obronnych pułku, a o godz. 10.00 jeden z niemieckich pułków sforsował rzekę Bzurę i wdarł się w obronę pułku, kontratak na bagnety wyrzucił pododdziały wroga za rzekę. Przez cały dzień nieprzyjaciel ponawiał próby sforsowania rzeki, ale w ogniu polskiej artylerii i broni maszynowej oraz kontrataków strzelców 64 pułku był wypierany za Bzurę. 16 września pułk z Grudziądza w dalszym ciągu bronił powierzonego odcinka będąc ostrzeliwany ogniem broni piechoty, artylerii, czołgów zza Bzury oraz atakowany przez lotnictwo niemieckie. Pułk poniósł dalsze krwawe straty, a także utracił wiele broni i sprzętu. 
Nocą 16/17 września na rozkaz dowództwa 16 DP pułk wycofał się i oderwał od nieprzyjaciela, rano dotarł do wsi i dworu w Czerniewie. W trakcie odpoczynku był atakowany przez lotnictwo wroga. W tym rejonie 17 września stoczył bój z pododdziałem niemieckiego 2 pułku pancernego 1 Dywizji Pancernej, w jego efekcie stracił wszystkie posiadane działka ppanc. większość ckm, poległo 50 żołnierzy, a ok. 50 zostało rannych. Zniszczono 3 czołgi, a niemiecki pododdział wycofał się. Po dalszym marszu pułk dotarł do Kiernozi wraz z resztą 16 DP. W tym rejonie ponownie starł się z pancernym pododdziałem wroga, przeszedł do obrony wraz z resztą dywizji, w dalszym ciągu był atakowany przez lotnictwo nieprzyjaciela. Nocnym marszem na przełaj dotarł nad ranem 18 września do rejonu Iłowa i zajął las Brzeziny, zlikwidowano tabor pułkowy. W godzinach popołudniowych resztki pułku pomaszerowały do rejonu wsi Budy Stare nad Bzurą, z uwagi na całkowite okrążenie wojsk polskich zniszczono kancelarię pułku. W lesie w pobliżu Białej Góry, resztki pułku przystąpiły do ataku w na linie niemieckie broniące kierunku do Puszczy Kampinoskiej. Zgrupowanie 16 DP zostało objęte nawałą artylerii. Większość żołnierzy poległa lub została ranna. Z pozostałych utworzono grupę uderzeniową wspólną dla resztek dywizji, która 19 września szturmem dotarła do Puszczy Kampinoskiej. Tocząc po drodze potyczki do Warszawy doszła tylko grupka 31 żołnierzy z dowódcą dywizji i dowódcą 64 pułku.
Walki oddziałów II rzutu mobilizacyjnego 64 pp.
Oddział Zbierania Nadwyżek 64 Ppsm, wraz z częścią zapasów umundurowania, broni i wyposażenia pod dowództwem mjr. Ludwika Karaffa-Korbut odjechał transportem kolejowym do Ośrodka Zapasowego 16 DP w Radomiu, w dniu 29 sierpnia 1939 roku. Część kadry dowódczej pułku formowała dowództwo OZ 16 DP. Z uwagi na zagrożenie tego regionu kraju, z powodu przełamania linii obrony Armii „Łódź” i Armii „Kraków”, sformowano w dniu 3 września z zasobów OZ 16 DP pułk zbiorczy pod dowództwem zastępcy dowódcy ośrodka ppłk. Tadeusza Knoppa. Pułk liczył ponad 3 000 żołnierzy. Z kadry i rezerwistów 64 pułku, od 30 sierpnia do 3 września we wsi Stara Wola Gołębiowska sformowano batalion bojowy pod dowództwem mjr. L. Karaffa-Korbut. Batalion otrzymał jako uzupełnienie posiadanej nielicznej broni strzeleckiej nową fabrycznie broń z Fabryki Broni w Radomiu oraz granaty z magazynów innych fabryk. Z rozbitego transportu uzyskano nowe 4 ckm z amunicją. Natomiast umundurowanie było niekompletne lub starych wzorów, które przywieziono ze sobą lub pozyskano z magazynów 72 pp w Radomiu. Brakowało kuchni polowych, taborów, środków łączności. Nadmienić należy, że łącznie z oddziałami nadwyżek wszystkich trzech pułków piechoty 16 DP, na miejscu w Radomiu zmobilizowano ponad 1000 rezerwistów. Łączny stan OZ 16 DP wynosił 518 oficerów i podchorążych i ok. 3800 szeregowych.Pozostała część żołnierzy OZ 16 DP dla której nie wystarczyło broni i mundurów w liczbie ok. 1 000 pod dowództwem kpt. Zygmunta Sterza i por. Bolesława Firyna, nocą 6/7 września lub 8 września pomaszerowała pieszo do Kowla. 
W okresie organizacji pułku ppłk Tadeusz Knopp z własnej inicjatywy nawiązał kontakt z Główną Składnicą Uzbrojenia nr 2 w Stawach k/Dęblina i uzyskał dla pułku; 24 ckm i 6 armat ppanc. oraz spory zapas amunicji. W dniu 5 września I (64 pp) batalion piechoty, improwizowanego pułku piechoty OZ 16 DP ppłk. Tadeusza Knoppa został przewieziony transportem kolejowym do Skarżyska Kamiennego i zajął obronę w rejonie od Kajetanowa do Klonowa, po lewej stronie szosy Kielce-Skarżysko. Na miejscu budował zawały leśne i inne przeszkody terenowe. Od 6 września batalion toczył walki z podjazdami pancernymi wroga, a następnie z oddziałami niemieckiej 2 Dywizji Lekkiej. Ok. godz. 17 batalion wykonał kontratak na piechotę zmotoryzowaną 2 D Lek., która przełamała obronę kompanii pionierów w rejonie wsi Brzezinki-Barcze. Ponawiane kontrataki załamały się w ogniu niemieckiej broni maszynowej na skraju lasu. W czasie tych walk z batalionu zdezerterowali wszyscy żołnierze narodowości niemieckiej. Po ustaniu walk pododdziały batalionu zbierały się do świtu 7 września w lesie, za swoimi wcześniejszymi liniami obrony. Od batalionu odłączyła się ok. 100 osobowa grupa pod dowództwem sierż. pchor. M. Lutomierskiego wycofała się samotnie w kierunku Wisły i przez Puławy do Lublina. 7 września batalion mjr. Ludwika Karaffa-Korbuta wykonał marsz w kierunku Suchedniowa został skierowany do odwodu Podgrupy "Radom" ppłk dypl. B. Kowalczewskiego zajmując las w pobliżu miejscowości Ostojów. Pozostające w I linii obrony oddziały polskie załamały ok. godz. 15 natarcie 2 D Lek., na rozkaz ppłk. Bronisława Kowalczewskiego batalion 64 pp wykonał kontratak odrzucając na pozycje wyjściowe oddziały niemieckie. Ponowne niemieckie natarcie o godz. 16. 30 zostało zatrzymane, a kompania z batalionu 64 pp wykonała kolejny kontratak ze wsparciem artyleryjskim baterii 2/12 pal i 7/55 pal, zaskakując i odrzucając ponownie natarcie niemieckie. Na rozkaz gen. bryg. G. Paszkiewicza podgrupa ppłk Kowalczewskiego wraz z batalionem mjr. Ludwika Karaffa-Korbuta wycofała się za rzekę Kamienną w rejon miejscowości Parszów, pozostawiając jako osłonę odwrotu elementy kompanii ckm . Nocą 7/8 września resztki pułku ppłk Knoppa wykonały marsz nocny z Parszowa do lasów w rejonie Ostrożanki w trakcie tego marszu dywersanci zastrzelili jednego oficera i ciężko ranili dowódcę batalionu mjr. Ludwika Karaffa-Korbuta, który wkrótce zmarł. 8 września z resztek pułku OZ 16 DP utworzono batalion zbiorczy. Batalion zbiorczy ppłk. Tadeusza Knoppa stoczył potyczki z jednostkami 2 DLek. w rejonie leśnictwa Jasieniec. Nocą 8/9 września batalion podjął marsz w kierunku Iłży. W rejonie wsi Stare Maziarze poruszający się na czele kolumny 12 DP batalion związał się walką z zagradzającymi drogę oddziałami niemieckimi, w trakcie walk nocnych do świtu strzelcy z Pomorza wystrzelali całą amunicję. O świcie 9 września batalion rozproszył się i przestał istnieć jako zwarta jednostka. 
Za kampanię został odznaczony Krzyżem Srebrnym Orderu Virtuti Militari nr 13278.
Symbole pułku.
W niedzielę 22 września 1929 roku, w Grudziądzu, w ramach obchodów X-lecia 16 Pomorskiej DP, gen. dyw. Mieczysław Norwid-Neugebauer wręczył dowódcy pułku chorągiew ufundowaną przez społeczeństwo miasta Grudziądza oraz powiatów: grudziądzkiego i świeckiego. Chorągiew wykonana została zgodnie z wzorem określonym w Ustawie z dnia 1 sierpnia 1919 roku o godle i barwach Rzeczypospolitej Polskiej, a 5 listopada 1929 roku Prezydent RP Ignacy Mościcki zatwierdził wzór lewej strony płachty chorągwi 64 pp. Od 28 stycznia 1938 roku chorągiew pułkowa zaczęła być oficjalnie nazywana sztandarem.
Zatwierdzona Dz. Rozk. MSWojsk. nr 15, poz. 177 z 6 czerwca 1928 roku. Odznaka ma kształt krzyża maltańskiego, którego ramiona pokryte są białą emalią. W centrum nałożony jest czerwony orzeł malborski. Znad prawego skrzydła wznosi się ramię dzierżące miecz – herb dawnego województwa malborskiego. Między ramionami krzyża cztery promienie zakończone kulkami. Oficerska – dwuczęściowa, wykonana w srebrze, złocona i emaliowana. Wymiary: 36x36 mm. Wykonanie: Wiktor Gontarczyk – Warszawa.
Strzelcy murmańscy.
Żołnierze 64 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Tradycje pułku kultywowała po wojnie 16 Pomorsko-Warmińska Brygada Zmechanizowana im. Hetmana Wielkiego Koronnego Stanisława Koniecpolskiego, rozwiązana z końcem 2008 r.

</doc>
<doc id="1199900" url="https://pl.wikipedia.org/wiki?curid=1199900" title="Herb powiatu wągrowieckiego">
Herb powiatu wągrowieckiego

Herb powiatu wągrowieckiego przedstawia w polu czerwonym srebrnego połuorła z przepaską, złotym dziobem i łapami oraz topór z krzyżem srebrnym zaćwieczonym u nasady ostrza i trzonem złotym w pas, umieszczony na tarczy hiszpańskiej.
Herb został ustanowiony 28 maja 2012 r.
W latach 2002-2011 powiat wągrowiecki posługiwał się innym herbem: w czerwonym polu późnogotyckiej tarczy orzeł srebrny ze złotym dziobem, ukoronowany złotą koroną z głową zwróconą w prawo, ze złotymi łapami i z takimi pazurami, ze złotym pierścieniem na ogonie i ze złotą przepaską poprzez skrzydła. Na piersi orła tarcza sercowa dzielona w słup. W prawym polu tarczy sercowej – od prawej bocznicy tarczy w polu błękitnym srebrne lilie w sześciu pasach z półtarczą wewnętrzną o czerwonej bordiurze, w której naprzemienne złote pasy i błękitne od prawej w skos ku lewej bocznicy tarczy. W lewym polu tarczy sercowej – od lewej bocznicy tarczy w polu czerwonym, topór srebrny skierowany w lewo z toporzyskiem złotym.
Autorem herbu był Michał Marciniak-Kożuchowski.
Herb ten został ustanowiony 9 października 2002 r.
Herb został uchylony 27 lipca 2011 r. w związku z istotnym naruszeniem prawa przy jego ustanowieniu.

</doc>
<doc id="1199901" url="https://pl.wikipedia.org/wiki?curid=1199901" title="Jacques Foix">
Jacques Foix

Jacques Foix (ur. 26 listopada 1930 w Mont-de-Marsan, zm. 14 czerwca 2017 w Dax) – francuski piłkarz, występujący na pozycji napastnika.
W reprezentacji Francji zadebiutował 17 grudnia 1953 w spotkaniu z Luksemburgiem (8-0). Łącznie do 1956 roku rozegrał w niej 7 meczów i strzelił 3 gole.

</doc>
<doc id="1199907" url="https://pl.wikipedia.org/wiki?curid=1199907" title="65 Starogardzki Pułk Piechoty">
65 Starogardzki Pułk Piechoty

65 Starogardzki Pułk Piechoty (65 pp) – oddział piechoty Armii Polskiej we Francji i Wojska Polska Polskiego II RP.
Pułk stacjonował w garnizonie Grudziądz (II batalion w Gniewie). 
Wchodził w skład 16 Pomorskiej Dywizji Piechoty.
Formowanie.
Starogardzki Pułk Strzelców.
Na rozkaz dowódcy Dywizji Strzelców Pomorskich, w październiku 1919 roku w miasteczku Pakość, z 2 oficerów, 35 podoficerów i 204 szeregowych stworzono kompanię strzelecką. Był to zalążek Starogardzkiego Pułku Strzeleckiego. Dowództwo objął kapitan Stefan Meissner. Już 10 listopada kadra zostaje przeniesiona do Mogilna, gdzie dzięki stałemu napływowi ochotników w styczniu 1920 roku rozrasta się do siły batalionu (9 oficerów i 460 szeregowych). W składzie Dywizji Strzelców Pomorskich 19 stycznia 1920 roku pułk wkracza do Torunia i po krótkim pobycie w mieście, 2 lutego zostaje przeniesiony do Starogardu. Tam następuje dalszy szybki rozwój pułku a jego dowódcą zostaje major Eustachy Serafinowicz. Stworzone zostają dwa kolejne bataliony posiadające po 4 kompanie strzeleckie. Wzmocniono kompanię ciężkich karabinów maszynowych i utworzono pluton telefoniczny. Od początku marca oddziały pułku pełnią służbę graniczną w Tucholi, koło Opalenia i straż przy ważnym moście kolejowym na Wiśle. Rozkazem dowódcy 16 Dywizji Piechoty pułk 5 marca 1920 roku otrzymuje nową nazwę 65 Pułk Piechoty Starogardzki. 24 marca 1920 roku w skład pułku włączony został 49 pułk Strzelców Kresowych. Według raportu z tego samego dnia stan pułku wynosił: 13 oficerów, 1056 szeregowych i 6 ciężkich karabinów maszynowych.
7 Pułk Strzelców Polskich – 49 Pułk Strzelców.
W grudniu 1918 roku, w kilku obozach we Włoszech zebrano wszystkich polskich jeńców wojennych i zaczęto formować z nich ochotnicze oddziały wojskowe dla armii polskiej gen. Hallera. Jeden z takich obozów znajdował się w La Mandria di Chivasso pod Turynem, gdzie zgromadzono pod koniec miesiąca ponad 10 000 ochotników. Pochodzili oni z różnych okolic zaboru austriackiego, znacznie różnili się wiekiem, byli fizycznie i moralnie wyczerpani pobytem w obozach jenieckich. Stworzono szereg oddziałów a wśród nich 3 pułk im. Józefa Garibaldiego, którego III batalion przeniesiono 24 lutego 1919 roku do Francji. Batalion przydzielono do 217 Pułku Piechoty Francuskiej. Do batalionu wcielono żołnierzy pochodzących z byłej armii niemieckiej i ochotników z Ameryki. Po zakończeniu organizacji, 16 kwietnia 1919 roku otrzymał on nazwę 7 pułk strzelców polskich z przydziałem do 3 Dywizji Strzelców. Przez następne kilka miesięcy kadrę dowódczą pułku stanowili oficerowie francuscy, którzy zgłosili się ochotniczo do służby polskiej.
Po przybyciu 11 maja 1919 roku do Polski pozostał chwilowo w Nowym Dworze pod Modlinem oczekując na rozwiązanie sprawy Pomorza przez Traktat wersalski. Pod koniec lipca został skierowany na Wołyń, gdzie od Tarnopola i Zbaraża po Zasław nad Horyniem prowadził utarczki z oddziałami dywersyjnymi. We wrześniu został przemianowany na 49 pułk Strzelców Kresowych z przydziałem do 11 Dywizji Piechoty. Pułk opuścili oficerowie francuscy wraz z dotychczasowym jego dowódcą pułkownikiem Réné Viardem.
Dowództwo pułku objął podpułkownik Franciszek Korewo, dotychczasowy organizator 30 pułku Strzelców Kaniowskich. Dnia 5 listopada pułk odszedł na południe i wzdłuż Zbrucza od Husiatyna do Okopów Świętej Trójcy pełnił służbę graniczną. Niebawem, 24 grudnia, przewieziono koleją oddziały pułku do Mławy. Niestety choroby zakaźne „przywleczone” ze wschodu jak tyfus, a u koni nosacizna spowodowały nałożenie na pułk kwarantanny, która trwała do 12 lutego 1920 roku. W styczniu pułk otrzymał chorągiew ufundowaną przez mieszkańców Nowego Dworu, która towarzyszyła mu do 1929 roku. W połowie lutego 1920 roku pułk przebazowano do Kościerzyny skąd wysłano bataliony do osłony granicy polsko-niemieckiej. Wkrótce zmniejszone liczebnie bataliony odjechały do Tucholi, by połączyć się z 65 Starogardzkim pułkiem piechoty, co nastąpiło 24 marca 1920 roku.
28 sierpnia w Mławie został rozformowany 263 pułk piechoty, a jego żołnierzy wcielono między innymi do 65 pułku piechoty.
Pułk w walkach o granice.
Dowództwo pułku objął formalnie, z dniem 24 marca 1920 roku, ppłk Franciszek Korewo, lecz w jego zastępstwie do 7 maja dowodził mjr Eustachy Serafinowicz. Ppłk Korewo organizował w tym czasie XXXII Brygadę Piechoty (65 Starogardzki pułk piechoty i 66 Kaszubski pułk piechoty). Rozkazem dowództwa okręgu „Pomorze”, 21 kwietnia pułk został skierowany do ochrony całej granicy Wolnego Miasta Gdańska od Bałtyku do Opalenia nad Wisłą. W dniu 1 czerwca 1920 roku stan pułku wynosił: 47 oficerów, 2091 szeregowych, 32 karabiny maszynowe i ponad 300 koni, ponadto posiadał: kompanię szturmową, kompanię techniczną, kompanię karabinów maszynowych, pluton łączności, orkiestrę i tabory.
W pierwszych dniach czerwca odwołano pułk z granicy i transportem kolejowym przebazowano w rejon Kijowa. 7 czerwca przybył do Korostenia i operacyjnie został przydzielony do 6 Dywizji Piechoty. 
18 czerwca grupa gen. Jana Romera otrzymała rozkaz uderzenia od południowego zachodu na skrzydło 1 Armii Konnej. Wchodząca w skład grupy 6 Dywizja Piechoty, wzmocniona 65 pułkiem piechoty, 20 czerwca uderzyła na nieprzyjaciela. Następnego dnia dowództwo Frontu Ukraińskiego przerwało dobrze zapowiadającą się akcję i nakazało swoim wojskom odwrót. Rozkaz ten nie dotarł do 65 pułku piechoty. 21 czerwca, idący w awangardzie pułku III batalion kapitana Jerzego Szlifirza spędził sowieckie ubezpieczenia w Bobryckiej Bołarce i w Krzemionce. Przy wsparciu dwóch baterii 6 pułku artylerii polowej piechota zaatakowała Kijanki i około 9.00 bez większych strat zajęła wieś. W oparciu o miejscowość dowódca pułku zorganizował obronę. Wtedy to przeciwnik otworzył na wysunięty batalion ogień z dział i karabinów maszynowych, jednocześnie wykonując kontratak. Zagrożone obejściem zostało prawe skrzydło obrony. Na zagrożony odcinek dowódca pułku wysłał I batalion kapitana Stefana Michalskiego. Jednak silny ogień z taczanek i szarża kawalerii unieruchomiła batalion przed skrajem wsi. W walce ciężko ranny został dowódca batalionu, a Kozacy osaczyli i rozproszyli 2 kompanię. Jej dowódca i część żołnierzy dostali się do niewoli.
Około godziny 17.00 walczący dotąd na lewo od pułku III/20 pułku piechoty zaczął wycofywać się. Na odsłonięte skrzydło wysłana została pułkowa kompania szturmowa, a zza prawego skrzydła I batalionu uderzył odwodowy II batalion porucznika Rafała Krywki. Jednocześnie przygotowywano drugą linię obrony. Tak walczono do zmierzchu i skutecznie odpierano ataki oddziałów sowieckiej 11 Dywizji Kawalerii.&lt;br&gt;Wykorzystując deszczową i ciemną noc, dowódca osamotnionego pułku zdecydował się na wycofanie swoich pododdziałów przez Andrzejewicze – Kulesze do Sered. Odwrót zabezpieczał II batalion i kompania szturmowa. W Seredach dołączono do innych oddziałów 6 Dywizji Piechoty.
Zaciętą, nierozstrzygniętą bitwę przerwała burza i gwałtowna ulewa a pułk odszedł nad rzekę Słucz w okolicach miejscowości Horodnica. Wojska polskie nie zdołały zatrzymać atakujących, w przeważającej sile, oddziałów kawalerii Budionnego. Pułk w ciężkim marszu przechodzi pod Aleksandrię nad Horyniem. Następnie w krwawych walkach zdobywa Kustyń i Zaborol. 
Wycofująca się spod Równego 10 lipca 6 Dywizja Piechoty gen. Jana Romera otrzymała rozkaz kontynuowania odwrotu przez Derewlany – Ołykę na Romanowe Sioło.
Dowódca dywizji zdecydował maszerować drogą biegnącą wzdłuż toru kolejowego. Awangardę stanowił 11 pułk ułanów i I batalion 65 pułku piechoty. Za awangardą maszerował batalion sztabowy, a za nim pod osłoną II/65 pp tabor pułkowy. Artyleria dywizyjna i dywizyjne tabory maszerowały chronione przez III/65 pp. Szpicę tylną stanowiły 10 i 12 kompania. Prawe skrzydło kolumny ubezpieczał polski pociąg pancerny. 
W połowie drogi między Klewaniem a Ołyką maszerujące kolumny zostały ostrzelane przez sowiecką artylerię konną. Pod Ołyką drogę polskiemu 65 pułkowi piechoty zagrodziły oddziały 6 Dywizji Kawalerii. Działania sowieckiej kawalerii polski dowódca początkowo ocenił jako marsz polskiego 11 pułku ułanów. Dopiero gdy Sowieci rozpoczęli szarżę, realizowaną pod przykryciem własnej artylerii, I/65 pułku piechoty rozwinął się i otworzył ogień do Kozaków. Równocześnie inne oddziały 6 Dywizji Kawalerii zaatakowały stojącą w kolumnie marszowej artylerię 6 Dywizji Piechoty. W oddziałach polskich zaczęły występować oznaki paniki
W odparcie sowieckiego ataku zaangażowane były wszystkie siły i środki, jakie miał w dyspozycji dowódca pułku płk Franciszek Korewo. Oprócz piechoty, walczyli żołnierze kompanii technicznej, szturmowej i plutonu telefonicznego. Bezpośrednio po odparciu sowieckiej szarży, I batalion uderzył na Ołykę, wdarł się do miasteczka, zdobył je po walkach ulicznych, a następnie opanował linię wzgórz dwa kilometry na zachód od Ołyki.
Po zwycięstwie pod Ołyką pułk kieruje się do Łucka nad rzeką Styr. Jeszcze uczestniczy w działaniach wypadowych na wschód od rzeki, między Łuckiem a Beresteczkiem, przyczyniając się do opóźnienia marszu konnicy Budionnego na Brody. Walki pod Beresteczkiem są ostatnim czynem bojowym pułku na froncie wołyńskim.
Pułk otrzymuje rozkaz powrotu do swojej macierzystej 16 Dywizji Piechoty. W dniu 6 sierpnia 1920 roku Naczelny Wódz marszałek Józef Piłsudski wydał rozkaz do rozstrzygającej Bitwy nad Wisłą. Grupa manewrowa znad Wieprza, pod bezpośrednim dowództwem Naczelnego Wodza, miała za zadanie uderzyć na skrzydło i tyły wojsk sowieckich stojących pod Warszawą. Pułk staje w Dęblinie 9 sierpnia, by po krótkim odpoczynku 12 sierpnia zająć pozycję pod Baranowem w Pradolinie Wieprza. Dwa dni później marszałek osobiście przeprowadza przegląd pułku. O świcie 16 sierpnia żołnierze ruszają do ofensywy. Staczając szereg potyczek pułk przez Żelechów i Latowicz dotarł 17 sierpnia do miejscowości Mrozy koło Kałuszyna, gdzie stoczył zacięty, zwycięski bój, biorąc do niewoli około 800 jeńców.
Dalszy szlak bojowy jednostki prowadzi przez Węgrów i Kosów pod wieś Nur, w pobliżu której forsuje Bug i kieruje się na Wysokie Mazowieckie i Tykocin nad Narwią. Wreszcie 25 sierpnia 1920 roku dochodzi w okolice Wizny i pozostaje tam na odpoczynek. Pułk 7 września przerzucono do Białej Podlaskiej, a następnie do Włodawy, gdzie zebrała się cała 16. Dywizja Piechoty. Następnie w pospiesznym marszu podąża dalej na północny wschód, przez Małorytę pod Kobryń by wziąć udział w zaciętych walkach z 4. Armią sowiecką broniącą Polesia.
Najcięższe boje stacza 16 Dywizja Piechoty, a w jej składzie starogardzki pułk, w okolicy Horodca. Od 25 września do 12 października toczył walki pod Antopolem i Chomskiem, bez walki przechodzi przez Lachowicze i Nieśwież, aż pod miejscowość Hrozów. Pod Hrozowem i Szackiem zwycięża w kolejnych starciach z nieprzyjacielem i 16 października zajmuje Szack. Na rozkaz dowódcy dywizji wycofuje się na linię rozejmową, a z niej w ciągu października i listopada, kolumną marszową, odchodzi w okolice Wołkowyska i 27 listopada 1920 roku wraca pociągami na Pomorze.
Pułk w okresie pokoju.
W listopadzie 1920 dowództwo pułku oraz I, II i IV batalion przegrupowano do Brodnicy, a III batalion do Działdowa. Tam zdemobilizowano żołnierzy starszych roczników oraz ochotników przybyłych z różnych krajów Europy oraz USA. Pułk wcielał rekrutów z poboru. W ramach reorganizacji wojska pułk przeszedł na system trójkowy wzorowany na armii francuskiej. Zlikwidowano czwarte plutony i kompanie w poszczególnych batalionach oraz czwarty batalion w pułku. Pod koniec 1921 pułk przeniesiono do Grudziądza, a II batalion do Gniewa. Na początku 1922 III i I batalion przeszły do Starogardu. W terminie późniejszym dołączyło dowództwo pułku i pozostałe pododdziały. Pułk rozpoczął codzienną prace szkoleniową. Pozostał w strukturze 16 Dywizji Piechoty.
Święta państwowe i wojskowe obchodzono z pełnym ceremoniałem wojskowym. W pułku podejmowano zwierzchnika sił zbrojnych prezydenta RP Stanisława Wojciechowskiego.
Latem 1926, pułk po raz kolejny zmienił miejsce dyslokacji. W Starogardzie rozmieszczony został 2 pułk Szwoleżerów Rokitniańskich, a III/65 pp został przeformowany na 2 batalion strzelców stanowiący samodzielną jednostkę wojskową. Dowództwo pułku, I batalion i pozostałe pododdziały zostały przeniesione ponownie do Grudziądza i zakwaterowane w koszarach Jagiellończyka. W pobliżu koszar znajdowała się duża strzelnica garnizonowa i plac ćwiczeń. 8 kilometrów od koszar rozpoczynał się teren poligonu w Grupie. Z uwagi na dobre warunki szkoleniowe, na terenie pułku w ramach dywizyjnych kursów szkolono podchorążych rezerwy. Kadrę nauczająca stanowili oficerowie 65 pp. Na siedmiu turnusach przeszkolono ogółem 971 absolwentów. W 1937 przeniesiono siedzibę kursów do innych koszar w Grudziądzu. Na zaopatrzeniu materiałowym pułku znajdował się kościół garnizonowy pod wezwaniem św. Stanisława. Żołnierze pomagali przy modernizacji świątyni i utworzeniu cmentarza wojskowego.
W pułku duży nacisk kładziono na sport. Uprawiano lekką atletykę, hippikę, wioślarstwo i dyscypliny wojskowe. Od 1924 organizowano zawody strzeleckie. W zawodach brały też udział członkinie Stowarzyszenia „Rodzina Wojskowa”. Sponsorem nagród była „Spółdzielnia 65 pp”.
Pułk posiadał własną orkiestrę wojskową. Jej muzycy grali także w Miejskiej Orkiestrze Symfonicznej i w zespołach instrumentalnych Teatru Muzycznego. Grali także na zabawach ludowych w lasku garnizonowym, wieczorkach w kasynach, a w zimie na ślizgawkach. Orkiestra, kompania honorowa i wyznaczone pododdziały 65 pp brały udział w obchodach uroczystości państwowych i wojskowych w Grudziądzu i w Gniewie. Było to częścią planu repolonizacji Pomorza.
3 lipca 1929 roku minister spraw wojskowych zatwierdził marsz pułkowy 65 pp w układzie porucznika kapelmistrza Jana Hryniewicza.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 65 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400–700 żołnierzy.
65 pp w kampanii wrześniowej.
Mobilizacja.
Wobec zaostrzania się stosunków polsko–niemieckich, wprowadzono w marcu 1939 r. wstępny etap mobilizacji. 23 marca przybył do pułku pierwszy rzut rezerwistów. Pod pozorem ćwiczeń budowano elementy fortyfikacyjne wzdłuż brzegu Osy. Plutony wojska wzmacniały Inspektoraty Straży Granicznej i pełniły służbę patrolową. W gminie Janowo wzmocnienie posterunków wiązało się z dużym ryzykiem. W razie przerwania komunikacji promowej pododdział mógł być łatwo odcięty. Mimo wszystko skierowano tam pluton II/65 pp z Gniewa.
23 sierpnia wprowadzono mobilizację „kartkową”. 25 sierpnia pułk osiągnął pełną gotowość bojową i był przygotowany do wyruszenia do rejonów koncentracji. Dodatkowo zmobilizowano: 
Jego batalionom postawiono oddzielne zadania. I batalion wszedł w skład odcinka obronnego „Gruta”. Zajął on stanowiska wzdłuż południowego brzegu Osy w rejonie Dąbrówki Królewskiej. Bronić się miał na szerokim froncie stosując obroną manewrową.
II batalion wszedł w skład Oddziału Wydzielonego „Wisła”. Jego zadaniem było zorganizowanie obrony zachodniego brzegu Wisły na kilkunastokilometrowym odcinku w rejonie Gniewa, aby nie dopuścić do sforsowania tutaj rzeki przez jednostki niemieckie z Prus Wschodnich. Ruchome posterunki obserwacyjne dozorowały brzeg rzeki, a główne siły batalionu pozostawały w gotowości do kontrataku. Dodatkowym zadaniem batalionu było zabezpieczenie ewakuacji mieszkańców Janowa.
III batalion i pododdziały pułkowe pułku wszedł w skład samodzielnego Oddziału Wydzielonego płk. Cieślaka” (dca 65 pp). Miał on za zadanie bronić Grudziądza. Dowódcy OW podporządkowano batalion Obrony Narodowej „Świecie” oraz zapewniono wsparcie III/16 pułku artylerii lekkiej. Siły OW płk Cieślaka liczyły ok. 3 000 żołnierzy. Dysponowały dwunastoma haubicami 100 mm, dwiema armatami polowymi 75 mm i trzema przeciwpancernymi 37 mm. OPL stanowiły cztery armaty przeciwlotnicze 40 mm z 16 baterii plot. Z nadwyżek rezerwistów sformowano batalion marszowy.
Działania bojowe.
Walka II batalionu 65 pp
O świcie 1 września Niemcy rozpoczęli ostrzał polskich wiosek. Przystąpiono do ewakuacji mieszkańców i wojska zza Wisły. Przeprawę osłaniał z lewego, gniewskiego brzegu II/65 pp. Wymiana ognia trwała do wczesnego popołudnia, a II batalion otrzymał rozkaz dołączenia do zgrupowania płk. Cieślaka. O świcie walczył też posterunek Straży Granicznej wzmocniony żołnierzami z 65 pp.
Bitwa nad Osą
Około 10.00 na kierunku grudziądzkim uderzyła silna „Gruppe Graudenz”, utworzona z oddziałów XXI KA. Na III batalion nacierały 24 i 45 pułki piechoty z 21 DP. Pierwsze uderzenie zostało odparte na całym odcinku obrony OW płk. Cieślaka. Jednak na wschód od jego prawego skrzydła udało się niemieckiej piechocie i czołgom sforsować w kilku miejscach Osę i uchwycić przyczółki na południowym brzegu. III batalion zmuszony został zagiąć odsłonięte prawe skrzydło. Zatrzymał natarcie piechoty i czołgów skierowanych na Grabowiec. W wyniku kontrataku 66 pułku piechoty i I/65 pp, częściowo odtworzono uprzednią rubież obronną. Nie zdołano wyprzeć nieprzyjaciela za rzekę.
O 6.00 2 września rozpoczęła się kolejna nawała artyleryjska na pozycje obronne OW płk. Cieślaka. Uderzenie niemieckie kierowało się na Nicwałd. Na kierunek ten dowódca 65 pp skierował wszelkie możliwe odwody. Całe przedpołudnie trwały zacięte walki. Niemcy zdobyli Nicwałd oraz dwa folwarki.
Po południu niemiecki 45 pp, wsparty pociągiem pancernym, uderzył wzdłuż szosy i toru kolejowego na Owczarki w styk III batalionu i batalionu ON „Świecie”. Niemcy doszli aż do zabudowań stacji kolejowej. Energiczny kontratak odwodów pozwolił utrzymać pozycje.
Na odcinku obrony I batalionu 65 pp, na wschód od Grudziądza, napór nieprzyjaciela był tak duży, że pododdziały polskie stopniowo wycofały się za tor kolejowy Niewałd – Mełno, stawiając słaby opór na prowizorycznych liniach obrony. Po południu samoloty szturmowe wielokrotnie bombardowały polskie pozycje. Cała 16 DP rozpoczęła szybki odwrót w kierunku Radzynia Chełmińskiego. Tym samym blokowała wchodzące do walki odwody GO. Dopiero pod wieczór pozostałości I/65 pp skoncentrowały się w rejonie Nowy Dwór – Fijewo. Reorganizacja batalionu trwała jeszcze przez całą następną dobę.
Około 21.00 saperzy wysadzili stały most przez Wisłę. Zabezpieczono tym sposobem lewe skrzydło OW płk. Cieślaka. Jednak wielu oddziałom wycofującym się do Grudziądza z lewobrzeżnej części Pomorza, odcięto możliwość odwrotu. Od świtu 3 września pod Grudziądzem trwał niemiecki ostrzał artyleryjski. Rano silne zgrupowanie piechoty odbiło Nicwałd, II/65 pp utracił swoje pozycje. Polskie kontrataki nie odniosły sukcesu. Straty II batalionu w ciągu ostatniej doby wyniosły ok. 50 zabitych. Także w Owczarkach i pod Stanisławowem piechota nieprzyjacielska przełamała polski opór. Płk Cieślak zarządził odwrót w kierunku Torunia. Działania utrudniali strzelający z ukrycia niemieccy dywersanci. Wieczorem i w nocy wyczerpane oddziały niemieckiego XXI Korpusu nie atakowały. Bitwa pod Grudziądzem zakończyła się dla obrońców przegraną.
Odwrót
W nocy z 3 na 4 września żołnierze 65 pp maszerowali przy niewielkiej styczności z wojskami lądowymi nieprzyjaciela. Rano 4 września po całonocnym marszu zajęli rubież obronną Lisewo – Płużnica – Przydworze. Uzupełniono straty rozdzielając własny batalion marszowy pomiędzy pododdziały pułkowe i okopano się. W godzinach popołudniowych sztab Armii „Pomorze” zarządził dalszy odwrót. Oddziały maszerowały bocznymi drogami przez Drzonowo – Zajączkowo – Węgorzyn – Srebrniki – Wielką Łąkę do rejonu Grębocina. Po raz kolejny zajęto pozycje obronne i zarządzono odpoczynek dzienny.
W nocy z 5 na 6 września 16 DP maszerowała znowu w kierunku południowym na połączenie z Armią „Poznań”. W dzień żołnierze kopali okopy. Kontakt bojowy był niewielki, zmęczenie ogromne.
Około 21.00 6 września pododdziały przemieściły się do rejonu Osówki koło Witowąża. Tutaj po raz pierwszy 65 pp zebrał się w jedną całość. Kolejny dzień 7 września pułk maszerował wzdłuż prawego brzegu Wisły na most we Włocławku. Około 21.00 OW został rozwiązany i wszedł w skład macierzystej dywizji. Nocą maszerowano dalej do Szpetala i ok. 6.00 rozpoczęto przekraczanie Wisły. Sytuacja powtarzała się. W dzień pułk odpoczywał, w nocy maszerował. Po tygodniu forsownych marszów pułk wkroczył znowu w strefę działań wojennych.
Bój o Łowicz
Od godz. 23.00 pułk maszerował dalej w kierunku południowo-wschodnim przez Helenów – Luszyn – Złaków Borowy – Złaków Kościelny. 11 września o 11.00 otrzymano rozkaz wejścia do walki w drugim rzucie dywizji w bitwie o Łowicz. Do linii wyjściowej brakowało jeszcze 18 km. Ostatecznie 65 pp z III dywizjonem 16 pal zajął pozycje wyjściowe do ataku w lesie koło wsi Sierżniki i Strzelcew. Zadaniem pułku była osłona wschodniego skrzydła 16 DP, a w razie potrzeby obejście Łowicza od wschodu. W mieście przeciw niemieckiemu 102 pp z 24 DP walczył już 64 pp.
O 16.00 pododdziały rozwinęły się do natarcia. W pierwszym rzucie podszedł do Bzury I batalion z kompanią zwiadu i kompanią przeciwpancerną, następnie kolejno miały uderzyć pozostałe bataliony. Dowódca pułku z adiutantami przeprowadził rekonesans. Nacierający I batalion oczyścił z nieprzyjaciela lewobrzeżne przedmieścia Łowicza i zaległ nad Bzurą. Wspierany przez artylerię II batalion spotęgował uderzenie, wspólnie z I batalionem sforsował Bzurę i opanował most. Przed świtem zaatakował III batalion. Wykonując obejście, zaatakował Niemców od wschodu. Z nastaniem dnia całe miasto było wolne, a czołowe kompanie 65 pp przeszły do pościgu, dochodząc do miejscowości Mysłaków. Po opanowaniu stacji kolejowej wydobyto z opuszczonych transportów kolejowych wiele broni ręcznej, amunicji i różnego sprzętu wojskowego. Na wagonach były też 100 mm haubice. Pozwoliło to na uzupełnienie pododdziałów organicznej artylerii w sprzęt. W czasie walk o Łowicz zginęło 192 żołnierzy, a 280 zostało rannych.
Wobec zmiany koncepcji działań Armii „Poznań” i „Pomorze” około 3.00 pułk otrzymał rozkaz opuszczenia miasta i marsz na odcinek obrony Zabostów – Kompina – Patoki wzdłuż szosy Łowicz – Sochaczew, już na północnym brzegu rzeki. Dzień 13 września i noc z 13 na 14 września upłynął na obronie nowych pozycji. W sztabach armii zapadały jednak kolejne decyzje. Zamierzano powtórnie opanować łowicki węzeł drogowy. Zadanie zdobycia Łowicza powierzono znowu 16 DP. 65 pp miał działać w drugim rzucie. W godzinach rannych 14 września pułk został przegrupowany na podstawę wyjściową do ponownego natarcia na Łowicz. O 16.00, podczas olbrzymiej ulewy, rozpoczęto atak. Sforsowano Bzurę i uderzono przy wsparciu dwóch dywizjonów artylerii na południowo-wschodnią część miasta. Do 19.00 zdobyto znaczną część Łowicza. Jednak w rejonie stacji kolejowej w Zielkowicach polskie natarcie załamało się. Niemcy siłami czterech pułków piechoty ruszyli do kontrataku. Polskie jednostki pod naporem wroga zaczęły wycofywać się w kierunku rynku i Bzury. W tej sytuacji gen. Bołtuć wydał ok. 21.00 rozkaz wycofania się za rzekę. W 65 pp największe straty poniósł III batalion, w którego pododdziałach stany osobowe wyniosły 40% stanów wyjściowych. Pułk zajął nowe pozycje w rejonie Małszyc. Walczył tam z powodzeniem 15 września i w nocy z 15 na 16 września. 16 września nasiliło się działanie lotnictwa niemieckiego. Wzmógł się też ostrzał artyleryjski. Dowódca Armii „Pomorze” wydał o 22.00 rozkaz do wycofania. Pod Sochaczewem niemieckie wojska pancerne przerwały polski front.
Podwójny bój o Łowicz nie przyniósł sukcesu decydującego o powodzeniu działań zaczepnych połączonych Armii „Poznań” i „Pomorze”. Pułk poniósł ogromne straty i znacznie obniżyła się jego wartość bojowa.
Nocą z 16 na 17 września jednostki wycofywały się spod Łowicza. Kolumny pododdziałów rwały się i mieszały. Rano pułk osiągnął rejon obrony 4 km na wschód od Kiernozi. Stał się jednak celem nalotu lotnictwa szturmowego i bombowego. Straty były bardzo duże. Na pułk uderzył 2 pułk czołgów z niemieckiej 1 DPanc. Obrona trwała do 18.00. Zgodnie z rozkazami, pozostałości 65 pp wyruszyły wieczorem przez Kaptury – Krzyżyk Iłowski – Iłów dotarły do lasu przy m. Uderz. Marsz prowadzony wśród rozbitych taborów, zaprzęgów artyleryjskich, porzuconych wozów i samochodów nadwerężył siły żołnierzy. Po osiągnięciu rejonu łącznik przywiózł rozkaz wznowienia marszu w rejon koncentracji 16 DP. W owym czasie wartość bojowa pułku była równa batalionowi piechoty. O 12.00 żołnierze dotarli do rejonu Bud Starych.
Stąd miało wyruszyć natarcie przez Białą Górę na Brochów. Pułk maszerował w szyku bojowym na prawym skrzydle dywizji. W rejonie Młodzieszyna III batalion wszedł w styczność bojową z niemieckim I/33 pułku wzmocnionego kompanią czołgów z 36 pcz.
Pozostał w obronie osłaniając prawe skrzydło maszerującej dywizji. Żołnierze pozostałych batalionów zaatakowali. Zmasowany ogień artylerii nieprzyjacielskiej i karabinów maszynowych, a także czołgów, moździerzy i armat przeciwpancernych zmiażdżył natarcie. Bardzo wielu żołnierzy poległo, na pobojowisku pozostało dużo ciężko rannych. Inni żołnierze rozproszyli się po lesie i błądzili w nim w ciemności. Wielu żołnierzy starało się wydostać z „kotła iłowskiego” na własną rękę.
18 września należy uznać za kres istnienia 65 Starogardzkiego pułku piechoty jako samodzielnej jednostki.
Oddział Zbierania Nadwyżek 65 pp.
Oddział Zbierania Nadwyżek 65 pp, wraz z częścią zapasów umundurowania, broni i wyposażenia pod dowództwem mjr. Antoniego Hyżego odjechał transportem kolejowym do Ośrodka Zapasowego 16 DP w Radomiu, w dniu 29 sierpnia 1939 roku. Z uwagi na zagrożenie tego regionu kraju, z powodu przełamania linii obrony Armii „Łódź” i Armii „Kraków”, sformowano w dniu 3 września z zasobów OZ 16 DP pułk zbiorczy pod dowództwem zastępcy dowódcy ośrodka ppłk. Tadeusza Knoppa. Pułk liczył ponad 3 000 żołnierzy. Z kadry i rezerwistów 65 pułku, od 30 sierpnia do 3 września we wsi Stara Wola Gołębiowska sformowano batalion bojowy pod dowództwem mjr. Antoniego Hyżego. Batalion otrzymał jako uzupełnienie posiadanej nielicznej broni strzeleckiej nową fabrycznie broń z Fabryki Broni w Radomiu oraz granaty z magazynów innych fabryk. Natomiast umundurowanie było niekompletne lub starych wzorów, które przywieziono ze sobą lub pozyskano z magazynów 72 pp w Radomiu. Brakowało kuchni polowych, taborów, środków łączności. 
Pozostała część żołnierzy OZ 16 DP dla której nie wystarczyło broni i mundurów w liczbie ok. 1 000 pod dowództwem kpt. Zygmunta Sterza i por. Bolesława Firyna, nocą 6/7 września pomaszerowała pieszo do Kowla. 18 września pozostałość dotarła do Kowla, tam rozformowano OZ 16 DP większość żołnierzy udała się w kierunku Bugu i po drodze dołączyła do SGO "Polesie". 
W składzie Grupy „Radom” 
W okresie organizacji pułku ppłk Knopp z własnej inicjatywy nawiązał kontakt z Główną Składnicą Uzbrojenia nr 2 w Stawach k/Dęblina i uzyskał dla pułku 24 ckm i 6 armat ppanc. oraz spory zapas amunicji. W dniu 5 września II (65 pp) batalion piechoty, improwizowanego pułku piechoty OZ 16 DP ppłk. Knoppa został przewieziony transportem kolejowym do Skarżyska Kamiennego i zajął obronę w rejonie od Kajetanowa do Klonowa, po prawej stronie szosy Kielce-Skarżysko. Kompania ckm batalionu bojowego 65 pp jako ostatnia pobierała broń z fabryki i nie zdążyła na transport kolejowy wraz z batalionem. Około południa pomaszerowała pieszo w ślad za batalionem. Na miejscu budował zawały leśne i inne przeszkody terenowe. 6 września dowódca pułku wyznaczył swój II(65) batalion do kontrataku na korzyść 93 pp rez. atakowanego przez oddziały niemieckiej 2 Dywizji Lekkiej. przed godziną 17.00 batalion ruszył w kierunku szosy Skarżysko Kam.-Kielce, po osiągnięciu rejonu kamieniołomu koło Zagnańska zaskoczył niemiecki pododdział zaangażowany w walce z 3/93 pp rez. Niezauważony podszedł pod samo pole walki i z marszu uderzył na oddziały wroga. W tym czasie 7/55 pal ostrzelała tyły oddziału niemieckiego, w efekcie kontrnatarcia niemiecki oddział został rozbity, batalion II (65 pp) zdobył jeden pojazd pancerny, a 4 wspólnie z artylerzystami zniszczył. Batalion mjr. Hyżego poniósł znaczne straty w zabitych, rannych i zaginionych, w tym 8 oficerów. Batalion mjr. Hyżego toczył zacięte walki obronne w rejonie Kajetanowa do nocy 6/7 września. Na linii obrony batalionu pozostała 5 kompania strzelecka por. Domanowskiego osłaniała odwrót pułku zbiorczego 16 DP, została odcięta. Na stanowiskach trwała do świtu 7 września niszcząc niemiecką kolumnę taborową. Następnie resztki jej wycofały się w kierunku Skarżyska Kamiennego. Z uwagi na straty bataliony II(65 pp) i III(66 pp) połączono w zbiorczy batalion pod dowództwem mjr. Hyżego. 7 września batalion mjr Hyżego zajął stanowiska obronne pod Osełkowem, luzując I/52 pułku piechoty. W pierwszej linii obronnej Grupy „Radom” ppłk. dypl. B. Kowalczewskiego załamując ok. godz. 15.00 natarcie niemieckiej 2 D Lek. Po odparciu ataku niemieckiego batalion wraz z pułkiem zbiorczym 16 DP wycofał się na wschodni brzeg rzeki Kamienna w okolice miejscowości Kleszczyna i Parszowa. W tym czasie do batalionu dołączyły resztki 5 kompanii i zagubiony wcześniej pluton ckm, wycofanie odbyło się pod silnym ogniem niemieckiej artylerii. Wycofujący się batalion poniósł dalsze straty osobowe. Ze pułku zbiorczego ppłk. Knoppa pozostało zaledwie 600 żołnierzy. 8 września z resztek pułku OZ 16 DP utworzono batalion zbiorczy. Batalion zbiorczy ppłk. Knoppa stoczył potyczki z jednostkami 2 DLek. w rejonie leśnictwa Jasieniec. Nocą 8/9 września batalion podjął marsz w kierunku Iłży. W rejonie wsi Stare Maziarze poruszający się na czele kolumny 12 Dywizji Piechoty, batalion związał się walką z zagradzającymi drogę oddziałami niemieckimi, w trakcie walk nocnych do świtu strzelcy z Pomorza wystrzelali całą amunicję. O świcie 9 września batalion rozproszył się i przestał istnieć jako zwarta jednostka. 
Symbole pułku.
Pułk w swojej historii posiadał trzy sztandary (chorągwie). 
W styczniu 1920 roku 49 pułkowi strzelców kresowych otrzymał chorągiew ofiarowaną przez społeczeństwo Nowego Dworu Mazowieckiego. Chorągiew została przyjęta 24 marca 1920 roku jako znak honorowy zjednoczonego „65 Starogardzkiego Pułku Piechoty” podczas połączenia oddziałów. Razem z pułkiem przeszła cały szlak bojowy w 1920 r. Była używana do kwietnia 1924 roku, kiedy to pułk otrzymał nową chorągiew według wzoru przewidzianego ustawą z 1 sierpnia 1919 roku. Dotychczasową przekazano do sali honorowej.
Drugi sztandar ufundowali mieszkańcy Kociewia. Na stronie prawej widniał srebrny orzeł jagielloński ze złotą koroną, dziobem i szponami. Pod nim dwie gałązki wawrzynu i napis „Starogardzki Pułk Strzelców Pomorskich”. W prawym górnym rogu znajdowała się odznaka pamiątkowa 65 pp. Na stronie lewej w centrum umieszczono duży Krzyż Virtuti Militari i orłem państwowym w środku. Nad laurowym wieńcem widniał napis „Do ostatniej kropli krwi”, a pod nim umieszczono datę „8 X 1919”.
25 października 1929 roku Prezydent RP Ignacy Mościcki zatwierdził wzór lewej strony płachty chorągwi 65 pp. Na lewej stronie płatu, w środku krzyża w wieńcu laurowym umieszczono napis „Honor i Ojczyzna”. Na białych polach znajdowały się: w prawym górnym rogu godło Królestwa Włoch, w prawym dolnym – wizerunek Matki Boskiej Częstochowskiej, w lewym dolnym – orzeł jagielloński, w lewym górnym – godło Republiki Francuskiej. Na czerwonych polach wyhaftowano nazwy: „Kijanki 21 VI 1920”, „Mrozy 18 VIII 1920”, „Antopol 25 IX 1920”, „Chomsk 27 IX 1920”. 
22 września 1929 roku, na grudziądzkich błoniach, generał Mieczysław Norwid-Neugebauer wręczył dowódcy pułku chorągiew ufundowaną przez społeczeństwo powiatów: starogardzkiego, gniewskiego i tczewskiego. 
We wrześniu 1939 sztandar towarzyszył pułkowi w walkach. Od 23 września znajdował się pod opieką ppor. Jana Klemczaka. Oficer wraz ze sztandarem przedostał się z nim na Lubelszczyznę, gdzie jeszcze walczyły oddziały polskie. Na początku października wspólnie z ppor. rez. Żurawskmi zakopali sztandar pułku w lasach janowskich. Ten ostatni, już jako kapitan AK, pod koniec okupacji wydobył sztandar i przywiózł do stolicy. W okresie powstania warszawskiego, na ten właśnie sztandar składali przysięgę powstańcy. Nie są znane losy sztandaru po upadku powstania.
14 lipca 1928 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 65 pp. Odznaka o wymiarach 39x39 mm ma kształt krzyża kawalerskiego, którego ramiona pokryte są granatową emalią ze złoconymi krawędziami. Na środku krzyża okrągła, emaliowana na amarantowo tarcza z nałożonym srebrnym orłem jagiellońskim, otoczona nałożonym złotym wieńcem laurowym. Oficerska – trzyczęściowa, wykonana w srebrze, złocona i emaliowana. Wykonawcą odznaki był Wiktor Gontarczyk z Warszawy.
Emblemat
Na kołnierzach kurtek i płaszczy garnizonowych noszono małą czerwoną tarczę herbową ze srebrno-biały orzełkiem „jagiellońskim”. Posiadał on złote szpony, dziób i koronę. Szeregowcy nosili nieco uproszczony emblemat, przedstawiający samego orła.
Starogardzcy strzelcy.
Żołnierze 65 pułku piechoty – ofiary zbrodni katyńskie.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199910" url="https://pl.wikipedia.org/wiki?curid=1199910" title="66 Kaszubski Pułk Piechoty">
66 Kaszubski Pułk Piechoty

66 Kaszubski Pułk Piechoty im. Marszałka Józefa Piłsudskiego (66 pp) – oddział piechoty Wojska Polskiego II RP.
Formowanie pułku.
Na podstawie rozkazu dziennego Nr 30 dowódcy Dywizji Strzelców Pomorskich, płk. Stanisława Wilhelma Skrzyńskiego z dnia 8 października 1919, tydzień później, w garnizonie Poznań, w koszarach na Jeżycach, porucznik Leon Kowalski rozpoczął formowanie Kaszubskiego Pułku Strzelców Pomorskich. Organizacja jednostki zakończona została w maju następnego roku.
Tradycje pułku kultywuowała 16 Pomorsko-Warmińska Brygada Zmechanizowana im. Hetmana Wielkiego Koronnego Stanisława Koniecpolskiego.
Wojna polsko-bolszewicka.
21 czerwca dwubatalionowy 66 pułk piechoty wszedł w skład grupy pułkownika Łuczyńskiego i obsadził w systemie dozorowym wzniesienia pod Bobrujkami na wschodnim brzegu Mytwy. Dowództwo pułku i batalion odwodowy oraz bateria 9 pułku artylerii polowej stanęły we wsi Saniuki. Na skrzydłach pułk graniczył odpowiednio: na północy z 34 pułkiem piechoty rozwiniętym w Kustownicy, na południu z 22 pułkiem piechoty ze stanowiskiem dowodzenia w Dobryniu.
25 czerwca stanowiska na wzgórzach obsadził II batalion ppor. Marcina Kamińskiego, liczący 218 żołnierzy i posiadający na wyposażeniu 7 ckm-ów. Trzy kompanie: 5. sierżanta Kohnke, 7. podporucznika Badziąga i 8. chorążego Jana Hirsza rozmieszczono w okopach, a 6 kompania podporucznika Barga zajęła stanowiska przy drodze Saniki - Kustownica, z zadaniem osłony lewego skrzydła batalionu. Kompania karabinów maszynowych wydzieliła 4 ciężkie karabiny maszynowe do 8 kompanii i jeden do 5., pozostawiając dwa w odwodzie przy dowództwie batalionu w Bobrujkach.
Wysłane patrole rozpoznawcze stwierdziły obecność silnych pododdziałów w wioskach Buda i Romanówka.
O świcie 26 czerwca na pozycje II batalionu uderzyła tyraliera sowieckiego 216 pułku strzelców. W jego drugim rzucie maszerowały, prowadzone przez jadących konno dowódców i komisarzy, kolejne bataliony 216 ps.
Nawała ogniowa polskiego pułku zadała Sowietom duże straty, ale mimo to na odcinku 5 kompanii dopiero w walce „na granaty” odparto przeciwnika. Kolejne ataki czerwonoarmistów spowodowały, że polska 5 i 6 kompania walczyły w okopach „na bagnety”. W załamaniu kolejnego natarcia pomogły ckm-y 8 kompanii.
W efekcie Sowieci wycofali się w nieładzie. W kolejnym ataku nieprzyjaciel zmienił taktykę. Prowadził go w sześciu liniach tyralier, a piechotę wspierała artyleria. Zażarte walki trwały do 16.00. Dopiero wejście do walki odwodowego I/66 pułku piechoty zmusiło sowiecki 216 ps do odwrotu.
Od tego czasu pułk był kierowany na najtrudniejsze odcinki frontu. Kaszubi toczyli ważne boje nad rzeką Tremlą i Rzeczycą. Otoczony przez wroga pułk, na torze kolejowym Kobryń – Żabinka, musiał dalszą drogę torować sobie bagnetem. Później Kaszubi bili się w obszarze Brześcia nad Bugiem. Szczególnie zacięte były walki o Mokrany Stare i Nowe. W bitwie nad Wisłą pułk osłaniał tylko przemarsz 16 Dywizji Piechoty. 16 sierpnia 1920 roku przekroczono rzekę Wieprz. 24 sierpnia pułk dotarł do Łomży, a stąd do Kobrynia, aż, w końcu 14 września rozpoczął walki o Horodec. Był to najkrwawszy, najcięższy i ostatni bój Kaszubów w tej wojnie. Horodec został zdobyty 24 września 1920 roku.
Pułk w okresie pokoju.
Po zakończeniu wojny z bolszewikami pułk dyslokowany został z Nieświeża do pokojowego garnizonu Chełmno, w którym stacjonował do 1939. Był w składzie 16 Pomorskiej Dywizji Piechoty.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 15 października, jako datę święta pułkowego. 17 lutego 1928 roku Minister Spraw Wojskowych marszałek Polski Józef Piłsudski przesunął datę święta pułkowego 66 pp z dnia 15 października na 26 czerwca.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 66 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
26 czerwca 1935 Minister Spraw Wojskowych „"w celu uczczenia i utrwalenia pamięci Marszałka Józefa Piłsudskiego w pułkach: 1 szwoleżerów, 41 i 66 piechoty, których Szefem był Zmarły Marszałek oraz dla Korpusu Kadetów Nr 1, który w tytule swoim nosi Nazwisko Marszałka Piłsudskiego - ustanowił stałą oznakę żałobną”." Oznakę stanowiła czarna obwódka, średnicy 3 mm, złożona z podwójnego czarnego sznura - jedwabnego u oficerów i podoficerów zawodowych, a bawełnianego u szeregowców i kadetów – przyszyta do krawędzi lewego naramiennika kurtki i płaszcza, i noszona stale w służbie i poza służbą do wszystkich rodzajów ubioru wojskowego (zob. Kult Józefa Piłsudskiego).
66 pp w kampanii wrześniowej.
Mobilizacja.
W dniu 24 sierpnia 1939 w garnizonie Chełmno, w ramach mobilizacji alarmowej w grupie niebieskiej w czasie od A+18 do A+36 został zmobilizowany w składzie etatowym 66 Kaszubski pułk piechoty. Dodatkowo w ramach również mobilizacji alarmowej w terminie od A+40 do A+44 zmobilizowano:
Mobilizacja pułku przebiegła sprawnie, wyposażenie i uzbrojenie kompletne zgodnie z etatami. 
Działania bojowe.
Od 13 sierpnia 1939 I batalion 66 pułku piechoty wykonywał prace związane z budowa umocnień polowych nad rzeką Osą, na odcinku pomiędzy miejscowością Orle i jeziorem Salno. Był to teren, gdzie w przyszłości miał prowadzić obronę 66 pp w składzie macierzystej 16 Pomorskiej Dywizji Piechoty, podporządkowanej dowódcy Grupy Operacyjnej "Wschód" gen. bryg. Mikołaja Bołtucia. W nocy 24/25 sierpnia na pozycje w rejonie Dwór Orle wymaszerował I batalion pułku, 26 sierpnia wymaszerowała pozostała część pułku w kierunku Mełna i Gruty. 28-29 sierpnia załadowano do transportów kolejowych Oddział Zbierania Nadwyżek 66 pp, który wyjechał do Radomia, do miejsca stacjonowania Ośrodka Zapasowego 16 DP. W kampanii wrześniowej 1939 roku pułk walczył w składzie macierzystej 16 Pomorskiej Dywizji Piechoty (Armia „Pomorze”). 31 sierpnia 1939 I batalion 66 pp zajął stanowiska bojowe na południowym brzegu rzeki Osa na odcinku od wsi Dąbrówka Królewska do wsi Peterhof. Reszta 66 pp stacjonująca w rejonie Mełna i stacji kolejowej Mełno stanowiła odwód dowódcy 16 DP z przeznaczeniem do wsparcia obrony na odcinku "Gruta". 
Bitwa nad Osą 
1 września 1939 o godz.8.00 placówki I batalionu na północnym brzegu Osy nawiązały kontakt ogniowy z niemiecką piechotą, która przekroczyła granicę. O godz. 10.00 na rozkaz mjr. Andrzeja Burnatowskiego zostały wycofane z przedpola na główną pozycję obrony batalionu I/66 pp. Pozycje batalionu znajdowały się pod ostrzałem niemieckiej artylerii od chwili rozpoczęcia wojny. 2 i 3 kompanie strzeleckie na swoich odcinkach odparły natarcie niemieckiej piechoty. Po odparciu natarcia wzmógł się ostrzał artylerii niemieckiej, w wyniku czego poległo 10 żołnierzy, a kilkunastu zostało rannych, wśród nich dowódca batalionu mjr Andrzej Burantowski. Dowództwo objął kpt. Zygmunt Kowalski. W godzinach popołudniowych grupa kilkudziesięciu niemieckich czołgów z batalionu I/10 pułku czołgów przekroczyła Osę i uderzyła na odcinku 3 kompanii strzeleckiej. Po unieruchomieniu kilku z nich, zatrzymano natarcie niemieckie. Przy silnym wsparciu artylerii ponowne niemieckie natarcie piechoty od czoła i czołgów od północnego zachodu na I batalion uzyskało powodzenie i wyparło na linię jezior. Zarządzony kontratak całego 66 pp ok. godz.18.00, doprowadził do częściowego odzyskania utraconego terenu, lecz nie zdołano odzyskać poprzednich pozycji I/66pp. W nocy nastąpiło przegrupowanie pułku, na odcinek Dąbrówka Królewska, dwór Annowo, wzg.107, którego bronił 66 pp płk. Stefana Michalskiego w składzie; pododdziały pułkowe i ponadto bataliony II/66 pp, I/65 pułku piechoty i III/64 pułku piechoty, wspierane przez dywizjon II/16 pułku artylerii lekkiej. Na odcinku "Gruta" płk. Zygmunta Bohusza-Szyszki 64 pp (bez batalionu) oraz III/66 pp w drugim rzucie I/66 pp. Rano bataliony i pułki 16 DP ze wsparciem 14 pułku piechoty 4 Dywizji Piechoty, miały wykonać natarcie celem, odzyskania utraconych dnia poprzedniego pozycji. O godz.8.00 z bardzo silnym wsparciem artyleryjskim i z czołgami niemieckie pułki piechoty 45 i 356 ze składu 21 i 228 DP wykonały wyprzedzające uderzenie na 16 DP. W ciężkich walkach spychając 66 pp i 64 pp ze stanowisk obronnych do godz.14.00 na linię toru kolejowego Grudziądz-Brodnica. Następnie pomimo wprowadzenia do walki 14 pp w walkach wieczornych i nocnych oddziały niemieckie dotarły do rubieży Okonin-Mełno. Wszystkie bataliony 66 pp pomimo spychania z bronionych pozycji, dokonywały kontrataków i odrzucały piechotę niemiecką, lecz przy znacznej przewadze artylerii niemieckiej, poniósł ciężkie straty osobowe i w broni i sprzęcie, w tym utraciły 3 armaty ppanc. Straty osobowe uzupełniono w nocy 2/3 września z batalionu marszowego 66 pp. Ciężko ranny między innymi został, por. Eugeniusz Rykowski oraz wielu poległo i zostało rannych. 3 września o świcie 66 pp na rozkaz przełożonych wycofał się wraz z macierzystą dywizją do rejonu Radzynia Chełmińskiego jako odwód GO "Wschód". Pododdziały pułku były atakowane przez lotnictwo niemieckie. Po odpoczynku i uporządkowaniu, o zmierzchu pułk podjął marsz odwrotowy w kierunku miejscowości Wąbrzeźno i Jaworze. W trakcie wycofywania poległ pod Jarantowicami kpt. Aleksander Baziuk. Rano 4 września pułk wraz z dywizją zajął obronę przejściową w rejonie Wąbrzeźna, wypoczywał uzupełniał broń i amunicję, porządkował pododdziały do 5 września. 
Odwrót 
Wieczorem 5 września podjął marsz odwrotowy nad Drwęcę w kierunku Golub-Dobrzyń przez Łążyn do lasów nad Wisłą w rejonie leśniczówki Silno. Po postoju w tym rejonie, 6 września podążył prawym brzegiem Wisły przez Bobrowniki na Włocławek, w trakcie marszu w rejonie Bobrowniki był ostrzelany przez niemieckich dywersantów. 7 września pułk odpoczywał w lasach w pobliżu Bobrowników, a 8 września przekroczył Wisłę po moście we Włocławku. Do końca tego dnia odpoczywał w lasach na południowy wschód od Włocławka. Wieczorem 8 września pułk podjął marsz w kierunku Gostynina, w trakcie postoju i marszu do "Kaszubów" z 66 pułku dołączyło ok. 100 żołnierzy z rozbitych oddziałów i zagubionych. 9 września pułk przebywał na postoju ubezpieczonym w cukrowni w Gostyninie. W nocy 9/10 września maszerował wraz z dywizjonem II/16 pal, szosą kutnowską z Gostynina, w rejon na północ od leśniczówki Listca. Zatrzymał się na postój ubezpieczony na północ od wsi Oporów. 
Udział w bitwie nad Bzurą 
10 września wieczorem 66 pp w ugrupowaniu bojowym z dywizjonem I/16 pal, jako czołowy oddział 16 DP maszerował, przez Żychlin szosą Kutno-Łowicz, na Zduny Kościelne, Strugienice. Jako straż przednia poruszał się I batalion. Marsz pułku był obserwowany przez niemieckie lotnictwo, atakowano z powietrza głównie tabory i uchodźców cywilnych którzy byli łatwym celem. 11 września do natarcia w kierunku Łowicza wyruszyły 64 i 65 pułki piechoty. 66 pp z II/16 pal był w odwodzie dywizji początkowo w rejonie Zduny, Strużenice, a później w rejonie Szymanowice, Małaszyce. O zmroku 12 września został wysłany I batalion pod dowództwem kpt. Stefana Leontowicza (objął dowództwo po rannym pod Jackowicami kpt. Zygmuncie Kowalskim), do natarcia na Łowicz od strony zachodniej. W ślad za zgrupowaniem uderzeniowym 16 DP (64 i 65 pp) po zdobyciu Łowicza i wykonaniu krótkiego pościgu za wrogiem, na południowy brzeg Bzury przeszedł odwodowy 66 pp. Zgodnie z rozkazem dowódcy Armii „Pomorze” gen dyw. Władysława Bortnowskiego, nocą 12/13 września cała 16 DP przeszła na północny brzeg Bzury. 66 pp zajął obronę na odcinku od Łowicza do Zabostowa. Ok godz. 10.00 14 września pułk odparł kilka niemieckich prób forsowania Bzury. Następnie ok. godz.12.00 sam przystąpił do natarcia poprzez rzekę mając w I rzucie I i II bataliony nacierał w kierunku na Janowice. W II rzucie był III batalion, natarcie 66 pp wspierał dywizjon I/16 pal. Dzięki wsparciu artylerii wyparto niemiecki 54 pułk piechoty z rejonu Janowice, Mysłaków. Wzięto do niewoli wielu pozostawionych rannych żołnierzy niemieckich i nieco ciężkiej broni piechoty. W godzinach popołudniowych natarcie pułku zostało zatrzymane przez kontratak niemieckiego 51 pp ze składu niemieckiej 18 DP. Niemiecki kontratak ze wsparciem kilku dywizjonów artylerii zmusił batalion I/66 pp do cofnięcia się z Mysłakowa i Janowic. Wprowadzony do walki III/66 pp, na odcinku natarcia I/66 pp chwilowo zatrzymał niemieckie natarcie. W wyniku włączenia się do walki ponownie niemieckiego 54 pp, bataliony I/66 pp i III/66 pp zostały wyparte za Bzurę. Batalion II/66 pp utrzymał swój teren, zajmując do wieczora przyczółek od wsi Janowice, do lasu Janowice i brzegu Bzury. W walkach na południowym brzegu Bzury 66 pp poniósł ciężkie straty osobowe. Poległo wielu żołnierzy pułku między innymi por. Jan Szymulski, mjr Stanisław Deduchowski, kpt. Jan Markowski, por. Eugeniusz Rykowski, ppor. Paweł Pintcher. Z całego pułku pozostało ok. 1000 żołnierzy. 
15 września w nocy dywizja zajęła obronę na północnym brzegu Bzury. Ok. godz. 10.00 piechota niemiecka przy silnym wsparciu artylerii uderzyła na obronę 66 pp i całej 16 DP. Wróg do osłony swojego natarcia użył ludności cywilnej z Łowicza i okolic. W trakcie niemieckiego natarcia, pędzona przed piechotą niemiecką ludność cywilna, poniosła ciężkie straty od ognia artylerii i broni maszynowej polskiej obrony. Część cywilów utonęła w Bzurze, pozostałych żołnierze niemieccy wykłuli bagnetami. Ataki niemieckie ponawiano do końca dnia, ze wsparciem dodatkowo lotnictwa niemieckiego. Stanowiska obronne utrzymano. 16 września 66 pp wraz z pozostałą częścią macierzystej dywizji bronił odcinka na kierunku Łowicza wraz z 64 pp, przed atakami niemieckiej 18 DP. Por. Leon Flieger na czele grupki ok. 20 żołnierzy dokonał wypadu na grupę niemieckich czołgów, niszcząc 3 z nich. Po zmroku 16 DP na rozkaz dowódcy armii wycofała się. 66 pp dotarł do miejscowości Czerniew, rano 17 września. Zajął I i II batalionem skraj lasu Czerniew, a III batalion pozostał w odwodzie w dworze Czerniew, pododdziały pułkowe i dowództwo w Kiernozi. Pułk był wspierany przez dywizjon I/16 pal. O godz. 10.00 na stanowiska pułku wyszło natarcie niemieckiej piechoty wspartej czołgami. Walka trwała do zmierzchu. Jako pierwszy szykujący się do odmarszu II/66 pp został zaatakowany przez pododdział czołgów z 2 pułku czołgów 1 Dywizji Pancernej, na zachód od Kiernozi przy drodze z Żychlina. II batalion został rozbity ponosząc bardzo ciężkie straty w poległych i rannych, wśród nich kpt. Jan Pawłowski, w walce zniszczono co najmniej 2 czołgi, kilka uszkodzono. Pozostałe siły pułku walczyły na przemian z czołgami niemieckimi z 1 D Panc. i piechotą z 18 DP, były atakowane przez lotnictwo. 66 pp walczył na swoich stanowiskach do zmroku. 
Następnie wycofywał się w kierunku Iłowa. Po zmroku podjął marsz, lecz wobec zatorów na wszystkich drogach zebranych taborów całej armii, odłączył się od macierzystej dywizji. Po przejściu Iłowa zgodnie z rozkazem płk. Zygmunta Bohusza-Szyszki, poprzez wieś Uderz dotarł do wsi Rokicina. Pozostałości 66 pp składające się z resztek I i III batalionów i części pododdziałów pułkowych, wieczorem podjęły próbę sforsowania Bzury w rejonie Kamiona. Natarcie resztek 66 pp liczących kilkuset żołnierzy oraz doraźnie zebranych i podporządkowanych dowództwu pułku grup z innych jednostek, dotarło do północnego brzegu Bzury. Sforsowano rzekę i pomimo ostrzału przez niemiecką artylerię, wyparto w walce niemiecką obsadę brzegu południowego. Część zgrupowania zdołała przebić się do skraju Puszczy Kampinoskiej. W trakcie boju żołnierze 66 pp ponieśli dalsze wysokie straty w poległych i rannych, wśród poległych znaleźli się: śmiertelnie ciężko ranny płk Stefan Michalski, mjr Franciszek Kwaśnik, por. Jan Momola, por. Jan Pleń i wielu innych strzelców, podoficerów i oficerów młodszych. 18 września był ostatnim dniem istnienia 66 Kaszubskiego pp, jako jednostki zorganizowanej. Pojedynczy żołnierze pułku lub małych grupkach, samodzielnie i po dołączeniu do innych jednostek przedzierali się przez Puszczę Kampinoską. Część z nich została w niej ranna, poległa lub dostali się do niewoli. Niewielu dotarło do Warszawy i walczyło w jej obronie do 28 września 1939. 
Walki oddziałów II rzutu mobilizacyjnego 66 pp.
29 sierpnia 1939 wyjechał z Chełmna do Radomia Oddział Zbierania Nadwyżek 66 pp i wszedł tam w skład Ośrodka Zapasowego 16 DP. Nadwyżkami dowodził mjr Tadeusza Gontarski, w ich skład weszli żołnierze pozostali po mobilizacji alarmowej pododdziałów piechoty zmobilizowanych w Chełmnie, nadwyżki sprzętu, wyposażenia i broni. W dniu 30 sierpnia nadwyżki 66 pp znalazły się w Radomiu. Z uwagi na przełamanie obrony na styku Armii „Kraków“ i Armii „Łódź“, przez jednostki pancerno-motorowe ze składu niemieckiej 10 Armii, zaistniała nagła potrzeba przyspieszenia przygotowań do obrony Kielc i Radomia. W okresie od 1 do 3 września na rozkaz tworzącego Podgrupę „Radom“ ppłk. dypl. Bronisława Kowalczewskiego, ppłk Tadeusz Knopp zastępca dowódcy ośrodka, sformował improwizowany pułk piechoty pod swoim dowództwem. III batalion bojowy tego pułku zorganizowano z żołnierzy 66 pp, pod dowództwem mjr Tadeusza Gontarskiego. Batalion jak i cały pułk nie posiadał częściowo broni strzeleckiej, wyposażenia, hełmów. Natomiast umundurowanie było niekompletne lub starych wzorów, które przywieziono ze sobą lub pozyskano z magazynów 72 pułku piechoty w Radomiu. Brakowało kuchni polowych, taborów, środków łączności, żołnierze posiadali bieliznę starą, buty stare. 3 września pułk wymaszerował z Radomia do wsi pod Radomiem w kierunku lotniska. 
Pozostała część żołnierzy OZ 16 DP dla której nie wystarczyło broni i mundurów w liczbie ok. 1 000 pod dowództwem kpt. Zygmunta Sterza i por. Bolesława Firyna, nocą 6/7 września pomaszerowała pieszo do Kowla. 18 września pozostałość dotarła do Kowla, tam rozformowano OZ 16 DP, większość żołnierzy udała się w kierunku Bugu i po drodze dołączyła do SGO "Polesie". 
Staraniem ppłk. Bronisława Kowalczewskiego, wieczorem 3 września pułk otrzymał kbk wz. 29, była to broń nowa fabrycznie, przewieziona autobusami i ciężarówkami z Fabryki Karabinów i Zakładów Amunicyjnych. Przywiezione w skrzyniach kbk z produkcji bieżącej z bagnetami i amunicją, były zakonserwowane. Nie było do nich pasów nośnych, jak również żabek do bagnetów. Ponadto uzyskano dużą ilość granatów ręcznych również wprost z fabryki. Batalion 66 pp wraz z pułkiem został załadowany w 4 września o godz. 5-6.00 do wagonów kolejowych i przetransportowany do rejonu na północ od Skarżyska Kamiennego, gdzie przybył ok. godz.12.00. Po wyładowaniu schronił się do lasu z uwagi na bombardowanie Skarżyska. Następnie wyruszył marszem pieszym do lasu koło dworu Łączna, w pobliżu skrzyżowania szosy Kielce-Skarżysko Kamienna i drogi do Mniowa. Wcześniej ppłk Tadeusz Knopp z własnej inicjatywy nawiązał kontakt z Główną Składnicą Uzbrojenia nr 2 w Stawach k/Dęblina i uzyskał dla pułku 24 ckm i 6 armat ppanc. oraz spory zapas amunicji. Broń i amunicja została dowieziona autobusami i ciężarówkami na pozycje obronne pułku. Pułk był chwilowo w odwodzie Grupy płk. dypl. Kazimierza Glabisza. 
Walki o Radom i Kielce 
5 września rano po marszu pułk zajął stanowiska obronne; na lewo od szosy Radom-Kielce batalion I (64 pp), na prawo od niej batalion II (65 pp), w odwodzie batalion III (66 pp). 6 września ok. godz. 10.30 pododdziały I rzutowych batalionów weszły w styczność bojową oddziałami niemieckimi. Po częściowym przełamaniu obrony 93 pułku piechoty bataliony II i później I wykonały kontratak na oddziały niemieckiej 2 Dywizji Lekkiej. Oba bataliony poniosły ciężkie straty. Walki obronne na pozycji odwodowej pułku w rejonie Kajetanowa prowadził III batalion pułku, również poniósł wysokie straty. W pobliżu miejscowości Gózd batalion kontratakował na oddziały niemieckiej 2 D Lek. zadając jej straty. W wyniku walk zdobyto wiele broni strzeleckiej, uszkodzono również 4 czołgi i 1 samochód pancerny. Żołnierze batalionu podczas walk zmagali się także z pożarem lasu, gdzie walczyli. W czasie walki zdezerterowali z batalionu wszyscy żołnierze narodowości niemieckiej. Batalion 66 pp prowadził działania opóźniające na szosie Kielce-Suchedniów. Doszło do odłączenia się kilkudziesięciu żołnierzy, którzy oddalili się w celu poszukiwania pożywienia. Rano 7 września zajął stanowiska obronne w rejonie Osełkowa po zachodniej stronie szosy. W godz.13-15. 00 batalion odparł natarcie piechoty niemieckiej wspartej kilkoma czołgami i silnym ogniem artylerii. Po godz. 17.00 batalion wycofał się za rzekę Kamienną w kierunku Kleszczyna i Parszowa. W rejon Parszowa batalion dotarł około północy z 7/8 września. Tam zarządzono odpoczynek, nakarmiono żołnierzy i przeprowadzono reorganizację pułku ppłk. Tadeusza Knoppa. Z uwagi na niski stan osobowy pułku ok. 600 żołnierzy, sformowano z niego batalion zbiorczy. 8 września w godzinach popołudniowych batalion zbiorczy ppłk. Knoppa przemieścił się do rejonu leśniczówki Jasieniec. W tym rejonie podczas odpoczynku doszło do potyczki z niemieckim patrolem pancernym. Tego dnia batalion pomorski OZ 16 DP, wraz z pozostałymi dwoma z Podgrupy Radom dołączyły do 12 Dywizji Piechoty gen. bryg. Gustawa Paszkiewicza. Batalion zbiorczy OZ 16 DP znalazł się w kolumnie marszowej z taborami 12 DP. W trakcie dalszego marszu w nocy 8/9 września pod wsią Stare Maziarze, natknięto się na niemieckie stanowiska obronne. Doszło do walki ogniowej batalionu z niemiecką obsadą wsi, o świcie 9 września wyczerpała się amunicja strzelecka i do armat ppanc. Gdy na przedpolu batalionu pojawiły się niemieckie pojazdy pancerne, prawdopodobnie na rozkaz ppłk. Tadeusza Knoppa doszło do rozproszenia resztek batalionu na grupki, które miały kierować się w kierunku Ostrowca Świętokrzyskiego lub za Wisłę. Był to kres istnienia resztek batalionu. 
Symbole pułku.
22 września 1929 roku, w Grudziądzu, generał dywizji Mieczysław Norwid-Neugebauer wręczył pułkowi chorągiew ufundowaną przez szefa - Pierwszego Marszałka Polski Józefa Piłsudskiego. Chorągiew wykonana została zgodnie z wzorem określonym w Ustawie z dnia 1 sierpnia 1919 roku o godle i barwach Rzeczypospolitej Polskiej, a 8 października 1929 roku Prezydent RP Ignacy Mościcki zatwierdził wzór lewej strony płachty chorągwi 66 pp. Od 28 stycznia 1938 roku chorągiew pułkowa zaczęła być oficjalnie nazywana sztandarem. Obecnie sztandar znajduje się w Muzeum Wojska Polskiego w Warszawie.
15 września 1925 roku Minister Spraw Wojskowych generał dywizji Władysław Sikorski zatwierdził odznakę pamiątkową 66 Pułku Piechoty. Odznaka ma kształt ośmiokątnej tarczy z czarnym gryfem kaszubskim na żółtym tle. W otoku granatowym napis „NIGDE DO ZGUBE NIE PRZYŃDĄ KASZUBE” połączone z czterema powtórzonymi numerami pułkowymi „66” układającymi się w ramiona krzyża, między które wplecione są inicjały Józefa Piłsudskiego „JP”. Oficerska - dwuczęściowa, wykonana w srebrze, emaliowana. Na rewersie próba srebra i imiennik grawera WG.
Żołnierze pułku.
Żołnierze 66 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199912" url="https://pl.wikipedia.org/wiki?curid=1199912" title="67 Pułk Piechoty (II RP)">
67 Pułk Piechoty (II RP)

67 Pułk Piechoty (67 pp) – oddział piechoty Armii Wielkopolskiej i Wojska Polskiego w II Rzeczypospolitej.
Pułk sformowany został wiosną 1919 jako 9 pułk strzelców wielkopolskich. W lutym 1920 przemianowany został na 67 pułk piechoty. W wojnie polsko-bolszewickiej walczył na froncie litewsko-białoruskim, w Bitwie Warszawskiej i ofensywie jesiennej.
W okresie międzywojennym stacjonował w Brodnicy i wchodził w skład 4 Dywizji Piechoty.
W czasie kampanii wrześniowej walczył w składzie macierzystej dywizji w ramach Armii „Pomorze”.
Formowanie pułku i zmiany organizacyjne.
W końcu grudnia 1918 w Wielkopolsce zaczęły powstawać samorzutnie polskie oddziały powstańcze.
Zorganizowana została między innymi kompanie: czarnkowska, wągrowiecka, trzemeszeńska, obornicka, gnieźnieńska, rogozińska, gołaniecka, szubińska, kcyńska, labiszyńska, żnińska, wrzesińska i inne.
Oddziały powstańcze, z których utworzono później 9 pułk strzelców wielkopolskich walczyły na froncie północnym pod Kcynia, Chodzieżą, Łabiszynem, Szubinem, Żninem i Czarnkowem. 
27 kwietnia 1919 z samodzielnych dotąd kompanii powstańczych sformowano 9 pułk strzelców wielkopolskich. Początkowo wchodził w skład 2., a później 3 Dywizji Strzelców Wielkopolskich. 
W styczniu 1920 pułk wkroczył do Rawicza i Leszna, obejmując tereny będące dotychczas w posiadaniu Niemców. Po połączeniu Armii Wielkopolskiej z Wojskiem Polskim, 9 pułk strzelców wielkopolskich 9 lutego 1920 przemianowany został na 67 pułk piechoty.
Struktura organizacyjna 9 pp wlkp..
Organizacja w kwietniu 1919:
Dowódca pułku – kpt. Juliusz Skorupka-Padlewski
W grudniu 1919 batalion zapasowy pułku stacjonował w Jarocinie.
Pułk w walce o granice.
Pułk na froncie litewsko-białoruskim.
2 lutego 1920 67 pułk piechoty skierowany został na front wojny polsko-bolszewickiej do rejonu Kurzeniec–Wilejka. Tam wszedł do odwodu 1 Armii gen. Stefana Majewskiego. 16 maja pułk przetransportowano na linię Głębokie–Lipsk–Litowce. 20 maja I batalion walczył w okrążeniu pod Lipskiem, II batalion walczył pod Litowcami i Dziadkami, a III pod Czeczukami. Podczas ofensywy Armii Czerwonej wszystkie bataliony połączyły się, a cały pułk ześrodkował się w Wilejce.
W pierwszych dniach czerwca Polacy rozpoczęli kontrofensywę. Pułk nacierał wzdłuż toru kolejowego Krszicze–Budsław. Zdobył Wytreski, Denisowo, Zadubiony, Repichy, Zaborce, Parafinowo i Dokszyce. Po zakończeniu walk, pułk przeszedł do odwodu.
4 lipca 1920 rozpoczęła się ofensywa sowiecka wojsk Michaila Tuchaczewskiego. W tym czasie pułk walczył pod Głębokiem, Pliszą, Kowalami, Starymi Gabami, Bonaczami, Wilejka, Smorgoniami, a następnie pod Krewem, Gieranonami, Gródkiem, Folwarkami Wielkimi, Zabłudowem, Mierzwinem, Kossowem, Pokrzywnicą i Domasławem. Potem kontynuował marsz odwrotowy przez Wyszków i Pułtusk, docierając do Psar. 
13 sierpnia pułk stanął w Modlinie jako odwód nowo utworzonej 5 Armii gen. Władysława Sikorskiego.
Pułk w Bitwie Warszawskiej i w ofensywie jesiennej.
6 sierpnia Naczelny Wódz, marszałek Józef Piłsudski podjął decyzję o przeprowadzeniu zwrotu zaczepnego znad Wieprza i stoczenia walnej bitwy na przedpolach Warszawy. W tym celu rozpoczęto koncentrację jednostek, które miały wejść w skład grupy uderzeniowej, a także przegrupowywano oddziały mające bronić samej Warszawy i osłaniać tę obronę od północy. 
15 sierpnia pułk przeszedł do natarcia. Zdobył Nasielsk, Budy, Łaś, Chrzanowo, a następnie prowadził działania pościgowe w kierunku Przasnysz, Chorzele, Łomża, Osowiec i Grajewo. 
Po zakończeniu działań wojennych stacjonował w Sejnach. Tam pełnił służbę patrolową na polsko-litewskiej linii demarkacyjnej. 
6 października roku pułk przeszedł do odwodu, do Suwałk. 23 listopada przeniósł się do rejonu Grajewa.
Bilans walk.
W okresie walk o granicę Orderem Virtuti Militari udekorowano 6 oficerów i 8 podoficerów, a Krzyżem Walecznych 19 oficerów oraz 56 podoficerów i szeregowych. Wśród odznaczonych Krzyżem Walecznych był kpt. piech. Henryk Kajetaniak. Pułk zdobył 9 dział polowych, 82 karabiny maszynowe, 36 wozów taborowych oraz 80 koni. Do niewoli wzięto około 800 jeńców. Straty pułku obejmowały 163 poległych, w tym 6 oficerów.
Pułk w okresie pokoju.
Od 18 grudnia pułk transportami kolejowymi wyjechał z obszaru wojennego do obszaru krajowego. Tymczasowo stacjonował w Jarocinie i Lesznie, następnie przeniósł się do Rawicza, a później do Kępna. Batalion zapasowy pozostał w Jarocinie. Pułk przeszedł z organizacji wojennej na organizację pokojową. 19 października 1921 roku pułk wyszedł ze składu 17 Dywizji Piechoty i został włączony w skład 4 Dywizji Piechoty.
Pułk stacjonował w garnizonie Brodnica na terenie Okręgu Korpusu Nr VIII (w Toruniu stacjonował II batalion piechoty i batalion zapasowy).
W czasie trwania przewrotu majowego żołnierze 67 pp pozostali wierni prezydentowi Wojciechowskiemu i stanęli po stronie sił rządowych. Z powodu strajków polskich kolejarzy, którzy opowiedzieli się po stronie Józefa Piłsudskiego brodnicki pułk nie dotarł na miejsce walk do Warszawy.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 2 maja, jako datę święta pułkowego. 13 listopada 1930 roku Minister Spraw Wojskowych marszałek Polski Józef Piłsudski „przesunął datę święta pułkowego 67 pułku piechoty z dnia 2 na 20 maja”.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 67 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
67 pp w kampanii wrześniowej.
Mobilizacja.
Od 10 lipca 1939 roku I batalion pułku wykonywał prace fortyfikacyjne w rejonie jezior brodnickich, kierował nimi zastępca dowódcy pułku ppłk Bohdan Sołtys. Budowano schrony drewniano-ziemne i nieliczne żelbetowe oraz stanowiska strzeleckie i rowy zasieki z drutu kolczastego. 67 pułk piechoty rozpoczął mobilizację niejawną alarmową 24 sierpnia 1939 r. oprócz organicznych pododdziałów mobilizował kompanię km plot. typu "B" nr 84 i dwie kolumny taborowe dla macierzystej dywizji nr 802 i 803. Część Oddziału zbierania nadwyżek 67 pp pozostawiono w Brodnicy z których utworzono poza etatem improwizowany IV batalion pułku, który po utworzeniu odjechał do składu 208 pp rez. w Jabłonowie. 
Działania bojowe.
W czasie wojny obronnej 1939 był w składzie macierzystej dywizji walczącej w Armii „Pomorze”. Przed wybuchem wojny 67 pułk piechoty wraz z całą 4 Dywizją Piechoty płk. dypl. Tadeusza Lubicz-Niezabitowskiego wszedł w skład Grupy Operacyjnej „Wschód” gen. Mikołaja Bołtucia. Zadaniem grupy była obrona granicy z Prusami Wschodnimi wzdłuż rzeki Osy aż do Wisły i utrzymanie linii Osa–jez. Mieliwo–jez. Sosno–jez. Zbiczno–jez. Bachotek. 67 pułk piechoty bez II batalionu przemaszerowały na zachód od Brodnicy, I batalionem zamknął przesmyki pomiędzy jeziorami Mielewo-Ciche-Zbiczno, III batalionem przesmyki między jeziorami Zbiczno-Strażym-Bachotek. Kompania zwiadu patrolowała przedpole. II batalion pułku stanowił wraz z częścią 4 DP odwód GO "Wschód". 
Udział w bitwie nad Osą 
Do walki o przedni skraj obrony wyznaczone zostały między innymi I i III batalion 67 pułku piechoty oraz IV batalion w szykach 208 pp rez. Pozostałe pododdziały pułku stanowiły odwód Grupy. Na przedpolu pozycji bronionym przez 67 pp jedynie kompania zwiadu prowadziła potyczki z patrolami nieprzyjaciela, które przekroczyły granicę. Z uwagi na trudną sytuację na odcinku sąsiedniej 16 DP, do wykonania kontrataku rozpoczęto koncentrację zgrupowania 4 DP. Nocą 1/2 września i do godzin południowych dnia następnego I batalion 67 pp dotarł marszem pieszym do Książki-Łopatki, II batalion zajął stanowiska w lasach na północ od Zakrzewa. Natomiast III batalion przemaszerował do rejonu na północ od Wąbrzeźna do odwodu dowódcy GO "Wschód". 
3 września oddziały niemieckie prowadziły natarcie zdobywając Mełno i okoliczne przedmioty terenowe. Batalion II/67 pp ze wsparciem 81 kompanii czołgów rozpoznawczych TK wykonał kontratak na dwór i cukrownię Mełno, początkowo odnosząc sukces. Jednak ze względu na silny ogień niemieckiej broni maszynowej dalszy kontratak załamał się, wycofanie się sąsiednich batalionów z 14 pułku piechoty i 63 pułku piechoty, zmusiło II baon do odwrotu. Ponownie poprowadzony kontratak II batalionu i batalionu I/14 pułku piechoty doprowadził do zdobycia dworu i cukrowni Mełno, dalszy szturm na bagnety doprowadził do odzyskania terenu obok jeziora Mełno, batalion jednak poniósł znaczne straty osobowe. Po walkach batalion został wycofany do lasu Wronie. W zajętych rejonach pododdziały 67 pułku piechoty pozostały do wieczora 4 września. 
Odwrót 
Wieczorem 67 pułk rozpoczął marsz odwrotowy, I batalion wraz z kompanią zwiadu dotarł 5 września do Rypina, pozostała część pułku osiągnęła rejon Pruskiej Łąki. Następnej nocy 5/6 września siły główne 67 pp przeprawiły się przez most w Toruniu na lewy brzeg Wisły i przeszły na odpoczynek do lasów, na południowo-wschodnim skraju poligonu toruńskiego. Następnej nocy 6/7 września przemieścił się do rejonu Włocławka. I batalion z komp. zwiadu 6 września podjęły marsz przez miejscowość Jastrzębie docierając 7 września w rejon Szpetela Górnego. Następnej nocy nastąpiło połączenie obu członów pułku, zwiadowcy i I batalion przeprawiły się przez most we Włocławku i razem dotarły w rejon majątku Smolsk pod Kruszynem, w marszu tym towarzyszyły 67 pułkowi dwa dywizjony artylerii; 4 dywizjon artylerii ciężkiej i III/4 pułku artylerii lekkiej. W tym składzie 67 pp podjął marsz w kierunku rzeki Bzura, osiągając 9 września rejon Dziankowa na wschód od Lubienia Kujawskiego, 10 września rejon miejscowości Mnich niedaleko Żychlina. Na postoju rozwiązano IV batalion wcielając większość żołnierzy do II batalionu, a pozostałych do innych pododdziałów pułku. Operacyjnie dowódcy 67 pp podporządkowano bataliony ON "Jabłonowo i "Brodnica". 
W bitwie nad Bzurą 
Wieczorem 10 września brodnicki pułk maszerował w kierunku Bzury, o świcie 11 września osiągnął miejscowość Przezwisk. W prowadzonym natarciu zdobył bronioną wieś Bielawy, a I batalion wyparł nieprzyjaciela z dworu Walewice. Po wycofaniu się wroga z Walewic 67 pułk zajął pozycje I batalionem w Chruślinie Kościelnym, a pozostałymi siłami w lesie w rejonie Rulic. W dniu 12 września pułk odpoczywał i przygotowywał się do natarcia w kierunku Głowna. W związku ze zmianą sytuacji operacyjnej i rozkazów nocą 12/13 września 67 pp wycofał się za rzekę Bzurę w rejonie dworu Sobota i rano 13 września zajął pozycje w lasach w pobliżu miejscowości Ostoja. Pułk jako jednostka czołowa macierzystej 4 DP nocą 13/14 września przekroczył ponownie Bzurę w Strugienicach i dotarł w rejon Bochenia. 
14 września o godzinie 8.00 67 pp wraz z batalionem I/14 pp ze wsparciem II i III dywizjonu 4 pal rozpoczął natarcie w kierunku szosy Łowicz-Domaniewice. Do południa zdobył miejscowości Lisiewice I batalionem, Dąbkowice Górne III batalionem i Dąbkowice Dolne II batalionem. Nieprzyjaciel wykonał kontratak na II i III batalion odzyskując Dąbkowice. Ponowne natarcie obu batalionów wspartych odwodowymi batalionami I/14 pp i batalionu ON "Jabłonowo" pozwoliły odbić Dąbkowice 67 pułkowi i zająć dominujące wzgórza za tymi miejscowościami. Bój 67 pp i wspierających jednostek spowodował znaczne straty osobowe. Z uwagi na nowe rozkazy dowódcy armii nocą 14/15 września ponownie zgrupowanie 67 pułku zostało wycofane na północny brzeg Bzury, zajmując obronę Złakowa Kościelnego, jako odwód dowódcy GO "Wschód". 16 września z uwagi na niekorzystną sytuację macierzystej 4 DP, powrócił w jej szeregi zajmując obronę na linii rzeki Słudwi od Zakowa Kościelnego do Świeryża. 
Z uwagi na załamanie natarcia polskiego na Sochaczew, 67 pułk wraz z 4 DP został skierowany na przeprawy na Bzurze w rejonie Sanniki-Brzezia, które osiągnął 17 września po południu. Następnie maszerując poprzez Iłów dotarł o świcie 18 września do lasów koło miejscowości Budy Stare. Po drodze pułk brodnicki był bombardowany przez lotnictwo niemieckie w wyniku czego poniósł znaczne straty osobowe. W rejonie Starych Bud od strony Białej Góry na 67 pp uderzył nieprzyjaciel, który został odparty, a wykonane przez pułk przeciwuderzenie wyparło przeciwnika z jego pozycji. Z uwagi na przemęczenie żołnierzy nie prowadzono pościgu, a pułk brodnicki zajął obronę na skraju lasu Budy Stare, odpierając przedwieczorny atak wojsk niemieckich. Ze względu, iż 67 pp posiadał najwyższe stany liczebne w dywizji toruńskiej został wyznaczony jako oddział do przełamania pierścienia okrążającego 4 DP. Nocą 18/19 września maszerując na czele 4 DP dotarł do przeprawy przez Bzurę w Witkowicach, ze względu na silną obronę tego miejsca przez nieprzyjaciela, podjęto forsowanie 2 km powyżej Witkowic. Rozpoczęte 19 września o godz. 5.00 natarcie połączone z forsowaniem Bzury początkowo przyniosło brodnickiemu pułkowi sukces, zdobyto Przęsławice, dotarło do Kromnowa i Śladowa, lecz zostało zatrzymane w ogniu niemieckiej obrony. Za pułkiem przeprawiły się pozostałości jednostek 4 DP. Na walczący z niemiecką piechotą 67 pp w godzinach popołudniowych uderzyło silne zgrupowanie niemieckich czołgów, w efekcie czego pułk został rozbity i rozproszony, poległo i zostało rannych wielu żołnierzy pułku, w tym jego dowódca ppłk dypl. Karol Kumuniecki. Resztki pułku w doraźnie zebranych grupach przebijały się przez Puszczę Kampinoską do Warszawy. W trakcie prób przebijania się do stolicy poległ pod Babicami 23 września dowódca II batalionu mjr Marian Tyborowski. 
Walki IV batalionu 67 pp 
Batalion wszedł w skład 208 pułku piechoty. Od 1 września zajmował stanowiska obronne na odcinku od stacji kolejowej Buk Pomorski do skraju jeziora Duże. Do godzin wieczornych 3 września zajmował pozycje obronne tocząc potyczki na przedpolu. Nocą 3/4 września wycofał się do rejonu Brodzawy–Osieczek. Dalszy odwrót przebiegał przez dwór Tomkowo 5 września, Kikół, Lipno, lasy Zmacze na północ od Włocławka. 7/8 września pułk przekroczył Wisłę we Włocławku docierając do rejonu Milęcin-Pikutkowo, a tam, w związku z likwidacją 208 pp rez., przydzielony został do improwizowanego pułku ON ppłk. Bogdana Sołtysa. 9 i 10 września maszerował wraz z pułkiem w kierunku Bzury do miejscowości Mnich, tam batalion został rozwiązany uzupełniając batalion II/67 pp i część innych pododdziałów. 
Jednostki II rzutu mobilizacyjnego 67 pp 
Część nadwyżek mobilizacyjnych po sformowaniu pułku weszły w skład Ośrodka Zapasowego 4 DP w Toruniu, który wraz z nim przetransportowany został koleją w dniach 26-27 sierpnia 1939 roku do Rzeszowa. OZ 4 DP przebywał na terenie miasta do 3 września, a następnie, z uwagi na zagrożenie bombardowaniami lotniczymi, przekwaterowano go poza miasto. Nocą 4/5 września transportem kolejowym dyslokowany został do Przemyśla. Z nadwyżek brodnickiego pułku zorganizowany został batalion piechoty 67 pp dowodzony przez kpt. Karola Sordyla. Wziął on udział w składzie Grupy „Przemyśl” gen. bryg. Jana Chmurowicza w obronie miasta w dniach 14–15 września, a 15 września został włączony do 24 DP. Pozostała część OZ 4 DP po ewakuacji z Przemyśla przez Sambor–Rożniatów dotarła 14 września do rejonu Kałusz–Bukaczowce, skąd po otrzymaniu informacji o agresji ZSRR, przekroczyła granicę polsko-węgierską na Przełęczy Tatarskiej.
Symbole pułku.
Pierwsza chorągiew została ofiarowana 9 pułkowi Strzelców Wielkopolskich przez hrabinę Marię Skórzewską. Towarzyszyła pułkowi w czasie wojny z bolszewikami, a po jej zakończeniu została zdeponowana w Muzeum Wojska w Warszawie.
22 maja 1924 roku Prezydent RP Stanisław Wojciechowski zatwierdził chorągiew 67 pułku piechoty. W niedzielę 22 czerwca 1924 roku na Rynku w Brodnicy Prezydent RP Stanisław Wojciechowski wręczył pułkowi chorągiew ofiarowaną przez obywateli ziemi michałowskiej. Rodzicami chrzestnymi była pani Meysztowiczowa z Piecewa i Mieczysław Jerzykiewicz, burmistrz Brodnicy. Od 28 stycznia 1938 roku chorągiew pułkowa zaczęła być oficjalnie nazywana sztandarem. Odrestaurowany sztandar znajduje się obecnie w Muzeum Wojska Polskiego w Warszawie.
23 kwietnia 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 67 pułku piechoty. Odznaka o wymiarach 41x41 mm ma kształt krzyża maltańskiego, którego ramiona pokryte są granatową emalią z żółtym obrzeżem. W środku tarcza barwy granatowej z numerem „67”. Między ramionami krzyża pęki promieni srebrnych, oksydowanych. Jednoczęściowa – oficerska, wykonana w srebrze, emaliowana, na rewersie próba srebra i imiennik grawera „WG” – Wiktor Gontarczyk z Warszawy.
Żołnierze pułku.
Żołnierze 67 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1199920" url="https://pl.wikipedia.org/wiki?curid=1199920" title="2008 w literaturze">
2008 w literaturze



</doc>
<doc id="1199921" url="https://pl.wikipedia.org/wiki?curid=1199921" title="Soufiane Alloudi">
Soufiane Alloudi

Soufiane Alloudi (ur. 1 lipca 1983 w El Gara) – marokański piłkarz grający na pozycji napastnika.
Kariera klubowa.
Alloudi wychował się w klubie z rodzinnego El Gara o nazwie Renaissance El Gara. W sezonie 2001/2002 występował w CSM Bus Casablanca, a latem 2002 trafił do pierwszoligowej Rai Casablanca. W 2003 roku zdobył z Rają Puchar CAF, a w 2004 roku wywalczył swój pierwszy tytuł mistrza Maroka w karierze. W 2005 roku Soufiane zdobył Puchar Maroka. Natomiast w 2006 roku wygrał Arabską Ligę Mistrzów (1:0 w finale z egipskim ENPPI).
We wrześniu 2007 Alloudi przeszedł do drużyny Al Ain FC ze Zjednoczonych Emiratów Arabskich. Kosztował 450 tysięcy dolarów. Z Al Ain był wypożyczany do Raji i Al-Wasl Dubaj.
W 2011 wrócił do Raji i został z nią mistrzem kraju. W latach 2012-2013 grał w FAR Rabat, a w 2013 trafił do Kawkabu Marrakesz. W 2015 roku był wypożyczony do Renaissance Berkane.
Kariera reprezentacyjna.
W reprezentacji Maroka Alloudi zadebiutował w 2006 roku. W 2008 roku został powołany przez Henriego Michela do kadry na Puchar Narodów Afryki 2008. W pierwszym meczu na tym turnieju w ciągu 28 minut ustrzelił hat-trick'a i mecz zakończył się wygraną Maroka 5-1, a przeciwnikiem była Namibia.

</doc>
<doc id="1199930" url="https://pl.wikipedia.org/wiki?curid=1199930" title="Koszokop">
Koszokop

Koszokop:

</doc>
<doc id="1199931" url="https://pl.wikipedia.org/wiki?curid=1199931" title="Sprzężnice">
Sprzężnice

Sprzężnice ("Zygnematophyceae, Zygnemophyceae, Zygnemaphyceae", a także "Conjugatae, Conjugatophyceae, Gamophyta") – klasa glonów z gromady ramienic ("Charophyta"). Jej pozycja systematyczna przez różnych autorów bywa jednak ujmowana inaczej, w szczególności bywa włączana do zielenic. Spośród innych roślin wyróżniają się procesem płciowym – koniugacją.
Występują w postaci pojedynczych komórek, często z nadającym symetrię przewężeniem, lub wielokomórkowych nici. Jądro komórkowe położone jest zwykle centralnie. Chromatofory o różnych kształtach i różnym położeniu, zawierają chlorofil a i b oraz karotenoidy, skrobia odkładana w pirenoidach. Brak pływek.
Rozmnażanie bezpłciowe przez podział poprzeczny komórki, u gatunków z wcięciem – w jego miejscu. W rozmnażaniu płciowym rolę gamet pełnią całe protoplasty. Nieorzęsione, amebowate komórki wypełzają ze ściany komórkowej i kopulują na zewnętrzu w galaretowatej otoczce, wewnątrz specjalnego kanału kopulacyjnego lub w obrębie ściany komórkowej jednej z komórek. Zlanie to określane jest jako koniugacja. Diploidalna zygota (zygospora) szybko przechodzi mejozę i nowy organizm jest haplontem.
Występują wyłącznie w wodach słodkich (także na wilgotnych powierzchniach lądowych). Znane jest ponad 4000 gatunków.
Systematyka.
Tradycyjnie dzielone są na dwie grupy, najczęściej w randze rzędu:
"Zygnemales" dzieli się na następujące rodziny:
"Desmidiales" bywają uznawane za tożsame z rodziną "Desmidiaceae" (z przedstawicielami takimi jak nowik).
Czasem jednak desmidie są włączane do rzędu "Zygnematales" i dzielone na równorzędne jednostki (najczęściej rodziny): "Desmidiaceae", "Closteriaceae" i "Peniaceae".
Z kolei inne współczesne badania filogenetyczne oparte na danych molekularnych do rzędu "Desmidiales" włączają monofiletyczne rodziny "Closteriaceae" i "Gonatozygaceae" oraz rodziny "Desmidiaceae" i "Peniaceae", których monofiletyzm jest mniej pewny oraz podważają monofiletyzm licznych rodzajów z rzędu "Zygnematales" (z wyj. rodzajów mużocja, sprzężnica i skrętnica).
Obecnie sprzężnice zaliczane są do szeroko rozumianych ramienic, w niektórych systemach jednak zaliczane są do zielenic jako grupa równoważna ramienicom i kilku innym grupom albo wydzielane jako zupełnie odrębna grupa, równoważna ramienicom i pozostałym zielenicom.
W różnych systemach mogą też występować inne rangi jednostek taksonomicznych, np. sprzężnice bywają uznawane za rząd w klasie ramienicowych.

</doc>
<doc id="1199932" url="https://pl.wikipedia.org/wiki?curid=1199932" title="Zrostnice">
Zrostnice



</doc>
<doc id="1199933" url="https://pl.wikipedia.org/wiki?curid=1199933" title="Zygnemophyceae">
Zygnemophyceae



</doc>
<doc id="1199934" url="https://pl.wikipedia.org/wiki?curid=1199934" title="Zygnematophyceae">
Zygnematophyceae



</doc>
<doc id="1199945" url="https://pl.wikipedia.org/wiki?curid=1199945" title="Ruf CTR">
Ruf CTR

RUF CTR Yellowbird – supersamochód produkowany przez niemiecką firmę RUF, skonstruowany z myślą o walce z Ferrari F40 wówczas najszybszym samochodem na świecie 1987, który ten tytuł odebrał konkurencyjnemu Porsche 959. Po raz pierwszy został zaprezentowany w końcu 1987 na Geneva Motor Show w Szwajcarii i wzbudził ogólny zachwyt publiczności. Wersja CTR Cabrio także została zaprezentowana w 1990 posiadała ten sam silnik co wersja Coupe i była wówczas najszybszym autem na rynku bez dachu. Do dzisiaj jest jednym z najszybszych samochodów typu cabrio (337 km/h). CTR zebrał także dobre oceny od dziennikarzy. Jako jeden z pierwszych samochodów na świecie miał tak duże tarcze hamulcowe o średnicy 330 mm, co przełożyło się na krótką drogę hamowania. Ponadto był jednym z lepiej prowadzących się aut, które miały cokolwiek wspólnego z firmą Porsche. Bezpośrednim następcą modelu CTR Yellowbird był Ruf CTR2. Cel jaki zakładano budując go, a więc pokonanie F40, został zrealizowany.

</doc>
<doc id="1199946" url="https://pl.wikipedia.org/wiki?curid=1199946" title="Konrad III Karyncki">
Konrad III Karyncki

Konrad III (zm. 1061 r.) – hrabia Zülpich, książę Karyntii od 1056.
Konrad był synem Hezzela z Zülpich, brata Ezzona. Jego matka była zapewne siostrą cesarza Konrada II.
Mimo zajmowania opozycyjnego stanowiska wobec cesarza w 1056 r. za sprawą cesarzowej Agnieszki otrzymał księstwo Karyntii. Nie zdołał objąć władzy z powodu sprzeciwu rodu Eppsteinów. Prawdopodobnie nigdy nie był w Karyntii.

</doc>
<doc id="1199950" url="https://pl.wikipedia.org/wiki?curid=1199950" title="Ruf Automobile">
Ruf Automobile

RUF Automobile GmbH – firma założona w 1939 roku zajmująca się tuningiem samochodów osobowych firmy Porsche. Jej produkty zaliczają się do najlepszych samochodów nieseryjnych. Ma swoją siedzibę w Pfaffenhausen, niedaleko Bawarii w Niemczech.

</doc>
<doc id="1199951" url="https://pl.wikipedia.org/wiki?curid=1199951" title="Whitney Reed">
Whitney Reed

Whitney Reed (ur. 20 sierpnia 1932 w Oakland, zm. 9 stycznia 2015 w Alamedzie) – amerykański tenisista, lider rankingu krajowego, reprezentant w Pucharze Davisa.
Kariera tenisowa.
Praworęczny Reed miał na koncie kilka znaczących rezultatów, ale zapisał się w historii dyscypliny przede wszystkim nietypowym podejściem do sportowych obowiązków; prowadził rozrywkowy tryb życia, był miłośnikiem piwa i tytoniu, noce, także w trakcie trwania turniejów, spędzał w towarzystwie pięknych kobiet lub na wielogodzinnych partiach pokera. Uważany był za naturalny talent, o szczególnie dużej umiejętności przewidywania zagrań rywala, chociaż np. Ricardo González żartował, że Reed to posiadacz najgorszego na świecie smeczu.
W latach 50. Reed regularnie startował w międzynarodowych mistrzostwach USA (późniejszy turniej US Open). W 1955 osiągnął w tej imprezie 1/8 finału, eliminując m.in. Nicolę Pietrangelego (przegrał z Hamiltonem Richardsonem). Wynik ten powtórzył cztery lata później, eliminując m.in. Manuela Santanę, a odpadając z Rodem Laverem. Najlepszy wynik w mistrzostwach USA, posiadających status turnieju wielkoszlemowego, Reed zanotował w 1961, kiedy to wyeliminował Chucka McKinleya, a uległ w ćwierćfinale Rafaelowi Osunie.
W 1957 po raz pierwszy pojawił się w czołowej dziesiątce rankingu krajowego, na czele którego figurował wówczas dawny mistrz Wimbledonu i USA Vic Seixas. Reeda sklasyfikowano na 8. pozycji; rok później znalazł się poza dziesiątką, by w 1959 powrócić do niej – na miejsce 9. W 1960 awansował ponownie na miejsce 8., a w 1961 już na sam szczyt, wykorzystując odejście kilku znanych rodaków do grona zawodowców (Barry'ego MacKaya i Butcha Buchholza). Na liście rankingowej z 1961 Reed wyprzedził McKinleya, o czym zadecydowała bezpośrednia konfrontacja w mistrzostwach USA; McKinley, który w tymże roku osiągnął finał Wimbledonu, cieszył się jednak większym uznaniem na świecie, i w nieoficjalnym rankingu światowym londyńskiego The Daily Telegraph opracowanym przez Lance'a Tingaya, to on, a nie Whitney Reed, zajął 5. miejsce. Reedowi nigdy nie udało się znaleźć w czołowej dziesiątce klasyfikacji światowych, zdominowanych w czasie jego największych sukcesów przez Roda Lavera, Roya Emersona i Neale'a Frasera, Manuela Santanę czy Nicolę Pietrangelego.
W 1959 Reed, w dość późnym wieku jak na rywalizację akademicką, został mistrzem USA w rozgrywkach "Intercollegiate" (National Collegiate Athletic Association). Bronił barw San Jose State University, w finale pokonując Donalda Della z Uniwersytetu Yale. W tym samym roku triumfował w turnieju w Cincinnati, gdzie również w finale pokonał Della (osiągnął w tejże imprezie finał debla). Impreza w Cincinnati została w XXI wieku wpisana do cyklu ATP World Tour Masters 1000; Reed miał na koncie wygrane także w innym turnieju zaliczonym po latach do tego cyklu, mianowicie w międzynarodowych mistrzostwach Kanady. W Kanadzie triumfował w 1961 oraz w 1963 i były to jego największe sukcesy odniesione poza granicami kraju.
Dwukrotnie wziął udział w turnieju wimbledońskim. W 1961 w 2 rundzie odpadł z Fraserem, chociaż mimo nocnego pokera i w efekcie zaspania, które o mało nie kosztowało go spóźnienia na mecz rozgrywany na korcie centralnym, ulegając dopiero 5:7 w piątym secie. Również rok później Amerykanin nie sprostał liderowi rozstawienia, którym był Rod Laver. Reed uległ w 3 rundzie Wimbledonu 4:6, 1:6, 4:6.
Jeszcze w 1962 Reed zajmował 6. miejsce w rankingu amerykańskim, potem wypadł poza dziesiątkę. W 1961 był w finale halowych mistrzostw USA, w którym uległ 2:6, 9:11, 3:6 Dickowi Savittowi. W 1963 w finale w San Jose przegrał z Rafaelem Osuną. Poza wymienionymi wyżej, zanotował w karierze zwycięstwa m.in. nad Laverem, Emersonem, Fraserem, Gardnarem Mulloyem, Frankiem Sedgmanem, Arthurem Larsenem, Alexem Olmedo. W chwili przejścia tenisa w erę open w 1968 był już w dość zaawansowanym jak na sportowca wieku i praktycznie nie uczestniczył w rozgrywkach, ograniczając się do rywalizacji wśród weteranów. Wystąpił w kilku turniejach, ale bez sukcesów, po raz ostatni w 1975 na Maui, gdzie w deblu w parze z Haroldem Solomonem odpadł w ćwierćfinale, a w singlu w 1 rundzie z Haroonem Rahimem.
Reed znalazł się trzykrotnie w składzie ekipy amerykańskiej w Pucharze Davisa. W 1958 w półfinale strefy amerykańskiej pokonał Kanadyjczyka Roberta Bedarda. W 1961, powołany do składu przez kapitana Davida Freeda po odejściu z grona amatorów Buchholza i MacKaya, zdobył jeden punkt singlowy w zwycięskim półfinale międzystrefowym z Indiami (ale też przegrał jeden pojedynek z Ramanathanem Krishnanem), natomiast w meczu z Włochami, uległ Pietrangelemu, jak i Gardiniemu, a także w deblu w parze z Donaldem Dellem Pietrangelemu i Siroli. W 1962 Reed otrzymał powołanie do reprezentacji, ale nie wystąpił w żadnym meczu.
Po zakończeniu aktywnej kariery Whitney Reed pracował jako trener tenisa, występował też w rozgrywkach seniorów.

</doc>
<doc id="1199967" url="https://pl.wikipedia.org/wiki?curid=1199967" title="Klementyna Umer">
Klementyna Umer

Klementyna Ewa Umer (ur. 30 sierpnia 1979 w Warszawie) – polska aktorka i piosenkarka.
Życiorys.
Urodziła się 30 sierpnia 1979 w Warszawie. Jest córką Adama Umera (ur. 1953), ekonomisty i Teresy Czerniewicz-Umer (ur. 1955), redaktorki książek turystycznych, a także bratanicą Magdy Umer.
Ukończyła Liceum Muzyczne im. Karola Szymanowskiego w Warszawie w klasie skrzypiec oraz Zespół Państwowych Szkół Muzycznych nr 1 w Warszawie w klasie piosenki, a także Wydział Polonistyki Uniwersytetu Warszawskiego. W 2006 zdała eksternistyczny egzamin aktorski ZASP, zyskując tytuł aktorki dramatycznej.
Prowadziła programy w radiu ESKA oraz Gold FM. Gra w warszawskich teatrach – Teatrze Rampa, Teatrze 6. piętro oraz w Kujawsko-Pomorskim Impresaryjnym Teatrze Muzycznym w Toruniu. Współpracuje ze studiami dubbingowymi Master Film, Start International Polska, Studio Sonica, SDI Media Polska, Studio PRL. Jest głosem w produkcjach Radia ESKA, League Of Legends oraz lektorką programów TV.
Jest żoną Jacka Bończyka.

</doc>
<doc id="1199970" url="https://pl.wikipedia.org/wiki?curid=1199970" title="Ziemia Wieluńska">
Ziemia Wieluńska



</doc>
<doc id="1199973" url="https://pl.wikipedia.org/wiki?curid=1199973" title="Barbara Mniszech">
Barbara Mniszech

Barbara z Kamienieckich Mniszchowa (zm. ok. 1569) – starościna sokalska i łukowska. 
Życiorys.
Córka Marcina Kamienieckiego, herbu Pilawa – kasztelana lwowskiego, hetmana wojsk królewskich, podolskich, na Rusi, i Jadwigi Sieneńskiej (Kamienieckiej) z Oleska, herbu Dębno, która sprzedała swoją część Oleska Stanisławowi Żółkiewskiemu i zamieszkała z mężem Marcinem Kamienieckim na Zamku Kamienieckim w Odrzykoniu. W tym zamku urodziła się Barbara Mniszech.
Żona Mikołaja Mniszcha z Wielkich Kończyc na Ossowicy Mnischa, podkomorzego wielkiego, 
Matka Jerzego Mniszcha, wojewody sandomierskiego, i babka Maryny Mniszchównej, carycy, żony Dymitra Samozwańca.
Barbara Mniszech zmarła ok. 1569 r.
Jej renesansowy marmurowy nagrobek, wykonany (dzięki fundacji jej syna Jerzego Mniszcha), przez Jakuba Trwałego - lwowianina, przedstawiający Barbarę Mniszech w szlacheckim stroju, znajduje się w bocznej ścianie kościoła oo. Franciszkanów w Krośnie

</doc>
<doc id="1199976" url="https://pl.wikipedia.org/wiki?curid=1199976" title="Dorota Deląg">
Dorota Deląg

Dorota Deląg (ur. 7 sierpnia 1972 w Krakowie) – polska aktorka i prezenterka telewizyjna.
Życiorys.
W młodości trenowała modern jazz u Jacka Tomasika, a w późniejszych latach dorabiała, ucząc podstaw tańca. W 1999 ukończyła studia na Wydziale Aktorskim we Wrocławiu Akademii Sztuk Teatralnych im. Stanisława Wyspiańskiego w Krakowie. Jeszcze w czasie studiów zadebiutowała na ekranie, występując w serialach "Życie jak poker" i "Sukces". Wraz z Jarosławem Kulczyckim prowadziła teleturniej "Znaki zodiaku" na antenie TVP2.
Ogólnopolską rozpoznawalność przyniosły jej role w serialach TVN "Camera Café" (2004) i "39 i pół" (2008–2009). W 2009 wystąpiła w teledysku do piosenki „Radio Song” (2009) zespołu Afromental oraz uczestniczyła w dziewiątej edycji programu rozrywkowego TVN "Taniec z gwiazdami". Prowadziła talk-show TVN "Między kuchnią a salonem" oraz autorski program "Spotkania Doroty" dla TVN Warszawa.
Jest młodszą siostrą aktora Pawła Deląga. W 2013 urodziła córkę Sarah.
Spektakle teatralne.
PWST we Wrocławiu
Kino-Teatr „Bajka” w Warszawie

</doc>
<doc id="1199988" url="https://pl.wikipedia.org/wiki?curid=1199988" title="Prabhas">
Prabhas

Venkata Satyanrayana Prabhas Raju Uppalapati (Imię w telugu: ప్రభాస్, urodzony 23 października 1976 według innych źródeł w 1981), bardziej znany jako Prabhas jest tollywoodzkim aktorem i bratankiem tollywoodzkiego gwiazdora i polityka Krishnam Raju Uppalapati.
Kariera.
Pierwsze filmy Prabhasa "Eeswar" i "Raghavendra" nie odniosły kasowych sukcesów. Sławę przyniósł mu film "Varsham"(Deszcz) z roku 2004. Po tym sukcesie kolejne dwa filmy "Adavi Ramudu" i "Chakram " nie spełniły oczekiwań fanów Prabhasa. Dopiero we wrześniu 2005 powrócił w "Chatrapati".

</doc>
<doc id="1199989" url="https://pl.wikipedia.org/wiki?curid=1199989" title="Leucyzm">
Leucyzm

Leucyzm – choroba charakteryzująca się częściowym lub całkowitym brakiem obydwu rodzajów melaniny. W przypadku ptaków osobniki leucystyczne można pomylić z osobnikami dotkniętymi siwieniem (ang. "progressive greying"). Siwienie występuje jednak tylko u ptaków dorosłych (leucyzm jest wrodzony i można go zaobserwować także u piskląt), a niedobory barwnika są nieregularnie rozmieszczone; u osobników leucystycznych wzór jest symetryczny.

</doc>
<doc id="1199996" url="https://pl.wikipedia.org/wiki?curid=1199996" title="Pułkownik Bunkier">
Pułkownik Bunkier

Pułkownik Bunkier (tytuł oryginalny: "Kolonel Bunker", inny tytuł: "Colonel Bunker") – albańsko-francusko-polski film fabularny z roku 1996 w reżyserii Kujtima Çashku. Kujtim Çashku był także autorem scenariusza. W 1996 film był zgłoszony do nagrody Amerykańskiej Akademii Filmowej dla najlepszego film nieanglojęzycznego, ale nie uzyskał nominacji.
"To nie jest film o budowie bunkrów. To film o unikalnym totalizmie albańskim, o samoizolacji mojego kraju w okresie reżymu komunistycznego i naszej mentalności. W literaturze oraz kinematografii europejskiej temat totalitaryzmu był wielokrotnie eksploatowany. O dyktaturach z Ameryki Łacińskiej, Azji, Afryki czy z Europy wiemy już właściwie wszystko. Tylko albańska wersja jest wciąż zakamuflowana i zupełnie nieznana. Nie było bowiem dotychczas takiego kraju na świecie, w którym każda rodzina miałaby własny bunkier. W poprzednim systemie przez dwa dziesięciolecia w Albanii, liczącej ok. 3 mln mieszkańców, wybudowano aż 400.000 bunkrów. Czy to nie zbiorowa paranoja ? W swoim filmie staram się więc odpowiedzieć na pytania: skąd się bierze permanentny lęk i w imię czego niszczy się ludzkie wartości? To bilans poprzedniego systemu. Za pomocą rozsądku i rozumowania nie da się jednak rozszyfrować wszystkich naszych narodowych tajemnic".
Jest to jeden z pierwszych filmów fabularnych, wyprodukowanych w Albanii po upadku komunizmu, zaliczany do filmów rozliczeniowych. 
Opis fabuły.
Film nawiązuje do motywów z życia oficera inżynieryjnego armii albańskiej - Josifa Zengaliego. Głównym bohaterem filmu jest pułkownik armii albańskiej, żonaty z polską pianistką, który w okresie rządów Envera Hodży otrzymuje zadanie przeprowadzenia akcji budowy bunkrów na obszarze całego kraju. Za swoją postawę został aresztowany przez funkcjonariuszy Sigurimi i (jak można się domyślić) skazany na karę śmierci, a następnie ułaskawiony. Jego żona po odbyciu kary w obozie pracy, wraca do Polski w przekonaniu, że jej mąż nie żyje. Po uwolnieniu z więzienia Muro Neto próbuje odnaleźć żonę. Życie w Albanii po upadku komunizmu uświadamia mu bezsens dzieła, które stworzył. Popełnia samobójstwo w pobliżu bunkra, w którym kocha się para młodych ludzi.
Film nawiązuje także do innych wydarzeń z historii Albanii: przymusowej ateizacji (scena wysadzania kościoła katolickiego), a także prześladowań opozycji i duchowieństwa (sceny z obozu pracy, scena egzekucji). Jedną z najbardziej wstrząsających scen w filmie jest testowanie nowego bunkra poprzez ostrzał artyleryjski – gwarantem jakości jest sam pułkownik przebywający w ostrzeliwanym bunkrze. Kilka scen filmu rozgrywa się w Warszawie.
Czas emisji: 103 minuty.
W filmie pojawiają się także inni aktorzy polscy, wśród nich Teresa Lipowska. Jednym z producentów filmu był Filip Bajon. W 2007 r. film emitowała po raz pierwszy Telewizja Kino Polska.
Film otrzymał główną nagrodę na XI Festiwalu Filmu Albańskiego w kwietniu 2000 r. w Tiranie.

</doc>
<doc id="1200006" url="https://pl.wikipedia.org/wiki?curid=1200006" title="John D. Collins">
John D. Collins

John D. Collins (właśc. John Christopher Dixon, ur. 2 grudnia 1942 w Londynie) – brytyjski aktor, występował w serialu "’Allo ’Allo!", w którym wcielił się w rolę angielskiego lotnika Fairfaksa. Wielokrotnie pojawiał się w serialach produkowanych przez Davida Crofta, w których łącznie wcielił się w rolę aż dziesięciu postaci.
Collins zagrał także między innymi w "Tak jest, panie ministrze" oraz "Doktor Who". Występował w sztukach teatralnych "Ryszard III", "Mousetrap" oraz "Król Lear".

</doc>
<doc id="1200014" url="https://pl.wikipedia.org/wiki?curid=1200014" title="Pilgrimage">
Pilgrimage

Pilgrimage – drugi album studyjny Wishbone Ash.

</doc>
<doc id="1200016" url="https://pl.wikipedia.org/wiki?curid=1200016" title="Stowarzyszenie Regionalnych Browarów Polskich">
Stowarzyszenie Regionalnych Browarów Polskich

Stowarzyszenie Regionalnych Browarów Polskich – Polskie Piwo – stowarzyszenie skupiające małych i średnich producentów piwa w Polsce. Siedziba organizacji mieści się w Olsztynie.
Charakterystyka.
Stowarzyszenie powstało w 1995 roku jako Stowarzyszenie Małych i Średnich Browarów Polskich. Impulsem do jego założenia była decyzja Ministerstwa Finansów o zniesieniu zróżnicowania w stawce podatku akcyzowego od piwa.
Celami stowarzyszenia są: integracja środowiska producentów polskich browarów; reprezentowanie interesów gospodarczych zrzeszonych członków w zakresie ich działalności wytwórczej, handlowej, usługowej wobec organów państwowych, samorządu terytorialnego; obrona ideałów wolności gospodarczej, bezwzględnego poszanowania prawa własności, wolności i odpowiedzialności w sferze gospodarczej; kształtowanie i upowszechnianie zasad etyki w działalności w szczególności opracowanie i doskonalenie norm rzetelnego postępowania w obrocie gospodarczym; prowadzenie działalności promocyjnej na rzecz członków oraz pomoc w nawiązywaniu kontaktów gospodarczych; pobudzanie życia gospodarczego poszczególnych regionów kraju; kształtowanie obyczaju kultury picia piwa.
W 2005 roku stowarzyszenie przyjęło obecną nazwę. Od 2007 roku organizacja wspiera rozwój klastra browarów regionalnych w Polsce.

</doc>
<doc id="1200018" url="https://pl.wikipedia.org/wiki?curid=1200018" title="Hasła (film)">
Hasła (film)

Hasła (tytuł oryginalny: "Parullat", inny tytuł: "Slogans") – albańsko-francuski film fabularny z roku 2001 w reżyserii Gjergja Xhuvaniego na podstawie opowiadań Ylljeta Aliçki, wydanych w Polsce pod tytułem "Kompromis".
Opis fabuły.
Głównym bohaterem filmu jest Andrea, nauczyciel, który przyjeżdża z Tirany do małej wiejskiej szkoły w okresie rządów Envera Hodży. Jednym z zadań, jakie otrzymuje (podobnie jak i inni nauczyciele) jest budowanie wraz z uczniami wielkich haseł z kamieni na zboczu góry. Hasła przydzielane przez dyrektora szkoły są cytatami z przywódców partyjnych albo typowymi propagandowymi sloganami. Sprawa haseł traktowana jest ze śmiertelną powagą przez władze szkoły i władze partyjne, a za uchybienia grożą sankcje karne. Równie absurdalne są przygotowania do wizyty we wsi (a właściwie przejazdu przez wieś) wysokiego funkcjonariusza partii komunistycznej. Klimat zastraszenia, typowy dla okresu lat 70. jest widoczny szczególnie podczas przesłuchania ucznia, którego przejęzyczenie zostało potraktowane jako antypaństwowa wypowiedź, godząca w sojusz z Chinami.
Film nawiązuje także do sytuacji społecznej osób o niewłaściwym (ideologicznie) pochodzeniu. Scena obrad trybunału ludowego, choć wykracza poza literacki pierwowzór jest próbą ukazania specyfiki albańskiego komunizmu. Niezwykle interesujące jest także przedstawienie brygady robotniczej, do której trafia za krnąbrność nauczyciel Andrea, skazany na czasową reedukację.
Film był wyświetlany w 35 kinach francuskich. Przez 10 dni wyświetlano go także w Tiranie, potem w innych miastach Albanii. W Polsce nie był wyświetlany w kinach, a jedynie na pokazach zamkniętych (pierwszy 14 października 2001 w ramach Warszawskiego Festiwalu Filmowego). Strona albańska zgłosiła "Hasła" jako kandydata do nagrody Amerykańskiej Akademii Filmowej dla najlepszego filmu nieanglojęzycznego, ale film nie znalazł się w gronie nominowanych.

</doc>
<doc id="1200020" url="https://pl.wikipedia.org/wiki?curid=1200020" title="Timothy Mosley">
Timothy Mosley



</doc>
<doc id="1200029" url="https://pl.wikipedia.org/wiki?curid=1200029" title="Coit Tower">
Coit Tower

Tower Coit – jeden z symboli miasta San Francisco. Wieża została zbudowana na szczycie wzgórza w dzielnicy Telegraph Hill w 1933. Sponsorem budowy była Lillie Hitchcock Coit, która budowlą tą chciała upiększyć San Francisco. Lillie zapisała na ten cel w swoim testamencie jedną ze swoich posiadłości. W wolnym tłumaczeniu odpowiedni zapis w jej testamencie brzmi: "wydajcie je w odpowiedni sposób w celu upiększenia miasta - miasta, które zawsze kochałam."
W przeciwieństwie do popularnej opinii, wieża nie została zaprojektowana na wzór dyszy węża strażackiego. Opinia ta utrzymuje się m.in. dlatego, że Lillie Hitchcock Coit była zwązana ze strażakami z San Francisco, a szczególnie z "Knickerbocker Engine Company Number 5". Mimo to architekci projektujący wieżę twierdzili, że nie mieli tego faktu na uwadze. Natchnieniem do projektu Coit Tower mógł być natomiast pobyt projektantów w Europie, gdzie zobaczyli estetycznie zaprojektowaną elektrownię Battersea i jej charakterystyczne kominy, których koncepcję przenieśli następnie w realia San Francisco.
Wieża jest wybudowana w stylu art déco, jej wysokość to 64 metry (210 stóp), wzmocniona jest żelbetem, została zaprojektowana przez architektów Arthura Browna, Jr. i Henry'ego Howarda. Znajdują się w niej freski 26 artystów.
Wieżę wpisano do rejestru National Register of Historic Places.
Malowidła.
W Coit Tower znajdują się malowidła ścienne stworzone między innymi przez hiszpańskiego artystę José Moya del Piño, które przedstawiają sceny znad zatoki San Francisco, artysta ten swego czasu mieszkał w rejonie tejże zatoki. Większość malowideł ściennych jest wykonanych jako freski, jednak obok nich możemy znaleźć prace stworzone na brezencie, czy też techniką malarstwa temperowego. Na schodach spiralnych prowadzących na platformę widokową u szczytu wieży, przeważają freski o tematyce lewicowej oraz społeczne tematy związane z wielkim kryzysem i socjalistycznymi ruchami politycznymi w USA. Większość malowideł ściennych jest otwarta dla turystów bez opłaty podczas godzin otwarcia obiektu, jednak władze San Francisco przymierzają się do wprowadzenia opłat.
Widok.
Wieża widokowa jest ustawiona w najwyższej części osiedla Telegraph Hill w "Pioneer Park", przez co oferuje fantastyczny widok na miasto San Francisco wliczając między innymi most Golden Gate, Maritime National Historical Park, Alcatraz, Pier 39, most Bay Bridge, Russian Hill, Financial District, Lombard Street i Nob Hill.
Dojazd.
Z powodu stromości wzgórza na którym znajduje się Coit Tower, na szczyt można dostać się jedynie jedną drogą, a mianowicie "Boulevard Hill Telegraph", a ponieważ Coit Tower jest popularną atrakcją turystyczną, zwłaszcza w okresie wakacyjnym ulica często jest zatarasowana i zakorkowana samochodami turystów chcącymi dostać się pod samą wieżę na wzgórzu, gdzie miejsc parkingowych jest niespełna kilkanaście, przez co wjechanie na szczyt zajmuje 40 min. a czasem nawet więcej. Taki stan sprawie że wielu kierowców decyduje się na zawrócenie na drodze podjazdowej, tym samym łamiąc przepisy - taki manewr na tym odcinku jest zabroniony. Departament miasta San Francisco do spraw ruchu ulicznego chcąc wyeliminować ten problem chce zabronić parkowania na szczycie jak i na odcinku drogi łączącej go z resztą miasta, jednak jak na razie nie podjęto żadnych konkretnych decyzji.
Pieszo do Coit Tower możemy się dostać poprzez system drewnianych i betonowych schodków i ścieżek, zwanych Filbert Steps, które prowadzą na szczyt wzgórza z różnych kierunków. Często schody te cechują się znaczną stromością.
Ulica "Boulevard Hill Telegraph" łączy Coit Tower z Lombard Street, inną popularną atrakcją turystyczną.

</doc>
<doc id="1200033" url="https://pl.wikipedia.org/wiki?curid=1200033" title="Jan Kamieniecki (1524–1560)">
Jan Kamieniecki (1524–1560)

Jan Kamieniecki (ur. 1524 na zamku Kamieniec w Odrzykoniu, zm. 5 lutego 1560) – rotmistrz obrony potocznej.
Życiorys.
Syn Marcina herbu Pilawa, kasztelana lwowskiego, wojewody podolskiego, hetmana wojsk polskich na Rusi (zm. 5 marca 1530) i Jadwigi Sienieńskiej z Oleska, h. Dębno (córka Piotra Sienieńskiego z Oleska i Katarzyny z Buczackich (Mużyłów) h. Habdank).
Po śmierci ojca, Boner wytoczył procesy 6-letniemu Janowi o zwrot długu. Sprawa przeciągnęła się do 1558 r., ale i tak Kamienieccy stracili w 1593 r. niższy Zamek Odrzykoński.
Jan Kamieniecki bronił kresów południowo-wschodnich Polski jako rotmistrz obrony potocznej. Był on dziedzicem Oleska i Załoziec wraz z wsiami w ziemi lwowskiej i podolskiej. Zmarł w 1560 r. Pochowany został w kościele Franciszkanów w Krośnie i tam znajduje się jego nagrobek renesansowy.
Jan miał dwie siostry: Barbarę – (żonę Mikołaja Mniszcha z Wielkich Kończyc, podkomorzego nadwornego i starosty łukowskiego) oraz Elżbietę (żonę B. Maciejowskiego).
Żoną Jana Kamienieckiego była Anna Kościelecka, h. Ogończyk (córka Jana Kościeleckiego, wojewody łęczyckiego, zm. 1545).
Jan Kamieniecki miał trzech synów: Wojciecha, Jana i Stanisława – dziedziców Oleska i Załoziec.

</doc>
<doc id="1200039" url="https://pl.wikipedia.org/wiki?curid=1200039" title="Pascal Mendy">
Pascal Mendy

Pascal Mendy (ur. 11 stycznia 1979 roku, Dakar, Senegal) - senegalski piłkarz, występujący na pozycji obrońcy.
Pascal Mendy rozpoczął piłkarską karierę w 2000, w klubie ASC Jeanne d’Arc, gdzie grał do 2003. Następnie był zawodnikiem Dynama Moskwa, gdzie rozegrał 50 spotkań i strzelił 1 bramkę. W klubie ze stolicy Rosji przebywał do końca 2006 roku. Następnie w latach 2007-2010 występował w litewskim FBK Kowno. W 2010 roku trafił na Białoruś, gdzie najpierw grał w Partyzanie Mińsk, a następnie w Dynamie Brześć oraz Tarpiedzie-BiełAZ Żodzino.

</doc>
<doc id="1200040" url="https://pl.wikipedia.org/wiki?curid=1200040" title="Armia Wielkopolska">
Armia Wielkopolska

Armia Wielkopolska, Wojsko Wielkopolskie (właściwie: Siły Zbrojne Polskie w byłym zaborze pruskim) – polska formacja wojskowa okresu powstania wielkopolskiego 1918–1919, podporządkowana Komisariatowi Naczelnej Rady Ludowej.
Organizacja i rozbudowa armii.
"Rozkaz dzienny nr 2" z 7 stycznia 1919 roku dokonał podziału opanowanych ziem na siedem Okręgów Wojskowych:
Następnego dnia, "Rozkazem dziennym nr 8" stworzono kolejne dwa Okręgi:
Władze stwierdziły konieczność zwiększenia liczebności oddziałów powstańczych, stąd 17 stycznia ogłoszono pobór do Armii Wielkopolskiej – objął on roczniki: 1897, 1898 i 1899. Następnego dnia dokonano podziału frontu na kilka odcinków: północny, zachodni, południowo-zachodni („Grupa Leszno”) i południowy.
21 stycznia 1919 r. NRL ustaliła rotę przysięgi Armii Wielkopolskiej. Z tego powodu pojawił się konflikt pomiędzy Radą a szefem sztabu, piłsudczykiem Stachiewiczem. W sytuacji, gdy przedstawiciele Wielkopolski zasiadali w rządzie w Warszawie, a Trąmpczyński miał zostać marszałkiem Sejmu Ustawodawczego, NRL wciąż obstawała przy formalnej przynależności ziem wielkopolskich do Prus. Tekst przysięgi zobowiązywał więc żołnierzy do wierności Radzie, a nie władzom warszawskim.
26 stycznia 1919 r. żołnierze Armii Wielkopolskiej, wraz z gen. Dowborem-Muśnickim, złożyli uroczystą przysięgę na placu Wilhelmowskim, przemianowanym wówczas na plac Wolności w Poznaniu.
Podpisanie rozejmu nie oznaczało automatycznego zaprzestania wszelkich działań zbrojnych. Nie zostało określone, kiedy układ wchodzi w życie, a Niemcy – wbrew postanowieniom rozejmu – zatrzymali tereny ciągnące się od Miałów na północy, poprzez Międzychód i Zbąszyń na południu. 18 lutego 1919 doszło do potyczki pod Rynarzewem, Polacy zdobyli wówczas pociąg pancerny.
W kwietniu 1919 r. generał Dowobor-Muśnicki zajął się przede wszystkim rozbudową Armii Wielkopolskiej. Równocześnie z ogłoszeniem poboru przystąpiono do formowania trzech dywizji strzelców, brygady jazdy i brygady artylerii ciężkiej oraz pięciu eskadr lotniczych, a także formacji i zakładów służb. Każda dywizja strzelców składać się miała z dwóch brygad po dwa pułki strzelców, pułku artylerii polowej, batalionu saperów, kompanii telegraficznej. Brygada jazdy miała liczyc trzy pułki ułanów. Zrezygnowano z organizacji brygady artylerii ciężkiej na rzecz utworzenia brygad artylerii w każdej z dywizji strzelców. Z pięciu zaplanowanych eskadr lotniczych sformowano cztery, w tym dwie wywiadowcze i dwie myśliwskie.
3 maja 1919 część armii wzięła udział w defiladzie, która odbyła się na podpoznańskim lotnisku Ławica. Siły wielkopolskie liczyły sobie już wówczas ok. 70 tys. żołnierzy.
24 maja 1919 konieczność wprowadzenia jednolitego dowództwa zauważył gen. Dowbor-Muśnicki, który pisał do Komisariatu NRL: Dowbor-Muśnicki myślał o sobie, jako o dowódcy całości sił polskich na froncie zachodnim.
7 sierpnia 1919 r. Naczelne Dowództwo WP rozkazem nr 2536/III nakazało Dowództwu Sił Zbrojnych w byłym zaborze pruskim przystąpić do formowania 4 Dywizji Strzelców Wielkopolskich, której zadaniem miało być zajęcie Pomorza. 16 sierpnia tego roku dywizję przemianowano na Dywizję Strzelców Pomorskich.
Dowódcy Wojsk Wielkopolskich.
Pierwszym dowódcą Armii (jak i całego powstania) był mjr Stanisław Taczak, lecz z przyczyn personalnych (zbyt niski stopień) i politycznych (dopuszczał do organizacji rad żołnierskich) Józef Piłsudski zaproponował komisariatowi NRL dwóch innych kandydatów na to stanowisko: gen. Eugeniusza de Henning-Michaelisa i gen. Józefa Dowbora-Muśnickiego. Ostatecznie Rada wybrała Muśnickiego i to on 11 stycznia otrzymał mocą dekretu NRL tytuł "Głównodowodzącego wszystkich Sił Zbrojnych Polskich byłego zaboru pruskiego".
Scalenie Armii Wielkopolskiej z Wojskiem Polskim.
25 maja 1919 r. Armia Wielkopolska podporządkowana została Naczelnemu Dowództwu WP, przy zachowaniu jej odrębnej organizacji. Natomiast w dniu 30 maja tego roku przekształcono Straż Ludową w Wojska Obrony Krajowej.
Z chwilą włączenia do Wojska Polskiego wszystkie wielkie jednostki oraz samodzielne oddziały i pododdziały wielkopolskie zostały przemianowane. Ich nazwy dostosowano do obowiązującego w WP nazewnictwa jednostek. Nadane zostały im kolejne numery, po jednostkach sformowanych w kraju i jednostkach byłej Armii Polskiej we Francji. Funkcje dowódcze w wojskach wielkopolskich objęło również wielu służących wcześniej z Dowborem-Muśnickim w I Korpusie Polskim na Wschodzie, a później w Wojsku Polskim oficerów np. gen. Daniel Konarzewski, gen. Michał Milewski czy płk Stanisław Wrzaliński.
Wykaz jednostek Armii Wielkopolskiej włączonych do Wojska Polskiego.
Barwa, mundur i symbole Armii Wielkopolskiej.
Guziki żołnierskie Armii Wielkopolskiej
Oznaczenia stopni wojskowych Armii Wielkopolskiej

</doc>
<doc id="1200042" url="https://pl.wikipedia.org/wiki?curid=1200042" title="1 Pułk Strzelców Wielkopolskich">
1 Pułk Strzelców Wielkopolskich



</doc>
<doc id="1200043" url="https://pl.wikipedia.org/wiki?curid=1200043" title="Live From Memphis">
Live From Memphis

Live From Memphis – pierwszy album koncertowy Wishbone Ash.
Twórcy.
Twórcami albumu są:

</doc>
<doc id="1200044" url="https://pl.wikipedia.org/wiki?curid=1200044" title="2 Pułk Strzelców Wielkopolskich">
2 Pułk Strzelców Wielkopolskich



</doc>
<doc id="1200045" url="https://pl.wikipedia.org/wiki?curid=1200045" title="3 Pułk Strzelców Wielkopolskich">
3 Pułk Strzelców Wielkopolskich



</doc>
<doc id="1200046" url="https://pl.wikipedia.org/wiki?curid=1200046" title="4 Pułk Strzelców Wielkopolskich">
4 Pułk Strzelców Wielkopolskich



</doc>
<doc id="1200047" url="https://pl.wikipedia.org/wiki?curid=1200047" title="5 Pułk Strzelców Wielkopolskich">
5 Pułk Strzelców Wielkopolskich



</doc>
<doc id="1200049" url="https://pl.wikipedia.org/wiki?curid=1200049" title="6 Pułk Strzelców Wielkopolskich">
6 Pułk Strzelców Wielkopolskich



</doc>
<doc id="1200050" url="https://pl.wikipedia.org/wiki?curid=1200050" title="7 Pułk Strzelców Wielkopolskich">
7 Pułk Strzelców Wielkopolskich



</doc>
<doc id="1200051" url="https://pl.wikipedia.org/wiki?curid=1200051" title="8 Pułk Strzelców Wielkopolskich">
8 Pułk Strzelców Wielkopolskich



</doc>
<doc id="1200052" url="https://pl.wikipedia.org/wiki?curid=1200052" title="9 Pułk Strzelców Wielkopolskich">
9 Pułk Strzelców Wielkopolskich



</doc>
<doc id="1200053" url="https://pl.wikipedia.org/wiki?curid=1200053" title="Polski urząd patentowy">
Polski urząd patentowy



</doc>
<doc id="1200054" url="https://pl.wikipedia.org/wiki?curid=1200054" title="11 Pułk Strzelców Wielkopolskich">
11 Pułk Strzelców Wielkopolskich



</doc>
<doc id="1200056" url="https://pl.wikipedia.org/wiki?curid=1200056" title="12 Pułk Strzelców Wielkopolskich">
12 Pułk Strzelców Wielkopolskich



</doc>
<doc id="1200057" url="https://pl.wikipedia.org/wiki?curid=1200057" title="Włodzimierz Radwaniecki">
Włodzimierz Radwaniecki

Włodzimierz Radwaniecki "Radwan" (ur. w 1964 r. w Olsztynie) – polski żeglarz i bojerowiec. Wielokrotny medalista Mistrzostw Polski w żeglarstwie. Absolwent wydziału Trenerskiego Akademii Wychowania Fizycznego w Gdańsku na kierunku żeglarstwo. Mistrz Polski w klasie Finn w 1991 r. W latach 1978-1985 członek MKSW Olsztyn (późniejsza Juvenia). 1985-1991 członek Jachtklubu Stoczni Gdańskiej im. Lenina. W latach 1987-1992 członek Kadry Narodowej w klasie Finn. Od 2003 r. reprezentował barwy Apotex Sailing Team w klasie Omega, później Skippi 650. Członek elitarnego Klubu Repów Żeglarskich. Obecnie trener w Sopockim Klubie Żeglarskim. 

</doc>
<doc id="1200059" url="https://pl.wikipedia.org/wiki?curid=1200059" title="Polska Lewica">
Polska Lewica

Polska Lewica (PL) – polska lewicowa partia polityczna, założona przez byłego premiera RP Leszka Millera po opuszczeniu przez niego Sojuszu Lewicy Demokratycznej.
Historia.
Po opuszczeniu przez Leszka Millera Sojuszu Lewicy Demokratycznej, w wyniku braku zgody kierownictwa partii na umieszczenie go na liście wyborczej Lewicy i Demokratów do Sejmu w wyborach parlamentarnych w 2007, ogłosił on 20 września tego samego roku start z listy Samoobrony RP i powołanie nowej partii pod nazwą „Polska Lewica”. Podczas konferencji zaprezentowane zostało także logo tej formacji. Dzień później złożono wniosek o rejestrację partii.
Pierwszy kongres Polskiej Lewicy odbył się 5 stycznia 2008, uchwalono na nim statut ugrupowania i wybrano Leszka Millera na przewodniczącego. Oficjalną młodzieżówką partii zostało stowarzyszenie Młoda Polska Lewica. Po kilku tygodniach (8 lutego) Polska Lewica została zarejestrowana przez Sąd Okręgowy w Warszawie. 25 maja tego samego roku I Zgromadzenie Krajowe partii dokonało wyboru przewodniczącego – został nim Leszek Miller, który spośród możliwych 230 głosów uzyskał 215.
Polska Lewica wystawiła kandydata w wyborach uzupełniających do Senatu w okręgu krośnieńskim, zarządzonych po śmierci senatora Andrzeja Mazurkiewicza z PiS. Był nim Tadeusz Kaleniecki, który uzyskał 993 głosy, zajmując 7. miejsce spośród 12 kandydatów.
20 marca 2009 Polska Lewica podpisała porozumienie o współpracy z Sojuszem Lewicy Demokratycznej, jednak jej działacze nie wystartowali z list tej partii w wyborach do Parlamentu Europejskiego.
9 stycznia 2010 partię opuścił jej założyciel Leszek Miller, który podjął decyzję o powrocie do SLD. Część działaczy Polskiej Lewicy także przystąpiła do Sojuszu. 27 lutego tego samego roku na II Zgromadzeniu Krajowym ugrupowania wybrano jego nowe władze, na przewodniczącego został wybrany Jacek Zdrojewski (od momentu odejścia Leszka Millera p.o. przewodniczącego).
Polska Lewica nie poparła żadnego kandydata w wyborach prezydenckich w 2010. 4 sierpnia tego samego roku zawarła porozumienie o współpracy z Socjaldemokracją Polską i Unią Lewicy III RP. W wyborach samorządowych w 2010 partie te utworzyły Koalicyjny Komitet Wyborczy „Lewica”, który wystawił m.in. listy do sejmików w 8 województwach, nie osiągając w żadnym progu wyborczego. Z ramienia komitetu „Ruch Społeczny Wrocławianie” wiceprzewodnicząca Polskiej Lewicy Anna Orzeł kandydowała na prezydenta Wrocławia, zajmując 7. miejsce spośród 9 kandydatów (uzyskała 0,57% głosów).
W wyniku zatrzymania przez CBA Jacek Zdrojewski zrezygnował w kwietniu 2011 z kierowania Polską Lewicą i zawiesił swoje członkostwo w ugrupowaniu, a jego obowiązki przejął tymczasowo Andrzej Łaszczyk. Po kilku dniach (16 kwietnia) odbyło się III Zgromadzenie Krajowe partii, na którym Jacek Zdrojewski został jednak ponownie wybrany na przewodniczącego.
W wyborach parlamentarnych w 2011 partia nie wzięła udziału. 12 października 2013 współtworzyła Porozumienie Społeczne „Zmiana” wraz z Polską Partią Socjalistyczną, Partią Regionów, stowarzyszeniem Ruch Ludzi Pracy oraz Związkiem Zawodowym Rolnictwa i Obszarów Wiejskich „Regiony”. PPS (która weszła w sojusz z Partią Zieloni) została potem zastąpiona w „Zmianie” przez Partię Emerytów Rencistów RP. Organizacje „Zmiany” nie brały udziału w wyborach do Parlamentu Europejskiego w 2014.
W wyborach samorządowych w 2014 PL związana była z koalicją SLD Lewica Razem. W kampanii przed wyborami prezydenckimi w 2015 Polska Lewica aktywnie wspierała kandydaturę wicemarszałek Sejmu Wandy Nowickiej (reprezentującej Unię Pracy), która jednak nie zebrała wymaganej liczby podpisów. 18 kwietnia tego samego roku ugrupowanie podpisało porozumienie programowe pod nazwą „Alternatywa dla Polski” z Partią Regionów i powstającą partią Zmiana. Przed wyborami parlamentarnymi w tym samym roku PL powołała koalicyjny komitet pod nazwą „Zjednoczona Lewica” (konkurencyjny wobec innej ZL) wraz z SDPL oraz Wolnością i Równością (dawną Unią Lewicy), który jednak wycofał się ze startu przed wyborami. Polska Lewica wezwała do głosowania na kandydatów Partii Razem. W styczniu 2016 działalność koalicji PL z SDPL i WiR została wznowiona. Ponadto PL nawiązała kontakty z Komunistyczną Partią Polski.
W wyborach samorządowych w 2018 PL była, tym razem formalnie, członkiem koalicji SLD LR. W wyborach do Parlamentu Europejskiego w 2019 partia nie wystartowała, jednak wspólnie z UP (startującą w ramach Lewicy Razem) i RLP zajęła stanowisko krytykujące udział SLD w Koalicji Europejskiej. W wyborach parlamentarnych w 2019 (przed którymi weszła w sądowe konfrontacje z SLD) partia wystawiła troje kandydatów do Senatu – Kazimierza Klimka (należącego formalnie do SLD) w okręgu nr 2, swojego wiceprzewodniczącego Józefa Lewandowskiego w okręgu nr 13 oraz bezpartyjną radną Warszawy Monikę Jaruzelską w okręgu nr 43. Zajęli oni ostatnie miejsca w okręgach. W wyborach prezydenckich w 2020 Polska Lewica aktywnie wsparła kandydaturę przewodniczącego UP Waldemara Witkowskiego.

</doc>
<doc id="1200060" url="https://pl.wikipedia.org/wiki?curid=1200060" title="Order Krwi (III Rzesza)">
Order Krwi (III Rzesza)

Medal upamiętniający 9 listopada 1923 (niem. "Medaille zur Erinnerung an den 9. November 1923" zwany "Blutorden", Order Krwi) – nieoficjalna, lecz powszechna nazwa ustanowionego w 1934 roku przez kanclerza Rzeszy Niemieckiej i przywódcę większościowej partii NSDAP, Adolfa Hitlera, medalu dla uczestników puczu monachijskiego w dniu 9 listopada 1923.
Historia i insygnia.
Jednoklasowy medal wykonany w srebrze posiadał na awersie wizerunek orła niemieckiego (jeszcze nie orła III Rzeszy) zrywającego się do lotu w prawo, ze szponami opartymi na wieńcu laurowym, otaczającym datę 9.Nov., i z napisem München 1923-1933 obok wieńca. Rewers medalu ukazywał pod godłem swastyki monachijską "Feldherrnhalle", budynek, pod którym pucz zakończył się ostateczną klęską, i nosił napis Ihr habt doch gesiegt ("Jednak zwyciężyliście"). Medal noszony był na czerwonej wstędze z biało-czarnymi bordiurami, barwami przywróconej przez Hitlera flagi narodowej II Rzeszy Niemieckiej. Wbrew wszelkim tradycjom niemieckim noszono go z prawej strony piersi. Zamiast pełnej odznaki nie noszono baretki, lecz wstążkę medalu upiętą na patce prawej górnej kieszeni kurtki mundurowej w odwróconą krokiewkę (odwróconą literę V) i przeplecioną przez dziurkę od guzika na patce.
Po ustanowieniu medalu nadano go 436 zmarłym i 1064 żyjącym uczestnikom puczu, wśród nich dwóm kobietom. Bardzo ceniony przez członków NSDAP medal otrzymał (ku niezadowoleniu weteranów puczu) w roku 1938 nowe statuty, według których nadawany być mógł również osobom, które za działalność w partii przed rokiem 1933 otrzymały kary dożywotniego pozbawienia wolności, odniosły ciężkie rany w bójkach ulicznych w czasie walki NSDAP o władzę lub odbyły karę pozbawienia wolności dłuższą niż rok. Mógł też być nadany na osobiste życzenie Führera. W ten sposób medal dostało do roku 1945 około 6000 osób. Ostatnim odznaczonym pośmiertnie (1942) był Reinhard Heydrich.
Ustawa RFN z roku 1957 zabroniła noszenia orderu w jakiejkolwiek formie.

</doc>
<doc id="1200061" url="https://pl.wikipedia.org/wiki?curid=1200061" title="Ehrenzeichen vom 9. November 1923">
Ehrenzeichen vom 9. November 1923



</doc>
<doc id="1200068" url="https://pl.wikipedia.org/wiki?curid=1200068" title="Mikoláš Aleš">
Mikoláš Aleš

Mikoláš Aleš (ur. 18 listopada 1852 w Miroticach, zm. 10 lipca 1913 w Pradze) – czeski malarz, rysownik i grafik.
W twórczości kontynuował tradycje malarstwa romantycznego Jozefa Mánesa, co przejawiało się głównie w podejmowanej tematyce historycznej i narodowej oraz poetyckiej atmosferze jego obrazów i rysunków.
Wzorując się na malarstwie Jana Matejki, ukazywał znane postacie i wydarzenia czeskiej historii, m.in. "Spotkanie Jerzego z Podiebradu z Maciejem Korwinem" (1878).
Był autorem projektów zdobień wnętrz wielu budynków publicznych, m.in. Teatru Narodowego (1880–1881) i Galerii Narodowej w Pradze (1886).
Został pierwszym honorowym prezesem założonego w 1887 r. stowarzyszenia SVU Mánes, które gromadziło absolwentów ASP i Szkoły Sztuk Stosowanych w Pradze.

</doc>
<doc id="1200074" url="https://pl.wikipedia.org/wiki?curid=1200074" title="1 Pułk Ułanów Wielkopolskich">
1 Pułk Ułanów Wielkopolskich



</doc>
<doc id="1200075" url="https://pl.wikipedia.org/wiki?curid=1200075" title="Lillie Hitchcock Coit">
Lillie Hitchcock Coit

Lillie Hitchcock Coit urodziła się w 1842 - zmarła 22 lipca 1929 w San Francisco. Była znaną ochotniczką straży pożarnej i fundatorem wieży Coit Tower w San Francisco.
Lillie Coit była jedną z bardziej ekscentryczny postaci w historii dzielnic North Beach i Hill Telegraph mieszczących się w północnej części miasta San Francisco, gdzie żyła i mieszkała. Zasłużyła sobie na to, gdyż paliła cygara, a także nosiła spodnie długo zanim było to zachowanie społecznie akceptowane dla kobiet. Była hazardzistką i często przebierała się za mężczyznę, by uprawiać hazard, gdyż z założenia był on tylko przeznaczony tylko dla mężczyzn. Rzekomo ogoliła głowę na łyso, aby jej peruki lepiej pasowały do przebrań.
Coit miała szczególny stosunek do strażaków miasta. W wieku ośmiu lat została uratowana z płonącego budynku, co wywarło ogromny wpływ na jej życie. Do piętnastego roku życia jeździła wraz z brygadą pożarniczą "Knickerbocker Engine Company Number 5" na akcje pożarnicze, a jako dorosła kobieta została mianowana honorowym strażakiem.
Lillie Hitchcock Coit jest fundatorką Coit Tower - charakterystycznej wieży, która jest jednym z symboli San Francisco. Coit zleciła też budowę posągu trzech strażaków na południowo-zachodnim rogu Washington Square Park.

</doc>
<doc id="1200076" url="https://pl.wikipedia.org/wiki?curid=1200076" title="2 Pułk Ułanów Wielkopolskich">
2 Pułk Ułanów Wielkopolskich



</doc>
<doc id="1200077" url="https://pl.wikipedia.org/wiki?curid=1200077" title="3 Pułk Ułanów Wielkopolskich">
3 Pułk Ułanów Wielkopolskich



</doc>
<doc id="1200078" url="https://pl.wikipedia.org/wiki?curid=1200078" title="115 Pułk Ułanów Wielkopolskich">
115 Pułk Ułanów Wielkopolskich



</doc>
<doc id="1200079" url="https://pl.wikipedia.org/wiki?curid=1200079" title="215 Pułk Jazdy Wielkopolskiej (ochotniczy)">
215 Pułk Jazdy Wielkopolskiej (ochotniczy)



</doc>
<doc id="1200083" url="https://pl.wikipedia.org/wiki?curid=1200083" title="Jastrzębiec przenętowaty">
Jastrzębiec przenętowaty

Jastrzębiec przenętowaty ("Hieracium prenanthoides" Vill.) – gatunek rośliny z rodziny astrowatych. W Polsce jest rzadki; rośnie w Sudetach i Karpatach.
Biologia i ekologia.
Bylina, hemikryptofit. Kwitnie od lipca do września. Gatunek charakterystyczny wysokogórskich ziołorośli i traworośli z klasy "Betulo-Adenoctyletea".
Zmienność.
Gatunek zróżnicowany na 27 podgatunków:
Ochrona.
Roślina umieszczona na Czerwonej liście roślin i grzybów Polski (2006) w grupie gatunków wymierających (kategoria zagrożenia: E).

</doc>
<doc id="1200086" url="https://pl.wikipedia.org/wiki?curid=1200086" title="Bouchaib El Moubarki">
Bouchaib El Moubarki

Bouchaib El Moubarki (arab. بوشعيب المباركي, ur. 12 stycznia 1978 w Casablance) – marokański piłkarz grający na pozycji napastnika.
Kariera klubowa.
El Moubarki rozpoczął karierę w rodzinnej Casablance w tamtejszym klubie Rachad Bernoussi. W 1997 roku zadebiutował w jego barwach w drugiej lidze. W 1999 roku trafił do pierwszej ligi i podpisał kontrakt z Rają Casablanca. Zarówno w 2000, jak i 2001 roku, zdobywał mistrzostwo Maroka.
W 2001 roku El Moubarki wyjechał na Półwysep Arabski. W sezonie 2001/2002 występował w katarskim Al-Sadd, a na sezon 2002/2003 trafił do saudyjskiego Al-Ahli Dżidda. W 2003 roku Marokańczyk wrócił do Kataru i został zawodnikiem Ar-Rajjan SC, z którym zdobył Puchar Emira Kataru. W 2004 roku znów zmienił barwy klubowe i przeszedł do Al-Wakry i w 2005 roku wywalczył Puchar Szejka Jassema. Na początku 2006 roku powrócił do Rai, w której grał przez pół sezonu. Natomiast sezon 2006/2007 spędził w katarskich Al-Arabi i Ar-Rajjan. Od sierpnia 2007 Bochaib jest piłkarzem francuskiego drugoligowca Grenoble Foot 38. Następnie grał w Mohgrebie Tétouan, JS Massira Laâyoune i ponownie Raji.
Kariera reprezentacyjna.
W 2000 roku El Moubarki był członkiem olimpijskiej reprezentacji Maroka na Igrzyska Olimpijskie w Sydney. W 2004 roku natomiast wystąpił na Olimpiadzie w Atenach. W obu przypadkach Maroko nie wyszło z grupy. W pierwszej reprezentacji El Moubarki zadebiutował w 2000 roku. W 2008 roku Henri Michel powołał go do kadry na Puchar Narodów Afryki 2008.

</doc>
<doc id="1200091" url="https://pl.wikipedia.org/wiki?curid=1200091" title="San Ramón (Nikaragua)">
San Ramón (Nikaragua)

San Ramón – miasto w departamencie Matagalpa w Nikaragui.

</doc>
<doc id="1200092" url="https://pl.wikipedia.org/wiki?curid=1200092" title="Konny Oddział Straży Poznańskiej">
Konny Oddział Straży Poznańskiej



</doc>
<doc id="1200093" url="https://pl.wikipedia.org/wiki?curid=1200093" title="Szwadron Jazdy II Okręgu">
Szwadron Jazdy II Okręgu



</doc>
<doc id="1200094" url="https://pl.wikipedia.org/wiki?curid=1200094" title="Ardour (oprogramowanie)">
Ardour (oprogramowanie)

Ardour – program komputerowy pełniący rolę zaawansowanej cyfrowej stacji roboczej, który jest rozpowszechniany na licencji GNU GPL. Oferuje on nagrywanie, edycję i miksowanie materiału dźwiękowego i umożliwia produkowanie płyt CD i miksowanie ścieżek dźwiękowych do filmów. Ardour dostępny jest w wersjach na systemy operacyjne GNU/Linux, FreeBSD, Solaris, OS X i Windows. Głównym autorem programu jest Paul Davis, który jest także odpowiedzialny za JACK Audio Connection Kit.

</doc>
<doc id="1200097" url="https://pl.wikipedia.org/wiki?curid=1200097" title="Amplikon">
Amplikon

Amplikon – fragment DNA powstały w naturalnym procesie duplikacji genów lub podczas sztucznej amplifikacji w reakcji PCR lub LCR.

</doc>
<doc id="1200099" url="https://pl.wikipedia.org/wiki?curid=1200099" title="Nobody’s Home">
Nobody’s Home

Nobody’s Home – ballada pop-rockowa kanadyjskiej piosenkarki Avril Lavigne, którą wydano jako trzeci singiel pochodzący z jej drugiego albumu, "Under My Skin". Utwór został napisany przez Lavigne oraz Bena Moody’ego, ówczesnego członka grupy Evanescence. Piosenka jest balladą rockową, znacznie wolniejszą niż inne utwory artystki z tego krążka.
Teledysk.
Klip wideo do piosenki został wyreżyserowany przez Diane Martel i wydany w 2004 roku. Avril gra tam dwie postaci: siebie oraz ciemnowłosa nastolatkę, o której właśnie jest mowa w piosence. W klipie widać dziewczynę, która jest nieakceptowana przez otoczenie, nikt jej nie może pomóc i próbuje wrócić do swojego pustego domu.
O utworze.
„Nobody’s Home” została napisana przez Lavigne oraz jej dobrego przyjaciela, Bena Moody’ego, ówczesnego gitarzystę i byłego lidera zespołu Evanescence. Wielu ludzi słuchających utworu sądziło, iż opowiada on o piosenkarce, lecz ona zaprzeczyła temu, twierdząc, iż jest to historia dziewczyny z którą chodziła do liceum. Na wczesnych wydaniach płyty z klipem był wydrukowany cytat piosenkarki: "Tak, Nobody’s Home jest o dziewczynie z mojego liceum. Nie byłyśmy bliskimi przyjaciółkami ani nic takiego, lecz codziennie ją widywałam. Po prostu zmierzała po niewłaściwej ścieżce, jej życie nie było do końca udane."
Teledysk.
W teledysku do utworu Lavigne gra bezdomną nastolatkę żyjącą na ulicy. Piosenkarka, która powiedziała, że kręcenie klipu było bardzo zabawne, zagrała w nim dwie postacie: wcześniej wspomnianą bezdomną, ciemnowłosą, w wytartych dżinsach, o której jest piosenka oraz ubraną w długą, ciemną suknię dziewczynę z bogatego domu, z długimi i kręconymi blond włosami, śpiewającą przy akompaniamencie orkiestry.
Na początku klipu można zauważyć litery „A+D”, będące inicjałami imion piosenkarki oraz jej ówczesnego chłopaka, dziś byłego męża, Derycka Whibleya. Następnie w łazience, w której bohaterka teledysku suszy włosy te same litery są wewnątrz serca narysowanego na ścianie pomieszczenia.
Listy przebojów.
Piosenka w wielu krajach nie zabrnęła na listach tak wysoko jak niektóre poprzednie single piosenkarki, jednak udało się jej osiągnąć przyzwoite miejsca. Utwór otarł się o pierwszą 40 na liście Hot 100 magazynu "Billboard" zajmując 41. miejsce. Lepsze wyniki osiągnął w Wielkiej Brytanii oraz Australii – 24. miejsce w obu krajach. Jest to drugi najniżej notowany singel artystki w Wielkiej Brytanii po piosence „Hot”, która osiągnęła 30. miejsce w tym kraju. Na kanadyjskiej BDS Airplay Chart utwór uplasował się na 4. pozycji. Hitem okazał się w Meksyku i Argentynie – w obu krajach 1. miejsce.

</doc>
<doc id="1200100" url="https://pl.wikipedia.org/wiki?curid=1200100" title="Bolesław Abart">
Bolesław Abart

Bolesław Abart (ur. 13 sierpnia 1935 w Chorzowie) – polski aktor teatralny, filmowy i telewizyjny.
Życiorys.
Ukończył krakowską PWST w 1962. W tym samym roku, 11 czerwca, zadebiutował w teatrze i został zaangażowany do krakowskiego Teatru im. J. Słowackiego. Występował w nim do 1964, po czym przeniósł się do wrocławskiego Teatru Polskiego, by od 1974 zostać aktorem wrocławskiego Teatru Współczesnego. Gra tam do chwili obecnej.

</doc>
<doc id="1200101" url="https://pl.wikipedia.org/wiki?curid=1200101" title="Amplikony">
Amplikony



</doc>
<doc id="1200102" url="https://pl.wikipedia.org/wiki?curid=1200102" title="Even Heaven Cries">
Even Heaven Cries

„Even Heaven Cries” to piosenka pop niemieckiego trio Monrose i wybrany na drugi singel z debiutanckiego albumu „Temptation”. Piosenkę napisali: Robbie Nevil, Lauren Evans, Philip Denker, Jonas Jeberg i Jens Lumholt.
Konkursy.
Konkurs Piosenki Eurowizji.
Utwór brał udział w eliminacjach do 52. Konkursu Piosenki Eurowizji w 2007 roku, jednak nie dostał się zajmując 2. miejsce. Pokonała go piosenka Rogera Cicero – "Frauen regier'n die Welt", a na 3. pozycji znalazł się utwór Heinza Rudolfa Kunze "Die Welt is pop".

</doc>
<doc id="1200109" url="https://pl.wikipedia.org/wiki?curid=1200109" title="Jastrzębiec blady">
Jastrzębiec blady

Jastrzębiec blady ("Hieracium schmidtii" Tausch) – gatunek rośliny z rodziny astrowatych. W Polsce jest rzadki; rośnie tylko w Sudetach.
Biologia i ekologia.
Bylina, hemikryptofit. Rośnie na skalistych zboczach. Kwitnie od maja do sierpnia. Gatunek charakterystyczny zbiorowisk szczelinowych na podłożu niewapiennym z rzędu "Androsacetalia vandellii".
Zmienność.
Gatunek zróżnicowany na osiem podgatunków:
Ochrona.
Roślina umieszczona na Czerwonej liście roślin i grzybów Polski (2006) w grupie gatunków narażonych na wyginięcie (kategoria zagrożenia: V).

</doc>
<doc id="1200110" url="https://pl.wikipedia.org/wiki?curid=1200110" title="Jan Jędrzejowski">
Jan Jędrzejowski

Jan Jędrzejowski herbu Jastrzębiec (ur. 1550 w Jędrzejowie, zm. 6 stycznia 1597) – dowódca oddziału rycerskiego, właściciel m.in. Zarszyna i Potoka koło Krosna.
Był mężem Elżbiety Jędrzejowskiej. 
Odznaczył się w walkach przeciwko Moskwie. Jako dowódca oddziału rycerskiego brał udział w walkach przeciw napadom Tatarskim. 
Około 1590 r. Mikołaj Pieniążek (zm. 1666) i Anna Teresa Pieniążkówna - dziedzice Zarszyna przekazali do wynajęcia część tej miejscowości dla Jana Jędrzejowskiego. W tym samym roku został arendarzem klucza beskiego i dziedzicem Potoka. 
Umarł bezpotomnie 6 stycznia 1597 r. Jan Jędrzejowski przekazał klasztorowi franciszkanów w Krośnie 400 złp. na cotygodniowe dwie msze święte. Rycerski nagrobek jego znajduje się w kościele franciszkanów w Krośnie.
Po jego śmierci spadkobiercami wsi Potok zostali jego bracia stryjeczni: Wojciech, Bartłomiej i Maciej Jędrzejowscy. W 1602 spadkobiercy skarżyli Jadwigę Tarłową ze Stadnickich, chorążynę sandomierska, o zwrot wsi Potok, "którą gwałtem zajęła". Tarłowa utrzymała jednak w posiadaniu Potok i przekazała go w spadku swej córce Jadwidze, żonie Jerzego Mniszcha, który znów testamentem zapisał tę wieś Florianowi Oświęcimowi z Kunowy na Siedliskach, czyniąc egzekutorem swego testamentu Jana Śląskiego z Kralic.

</doc>
<doc id="1200111" url="https://pl.wikipedia.org/wiki?curid=1200111" title="Abderrahman Kabous">
Abderrahman Kabous

Abderrahman Kabous (ur. 24 kwietnia 1983 w Meaux) – marokański piłkarz grający na pozycji defensywnego pomocnika. Posiada także obywatelstwo francuskie.
Kariera klubowa.
Kabous urodził się we francuskim miasteczku Meaux w rodzinie marokańskich emigrantów. Piłkarską karierę rozpoczął w klubie FC Sochaux-Montbéliard, jednak nie przebił się do pierwszego składu i występował tam tylko w czwartoligowych rezerwach. W 2005 roku wyjechał do Szwecji. Przez rok występował w drugoligowcu IFK Norrköping, jednak nie zdołał z nim awansować do pierwszej ligi. W 2006 roku odszedł do innego drugoligowca, Degerfors IF, gdzie grał przez kolejny rok. Na początku 2007 roku Abderrahman został zawodnikiem bułgarskiego CSKA Sofia, z którym wywalczył wicemistrzostwo Bułgarii, a w sezonie 2007/2008 wystąpił w Pucharze UEFA. Na początku 2008 roku w ostatnim dniu okna transferowego przeszedł do hiszpańskiego Realu Murcia. Następnie był piłkarzem takich klubów jak: Silkeborg IF, Wydad Casablanca, US Luzenac, Khaitan SC, MC Oujda i White Star Bruksela.
Kariera reprezentacyjna.
W reprezentacji Maroka Kabous zadebiutował w 2007 roku. Wcześniej był reprezentantem kadry U-21. W 2008 został powołany przez selekcjonera Henriego Michela na Puchar Narodów Afryki 2008.

</doc>
<doc id="1200112" url="https://pl.wikipedia.org/wiki?curid=1200112" title="Kunów (stacja kolejowa)">
Kunów (stacja kolejowa)

Kunów – stacja kolejowa w Kunowie, w województwie świętokrzyskim, w Polsce.
W roku 2017 stacja obsługiwała 20–49 pasażerów na dobę.

</doc>
<doc id="1200113" url="https://pl.wikipedia.org/wiki?curid=1200113" title="Chrysler Holding LLC">
Chrysler Holding LLC



</doc>
<doc id="1200115" url="https://pl.wikipedia.org/wiki?curid=1200115" title="Anna Białaczowska">
Anna Białaczowska

Anna Białaczowska Odrowążówna z Białaczowa herbu Odrowąż (ur. 1507, zm. 1557) – córka Jakuba Białaczowskiego z Dąbrówki Podłężnej. Druga żona (po właścicielce Sycyna Zofii Zasadównej Gutowskiej) Piotra Kochanowskiego i matka m.in.:
Anna Białaczowska osiedliła się we wsi Sycyna koło Zwolenia, na wschód od Radomia, gdzie jej mąż w 1525 roku zakupił wieś.
Jan Kochanowski określa swą matkę w ostatnim z "Trenów", jako kogoś, kto perswazją umiał złagodzić ból i rozpacz po stracie dziecka.
Wspomina ją też Łukasz Górnicki w Dworzaninie polskim (W-wa 1950 r., s. 136) nazywając ją panią "stateczną i bardzo trefną".
Nagrobek jej i męża znajduje się we Zwoleniu, w kaplicy Kochanowskich, wraz z epitafium ufundowanym przez dzieci.

</doc>
<doc id="1200116" url="https://pl.wikipedia.org/wiki?curid=1200116" title="Kabaret PoMimochodem">
Kabaret PoMimochodem

Kabaret PoMimochodem powstał w Lublinie 15 kwietnia 2004 roku z inicjatywy studentów kierunku Animator i Menedżer Kultury UMCS.
Linki zewnętrzne.
Oficjalna strona kabaretu

</doc>
<doc id="1200126" url="https://pl.wikipedia.org/wiki?curid=1200126" title="Dorota Abbe">
Dorota Abbe

Dorota Abbe (ur. 13 maja 1973 w Poznaniu) – polska aktorka teatralna, filmowa i telewizyjna, również wokalistka.
Życiorys.
Jest córką aktora Henryka Abbe. W 1999 roku została absolwentką Wydziału Aktorskiego PWSFTviT w Łodzi. W latach 1999–2000 zatrudniona była w Teatrze Polskim w Bielsku-Białej. W latach 2000–2011 etatowo związana z wrocławskim Teatrem Współczesnym im. Wiercińskiego, z którym obecnie nadal współpracuje. Od 2011 roku aktorka Teatru Nowego w Poznaniu.

</doc>
<doc id="1200132" url="https://pl.wikipedia.org/wiki?curid=1200132" title="Port lotniczy Duszanbe">
Port lotniczy Duszanbe

Międzynarodowy Port Lotniczy Duszanbe – port lotniczy położony w Duszanbe, stolicy Tadżykistanu. Jest największym portem lotniczym w kraju, na jego terenie znajduje się także baza sił powietrznych. Został otwarty w 1964 roku, natomiast 3 września 2014 został oddany do użytku nowy terminal pasażerski.

</doc>
<doc id="1200139" url="https://pl.wikipedia.org/wiki?curid=1200139" title="Jean Girault">
Jean Girault

Jean Girault (ur. 9 maja 1924 Villenauxe-la-Grande, zm. 24 lipca 1982 w Paryżu) – francuski reżyser filmowy i scenarzysta.
Największą sławę i uznanie przyniosły mu komedie z udziałem Louisa de Funèsa. W latach 1963–1982 zrealizowali wspólnie 12 filmów,a w tym 6 części popularnego cyklu o żandarmach.
Girault zmarł na gruźlicę. Zgon nastąpił 24 lipca 1982 roku w czasie realizacji komedii "Żandarm i żandarmetki". Prace nad filmem kontynuował asystent reżysera Tony Aboyantz. Film ten był również ostatnim w karierze de Funèsa, który zmarł pół roku później.

</doc>
<doc id="1200146" url="https://pl.wikipedia.org/wiki?curid=1200146" title="Herb powiatu czarnkowsko-trzcianeckiego">
Herb powiatu czarnkowsko-trzcianeckiego

Herb powiatu czarnkowsko-trzcianeckiego na tarczy herbowej dwudzielnej w słup, w polu prawym czerwonym orzeł srebrny, w polu lewym dwudzielnym w pas, w polu górnym czerwonym chusta srebrna (herb Nałęcz - symbol Czarnkowa). W polu dolnym srebrnym wół czerwony (herb Ciołek - symbol Trzcianki).
Herb został ustanowiony "Uchwałą Nr V/33/2003 Rady Powiatu Czarnkowsko-Trzcianeckiego z dnia 25 lutego 2003 r."

</doc>
<doc id="1200148" url="https://pl.wikipedia.org/wiki?curid=1200148" title="Michel Paccard">
Michel Paccard



</doc>
<doc id="1200150" url="https://pl.wikipedia.org/wiki?curid=1200150" title="Penetracja">
Penetracja



</doc>
<doc id="1200156" url="https://pl.wikipedia.org/wiki?curid=1200156" title="Fenokopia">
Fenokopia

Fenokopia − nietypowa cecha organizmu powstała pod wpływem warunków środowiska, wynikająca z tego, że w sytuacjach „normalnych” taka cecha nie mogłaby się wykształcić. Nie jest dziedziczna, ale może wykształcać się w warunkach „normalnych” w przypadku kojarzenia ze sobą posiadaczy alleli odpowiedzialnych za cechę poprzez kumulację alleli w genotypach.

</doc>
<doc id="1200157" url="https://pl.wikipedia.org/wiki?curid=1200157" title="Horizon Air">
Horizon Air

Horizon Air – amerykańska regionalna linia lotnicza z siedzibą w Seattle, w stanie Waszyngton. Jest 8 co do wielkości regionalną linią lotniczą w USA.
Samoloty.
"Stan na Styczeń 2014 roku."

</doc>
<doc id="1200159" url="https://pl.wikipedia.org/wiki?curid=1200159" title="Fenokopie">
Fenokopie



</doc>
<doc id="1200160" url="https://pl.wikipedia.org/wiki?curid=1200160" title="Włóczęgi północy">
Włóczęgi północy

Włóczęgi północy () – powieść przygodowa amerykańskiego pisarza Jamesa Olivera Curwooda z 1919 r.
Opis.
Opowieść o przygodach niedźwiedzia imieniem Niua i psa imieniem Miki, które mimo różnic w upodobaniach i zwyczajach nawiązują trwałą, mocną przyjaźń i dorastają w trudnych warunkach północnoamerykańskiej puszczy. Na swojej drodze zwierzęta spotykają ludzi zarówno szlachetnych jak i okrutnych. Książka sugestywnie ukazuje obrazy z życia dzikiej kanadyjskiej puszczy i jej mieszkańców a także ludzi, z którymi splatają się losy zwierząt. Ich wędrówka to prawdziwa szkoła przetrwania. Powieść wzrusza i skłania do refleksji.
W kulturze.
W 1920 r. na kanwie powieści nakręcony został film "Nomads of the North" w reżyserii Davida Hartforda z Betty Blythe, Lonem Chaneyem i Lewisem Stone'em w rolach głównych. Film nie jest adaptacją a jedynie luźno nawiązuje do powieści Curwooda. W 1953 r. powstał film "Northern Patrol" w reżyserii Rexa Baileya, który także w luźny sposób nawiązuje do powieści "Włóczęgi północy".
W 1961 r. powstał film Walta Disneya "Nikki, Wild Dog of the North" w reżyserii Jacka Couffera i Dona Haldane'a, który oparty został na przygodach zwierząt z powieści Curwooda.

</doc>
<doc id="1200162" url="https://pl.wikipedia.org/wiki?curid=1200162" title="Herb powiatu rawickiego">
Herb powiatu rawickiego

Herb powiatu rawickiego przedstawia na tarczy trójdzielnej (w kształcie odwróconej litery T) w polu pierwszym czerwonym orła białego, w polu drugim czerwonym złotą łódź, w polu trzecim złotym niedźwiedzia czarnego kroczącego na zielonej murawie.
Herb został ustanowiony "Uchwałą Nr XXXI/179/2001 Rady Powiatu Rawickiego z dnia 28 grudnia 2001 r."

</doc>
<doc id="1200164" url="https://pl.wikipedia.org/wiki?curid=1200164" title="Primera División (1951/1952)">
Primera División (1951/1952)

Primera División 1951/1952 był 21 sezonem najwyższej ligi piłkarskiej w Hiszpanii, sezon rozpoczął się 9 września 1951 a zakończył 13 kwietnia 1952.

</doc>
<doc id="1200166" url="https://pl.wikipedia.org/wiki?curid=1200166" title="Bari, syn Szarej Wilczycy">
Bari, syn Szarej Wilczycy

Bari, syn Szarej Wilczycy (ang. "Baree, Son of Kazan") – powieść dla młodzieży autorstwa Jamesa Olivera Curwooda, wydana po raz pierwszy w 1917 roku.
Kontynuacja "Szarej Wilczycy", powieści o życiu wilków w puszczy kanadyjskiej. W Barim, synu Szarej Wilczycy, który był na swobodzie dzikim, krwiożerczym wilkiem, odnosi zwycięstwo natura psa - przyjaciela ludzi. Bari staje się wiernym sługą córki trapera i jej najlepszym obrońcą.

</doc>
<doc id="1200178" url="https://pl.wikipedia.org/wiki?curid=1200178" title="Heinkel He 114">
Heinkel He 114

Heinkel He 114 − niemiecki wodnosamolot rozpoznawczy zaprojektowany w 1935 w zakładach "Heinkel Flugzeugwerke". Zastąpił wcześniejszego He 60, sam jednak nie pozostał długo w użyciu, gdyż po opracowaniu Arado Ar 196 ta nowa konstrukcja została podstawowym niemieckim wodnosamolotem rozpoznawczym.
Istniejące egzemplarze postanowiono wyeksportować, 39 trafiło do Szwecji (nosiły tam oznaczenie "S12") gdzie służyły do 1945, natomiast 12 sprzedano do Rumunii służyły do 1943.
Używany też w Hiszpanii, w tym w okresie powojennym na krążowniku „Miguel de Cervantes”.

</doc>
<doc id="1200181" url="https://pl.wikipedia.org/wiki?curid=1200181" title="67 Pułk Piechoty">
67 Pułk Piechoty

Polskie pułki piechoty:
Austro-węgierskie pułki piechoty:
Brytyjskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1200182" url="https://pl.wikipedia.org/wiki?curid=1200182" title="Call the Shots">
Call the Shots

"Call the Shots" to piosenka pop stworzona przez Mirandę Cooper, Briana Higginsa, Tima Powella, Lisę Cowling oraz Giselle Somerville na czwarty album studyjny brytyjskiego girlsbandu Girls Aloud, "Tangled Up" (2007). Wyprodukowany przez Xenomania, utwór wydany został jako drugi singel promujący krążek (siedemnasty w karierze muzycznej zespołu) 26 listopada 2007 roku.
Informacje o singlu.
Singel wyciekł do internetu już kilka tygodni przed oficjalną premierą radiową. Pomimo tego, 30-sekundowy klip z piosenką pojawił się na oficjalnej stronie internetowej Girls Aloud. Pierwszy występ telewizyjny zespołu zawierający utwór "Call the Shots" nie odbył się 17 listopada 2007 podczas programu "The X Factor", lecz podczas charytatywnego koncertu na rzecz UNICEF. Piosenka była również prezentowana w czasie trwania takich programów, jak "The Paul O'Grady Show" czy "This Morning".
Podczas wywiadu dla magazynu "Daily Star", Cheryl wyznała, iż "Call the Shots" jest według niej najlepszą piosenką z najnowszego krążka, a sama muzyka "doprowadza ją do gęsiej skórki". Kim Dawson, twórca tej samej publikacji, stwierdził natomiast że ta piosenka "jest jedną z najlepszych nagranych przez girlsband dotychczas". "The Daily Star" opisał również kompozycję jako "klasyczny, euro-popowy bit, który ma szansę odnieść sukces na europejskich rynkach muzycznych". Digital Spy również zachwala utwór nazywając go "bardzo samcznym oraz dającym więcej niż poprzednie, typowo popowe, brzmienie hitów bandu".
Teledysk.
Teledysk do singla nagrywany był w Malibu w Kalifornii oraz reżyserowany przez Seana de Sparengo; klip ukazuje członkinie zespołu w fioletowych sukienkach w dzień i w nocy.
Dziewczęta ukazane są również w różnych miejscach z indywidualną historią. Każda perypetia wiąże swój temat z miłością. Wątek Cheryl jest prosty – rozmyśla o miłości wpatrując się w słoneczny dzień przez okno. Kimberley siedzi naprzeciw lustra przygotowując makijaż. Jej chłopak przychodzi do niej – ona aby ukryć złość oraz smutek ukrywa go pod kosmetykami. Nadine siedzi w fotelu oraz ogląda fotografie swojego obiektu pożądań. Nicola leży przy basenie maczając swoje palce w lustrze wody – jej mężczyzna przyszedł, aby wręczyć jej bukiet kwiatów. Sarah ogląda swojego chłopaka, podczas gdy on bierze prysznic; przedostaje się do pokoju i idzie w kierunku jego telefonu komórkowego. W czasie trwania klipu widać ujęcia, w których zespół tańczy.
Teledysk miał premierę 17 października 2007 na stacjach muzycznych "The Box", "Smash Hits! TV" oraz "The Hits".

</doc>
<doc id="1200184" url="https://pl.wikipedia.org/wiki?curid=1200184" title="Piotr Korda">
Piotr Korda

Piotr Eugeniusz Korda (ur. 1922, zm. 2005) – polski pisarz, lekarz weterynarii, aktor, etolog i popularyzator nauki, I sekretarz POP PZPR w Instytucie Biochemii i Biofizyki PAN, członek PZPR w latach 1949-1981.
Wykazał, że szczenięta psa domowego mogą być karmione przyniesionym w żołądku pokarmem przez samicę lub nawet samca, jak u wilka czy likaona. Stwierdził też korelację czasu przebywania suki w gnieździe i wieku najmłodszego szczenięcia, a także temperatury zewnętrznej (podobny przypadek opisał N. Tinbergen w przypadku ciernika trójkolczastego).

</doc>
<doc id="1200185" url="https://pl.wikipedia.org/wiki?curid=1200185" title="Malmø">
Malmø



</doc>
<doc id="1200190" url="https://pl.wikipedia.org/wiki?curid=1200190" title="Heksanal">
Heksanal

Heksanal, aldehyd kapronowy – organiczny związek chemiczny należący do grupy pochodnych węglowodorów, zwanych aldehydami. Charakteryzuje się specyficznym zapachem mieszaniny aldehydu, skoszonej trawy i owoców.
Związek ten wykorzystywany jest w różnych gałęziach przemysłu: spożywczym (substancja aromatyzująca), chemicznym (dodatek do żywic syntetycznych i środków owadobójczych), kosmetycznym (perfumy).

</doc>
<doc id="1200193" url="https://pl.wikipedia.org/wiki?curid=1200193" title="Opcja swapowa">
Opcja swapowa

Opcja swapowa, swapcja (ang. "swaption") – jeden z instrumentów pochodnych. Swapcje dają prawo, ale nie nakaz, nabycia swapu. Opcje mogą być wystawiane na każdy rodzaj swapu, lecz w większości wystawiane są opcje na swap stopy procentowej.
Występują trzy rodzaje swapcji:

</doc>
<doc id="1200194" url="https://pl.wikipedia.org/wiki?curid=1200194" title="Wadera (powieść)">
Wadera (powieść)

Wadera – powieść przygodowa autorstwa polskiego pisarza Piotra Kordy. Po raz pierwszy wydana w 1968 roku nakładem wydawnictwa „Nasza Księgarnia”, później kilkukrotnie wznawiana. Zawiera czarno-białe ilustracje wykonane przez Stanisława Rozwadowskiego (1923-1996).
Akcja książki rozgrywa się kilkanaście tysięcy lat temu i pokazuje próbę udomowienia przodka psa przez człowieka. Opowiada o ich wspólnych przygodach nad Wielką Rzeką i dzikich zboczach Głębokiego Jaru. 

</doc>
<doc id="1200195" url="https://pl.wikipedia.org/wiki?curid=1200195" title="American Tobacco Trail">
American Tobacco Trail

American Tobacco Trail (ATT) – 35-kilometrowa trasa, zlokalizowana w Karolinie Północnej w USA, biegnąca przez opuszczone tory kolejowe, pierwotnie zbudowane dla "American Tobacco Company" w latach 70. XX wieku.
Trasa biegnie przez miasto Durham, hrabstwo Durham, hrabstwo Chatham i hrabstwo Wake. Otwarta jest dla pieszych, rowerzystów, jeźdźców (z wyjątkiem odcinków miejskich) i innych niezmotoryzowanych osób.

</doc>
<doc id="1200197" url="https://pl.wikipedia.org/wiki?curid=1200197" title="Andrzej Gomuliński">
Andrzej Gomuliński

Andrzej Gomuliński (ur. 17 lipca 1936 w Warszawie – zm. 4 stycznia 2008) – polski działacz opozycji antykomunistycznej oraz naukowiec z dziedziny inżynierii lądowej. 
Życiorys.
Urodził się 17 lipca 1936 r. w Warszawie jako syn pułkownika Wojska Polskiego. Ojciec w czasie II wojny światowej walczył w szeregach polskich sił zbrojnych na terenie Wielkiej Brytanii, wrócił do kraju w 1947 r.
Maturę zdał w 1953 w Grodzisku Mazowieckim, po czym kontynuował naukę na Wydziale Inżynierii Lądowej Politechniki Warszawskiej. Studia ukończył z wyróżnieniem w 1959 r. Po czym rozpoczął pracę naukowo-dydaktyczną w Katedrze Mechaniki Budowli pod kierunkiem prof. Zbigniewa Kączkowskiego. Pracę doktorską obronił w 1965 r., a tytuł naukowy profesora uzyskał w 1995 r. W latach 1984-1990 obejmuje z wyboru stanowisko dziekana Wydziału Inżynierii Lądowej Politechniki Warszawskiej. W latach 1996-2002 piastuje funkcję wiceprzewodniczącego Rady Głównej Szkolnictwa Wyższego. Jest autorem licznych prac naukowych z dziedziny stateczności i dynamiki konstrukcji budowlanych. Pośmiertnie uhonorowany Medalem Politechniki Warszawskiej.
Działacz podziemnych struktur NSZZ „Solidarność”, gdzie występował najczęściej pod pseudonimem "Olgierd". W latach 1983-1989 kierował redakcją i studiem podziemnego Radia Solidarność.
Spoczywa na cmentarzu ewangelicko-reformowanym w Warszawie (kw. W-2-18).

</doc>
<doc id="1200198" url="https://pl.wikipedia.org/wiki?curid=1200198" title="Muzeum Józefa Stalina w Gori">
Muzeum Józefa Stalina w Gori

Państwowe Muzeum Józefa Stalina – gruzińskie muzeum poświęcone życiu radzieckiego przywódcy, z pochodzenia Gruzina, Józefa Stalina. Zlokalizowane jest w jego rodzinnej miejscowości Gori przy al. Stalina 32. Zostało otworzone 10 listopada 1937 r.
Główną część muzeum stanowi budynek wykonany w stylu socrealistycznym, pierwotnie służący za lokalne muzeum, jednak po śmierci Stalina w 1953 r. przekształcono je w muzeum-pomnik ku jego czci. Zgromadzono w nim ok. 40 000 eksponatów, włączając w to jego rzeczy osobiste, meble biurowe, prezenty, które otrzymywał na przestrzeni kilkudziesięciu lat, książki. Muzeum posiada także wiele ilustracji, dokumentów, fotografii i wycinków gazet z różnych okresów życia radzieckiego przywódcy. Szczególnym eksponatem jest jedna z dwunastu masek wykonanych zaraz po śmierci Stalina.
Obok głównego budynku oglądać można przeniesioną w to miejsce i odrestaurowaną chatę szewca Wissariona Dżugaszwilego, ojca Stalina, w której wódz przyszedł na świat i spędził pierwsze cztery lata życia. 
Na placu muzeum ustawiono jako eksponat opancerzony wagon, którym od 1941 r. podróżował Stalin, m.in. na konferencję w Jałcie i Teheranie. Wagon waży 83 tony, został podarowany muzeum w 1985 r. 

</doc>
<doc id="1200200" url="https://pl.wikipedia.org/wiki?curid=1200200" title="Stonka kukurydziana">
Stonka kukurydziana

Stonka kukurydziana ("Diabrotica virgifera") – gatunek inwazyjnego chrząszcza z rodziny stonkowatych (Chrysomelidae). 
Postać dorosła o długości 4,2–6,8 mm. Pokrywy skrzydeł o barwie żółtej przez pomarańczową, aż do całkowicie czarnej, często plamiste. Samce zazwyczaj ciemniejsze. Larwy 4–10 mm o barwie jasnokremowej. Groźny, kwarantannowy szkodnik kukurydzy. Larwy bytujące w glebie wgryzają się w korzenie, penetrują je aż do nasady skutkiem czego jest wnikanie patogenów, a czasem wyleganie całych roślin. Dorosłe owady preferują pyłek kwiatowy, znamiona kwiatów, rzadziej liście i odsłonięte ziarna.
Pierwsze wystąpienie tego gatunku w Polsce stwierdzono w 2005 roku na terenie gminy Trzebownisko.
W populacjach podgatunku "Diabrotica virgifera virgifera" występujących na obszarach Stanów Zjednoczonych wykryto wykształcenie odporności na toksynę Bt roślin GMO.

</doc>
<doc id="1200205" url="https://pl.wikipedia.org/wiki?curid=1200205" title="Henryk Abbe">
Henryk Abbe

Henryk Abbe (ur. 15 września 1920 w Bydgoszczy, zm. 10 października 2003 w Poznaniu) – polski aktor, głównie teatralny, także filmowy i telewizyjny.
Życiorys.
W teatrze zadebiutował 30 listopada 1946 roku. W roku 1949 ukończył Państwową Wyższą Szkołę Teatralną w Warszawie z tymczasową siedzibą w Łodzi.
Teatr.
Występował kolejno w teatrach:
Współpracował m.in. z takimi reżyserami, jak: Zbigniew Bogdański, Maryna Broniewska, Ryszard Bugajski, Stanisław Bugajski, Jadwiga Chojnacka, Izabella Cywińska, Jerzy Goliński, Adam Hanuszkiewicz, Zygmunt Hübner, Henryk Kluba, Zbigniew Koczanowicz, Wiesław Komasa, Andrzej Konic, Krystyna Meissner, Tadeusz Minc, Krzysztof Nazar, Janusz Nyczak, Marek Okopiński, Kazimierz Opaliński, Bohdan Poręba, Ludwik René, Janusz Rzeszewski, Leon Schiller, Maciej Wojtyszko.

</doc>
<doc id="1200210" url="https://pl.wikipedia.org/wiki?curid=1200210" title="Cheshire (ser)">
Cheshire (ser)

Cheshire – rodzaj sera, który produkowany jest z krowiego mleka. Produkowany jest w Anglii w hrabstwie Cheshire (stąd nazwa) oraz w czterech sąsiednich hrabstwach: dwóch w Walii (Denbighshire i Flintshire) oraz dwóch w Anglii (Shropshire i Staffordshire). Zaliczany do serów półtwardych, podpuszczkowych oraz dojrzewających. Ser cheshire jest serem o delikatnym oraz łagodnym smaku.

</doc>
<doc id="1200211" url="https://pl.wikipedia.org/wiki?curid=1200211" title="Flotylle U-Bootów">
Flotylle U-Bootów

Flotylla U-Bootów (niem. Unterseebootsflotille), flotylla okrętów podwodnych – jednostka taktyczna wyższego szczebla w Kriegsmarine. W latach 1935-1945 sformowano ogółem 31 flotylli (15 bojowych i 16 szkolnych). Bazy niemieckich okrętów podwodnych i ich flotylli znajdowały się początkowo w portach niemieckich, później dzięki podbojom, bazy były zakładane także na zajętych terenach poza terytorium III Rzeszy. Ważniejsze bazy poza granicami III Rzeszy lub na terenach anektowanych:
Flotylle bojowe.
1. Flotylla U-Bootów "Weddigen".
Nazwana na cześć kapitana marynarki (Kapitänleutnant) Otto Weddigena, dowódcy okrętów podwodnych z okresu I wojny światowej, wsławionego zatopieniem trzech brytyjskich krążowników. Kapitan Weddigen poległ 18 marca 1915 na U-29
Utworzona 27 września 1935 w Kilonii, przeniesiona w czerwcu 1941 do Brestu, zlikwidowana w 1944.
Należało do niej 111 okrętów typu: IIB (14), IIC (8), IID (13); po 1941 dołączyły okręty typu: VIIB (3), VIIC (81), VIIC/41 (2), XB (2).
Dowódcy flotylli: 
Dowódcy okrętów:
2. Flotylla U-Bootów "Saltzwedel".
Nazwana na cześć porucznika marynarki (Oberleutnant zur See) Reinholda Saltzwedela, dowódcy okrętów podwodnych z okresu I wojny światowej, który w 22 patrolach bojowych zatopił 111 jednostek o tonażu 170 526 BRT. Reinhold Saltzwedel zginął na SM UB-81 2 grudnia 1917.
Utworzona we wrześniu 1936 dzięki zezwoleniu Brytyjczyków na rozbudowę niemieckiej floty do 35% tonażu floty brytyjskiej, zlikwidowana w październiku 1944. Bazy 2. Flotylli: Kilonia, Wilhelmshaven, Lorient.
Należało do niej 91 okrętów typu: IA (2), VIIA (10), VIIC (2), IX (5), IXB (14), IXC (27), IXC/40 (28), XB (2), UA (1).
Dowódcy flotylli: 
Dowódcy okrętów:
3. Flotylla U-Bootów.
Utworzona 4 października 1937 z bazą w Kilonii, następnie w La Rochelle, zlikwidowana w grudniu 1939, ze względu na małą efektywność (liczyła 8 okrętów), reaktywowana w marcu 1941. Została zlikwidowana ostatecznie po lądowaniu w Normandii, w październiku 1944.
Należało do niej 108 okrętów typu: IIB (8), IID (5), VIIB(1), VIIC (90).
Dowódcy flotylli:
Dowódcy okrętów:
5. Flotylla U-Bootów.
Utworzona 1 grudnia 1938 w Kilonii, zlikwidowana pod koniec 1939; została reaktywowana w 1941 jako flotylla treningowa.
Należało do niej 7 okrętów typu IIC (7).
Dowódca flotylli: 
6. Flotylla U-Bootów "Hundius".
Źródło 
Utworzona 1 października 1938, nazwana imieniem Paula Hundiusa, zlikwidowana w grudniu 1939 po utracie części okrętów typu IXA (8); reaktywowana w lipcu 1941 w Gdańsku, przeniesiona w lutym 1942 do Saint-Nazaire, zlikwidowana w sierpniu 1944, po lądowaniu w Normandii.
W latach 1941-44 należały do niej 83 okręty typu: VIIB (1), VIIC (81) oraz VIIC/41 (1).
Dowódcy flotylli:
Dowódcy okrętów:
7. Flotylla U-Bootów "Wegener".
Nazwana na cześć kapitana marynarki (Kapitänleutnant) Bernda Wegenera, dowódcy okrętu podwodnego U-27 z okresu I wojny światowej, który w 10 patrolach bojowych zatopił 29 jednostek o tonażu 29 402 BRT. Bernd Wegener zginął na U-27 19 sierpnia 1915.
Utworzona 25 czerwca 1938 w Kilonii, przeniesiona później do Saint-Nazaire, zlikwidowana w sierpniu 1944 (okręty popłynęły do Norwegii dołączając do istniejących tam flotylli). W latach 1940-1944 6. i 7. Flotylla odbyły z Saint-Nazaire aż 388 patroli zatapiając 154 statki i okręty aliantów. 7. Flotylla była jedną z najskuteczniejszych. Zawdzięczała to dowódcom takim jak:
Należało do niej 110 okrętów typu: VIIB (19), VIIC (89), VIIC/41(1), U-A (1).
Dowódcy flotylli: 
9. Flotylla U-Bootów.
Utworzona na początku 1942 (zdecydowano o tym jesienią 1941 w Breście (pierwszy port U-Bootów z bunkrami o betonowej konstrukcji, odpornymi na bomby lotnicze). Przez cały okres 1 i 9 flotylla odbyły z tego portu 329 patroli. Ostatni okręt wypłynął z Brestu 4 września 1944 udając się (jak wszystkie pozostałe) do Bergen. 15 dni później do portu wkroczyły wojska amerykańskie.
Należały do niej 84 okręty typu: VIIC (73), VIIC/41 (5), VIID (6).
Dowódcy flotylli: 
Dowódcy okrętów:
10. Flotylla U-Bootów.
Utworzona 15 lutego 1942 w Lorient pod dowództwem Günthera Khunke. W czerwcu 1943 roku flotylle przebazowano do Penang w Holenderskich Indiach Wschodnich (dzisiejsza Indonezja). Obszarem działań tej flotylli był Ocean Indyjski i Pacyfik. W listopadzie 1944 roku wskutek kłopotów paliwowych i prymitywnego zaplecza technicznego, zrezygnowano z wykorzystywania portu w Penang, a główną bazą U-Bootów na Dalekim Wschodzie stała się Dżakarta na Jawie. Wobec utraty baz atlantyckich we Francji, co znacznie utrudniło komunikację z placówkami Kriegsmarine w Azji Południowo-Wschodniej, wycofano z Oceanu Indyjskiego większość okrętów podwodnych. Pozostałe okręty, które pozostały w Azji (zwłaszcza typu IX), zostały przejęte przez Japończyków po kapitulacji Niemiec w maju 1945 roku.
Należały do niej 82 okręty typu: IXC (26), IXC/41 (41), IXD1 (2), IXD2 (4), XB (1), XIV (6).
Dowódca flotylli:
Dowódcy okrętów:
11. Flotylla U-Bootów.
Utworzona 15 maja 1942 w Bergen celem atakowania konwojów płynących do Murmańska (od sierpnia 1941 do maja 1945 przepłynęło ich 78). Na kilka miesięcy przed kapitulacją III Rzeszy wprowadzono nowoczesne okręty - U-Booty typu XXI i XXIII, które nie zdążyły jednak zadać aliantom poważnych strat.
Należało do niej 189 okrętów typu: VIIC (121), VIIC/41 (49), IXC/40 (2), XB (1), XXI (6), XXIII (10) (duża liczba okrętów w tej flotylli wynika z faktu, iż po lądowaniu w Normandii Niemcom odebrano bazy na wybrzeżu Francji, a ewakuujące się stamtąd okręty kierowały się do Norwegii, gdzie albo tworzyły nowe flotylle, albo dołączały do starych).
Dowódcy flotylli: 
Dowódcy okrętów: 
12. Flotylla U-Bootów.
Utworzona 15 października 1942 w Bordeaux. Początkowo duże, oceaniczne okręty miały być włączane do 2. Flotylli, jednak włączano je do 10., później również do 12., więc Bordeaux było portem dla U-Bootów dalekomorskich. Stacjonowało tutaj również kilka okrętów włoskich (BETASOM) oraz japońskich. W sierpniu 1944 U-Booty przeniesino do Flensburga. Częściowo z okrętów 12. Flotylli utworzono 33. Flotyllę.
Należało do niej 47 okrętów typu: VIIF (3), IXD (24), XB (6), XIV (9), UIT (5).
Dowódca flotylli: 
Dowódcy okrętów: 
13. Flotylla U-Bootów.
Utworzona w lipcu 1943 w Trondheim. Jej okręty operowały na północ od Skandynawii atakując konwoje płynące do ZSRR, odbywały patrole meteorologiczne dla Luftwaffe oraz Kriegsmarine. Przegrupowana w sierpniu 1944 po napływie okrętów z Francji, zlikwidowana w maju 1945 po kapitulacji III Rzeszy.
Należało do niej 55 okrętów typu: VIIC (47), VIIC/41 (8).
Dowódca flotylli: 
14. Flotylla U-Bootów.
Utworzona w grudniu 1944 w Narwiku, już po lądowaniu w Normandii, zlikwidowana po kapitulacji III Rzeszy.
Należało do niej 8 okrętów typu: VIIC (2), VIIC/41 (6) (wszystkie przetrwały do końca wojny. U-995 wyremontowano i służył od 1971 jako muzeum w Laboe koło Kilonii).
Dowódca flotylli: 
Dowódcy okrętów:
23. Flotylla U-Bootów.
Utworzona w październiku 1941w Salaminie. Jako jednostka nieskuteczna została przeniesiona na Morze Bałtyckie jako flotylla treningowa.
Należało do niej 9 okrętów typu: VIIB (3), VIIC (6).
Dowódca flotylli: 
Dowódcy okrętów: 
29. Flotylla U-Bootów.
Utworzona w grudniu 1941 w Marsylii, bazująca w La Spezia, w Salaminie i w Puli, zlikwidowana we wrześniu 1944 po zatopieniu ostatniego z 68 U-Bootów operujących na wodach Morza Śródziemnego.
Należały do niej 52 okręty typu: VIIB (3), VIIC (49).
Dowódcy flotylli:
Dowódcy okrętów:
30. Flotylla U-Bootów.
Utworzona w październiku 1942 w Konstancy. Jej okręty operowały na Morzu Czarnym, po uprzednim przetransportowaniu ich drogą lądową. Zlikwidowana w październiku 1944.
Należało do niej 6 okrętów typu IIB.
Dowódcy flotylli:
33. Flotylla U-Bootów.
Utworzona we wrześniu 1944 we Flensburgu. W jej skład włączono okręty przebywające na Dalekim Wschodzie, w Penang i w Singapurze. W 1944 roku do 33. Flotylli włączono ewakuowane z Francji okręty 10. i 12. Flotylli. Zlikwidowana w maju 1945 po kapitulacji III Rzeszy, okręty zostały przejęte przez Japończyków.
Dowódcy:
Należało do niej 76 okrętów typu: VIIC (14), VIIC/41 (4), IXC (3), IXC/40 (41), IXD1 (1), IXD2 (8), XB (2), UIT (włoski okręt podwodny, dwie jednostki).
Flotylle treningowe.
Flotylle treningowe służyły do szkolenia załóg U-Bootów; pomysł tworzenia takich flotylli zrodził się w 1941. Przed 1941 okręty były przydzielane do konkretnych flotylli bojowych, tam też przechodziły szkolenia. Flotylle operujące na froncie, bazowały we Francji lub w Norwegii (w miarę zajmowania przez III Rzeszę kolejnych państw). We flotyllach treningowych można było używać portów oddalonych od linii frontu; stąd większość ich mieściła się nad Bałtykiem.
4. Szkolna Flotylla U-Bootów.
Utworzona w maju 1941 w Szczecinie, szkoliła głównie załogi U-Bootów typu IX i XXI. Została zlikwidowana w maju 1945.
Dowódcy flotylli:
5. Szkolna Flotylla U-Bootów.
Z początku bojowa, po likwidacji reaktywowana w czerwcu 1941, jako treningowa z bazą w Kilonii, szkoliła głównie załogi U-Bootów typu VII, została zlikwidowana w maju 1945.
Dowódcy flotylli:
8. Szkolna Flotylla U-Bootów.
Utworzona w 1941 w Królewcu, przeniesiona w 1942 do Gdańska, szkoliła głównie załogi U-Bootów typu VIIC, VIIC/41 oraz XVIIA, XVIIB, zlikwidowana w styczniu 1945.
Dowódcy flotylli:
18. Szkolna Flotylla U-Bootów.
Działała od stycznia do maja 1945 na Helu oficjalnie jako treningowa, w rzeczywistości jednak jej okręty atakowały radzieckie statki na Bałtyku.
Należało do niej 5 okrętów typu: VIIC (3), UA (1), UD-4 (1).
Dowódca flotylli: 
19. Szkolna Flotylla U-Bootów.
Utworzona w październiku 1943 w Pilawie. W lutym 1945 roku ewakuowana do Kilonii. Rozformowana w maju 1945.
Flotylla prowadziła szkolenie podstawowe (Kommandanten-Vorschule) dla kandydatów na dowódców U-Bootów. W jej skład wchodziły cztery okręty typu "II C":
U-56, U-57, U-58, U-59.
Dowódca flotylli: 
20. Szkolna Flotylla U-Bootów.
Utworzona w czerwcu 1943, zlikwidowana w lutym 1945. Szkoliła na symulatorach. Części praktyczne szkolenia odbywały się na okrętach 9. Flotylli.
Dowódca flotylli: 
21. Szkolna Flotylla U-Bootów.
Utworzona w 1935; bazy w Kilonii, Neustadt in Holstein i Pilawie, wyszkoliła załogi 54 U-Bootów, głównie typu VIIC, zlikwidowana w lutym 1945.
Dowódcy flotylli:
22. Szkolna Flotylla U-Bootów.
Utworzona w styczniu 1941 z bazą w Gdyni, wyszkoliła załogi 47 U-Bootów, przeniesiona zimą 1945 do Wilhelmshaven, zlikwidowana po kapitulacji III Rzeszy.
Dowódcy flotylli:
23. Szkolna Flotylla U-Bootów.
Początkowo flotylla bojowa na Morzu Śródziemnym z bazą w Salaminie, zlikwidowana w 1942, reaktywowana w sierpniu 1943 z bazą w Gdańsku, wyszkoliła 11 okrętów (głównie VIIC), ewakuowana, zlikwidowana w marcu 1945.
Dowódca flotylli:
24. Szkolna Flotylla U-Bootów.
Utworzona w listopadzie 1939 - zlikwidowana w marcu 1945.
Bazy: Eckernförde, Gdańsk, Kłajpeda, Trondheim.
Stacjonowała na wschodzie Bałtyku, jednak ze względu na operację "Barbarossa" przeniesiona do Norwegii, by uniknąć spotkań okrętów szkolnych z bojowymi. Założona by szkolić oficerów w atakach torpedowych na prawdziwe statki, jednak jej program szkolenia zmieniono i ćwiczyła oficerów w technikach wykrywania i ucieczki przed atakami Aliantów. Później przemieszczona z powrotem na Bałtyk, do Kłajpedy.
Wyszkoliła załogi 53 U-Bootów, głównie typu VIIC. 
Dowódcy flotylli:
25. Szkolna Flotylla U-Bootów.
Utworzona w kwietniu 1940 - działała do końca wojny.
Bazy: Travemünde, Gdańsk, Lipawa, Trondheim.
Szkoliła załogi U-Bootów przez 4 tygodnie, przekazując je później 27. Flotylli, przez co niemożliwe jest określenie liczby wyszkolonych jednostek.
Dowódcy flotylli:
26. Szkolna Flotylla U-Bootów.
Została utworzona w kwietniu 1941 w Warnemünde. Później bazę przeniesiono do Pilawy. Odbywał się w niej szkolenia wstępne (trwające koło 4 tygodni), kontynuowane w 27. Flotylli. Flotylla została zlikwidowana w maju 1945.
Dowódcy flotylli:
Flotylla wyszkoliła 7 U-Bootów.
27. Szkolna Flotylla U-Bootów.
Została założona w styczniu 1940 w Gdańsku. Stanowiła zwieńczenie szkolenia załóg - tu uczono się taktyki. Po ukończeniu kursu U-Boot był wysyłany na pierwszy patrol. Flotylla została zlikwidowana w marcu 1945.
Dowódcy flotylli:
31. Szkolna Flotylla U-Bootów.
Utworzona we wrześniu 1943 w Wilhelmshaven, później bazę przeniesiono do Hamburga. Zadaniem flotylli było szkolić załogi U-Bootów typu XXI. Tylko kilka jednostek tego typu zostało użytych w boju (w 4. i 11. Flotylli). 31. Flotylla została zlikwidowana w maju 1945.
Dowódcy flotylli:
32. Szkolna Flotylla U-Bootów.
Została utworzona w kwietniu 1944 w Królewcu. Szkoliła załogi U-Bootów XXI (2) i XXIII (41). Bazę przeniesiono do Hamburga w styczniu 1945.
Dowódcy flotylli:

</doc>
<doc id="1200213" url="https://pl.wikipedia.org/wiki?curid=1200213" title="62 Pułk Piechoty">
62 Pułk Piechoty

Pułki piechoty (strzelców) noszące numer „62”:
Wojska Polskiego
Austro-węgierski
Niemiecki
Rosyjski
Francuski

</doc>
<doc id="1200217" url="https://pl.wikipedia.org/wiki?curid=1200217" title="Turówka leśna">
Turówka leśna

Turówka leśna ("Hierochloë australis" (Schrad.) Roem. &amp; Schult.) – gatunek trawy z rodziny wiechlinowatych. Występuje w Europie, w Polsce objęty ochroną.
Rozmieszczenie geograficzne.
Występuje w Europie od Finlandii na północy po Włochy na południu. W Polsce rośnie głównie na wschód od linii Wisły.
Biologia i ekologia.
Bylina, hemikryptofit. Kwitnie w kwietniu i maju, jest wiatropylna. Rośnie w lasach, najczęściej w borach mieszanych, dąbrowach acydofilnych i borach sosnowych. Spotykana także w grądach, buczynie pomorskiej i świetlistej dąbrowie. Liczebność populacji dochodzi zwykle do kilkudziesięciu osobników.
Zagrożenia i ochrona.
Od 1983 roku roślina jest objęta w Polsce częściową ochroną gatunkową. W 2014 r. status ochronny został utrzymany w Rozporządzeniu Ministra Środowiska z dnia 9 października 2014 r. w sprawie ochrony gatunkowej roślin. 
Umieszczona na Czerwonej liście roślin i grzybów Polski (2006, 2016) w grupie gatunków narażonych na wyginięcie (kategoria zagrożenia: VU). Główne zagrożenie stanowi masowy zbiór roślin na potrzeby przemysłu spirytusowego, co w skrajnych przypadkach prowadzi do zaniku stanowisk. Część stanowisk znajduje się na obszarach chronionych, m.in. w parkach narodowych Białowieskim, Wigierskim, Poleskim i Roztoczańskim oraz w rezerwatach Jar Rzeki Raduni czy Zegrze.

</doc>
<doc id="1200219" url="https://pl.wikipedia.org/wiki?curid=1200219" title="64 Pułk Piechoty">
64 Pułk Piechoty

Pułki piechoty (strzelców) noszące numer „64”:
Wojska Polskiego
Austro-węgierski
Niemiecki
Rosyjski

</doc>
<doc id="1200222" url="https://pl.wikipedia.org/wiki?curid=1200222" title="Franciszek Ksawery Abancourt">
Franciszek Ksawery Abancourt



</doc>
<doc id="1200225" url="https://pl.wikipedia.org/wiki?curid=1200225" title="65 Pułk Piechoty">
65 Pułk Piechoty

Polskie pułki piechoty:
Austro-węgierskie pułki piechoty:
Belgijskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1200226" url="https://pl.wikipedia.org/wiki?curid=1200226" title="Bennett Place">
Bennett Place

Bennett Place – popularna nazwa dla domu na farmie w Durham, w Karolinie Północnej, właścicielami byli James i Nancy Bennett (alternatywnie Bennitt). Było to miejsce największego poddania się oddziałów podczas amerykańskiej wojny secesyjnej, 26 kwietnia 1865.

</doc>
<doc id="1200229" url="https://pl.wikipedia.org/wiki?curid=1200229" title="66 Pułk Piechoty">
66 Pułk Piechoty

Polski pułke pułki piechoty:
Austro-węgierskie pułki piechoty:
Niemieckie pułki piechoty:
Rosyjskie pułki piechoty:

</doc>
<doc id="1200230" url="https://pl.wikipedia.org/wiki?curid=1200230" title="Strefa wolnocłowa">
Strefa wolnocłowa

Strefa wolnocłowa – obszar, na którym możliwe jest składowanie i przechowywanie towarów bez konieczności ponoszenia opłat celnych.
Inna definicja strefy wolnocłowej stanowi, że jest to wyodrębniony obszar, również magazyn lub sklep, na którym transakcje kupna-sprzedaży towarami wywożonymi za granicę są dokonywane bez cła.
Strefy i składy wolnocłowe są tworzone głównie w portach morskich oraz lotniczych, które są miejscami przeładunku dużych mas towarów. Podlegają one dozorowi celnemu. Ich prowadzenie wymaga uzyskania stosownego pozwolenia. Podmiot prowadzący skład lub strefę wolnocłową jest zobowiązany do zapewnienia właściwej ewidencji umożliwiającej sprawowanie dozoru celnego.
Podstawowe kwestie dotyczące wolnych obszarów i składów celnych reguluje artykuł 166 (i kolejne) wspólnotowego kodeksu celnego.

</doc>
<doc id="1200239" url="https://pl.wikipedia.org/wiki?curid=1200239" title="Carlo Little">
Carlo Little

Carlo Little, właśc. Carl O’Neil Little (ur. 17 grudnia 1938 w Shepherd’s Bush, zachodni Londyn, zm. 6 sierpnia 2005 w Cleadon, Tyne and Wear)) – brytyjski perkusista, jeden z prekursorów brytyjskiej sceny rock n' rollowej. Na jego pełnej energii grze wykształciły się rzesze początkujących perkusistów, m.in. Keith Moon, który jako nastolatek pobierał lekcje u Little'a. Największe sukcesy muzyczne odnosił w latach 60. m.in. jako członek The Rolling Stones (1962-63), The Savages Lorda Sutcha, zespołu Cyrila Daviesa czy The Flowerpot Men. 
Od lat 70. koncertował z lokalnymi zespołami klubowymi, m.in. Flying Fox (1978-84), w którym grał z wieloletnim przyjacielem, basistą Nickiem Simperem. Okazjonalne występował także z własną grupą The Carlo Little All Stars. 
Little zmarł w wieku 67 lat na raka płuc.
26 marca 2006 r. w Richmond odbył się koncert upamiętniający Little'a, wydany rok później na płycie DVD.

</doc>
<doc id="1200242" url="https://pl.wikipedia.org/wiki?curid=1200242" title="Comtois">
Comtois

Comtois - rasa koni zimnokrwistych pochodząca z Francji.
Budowa, pokrój, eksterier.
Koń średniego kalibru. Głowa dość masywna, średniej wielkości, o przyjaznym wyrazie. Szyja krótka, silnie umięśniona. Prawidłowa partia łopatek. Kłąb wyraźnie zaznaczony. 
Można go poznać po jasnej grzywie i elegancji. Pokrój jest harmonijny, grzbiet krótki, lędźwie mocne, zad mięsisty, a nogi jędrne.
Wysokość w kłębie: zwykle ok. 155 cm, ok. 150 - 160 cm.
Masa ciała: ok. 800 kg. Waga waha się od 600 do 800 kg.
Maść: kasztanowata jaśniejsza lub ciemniejsza.
Historia, pochodzenie.
Rasa ta wywodzi się od ciężkich koni germańskich, przyprowadzonych na tereny dzisiejszego Franche-Comté przez Burgundów w VI wieku.
Użytkowanie.
Comtois stracił swą dawną funkcję użytkową - nie pracuje w transporcie ani nie służy w wojsku. Nieliczne konie nadal są wykorzystywane w górskich lasach do ciągnięcia drewna. Służą też czasem jako konie rekreacyjne, zaprzęgowe oraz jako wierzchowce wykorzystywane w hipoterapii. Oprócz tego wciąż są zwierzętami rzeźnymi.
Temperament.
Spokojny, odważmy, chętny do pracy, mało wymagający i wyjątkowo wytrzymały.

</doc>
<doc id="1200252" url="https://pl.wikipedia.org/wiki?curid=1200252" title="Siły Zbrojne Polskie byłego zaboru pruskiego">
Siły Zbrojne Polskie byłego zaboru pruskiego



</doc>
<doc id="1200255" url="https://pl.wikipedia.org/wiki?curid=1200255" title="Polskie Siły Zbrojne byłego zaboru pruskiego">
Polskie Siły Zbrojne byłego zaboru pruskiego



</doc>
<doc id="1200257" url="https://pl.wikipedia.org/wiki?curid=1200257" title="Wojska Wielkopolskie">
Wojska Wielkopolskie



</doc>
<doc id="1200259" url="https://pl.wikipedia.org/wiki?curid=1200259" title="Komunikacja Miejska w Stalowej Woli">
Komunikacja Miejska w Stalowej Woli



</doc>
<doc id="1200266" url="https://pl.wikipedia.org/wiki?curid=1200266" title="Miłosław Petruszka">
Miłosław Petruszka

Miłosław Petruszka (ur. w Przybramie (Czechy) w 1915, dokąd ewakuowano rodzinę z Przemyśla, na skutek ofensywy wojsk carskich 30 stycznia 1915, zm.. 18 lipca 1995 w Łodzi) – polski fotografik.
Życiorys.
Ukończył gimnazjum w Tarnowie, gdzie zaczął interesować się fotografią. Oficer służby stałej Wojska Polskiego Drugiej Rzeczypospoliej, odznaczony Krzyżem Kawalerskim Orderu Odrodzenia Polski. Medalem „Za udział w wojnie obronnej 1939”, Krzyżem Kampanii Wrześniowej 1939, Krzyżem Czynu Bojowego Polskich Sił Zbrojnych na Zachodzie, Medalem Zwycięstwa i Wolności 1945, Uczestnik Kampanii Wrześniowej, służył w I-wszym Pułku Strzelców Podhalańskich, później dowódca plutonu ckm-ów II Dywizji gen. Prugara-Kettlinga, internowany w Szwajcarii, po opuszczeniu Szwajcarii dostał się do Armii Polskiej formowanej przy wojsku brytyjskim. Po wojnie znalazł się w Szkocji. Ekonomista – ukończył Handels Hochschule w St. Gallen oraz Technical College w Dundee (Szkocja); studiował również w Edynburgu. W 1947 wrócił do kraju i osiadł na stałe w Łodzi rozpoczynając pracę jako rzeczoznawca i specjalista od włókien naturalnych (juta, sizal, abaka, kenaf, włókno kokosowe, jedwab) w Textilimporcie. Był członkiem Związku Polskich Artystów Fotografików. Jako fotografik i reportażysta współpracował z redakcjami Świata, Dookoła Świata i Panoramy Śląskiej. W latach 1970-1977 pracował w ONZ - FAO z siedzibą w Rzymie jako ekspert od włókien naturalnych. Przez cały okres pracy zawodowej, w trakcie podróży po całym świecie zajmował się fotografowaniem, czego plonem były: duża wystawa Śladami Buddy w 1979 roku w Galerii ŁTF w Łodzi i w 1985 w Muzeum Azji i Pacyfiku w Warszawie, kilka mniejszych wystaw indywidualnych, udział w wystawach zbiorowych oraz duża wystawa poświęcona twórczości całego życia w Państwowej Galerii Sztuki w Łodzi. Wyróżniony odznaką Zasłużonego Działacza Kultury, Honorową Odznaką Miasta Łodzi, Srebrną i Złotą Odznaką Łódzkiego Towarzystwa Fotograficznego.
Miał żonę Stefanię oraz dwóch synów: Michała i Włodzimierza.

</doc>
<doc id="1200269" url="https://pl.wikipedia.org/wiki?curid=1200269" title="Wishbone Four">
Wishbone Four

Wishbone Four – czwarty album studyjny Wishbone Ash. 

</doc>
<doc id="1200272" url="https://pl.wikipedia.org/wiki?curid=1200272" title="Barry Abdullaje">
Barry Abdullaje

Barry Abdullaje (ur. 25 marca 1965 w Gwinei) – polsko-brytyjski aktor niezawodowy, filmowy i telewizyjny; z wykształcenia ekonomista.

</doc>
<doc id="1200275" url="https://pl.wikipedia.org/wiki?curid=1200275" title="Biurko Resolute">
Biurko Resolute

Biurko Resolute – biurko prezydenta Stanów Zjednoczonych znajdujące się w Gabinecie Owalnym Białego Domu w Waszyngtonie.
Jest to darowizna królowej Wielkiej Brytanii – Wiktorii dla prezydenta Stanów Zjednoczonych Rutherforda Hayesa. Do Białego Domu przywiezione zostało 23 listopada 1880 roku.
Mebel wykonany został z dębowego drewna XIX-wiecznego brytyjskiego żaglowca „Resolute”. Waży 160 kilogramów.
Na mosiężnej tabliczce widnieje napis:
Biurko zostało zrobione z okrętu, który utknął w lodowej krze razem z innymi trzema żaglowcami podczas wyprawy poszukującej śladów zaginionej ekspedycji pod dowództwem sir Johna Franklina. Franklin w połowie XIX wieku poszukiwał tzw. przejścia północno-zachodniego między Atlantykiem a Pacyfikiem na północ od Kanady.
Okręt znalazł w 1855 kapitan James Buddington. Rząd Stanów Zjednoczonych odkupił żaglowiec za 40 tysięcy dolarów, odnowił i podarował statek Wielkiej Brytanii. Dwadzieścia lat później, gdy statek był już stary i przeznaczony do likwidacji, uznano, że trzeba wykorzystać drewno w dobrym celu i wymyślono, żeby wykonać cztery dębowe biurka. 
Biurko, i umieszczona w nim rzekomo tajemnicza skrytka, odgrywa ważną rolę w filmie przygodowym "".

</doc>
<doc id="1200282" url="https://pl.wikipedia.org/wiki?curid=1200282" title="Live Dates">
Live Dates

Live Dates – pierwszy album koncertowy Wishbone Ash.
Lista utworów.
Album zawiera utwory:
Twórcy.
Twórcami albumu są:

</doc>
<doc id="1200288" url="https://pl.wikipedia.org/wiki?curid=1200288" title="Seweryn z Noricum">
Seweryn z Noricum

Seweryn z Noricum (ur. ok. 410, zm. 8 stycznia 482 w klasztorze w Fawianis) – biskup, mnich wędrowny, przywódca rzymskiej społeczności Noricum-Repense w okresie upadku imperium rzymskiego, Święty Kościoła katolickiego, główny patron Austrii.
Żywot świętego.
W 454 roku przybył ze wschodu, gdzie najprawdopodobniej wiódł życie pustelnika, do rzymskiej prowincji Noricum-Repense (dziś teren niemal w całości leżący w Austrii), gdzie szybko zyskał mir wśród rzymskiej ludności tych terenów. Odbył trzy podróże po całym obszarze prowincji, zakładając liczne klasztory, w tym największy i najważniejszy w Fawianis, obecnie Mautern. Św. Seweryn prowadził ożywioną działalność dobroczynną i społeczną, nałożył na najbogatszych mieszkańców prowincji dziesięcinę, która przeznaczał na pomoc biednym, prowadził wykup jeńców, porywanych przez Germanów, zwieńczył również dzieło chrystianizacji Noricum. Seweryn był także aktywnym reprezentantem ludności rzymskiej wobec władców germańskich, przede wszystkim sprzymierzonych z Rzymem Rugiów, to on poddał ludność Noricum pod opiekę tego plemienia po ostatecznym załamaniu się rzymskiej państwowości. Utrzymywał również m.in. kontakty z Odoakerem, wodzem Herulów, Gibuldem, wodzem Alemanów, a także z rzymskim patrycjuszem Orestesem, ojcem ostatniego cesarza Zachodu Romulusa Augustulusa, poza tym kontaktował się z wieloma hierarchami kościelnymi.
W wyniku rozłamu w państwie Rugiów do Noricum-Ripense wkroczyła armia dowodzona przez Onowulfa z ramienia jego brata Odoakra, wtedy już władcy w Italii, w roku 488. W wyniku tej interwencji upadło państwo Rugiów, a wszyscy rzymscy mieszkańcy prowincji zostali przesiedleni do Italii, w podróż zabrali z sobą ciało Św. Seweryna. Przez pewien czas zwłoki spoczywały w zamku na, bliżej niezidentyfikowanej, Górze Feleter. W kilka lat później, między rokiem 492, a 496, ciało pogrzebano w Lukullanum (dziś Pizzofalcone koło Neapolu).
Historię życia św. Seweryna przekazał Eugipiusz w swoim dziele "Pamiętnik" (lub "Żywot św. Seweryna z Noricum"), był on członkiem wspólnoty założonej przez świętego w Noricum, a także późniejszym opatem klasztoru, wyrosłego z tejże wspólnoty na miejscu pochówku św. Seweryna w Lukullanum.
Kult.
Na początku IX wieku relikwie świętego przeniesiono do Neapolu, gdzie znajdowały się do ok. 900 roku. W tym bowiem roku ponownie zmieniły miejsce swojego spoczynku na Fretta Magiore (10 km od Neapolu), gdzie do dnia dzisiejszego złożone są w kościele św.św. Sozjusza i Seweryna.
Wspomnienie liturgiczne obchodzone jest 8 stycznia.
W ikonografii św. Seweryn przedstawiany jest jako mnich lub pielgrzym. Jego atrybutem jest anioł i dzban na oliwę.

</doc>
<doc id="1200293" url="https://pl.wikipedia.org/wiki?curid=1200293" title="Wojciech Banach">
Wojciech Banach

Wojciech Banach (ur. 31 sierpnia 1953 w Bydgoszczy, zm. 20 września 2022 tamże) – polski poeta, inżynier elektryk oraz kolekcjoner.
Życiorys.
Był absolwentem Technikum Mechaniczno-Elektrycznego w Bydgoszczy. Ukończył elektrotechnikę na Akademii Techniczno-Rolniczej. Od ukończenia studiów w roku 1978, pracował jako konstruktor w Famor S.A. (dawniej: Zakłady Urządzeń Okrętowych "Famor") w Bydgoszczy.
Jako poeta debiutował trzema wierszami na łamach miejscowego tygodnika społeczno-kulturalnego "Fakty" (1976). W Bydgoszczy i w Gdańsku wydał szereg tomików wierszy. W latach 1975–1981 był członkiem Grupy Faktu Poetyckiego "Parkan" i Koła Młodych ZLP, od roku 1990 był członkiem Stowarzyszenia Pisarzy Polskich, a od 2011 roku pełnił funkcję prezesa Bydgoskiego Oddziału Stowarzyszenia Pisarzy Polskich.
W roku 1977 zdobył III nagrodę w konkursie Socjalistycznego Związku Studentów Polskich Uniwersytetu Mikołaja Kopernika w Toruniu i Koła Młodych ZLP. Rok później (1978) został laureatem XIX Ogólnopolskiego Turnieju Poezji Społecznie Zaangażowanej "Czerwona Róża". W plebiscycie bydgoskiej redakcji "Gazety Wyborczej" został wybrany Artystą Roku 2002 w dziedzinie literatury, w roku 2005 był laureatem Nagrody Artystycznej Prezydenta Bydgoszczy, a w roku 2007 odznaczony został Srebrnym Krzyżem Zasługi. W latach 2009 i 2015 był laureatem Złotej Strzały Łuczniczki – nagrody literackiej Prezydenta Miasta za najlepszą bydgoską książkę ubiegłego roku, a w 2016 roku został nagrodzony Medalem „Za Twórczy Wkład w Kulturę Chrześcijańską”. W 2019 roku uhonorowany został Brązowym Medalem „Zasłużony Kulturze Gloria Artis”. Promocja istotnej części twórczości Banacha odbywała się także w bydgoskim niezależnym centrum kultury – Galerii Autorskiej Jana Kaji i Jacka Solińskiego. Jego poezja prezentowana była również za granicą w polonijnym ośrodku kulturalnym Salon Kultury Polskiej w Edynburgu oraz publikowana w polonijnej prasie – Polskim Magazynie w UK. Członek kapituły Nagrody Poetyckiej im. Kazimierza Hoffmana „KOS”.
Kolekcjonerstwo.
Gromadził bydgostiana, głównie pamiątki historyczne w formie dawnych fotografii i pocztówek. Pod patronatem władz miejskich i szeregu innych lokalnych sponsorów, korzystając z własnej kolekcji starych pocztówek opublikował 3 obszerne albumy poświęcone widokom miasta oraz – poczynając od roku 1995 – szereg zestawów reprintów bydgoskich widokówek (głównie w Wydawnictwie Galeria Autorska, wcześniej Wydawnictwo Labirynt), które są cennym źródłem ikonograficznym. Zgromadził także unikatową kolekcję archiwalnych pocztówek patriotycznych, obejmujących tematyką czasy zaborów, kolejnych powstań oraz okres II RP – z najstarszymi egzemplarzami pochodzącymi z początków XIX wieku. Brał udział w licznych wystawach widokówek, prezentacje jego zbiorów zostały włączone w program obchodów 100-lecia Odzyskania Niepodległości. Był członkiem założycielem Ogólnopolskiego Klubu Filokartystów z siedzibą w Warszawie.

</doc>
<doc id="1200294" url="https://pl.wikipedia.org/wiki?curid=1200294" title="Australian Open 2008 (gra podwójna kobiet)">
Australian Open 2008 (gra podwójna kobiet)



</doc>
<doc id="1200296" url="https://pl.wikipedia.org/wiki?curid=1200296" title="Australian Open 2008 (gra podwójna mężczyzn)">
Australian Open 2008 (gra podwójna mężczyzn)



</doc>
<doc id="1200300" url="https://pl.wikipedia.org/wiki?curid=1200300" title="Oblężenie Jazdowa">
Oblężenie Jazdowa

Oblężenie Jazdowa miało miejsce podczas najazdu litewsko-ruskiego w roku 1262 na Mazowsze. 
Późną wiosną tego roku spadł na Mazowsze najazd Litwinów prowadzonych przez wielkiego księcia litewskiego Mendoga, posiłkowanych przez księcia ruskiego Szwarna. Zaskoczenie Mazowszan było zupełne. Bez większego oporu najeźdźcy zdobyli i spalili stolicę księstwa - Płock, przekroczyli Wisłę i oblegli gród w Jazdowie (dzisiejszy Ujazdów w Warszawie). W miejscowości tej przebywał książę mazowiecki Siemowit I wraz z najstarszym synem Konradem II. Obrońcom być może udałoby się wytrzymać oblężenie, lecz wskutek zdrady dworzanina Goszcza, 23 czerwca wojska litewskie wtargnęły do Jazdowa. 
W bitewnym zamieszaniu zginął sam książę Siemowit, zaś Konrad trafił na dwa lata do litewskiej niewoli. Według innej wersji książę mazowiecki nie zginął bezpośrednio w bitwie, lecz został zamordowany po wzięciu do niewoli. Siemowit miał zginać z rąk własnego szwagra Szwarna lub ruskiego banity Ostafija Konstantynowicza. 

</doc>
<doc id="1200306" url="https://pl.wikipedia.org/wiki?curid=1200306" title="Today (singel)">
Today (singel)

Today – piosenka alt rockowego zespołu The Smashing Pumpkins, napisana przez jego frontmana, Billy’ego Corgana. Lekka, spokojna warstwa muzyczna utworu kontrastuje z jego gorzkim, ponurym tekstem. Corgan napisał go o dniu, w którym miał myśli samobójcze, na co wskazuje odniesienie do samookaleczenia w refrenie. Mimo tego wyżej wymieniony kontrast z instrumentalizacją i użycie w tekście ironii sprawiło, że wielu słuchaczy nie było świadomych, że tematem piosenki jest depresja i desperacja. W tej rockowej balladzie naprzemiennie pojawiają się cichsze zwrotki i głośniejsze refreny, w których występuje nagromadzenie warstw przesterowanych partii gitarowych.
„Today” została wydana jako drugi singel z drugiego albumu grupy, "Siamese Dream", we wrześniu 1993. Chociaż zgodnie z życzeniem Corgana album promował wcześniej otwierający płytę utwór „Cherub Rock”, to właśnie „Today” i następny singel, „Disarm” są uważane przez AllMusic za te, które były odpowiedzialne za popularność "Siamese Dream" i samego zespołu. „Today” została również przychylnie przyjęta przez krytyków, między innymi magazyn "Blender", gdzie w jednym z artykułów napisano:
Historia piosenki.
Po wydaniu pierwszej płyty zespołu, "Gish", i odniesieniu przez nią pomniejszego sukcesu, The Smashing Pumpkins byli nazywani „nową Nirvaną”. Grupę nękało jednak wtedy wiele problemów: perkusista Jimmy Chamberlin popadał w coraz większe uzależnienie od heroiny; gitarzysta James Iha i basistka D’arcy Wretzky rozstali się po krótkim okresie narzeczeństwa; wokalista i gitarzysta Billy Corgan przechodził kryzys twórczy, a do tego zaczął mieć kłopoty z nadwagą i depresją, które doprowadziły go nawet do rozważań nad samobójstwem. Jak wspominał:
Pod presją i przy wymienionych komplikacjach członkowie zespołu przystąpili do pracy nad następcą "Gish" w Triclops Sound Studios w Atlancie.
„Today” to pierwszy utwór napisany przez Corgana na "Siamese Dream". Jak powiedział: „Dzień po tym, jak napisałem «Today», usłyszał ją mój menadżer i powiedział, że to hit i, jak sądzę, w pewnym sensie miał rację”. Później frontman dał ją do odsłuchania producentowi Butchowi Vigowi i pozostałym członkom grupy – spotkała się z ich życzliwym przyjęciem. Wówczas „Today” miała już progresję akordów i melodię, ale Corgan czuł, że piosence trzeba riffu otwierającego. W końcu, jak powiedział, „zupełnie znikąd przyszło mi do głowy intro, nuta po nucie. Gdy dodałem ten riff, postać piosenki uległa całkowitej zmianie. Nagle powstał utwór, który zaczynał się cicho, a potem stawał się bardzo głośny”. Niedługo później członkowie zarządu kierowniczego Virgin Records przybyli do studia na wieść o kłopotach nękających zespół, ale również byli zadowoleni demem, co sprawiło, że odwołali następne wizyty. Ich reakcja tylko wzmogła stres, jaki odczuwał Corgan, przez co sam nagrał większość partii gitary i basu zawartych na płycie, także tych, które znalazły się w ostatecznej wersji „Today”.
Prace nad "Siamese Dream" ostatecznie ukończono cztery miesiące po wyznaczonym przez wytwórnię terminie, przy przekroczeniu wynoszącego 250 tysięcy dolarów budżetu. Zarząd Virgin Records widział w „Today” idealny pierwszy singel, ale Corgan chciał, aby stał się nim „Cherub Rock”, jeden z ostatnich utworów nagranych na album. Ostatecznie uszanowano wolę frontmana grupy, ale mimo że utwór został nazwany przez krytykę „wspaniałym singlem”, odniósł on raczej umiarkowany sukces. „Today” z kolei przysporzył The Smashing Pumpkins popularności dzięki częstej obecności w stacjach radiowych i MTV, także poprzez bardzo dobrze przyjęty teledysk.
Kompozycja i tekst.
„Today” jest utworem napisanym w tonacji Es-dur i granym na gitarze strojonej strojem tradycyjnym. Corgan początkowo rozważał zagranie utworu na gitarze strojonej pół tonu niżej, ale w końcu zmienił zdanie. „Today” to także jedna z piosenek na "Siamese Dream", w których Corgan zagrał partie gitary i basu zamiast odpowiednio Ihy i Wretzky dla zachowania spójności i przyspieszenia prac nad albumem; jak później powiedziała basistka, „[Corgan] potrafi zrobić przy trzech podejściach coś, do czego dojście mi zajęłoby może dwadzieścia”.
Piosenka, trwająca 3 minuty i 21 sekund, rozpoczyna się gitarowym riffem, granym na wiolinowych strunach, opartym na pentatonice Es-dur. Corgan używa go, razem z pomniejszymi mutacjami, aby podkreślić poszczególne części lub by zaznaczyć przejścia. Po tym, jak zostaje on zagrany w intrze czterokrotnie, reszta zespołu wchodzi z podkładem akordowym. Utwór składa się zasadniczo ze spokojnych, przywodzących na myśl The Cure zwrotek i głośniejszych refrenów, przypominających te w utworach My Bloody Valentine. Te ostatnie, w których znajdują się nałożone na siebie gitarowe akordy barowe, stanowią typowy przykład charakterystycznego dla grupy napiętrzania warstw gitary rytmicznej. Choć w skład utworu nie wchodzi standardowa solówka, podczas przejścia pojawia się krótka melodia grana na gitarze. Corgan opisywał ją: „Ten gitarowy mostek w C-dur to właściwie odwrócony akord. Potem jest ten dziwny efekt wokalny podczas ostatniej linijki, «I wanna turn you on», poruszający się po głośnikach, wygenerowany przez Roland Space Echo”.
Ponury, ironiczny tekst do „Today” opisuje dzień, w którym Corgana dręczyła depresja i myśli samobójcze, co silnie kontrastuje z instrumentalizacją. Michael Snyder z "San Francisco Chronicle" napisał, że piosenka jest „zwyczajnie piękna, jak to rockowa ballada”, a przy tym „Corganowi udaje się przekazać ekscytację i tragiczne wyzwolenie, których szuka”. Sam Corgan powiedział z kolei w wywiadzie dla magazynu "Rolling Stone":
Później porównał pisanie słów do „Today” i „Disarm” do „wyrywania sobie flaków”.
Teledysk.
Teledysk do piosenki, w reżyserii Stéphane’a Sednaouiego, dzięki częstej emisji w stacji MTV, miał jeszcze większy wpływ na popularność grupy niż sama piosenka. Wyprodukowany został kosztem 150 tysięcy dolarów, zadebiutował we wrześniu 1993. Został celowo nagrany za pomocą sprzętu niskiej jakości, podobnie jak kilka innych spośród pierwszych teledysków zespołu. Corgan powiedział, że fabułę oparł na wspomnieniu z dzieciństwa, kiedy sprzedawca lodów tuż przed odejściem z pracy rozdał dzieciom pozostałą mu część towaru. Później Sednaoui dodał do tego własne wizje, zainspirowane filmem "Zabriskie Point". Teledysk jest dostępny na płycie DVD "The Smashing Pumpkins – Greatest Hits Video Collection (1991-2000)", wydanej w roku 2001.
Akcja teledysku rozpoczyna się w momencie, gdy Corgan czyta komiks, ubrany w strój lodziarza. W tle grane są fragmenty intra, aż w końcu rozpoczyna się piosenka. Corgan wsiada do swojej ciężarówki z lodami i rusza nią przez pustynię. Podczas jazdy mija kilka całujących się par. Po pewnym czasie zatrzymuje się, a do samochodu wsiada ubrany w sukienkę Iha. Chwilę później obaj zatrzymują się na stacji benzynowej, gdzie pracownikami są Chamberlin i Wretzky. Iha przebiera się w strój kowboja, po czym wszyscy członkowie grupy w chaotyczny sposób malują ciężarówkę na różne kolory. Wszyscy wsiadają do niej i odjeżdżają, zaś na pobliskich wzgórzach pokazane są kolejne całujące się pary. Corgan zostaje jednak wyrzucony z ciężarówki i po założeniu kowbojskiego kapelusza schodzi z drogi.
Odbiór.
„Today” otrzymała w większości pozytywne recenzje. Ned Raggett z AllMusic opisał piosenkę jako „chwytliwy, przełomowy singel”. Johnny Black z magazynu "Blender" zauważył, że utwór „osiągnął nadzwyczajny status jednej z najważniejszych piosenek swojego pokolenia”. Robert Christgau uznał „Today” za jedną z najważniejszych piosenek z "Siamese Dream". Z drugiej strony, Brett Hickman ze "Stylus Magazine" w roku 2003 stwierdził, że „nic już nie jest w stanie sprawić, żeby «Today» brzmiała świeżo. To typowy przykład wpływu, jaki radio i MTV mają na niszczenie wspaniałej piosenki”. Pod koniec roku 1993 „Today” znalazła się na szczycie listy najlepszych singli roku opublikowanej przez magazyn "Eye Weekly", zajmując również trzydzieste drugie miejsce w podobnym rankingu "New Musical Express".
„Today” należy do najlepiej znanych piosenek The Smashing Pumpkins, dodatkowo będąc jedną z pierwszych, które przyniosły zespołowi popularność. W chwili wydania osiągnął najwyższe miejsca na listach przebojów spośród wszystkich już wydanych singli grupy, między innymi czwarte miejsce w notowaniu Modern Rock Tracks, a także dwudzieste ósme na liście Mainstream Rock Tracks i czterdzieste czwarte w brytyjskim UK Singles Chart. Wpływ „Today” na rozwój kariery zespołu docenił Dan Tallis z BBC, nazywając ją w recenzji kompilacji największych przebojów grupy, "Rotten Apples", jednym z „hitów, które wprowadzają świetne zespoły alt-rockowe na terytorium rocka stadionowego”. Nick Sylvester z Pitchfork Media z kolei nazwał piosenkę „czerwonym dywanem, po którym The Smashing Pumpkins weszli do ekskluzywnego braterstwa radia alt-rockowego”.
Inne wydania.
„Today” weszła w skład kilku oficjalnych wydawnictw The Smashing Pumpkins, w tym kompilacji największych przebojów "Rotten Apples" oraz box setu "Siamese Singles". Wersja koncertowa utworu, zarejestrowana podczas występu grupy w rodzimym Chicago, zawarta została na płycie "Earphoria" oraz jej wersji video, "Vieuphorii". Poza tym różne wersje piosenki pojawiły się na licznych bootlegach, w tym wielu nieoficjalnych, a także w wersjach akustycznych.
Utwór znalazł się też na kilku składankach, między innymi osiemnastej części brytyjskiej serii "Indie Top 20" wydawanej przez czasopismo "Melody Maker", będącej zbiorem najważniejszych piosenek indie rocka. Piosenka weszła również w skład kompilacji "Rock Am Ring", przygotowanej dla holenderskiej MTV, zawierającej najważniejsze single pierwszej połowy lat dziewięćdziesiątych.
Covery.
Covery piosenki znalazły się na tribute albumach poświęconych grupie. Płyta "A Gothic-Industrial Tribute to The Smashing Pumpkins" zawiera wersję utworu opartą na muzyce dance w wykonaniu zespołu Shining. Solomon Burke Jr., syn muzyka soulowgo, Solomona Burke’a, nagrał „radykalnie zmodyfikowaną” wersję „Today” na rzecz albumu '. Pozostałe covery zagrały grupy Armor for Sleep (') oraz Death Rawk Boy ("Ghost Children/Friends and Enemies"). Główny motyw gitarowy został także wykorzystany przez japoński zespół hip-hopowy Dragon Ash w utworze „Grateful Days”.
Wyróżnienia.
Informacje na podstawie AcclaimedMusic.net.

</doc>
<doc id="1200312" url="https://pl.wikipedia.org/wiki?curid=1200312" title="Leszek Abrahamowicz">
Leszek Abrahamowicz

Leszek Abrahamowicz (ur. 29 maja 1960 we Wrocławiu) – polski aktor teatralny, filmowy i telewizyjny, także dubbingowy.
Życiorys.
W teatrze zadebiutował 29 listopada 1984 roku w sztuce "Złe zachowanie" w reżyserii Andrzeja Strzeleckiego na deskach warszawskiego Teatru Ateneum. W 1985 został absolwentem PWST w Warszawie. W 1999 roku grał w warszawskim Teatrze Syrena. Obecnie aktor Teatru Rampa w Warszawie.
Ma 178 cm wzrostu.

</doc>
<doc id="1200324" url="https://pl.wikipedia.org/wiki?curid=1200324" title="Kwas kaprylowy">
Kwas kaprylowy

Kwas kaprylowy, kwas oktanowy – organiczny związek chemiczny z grupy nasyconych kwasów tłuszczowych.

</doc>
<doc id="1200328" url="https://pl.wikipedia.org/wiki?curid=1200328" title="Kwas kapronowy">
Kwas kapronowy

Kwas kapronowy – organiczny związek chemiczny, jeden z nasyconych kwasów tłuszczowych.

</doc>
<doc id="1200331" url="https://pl.wikipedia.org/wiki?curid=1200331" title="Głowienka długodzioba">
Głowienka długodzioba

Głowienka długodzioba ("Aythya valisineria") – gatunek dużego ptaka z rodziny kaczkowatych (Anatidae), występujący w Ameryce Północnej. Nie wyróżnia się podgatunków.
Morfologia.
Długość ciała 48–61 cm, rozpiętość skrzydeł 71–91 cm, masa ciała 1270 g. Tułów popielaty, czarny ogon, pokrywy podskrzydłowe i pierś. Głowa wraz z szyją miedzianoczerwone. Tęczówki czerwone. Dziób czarny. Samica oraz młode mają brązową głowę i szyję, rozpoznać je można po jasnym tułowiu i wklęśnięciu na dziobie.
Zasięg, środowisko.
W sezonie lęgowym zamieszkuje tereny od Alaski przez zachodnią Kanadę po północno-wschodnią Kalifornię, Kolorado i Minnesotę w USA. Zimuje na południe od zasięgu letniego – w Kolumbii Brytyjskiej (Kanada), na znacznej części terytorium USA i dalej na południe po południowy Meksyk.
W sezonie lęgowym występuje na małych jeziorach, bagnach z głęboką wodą, zatokach i stawach. Podczas migracji i na zimowiskach występuje zarówno na wybrzeżach, jak i w głębi lądu, a do zajmowanych wtedy przez nią terenów należą: rzeki, estuaria, laguny, stawy, bagna, jeziora, a sporadycznie także zalewane pola uprawne.
Status.
Międzynarodowa Unia Ochrony Przyrody (IUCN) uznaje głowienkę długodziobą za gatunek najmniejszej troski (LC – "Least Concern") nieprzerwanie od 1988 roku.

</doc>
<doc id="1200336" url="https://pl.wikipedia.org/wiki?curid=1200336" title="Złamanie Collesa">
Złamanie Collesa

Złamanie typu Collesa (ang. Colles' fracture) – typ złamania dystalnej (dalszej) nasady kości promieniowej. Złamanie tego typu jest najczęstszym złamaniem w obrębie nasady dalszej tej kości. Charakteryzuje się wygięciem ku górze i grzbietowym przemieszczeniem dalszego odłamu kości promieniowej. Złamanie Collesa powstaje zazwyczaj w wyniku upadku na wyprostowaną kończynę przy zgięciu grzbietowym w stawie promieniowo-nadgarstkowym i jednoczesnym ustawieniu przedramienia w pozycji nawróconej.
Opisał je Abraham Colles w 1814 roku.

</doc>
<doc id="1200337" url="https://pl.wikipedia.org/wiki?curid=1200337" title="Głowienka preriowa">
Głowienka preriowa

Głowienka preriowa ("Aythya americana") – gatunek ptaka z rodziny kaczkowatych (Anatidae), zamieszkujący Amerykę Północną. Nie wyróżnia się podgatunków.
Morfologia.
Długość ciała 46–56 cm, rozpiętość skrzydeł 74–89 cm, masa ciała 630–1500 g. Samiec ma zaokrągloną głowę koloru miedzianoczerwonego. Dziób bladoniebieski, z czarnym zakończeniem. Tułów szary, czarna pierś, ogon i pokrywy podskrzydłowe. Samica jest koloru brązowego. Brzuch biały, czarno zakończony, szary dziób.
Zasięg, środowisko.
Główny rejon występowania to południowo-zachodnia Kanada i zachodnie Stany Zjednoczone – na południe po Kalifornię, Nowy Meksyk i Nebraskę; mniej liczne populacje także na Alasce, w rejonie Wielkich Jezior i w południowo-wschodniej Kanadzie. Zimują na znacznej części terytorium USA i Meksyku oraz w Gwatemali, na Bahamach, Kubie i innych wyspach w rejonie Karaibów.
Zamieszkuje przede wszystkim płytkie, słodkowodne jeziora, stawy i bagna, z wodą wystarczająco głęboką, by mogła w niej nurkować. Szczególnie sprzyjające lęgom warunki istnieją w rejonie o nazwie Prairie Pothole, gdzie występuje wiele sezonowych akwenów wypełnionych wodą z topniejącego śniegu i opadów deszczu. Spotykana jest także na słonawych i przybrzeżnych zatokach i jeziorach.
Zachowanie.
Często widywana pojedynczo; w parach lub w małych stadkach występuje w okresie wędrówek. Na popularnych zimowiskach występuje w stadach liczących setki, a nawet tysiące osobników. Lot szybki, niski i po prostej linii.
Jaja składa do własnego gniazda lub gniazd innych kaczek (tzw. pasożyt lęgowy). Wysiadywanie trwa 24–28 dni, zaś pisklęta opuszczają gniazdo już 3–18 godzin po wykluciu. Uzyskują zdolność lotu po 70–84 dniach.
Status.
Międzynarodowa Unia Ochrony Przyrody (IUCN) uznaje głowienkę preriową za gatunek najmniejszej troski (LC – Least Concern) nieprzerwanie od 1988 roku. Liczebność populacji w 2015 roku szacowano na 1,2 miliona osobników. Jest to ptak łowny, w latach 2013 i 2014 odstrzelano rocznie po nieco ponad 300 tysięcy osobników.

</doc>
<doc id="1200339" url="https://pl.wikipedia.org/wiki?curid=1200339" title="Jarosław Marszewski">
Jarosław Marszewski

Jarosław Marszewski (ur. w 1967 we Wrocławiu) – polski reżyser i scenarzysta.
Studiował reżyserię w Akademii Filmowej w Pradze i na WRiTV UŚ w Katowicach. Absolwent filologii angielskiej na Uniwersytecie Wrocławskim. Jego etiudy krótkometrażowe i filmy zdobyły ponad 20 nagród na międzynarodowych festiwalach. Realizuje filmy fabularne, spektakle telewizyjne, wideoklipy, opery.

</doc>
<doc id="1200341" url="https://pl.wikipedia.org/wiki?curid=1200341" title="Mikroekstrakcja">
Mikroekstrakcja

Mikroekstrakcja do fazy stacjonarnej (stałej) (ang. "solid phase microextraction", "SPME") - metoda przygotowania próbek do analizy chromatograficznej. Wykorzystywana jest głównie w chromatografii gazowej, rzadziej w chromatografii cieczowej. Metoda ta stanowi odmianę ekstrakcji do fazy stałej, w której sorbent nanoszony jest na cienkie włókno szklane lub kwarcowe umieszczone wewnątrz stalowej igły.
Najczęściej stosowanymi sorbentami są:

</doc>
<doc id="1200344" url="https://pl.wikipedia.org/wiki?curid=1200344" title="Celestino Caballero">
Celestino Caballero

Celestino Caballero (ur. 21 czerwca 1976 w Colón) – panamski bokser, były zawodowy mistrz świata organizacji WBA i IBF w kategorii junior piórkowej (do 122 funtów).
Kariera zawodowa.
Zawodową karierę rozpoczął w listopadzie 1998. Pierwszej porażki doznał w swojej 18 walce, z Jose Rojasem, w maju 2003 (nokaut w 3 rundzie). Rok później przegrał po raz drugi – na punkty z Ricardo Cordobą. Od tamtej pory jest niepokonany.
17 lutego 2005 zmierzył się w pojedynku eliminacyjnym IBF z przyszłym mistrzem świata WBO, Danielem Ponce de Leónem. Ponce de León w ósmej rundzie leżał na deskach, a całą walkę przegrał na punkty. Niecałe trzy miesiące później Caballero wygrał kolejną walkę eliminacyjną IBF, z Jose Luisem Valbueną (TKO w 5 rundzie).
W październiku 2005 zdobył jednak tytuł tymczasowego mistrza świata WBA, pokonując na punkty byłego mistrza WBA, Yobera Ortegę. 4 lutego 2006 obronił swój pas tymczasowego mistrza świata, pokonując przez techniczny nokaut w siódmej rundzie Roberto Bonillę. Równo osiem miesięcy później pokonał przez techniczny nokaut już w trzeciej rundzie Somsaka Sithchatchawala i został regularnym mistrzem świata WBA.
W 2007 trzy razy obronił swój tytuł. 16 marca pokonał Ricardo Castillo, w sierpniu zwyciężył na punkty z Jorge Laciervą, a 1 grudnia pokonał przez techniczny nokaut w ósmej rundzie byłego mistrza świata IBF w kategorii junior muszej, Mauricio Pastranę.
7 czerwca 2008 pokonał przez techniczny nokaut w ostatniej, dwunastej rundzie byłego mistrza świata WBA w kategorii muszej, Wenezuelczyka Lorenzo Parrę. We wrześniu tego samego roku już w pierwszej rundzie zwyciężył w pojedynku z 43-letnim Elvisem Mejią.
21 listopada 2008 roku zmierzył się w pojedynku unifikacyjnym z mistrzem świata IBF Steve’em Molitorem. Caballero wygrał walkę przez techniczny nokaut w czwartej rundzie i odebrał Kanadyjczykowi pas mistrzowski. 30 kwietnia 2009 roku pokonał po niejednogłośnej decyzji sędziów Jeffreya Matthebulę. Cztery miesiące później pokonał w ósmej rundzie Francisco Leala.
5 lutego 2010 organizacja IBF odebrała mu tytuł mistrza świata w związku z odmową walki z oficjalnym pretendentem do tytułu, Takalani Ndlovu. Następnie Caballero zmienił kategorię wagową na wyższą, aby zmierzyć się o tytuł tymczasowego mistrza świata WBA w kategorii piórkowej z Daudem Yordanem. Caballero miał zdecydowaną przewagę przez całą walkę i wygrał pojedynek jednogłośnie na punkty.

</doc>
<doc id="1200347" url="https://pl.wikipedia.org/wiki?curid=1200347" title="3 Dywizja Strzelców Wielkopolskich">
3 Dywizja Strzelców Wielkopolskich



</doc>
<doc id="1200350" url="https://pl.wikipedia.org/wiki?curid=1200350" title="Sierpiec">
Sierpiec

Sierpiec, gągoł północny ("Bucephala islandica") – gatunek ptaka z rodziny kaczkowatych (Anatidae). Zamieszkuje Amerykę Północną i Islandię. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1789 roku niemiecki przyrodnik Johann Friedrich Gmelin w 13. edycji linneuszowskiego "Systema Naturae". Autor nadał gatunkowi nazwę "Anas islandica", a jako miejsce typowe wskazał Islandię. Obecnie sierpiec zaliczany jest do rodzaju "Bucephala". Nie wyróżnia się podgatunków.
Występowanie.
Alaska przez zachodnią Kanadę na południe do północno-zachodnich USA i dalej na południowy-wschód do stanów Oregon i Kolorado, wschodnia Kanada (południowy Quebec i północno-wschodnia część półwyspu Labrador) oraz Islandia.
Wyjątkowo zalatuje do Polski, ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Długość ciała 41–51 cm, długość skrzydła 21–25 cm, rozpiętość skrzydeł 67–85 cm, masa ciała około 1100 g. Samiec większy od samicy. Głowa czarna z odcieniem koloru purpury. Między czarnym dziobem i żółtym okiem biała plama w kształcie półksiężyca. Na potylicy widać czubek z dłuższych piór. Brzuch, szyja, boki, pierś, ogon czarne, z białymi plamami. Głowa samicy i młodych brązowa; plecy, boki oraz ogon ciemne; dziób żółty do pomarańczowego. W locie widoczne skrzydła z czarnym rysunkiem, lot świszczący.
Ekologia.
Ptaki monogamiczne. Preferuje otwarte jeziora i oczka wodne, jeziora śródlądowe i rzeki. W głębi lądu, latem i jesienią, żywi się owadami wodnymi, skorupiakami i roślinami wodnymi. Na zimowiskach odżywia się głównie skorupiakami, mięczakami, małymi rybami i różnym materiałem roślinnym; pożywienie zdobywa nurkując z powierzchni wody. Gniazda pokryte puchem i trawą buduje w szczelinach skał, urwistych brzegach rzek lub na drzewach nawet do wysokości 50 m. Samica znosi 5–15 bladoniebieskich, oliwkowych lub zielonych jaj, które wysiaduje przez okres 28–34 dni.
Status i ochrona.
W Czerwonej księdze gatunków zagrożonych Międzynarodowej Unii Ochrony Przyrody jest zaliczany do kategorii LC (najmniejszej troski) nieprzerwanie od 1988 roku. Liczebność światowej populacji szacuje się na około 175–200 tysięcy dorosłych osobników. Globalny trend liczebności populacji uznawany jest za stabilny.

</doc>
<doc id="1200352" url="https://pl.wikipedia.org/wiki?curid=1200352" title="3xlak">
3xlak



</doc>
<doc id="1200354" url="https://pl.wikipedia.org/wiki?curid=1200354" title="Śl.">
Śl.



</doc>
<doc id="1200359" url="https://pl.wikipedia.org/wiki?curid=1200359" title="Gągołek">
Gągołek

Gągołek ("Bucephala albeola") – gatunek średniej wielkości ptaka z rodziny kaczkowatych (Anatidae), zamieszkujący Amerykę Północną. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae". Autor nadał gatunkowi nazwę "Anas Albeola" i podał, że występuje on w Ameryce; później uściślono, że miejscem typowym była Nowa Fundlandia. Obecnie gatunek ten umieszczany jest w rodzaju "Bucephala". Nie wyróżnia się podgatunków.
Występowanie.
Alaska, Kanada oraz lokalnie północno-zachodnie i północno-środkowe USA. Zimuje od południowej Alaski, Wielkich Jezior i Nowej Szkocji na południe aż po północny Meksyk.
W Polsce do 2009 stwierdzony 3 razy, ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Samiec większy od samicy. Długość ciała 33–41 cm, długość skrzydła 15–18 cm, rozpiętość skrzydeł 51–61 cm; masa ciała: samce 335–600 g, samice 230–470 g. Duża głowa, czarna, z białą plamą, która ciągnie się od oka na kark. Plecy oraz kuper czarne. Pierś, boki i brzuch białe. Samica – głowa ciemna; plecy ciemne, boki szare, brzuch oraz pierś białe. W locie widać na skrzydłach duże, białe plamy.
Ekologia i zachowanie.
Gniazda buduje w starych dziuplach dzięciołów. Samica znosi raz w roku 7–16 kremowo-żółtych jaj, które wysiaduje przez okres 28–33 dni.
Dieta obejmuje owady, skorupiaki, mięczaki i nasiona. Pokarm zdobywa nurkując na otwartych, płytkich wodach.
Status.
W Czerwonej księdze gatunków zagrożonych IUCN gągołek jest klasyfikowany jako gatunek najmniejszej troski (LC – "Least Concern"). Liczebność populacji według szacunków organizacji Partners in Flight z 2020 roku wynosi około 1,3 miliona dorosłych osobników, zaś jej trend oceniany jest jako wzrostowy.

</doc>
<doc id="1200361" url="https://pl.wikipedia.org/wiki?curid=1200361" title="Władysław Czachórski">
Władysław Czachórski

Władysław Czachórski (ur. 22 września 1850 w Lublinie, zm. 13 stycznia 1911 w Monachium) – polski malarz akademicki.
Życiorys.
Uczył się w latach 1866–1867 Warszawie w Klasie Rysunkowej u Rafała Hadziewicza, następnie w Dreźnie (1868) i w Akademii Sztuk Pięknych w Monachium (1869-1873: Naturklasse – immatrykulacja 12 X 1869 r.). Podróżował po Włoszech i Francji w latach 1874–1877. W roku 1879 na stałe osiadł w Monachium, gdzie zdobył uznanie i został honorowym profesorem miejscowej Akademii Sztuk Pięknych.
Czachórski malował sceny rodzajowe, portrety, martwe natury i obrazy o tematyce szekspirowskiej. Pozostawał pod wpływem malarstwa holenderskiego (G. Terborch). Szczególne uznanie u współczesnych przyniosły mu wizerunki kobiet na tle bogatych wnętrz, przedstawiane z fotograficzną dokładnością. Osiągnął znaczny sukces artystyczny i finansowy, jego obrazy były zamawiane nawet z dwuletnim wyprzedzeniem. Współcześni nazywali go ozdobą polskiego malarstwa.
Był odznaczony bawarskim Orderem św. Michała.
Kontrowersje.
Część krytyków po śmierci artysty zarzucała mu komercyjne podejście do sztuki, kosmopolityzm i zmarnowanie talentu (m.in. Eligiusz Niewiadomski w 1923 r.). Obecnie obrazy Czachórskiego cieszą się dużym powodzeniem na rynku antykwarycznym i osiągają wysokie ceny.

</doc>
<doc id="1200362" url="https://pl.wikipedia.org/wiki?curid=1200362" title="Chelsea F.C. w europejskich pucharach">
Chelsea F.C. w europejskich pucharach

Chelsea F.C. w Europie - spis wszystkich meczów Chelsea na arenie międzynarodowej.
Statystyki.
"Aktualizacja: 20.11.2022"

</doc>
<doc id="1200367" url="https://pl.wikipedia.org/wiki?curid=1200367" title="Nazwij to sam">
Nazwij to sam



</doc>
<doc id="1200370" url="https://pl.wikipedia.org/wiki?curid=1200370" title="Acedera">
Acedera

Acedera – gmina w prownicji Badajoz we wspólnocie autonomicznej Estremadura. W 2008 roku zamieszkiwało ją 846 mieszkańców.

</doc>
<doc id="1200373" url="https://pl.wikipedia.org/wiki?curid=1200373" title="Parafia św. Jana Nepomucena w Dubnie">
Parafia św. Jana Nepomucena w Dubnie

Parafia św. Jana Nepomucena w Dubnie - parafia rzymskokatolicka w Dubnie, należy do dekanatu Równe w diecezji łuckiej.
Parafia katolicka powstała w Dubnie przed 1612. Drewniany kościół parafialny przetrwał do 1811. Na jego miejscu wzniesiono murowany klasycystyczny kościół. W 1945 świątynia została odebrana miejscowej wspólnocie katolickiej i zaadaptowana na szkołę sportową, w zakrystii zrobiono prysznice i toalety. Wyposażenie wnętrza wraz z organami zostało wywiezione w latach 60 XX wieku. Nie zachowało się siedem bogato zdobionych ołtarzy kościelnych zniszczonych przez ukraińskich komunistów. Parafia katolicka odzyskała zrujnowany kościół w 1992 i rozpoczęła remont, który trwa do dzisiaj. Na fasadzie budynku znajduje się figura Chrystusa. W sąsiedztwie budynku wznosi się dzwonnica zdobiona gzymsami i szczytem.

</doc>
<doc id="1200375" url="https://pl.wikipedia.org/wiki?curid=1200375" title="A (album Ascetoholix)">
A (album Ascetoholix)

A – trzeci album studyjny polskiej grupy muzycznej Ascetoholix. Wydawnictwo ukazało się w październiku 2001 roku nakładem wytwórni muzycznej Camey Studio. Nagrania zostały wyprodukowane przez członka zespołu Donia. Scratche wykonał związany ze składem Slums Attack – DJ Decks. Wśród gości na płycie znaleźli się Owal/Emcedwa, Wiśniowy, MCN, Karolina oraz Pięć Dwa Dębiec. W ramach promocji zostały zrealizowane teledyski do utworów „Grunt/Maraton” i „Już dawno”, odpowiednio w reżyserii Tomasza Zasowskiego i Sylwestra Latkowskiego.
Lista utworów.
Opracowano na podstawie materiału źródłowego.

</doc>
<doc id="1200377" url="https://pl.wikipedia.org/wiki?curid=1200377" title="Aceuchal">
Aceuchal

Aceuchal – gmina w Hiszpanii, w Estremadurze, w prowincji Badajoz. W 2008 roku liczyła 5518 mieszkańców.

</doc>
<doc id="1200378" url="https://pl.wikipedia.org/wiki?curid=1200378" title="Bielińscy">
Bielińscy

Bieliński – nazwisko kilku polskich rodów szlacheckich, których przedstawiciele byli czasem również zapisywani/pisali się jako Bilińscy.
Bielińscy herbu Ciołek.
Bielińscy herbu Ciołek – polski ród szlachecki, którego przedstawiciele w drugiej połowie XV wieku byli właścicielami Bielan i Oran (Oranne) w Powiecie Radomskim.
Bielińscy herbu Habdank.
Bielińscy herbu Habdank – polski ród szlachecki, który według Bonieckiego wziął swoje nazwisko od Biliny w Powiecie Poznańskim. Jego przedstawiciele byli znani głównie w Wielkopolsce, przy czym często pisali się jako Bilińscy.
Bielińscy herbu Junosza.
Bielińscy herbu Junosza – polski ród szlachecki, który według Bonieckiego wziął swoje nazwisko od Bieliny w Powiecie Ciechanowskim, znany już z XV-wiecznych dokumentów, bardzo mocno rozrodzony.
Jedna z gałęzi Bielińskich herbu Junosza zgromadziła pokaźny majątek, awansując do rangi magnatów. W 1798 r. otrzymała również pruski tytuł hrabiowski od króla Fryderyka Wilhelma III.
Bielińscy herbu Rola.
Bielińscy herbu Rola – polski ród szlachecki, który wziął swoje nazwisko od Bielina "vel" Bilina w Województwie Brzesko-Kujawskim. Jego przedstawiciele pisali się również jako Bilińscy. Dwóch z nich – Hieronim i Mikołaj dopuściło do swojego herbu rodowego trzech braci Rudzkich (Jana, Mateusza i Stanisława) na sejmie 1592 r. za zasługi w walkach z Tatarami na Podolu.
Bielińscy herbu Szeliga.
Bielińscy herbu Szeliga – polski ród szlachecki, który według Bonieckiego wziął swoje nazwisko od Bielin w Województwie Rawskim.
Jedna z gałęzi Bielińskich herbu Szeliga otrzymała w 1825 r. rosyjski tytuł hrabiowski od cara Aleksandra I.
Bielińscy herbu Trzaska.
Bielińscy herbu Trzaska – polski ród szlachecki, z którego pochodziła Zofia Bielińska zamężna za Bogusławskim – babka Kaspra Trzemeskiego, biskupa sufragana gnieźnieńskiego.
Bielińscy herbu własnego.
Bielińscy herbu własnego – polski ród szlachecki, którego właściwie znany jest tylko jeden jedyny przedstawiciel – Gabriel (Hawryło) Bieliński vel Bieleński – Rusin obdarzony szlachectwem w 1557 r. Jego herb przedstawiał w polu czerwonym hełm stalowy otwarty z grzebieniem i z piórami białymi, zaś w klejnocie – takiż hełm, lecz z przepaską czerwoną.

</doc>
<doc id="1200380" url="https://pl.wikipedia.org/wiki?curid=1200380" title="Kapturnik (ptak)">
Kapturnik (ptak)

Kapturnik ("Lophodytes cucullatus") – gatunek średniej wielkości ptaka z rodziny kaczkowatych (Anatidae), zamieszkujący Amerykę Północną. Nie jest zagrożony.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1758 roku Karol Linneusz w 10. edycji "Systema Naturae", którą uważa się za początek nomenklatury zoologicznej. Autor nadał gatunkowi nazwę "Mergus cucullatus" i podał, że zamieszkuje Amerykę. Ponieważ Linneusz oparł swój opis o wcześniejszą publikację Marka Catesby’ego, uściślono, że miejscem typowym były wymienione przez tegoż autora stany Wirginia i Karolina.
Kapturnik to jedyny przedstawiciel rodzaju "Lophodytes". Nie wyróżnia się podgatunków.
Występowanie.
Alaska do północno-zachodnich USA, południowo-wschodnia Kanada do południowo-wschodnich USA.
Sporadycznie pojawia się w Polsce (do 2019 odnotowano 12 stwierdzeń), ze względu jednak na to, że nie ma pewności, czy były to pojawy naturalne, gatunkowi temu nadano kategorię D w klasyfikacji AERC i nie jest on zaliczany do krajowej awifauny.
Morfologia.
Długość ciała 41–48 cm, rozpiętość skrzydeł 61–66 cm, masa ciała 453–879 g. Cienki dziób, czubek na głowie. Samiec – głowa czarna, z białą plamą, która ciągnie się od oka do czarnego czubka. Pierś biała, oddzielona od boków koloru rdzawego dwoma czarnymi pasami. Ogony długie u obu płci. Samica – brązowoszara, rdzawopomarańczowy czubek na głowie. W upierzeniu spoczynkowym samiec przypomina samicę. W locie na skrzydłach samca widać duże, białe plamy. U samicy mniejsze.
Ekologia.
Zamieszkuje jeziora, bagna i stawy leśne. Zimuje głównie na wybrzeżach. Pokarm zdobywa pod wodą, nurkując z jej powierzchni. Chwyta ryby ząbkowanym i haczykowatym dziobem. Zjada również raki, ślimaki, żaby, owady, rośliny wodne i nasiona.
Gatunek monogamiczny. Gniazdo, wyściełane puchem i trawą zakłada zazwyczaj w wydrążonym pniu drzewa lub innym naturalnym zagłębieniu. Gniazdo znajduje się zazwyczaj w pobliżu wody i od 3 do 6 metrów nad ziemią. Samica składa 6–18 białych jaj, które wysiaduje przez 32–33 dni.
Status.
IUCN uznaje kapturnika za gatunek najmniejszej troski (LC, "Least Concern") nieprzerwanie od 1988 roku. W 2020 roku organizacja Partners in Flight szacowała liczebność populacji na 1,1 miliona dorosłych osobników. Trend liczebności populacji jest uznawany za rosnący.

</doc>
<doc id="1200385" url="https://pl.wikipedia.org/wiki?curid=1200385" title="Ahillones">
Ahillones

Ahillones – gmina w Hiszpanii, w Estremadurze, w prowincji Badajoz. W 2008 roku liczyła 1064 mieszkańców.

</doc>
<doc id="1200387" url="https://pl.wikipedia.org/wiki?curid=1200387" title="Calamonte">
Calamonte

Calamonte – gmina w Hiszpanii, w Estremadurze, w prowincji Badajoz. W 2012 roku gminę zamieszkiwało 6 361 mieszkańców.

</doc>
<doc id="1200389" url="https://pl.wikipedia.org/wiki?curid=1200389" title="Apogeum (album)">
Apogeum (album)

Apogeum – czwarty album grupy Ascetoholix. Wydawnictwo ukazało się 13 marca 2003 roku nakładem wytwórni muzycznej UMC Records. W ramach promocji zostały zrealizowane teledyski do utworów „Na spidzie”, „Plany” oraz „Suczki”. Album został w większości wyprodukowany przez członka zespołu Donia, a także Tabba i DJ-a Zel. Scratche wykonali DJ Story, DJ SPH i DJ Decks. Z kolei wśród gości na płycie znaleźli się Fu, Pono, Pięć Dwa Dębiec, Mezo oraz Szad. Dodatkowe partie wokalne wykonały Sandra Skowrońska oraz Iza, związana z tercetem 2ND.
Lista utworów.
Opracowano na podstawie materiału źródłowego.

</doc>
<doc id="1200391" url="https://pl.wikipedia.org/wiki?curid=1200391" title="73 Pułk Piechoty (II RP)">
73 Pułk Piechoty (II RP)

73 Pułk Piechoty (73 pp) – oddział piechoty Wojsk Wielkopolskich i Wojska Polskiego w II Rzeczypospolitej.
Zorganizowany 2 października 1919 roku jako 1 pułk rezerwowy Wojsk Wielkopolskich z samorzutnie sformowanych kompanii strzeleckich: bukowskiej, szamotulskiej, wolsztyńskiej i kościańskiej. Uczestniczył w powstaniu wielkopolskim. 26 stycznia 1920 roku przemianowany na 155 pułk piechoty wielkopolskiej. Brał udział w wojnie z bolszewikami. Toczył boje nad Autą, Dzisną oraz pod Grodnem. Najcięższą bitwę stoczył 23 lipca 1920 roku pod Indurą.
W marcu 1921 roku, po reorganizacji Wojska Polskiego, 155 pułk piechoty przemianowany został na 73 pułk piechoty, a 20 czerwca 1922 roku przeniesiony na Górny Śląsk.
W okresie pokoju stacjonował w Katowicach. W kampanii wrześniowej walczył w składzie 23 Dywizji Piechoty.
Formowanie pułku i działania w Wielkopolsce.
26 grudnia 1918 roku do Poznania przybył Ignacy Jan Paderewski. Następnego dnia Polacy rozbroili Niemców i opanowali całe miasto. Na wieść o „poznańskim powstaniu”, na prowincji samorzutnie formowały się polskie oddziały powstańcze. Z inicjatywy ppor. Kazimierza Zenktelera powstała „kompania bukowska”. Kompania uczestniczyła w walkach pod Zbąszyniem, Kargową, Kopanicą, Wielkim i Małym Grójcem oraz Wolsztynem. Wspólnie z kompaniami „szamotulską”, „wolsztyńską” i „kościańską” tworzyły zachodni front wielkopolski. W lutym 1919 roku zostało podpisane zawieszenie broni z Niemcami.
W lipcu powstał 1 batalion garnizonowy Okręgu Wojskowego nr II. W jego skład weszły kompanie garnizonowe z powiatów: grodziskiego, kościańskiego, międzyrzeckiego i śmigielskiego.
1 sierpnia 1 batalion garnizonowy zajął pozycje obronne od Zbąszynia po Kopanicę. Kilka dni później sformowano 2 batalion, który we wrześniu przedłużył odcinek obrony Wojsk Wielkopolskich do Kaszczoru.
We wrześniu, na bazie kompanii garnizonowych powiatów: obornickiego, leszczyńskiego, międzychodzkiego i skwierzyńskiego, zorganizowany został 3 batalion.
Rozkazem dziennym nr 23 Dowództwa Głównego Wojska Polskiego byłego Zaboru Pruskiego z 2 października 1919 roku powołany został 1 pułk rezerwowy. Na jego dowódcę wyznaczono kpt. Kazimierza Zenktelera, a w jego skład weszły wymienione wyżej trzy bataliony.
13 listopada sformowano IV batalion. Pod koniec miesiąca obsadził on odcinek pomiędzy Kwilczem a Włoszakowicami. Dowództwo pułku, pluton łączności, pluton pionierów i pułkowa kompania karabinów maszynowych stacjonowała w Grodzisku.
W styczniu 1920 roku pułk uczestniczył w rewindykacji Zbąszynia, Międzychodu i Leszna.
Rozkazem nr 3 Dowództwa Frontu Wielkopolskiego z 26 stycznia, 1 pułk rezerwowy przemianowany został na 155 pułk piechoty wielkopolskiej.
Pułk w walce o granicę wschodnią.
Działania na froncie litewsko-białoruskim.
W kwietniu 1920 roku pułk przeszedł do obozu ćwiczebnego w Biedrusku i tu wszedł w skład VII Brygady Rezerwowej.
W tym czasie ofensywa sowieckiej 15 Armii Korka na północnym odcinku frontu zmusiła oddziały polskie do cofnięcia się. W zaistniałej sytuacji zorganizowana została Armia Rezerwowa pod dowództwem gen. Kazimierza Sosnkowskiego. W jej skład weszła VII Brygada Rezerwowa.
19 maja 155 pułk piechoty wielkopolskiej załadowany został na eszelony i wyruszył na front wojny polsko-bolszewickiej. 21 maja przybył do Święcian, a 29 maja dwoma batalionami obsadził linię dawnych okopów niemieckich.
31 maja III batalion rozpoczął marsz w kierunku Barwaniszek i po krótkiej walce zajął je. Atakował dalej i w godzinach popołudniowych zajął Rokity i Moskaliszki i zorganizował obronę na linii rzeki Miadziołki.
W tym czasie II batalion toczył ciężkie boje na północ od Rybczan i Rusałków. Wprowadzenie do walki na tym kierunku I batalionu również nie dało spodziewanego rezultatu.
Dopiero wspólne uderzenie świtem 1 czerwca zakończyło się sukcesem, okupionym jednak dużymi stratami.
2 czerwca II i IV batalion wszedł w skład grupy płk. Stanisława Małachowskiego i rozpoczął pościg za cofającym się nieprzyjacielem. 8 czerwca batalion osiągnął Łużki.
II batalion zorganizował obronę na linii Krzywki – Kozaczki – Zalesinki, a IV batalion pozostał w Dubówce, w odwodzie.
8 czerwca nieprzyjaciel kontratakował i wyparł z dotychczasowych pozycji 5. i 6 kompanię. Zagrożony był też sztab pułku stacjonujący w Dubówce.
Sytuację uratował dowódca 4 kompanii karabinów maszynowych ppor. Stefan Balcer, którego kompania celnym ogniem skutecznie powstrzymała Sowietów i zmusiła ich do wycofania się.
Wykorzystując powodzenie 4 kompanii ckm, IV batalion wsparty 5. i 6 kompanią odzyskał utracone wcześniej pozycje w rejonie Krzywki i Kozaczki.
Kilka dni później cała Armia Rezerwowa wykonała swoje zadanie i dotarła do Auty.
15 czerwca pułk (bez batalionu) wszedł w podporządkowanie dowódcy 10 Dywizji Piechoty z 1 Armii, a jego I batalion zasilił 30 pułk strzelców kaniowskich.
Nad Autą pułk pozostał do 25 czerwca. W tym dniu podporządkowano go dowódcy 8 Dywizji Piechoty.
W tym czasie I batalion walczył w rejonie Szadziewszczyzna – Okuniowo, a potem nacierał w kierunku na Aleksandrowo.
Pułk w działaniach opóźniających.
4 lipca wojska Frontu Zachodniego Michaiła Tuchaczewskiego przeszły ofensywy. W ciągu kilkunastu godzin przełamały obronę polskiej 1 Armii i ruszyły do pościgu.
O 10.00 po przygotowaniu artyleryjskim, sowiecka 18 Dywizja Strzelców uderzyła na ugrupowanie obronne 155 pułku piechoty w Szadziewszczyźnie. Pułk wytrwał na pozycjach do godzin wieczornych, po czym na rozkaz dowódcy XX Brygady Piechoty opuścił ten rejon i udał się w okolice Krasnej Góry. Tam dołączył do niego II batalion. Straty pułku po walce były wysokie.
Następnego dnia pułk wycofał się do Szarkowszczyzny, gdzie następowała koncentracja 10 Dywizja Piechoty.
7 lipca zajął pozycje pomiędzy jeziorami Miadzioł i Narocz i bronił się przed Sowietami. W kolejnych dniach kontynuował odwrót w kierunku Grodna.
Jednak 3 Korpus Kawalerii Gaja wyprzedził oddziały polskie i 19 lipca zajął Grodno.
W tej sytuacji gen. Lucjan Żeligowski zdecydował się odbić miasto.
Tego dnia o 7.00 polskie pododdziały rozpoczęły marsz na Grodno. Maszerowały wzdłuż prawego brzegu Niemna. Pod Obuchowiczami doszło do pierwszego starcia w trakcie którego został rozbity sowiecki 57 pułk kawalerii, a oddziały 10 Dywizji Kawalerii opuściły miasto. Wieczorem bataliony I i II 155 pułku znajdowały się około 3 kilometry od rogatek miasta.
Tu jednak rozkaz dowódcy XIX Brygady zatrzymał natarcie.
W tym czasie pod Jeziorami na prawe skrzydło 8 Dywizji Piechoty uderzyła sowiecka 4 Armia. 21 pułk piechoty został zmuszony do odwrotu, a prawe skrzydło 155 pp zostało odsłonięte. Jednak, gdyby nie rozkaz zatrzymania natarcia, 155 pułk piechoty wielkopolskiej prawdopodobnie zdobyłby miasto słabo bronione przez spieszonych kawalerzystów.
W nocy pułk opuścił swoje pozycje i nad ranem osiągnął Komarów. Od 21 lipca odpierał próby sforsowania przez bolszewików Niemna.
23 lipca pułk zatrzymał się na odpoczynek pod Indurą. Dowódca pułku zamierzał tu uzupełnić amunicję i ściągnąć w swoje szeregi III batalion.
We wczesnych godzinach popołudniowych, na południe od miejsca postoju pułku, wycofywały się pod naporem bolszewików oddziały 11 Dywizji Piechoty. Tym samym odsłaniało się skrzydło 8 Dywizji Piechoty. Dowódca pułku podjął decyzję o rozwinięciu swoich batalionów do działań. Napór nieprzyjaciela został chwilowo powstrzymany. Kolejne ataki bolszewików przyniosły im jednak powodzenie, a 155 pułk nie miał wystarczającej ilości amunicji by je powstrzymać. Polskie bataliony przeszły zatem do ataku „na bagnety”. Czterokrotnie powtarzane ataki przyniosły chwilowo pożądany skutek, ale straty były wysokie. Równie wysokie straty odnotował nieprzyjaciel. Nie ścigani przez nikogo, polscy piechurzy stopniowo wycofali się spod Indury.
Udział pułku w Bitwie Warszawskiej.
Z początkiem sierpnia pułk przeszedł reorganizację przyjmując strukturę trzybatalionową. W tym czasie powrócił też w skład VII Brygady Rezerwowej.
13 sierpnia organizował obronę na linii Wola Kiełpińska – ujście Rządzy do Narwi.
Po południu sowieckie 21. i 27 Dywizja Strzelców zdobyły Radzymin i tym samym zagroziły Warszawie. Przez cały następny dzień pułk toczył ciężkie walki o Zegrze, Dembe i Orzechowo.
16 sierpnia ruszyła polska kontrofensywa znad Wieprza.
W nocy 17 sierpnia 155 pułk piechoty wielkopolskiej rozpoczął atak wypierając Sowietów z ich pozycji obronnych i nacierał dalej w kierunku na Serock. W godzinach rannych III batalion zdobył miasto. I i II batalion zajęły pozycje na linii Pokrzywnica – Obrąb – Dzbanice. 18 sierpnia II batalion forsował Narew pod Wierzbnicą. Współdziałając ze 159 pułkiem piechoty, odrzucił nieprzyjaciela od rzeki i wyszedł na linię Gąsiorowo – Łacha.
20 sierpnia cały 155 pułk piechoty wielkopolskiej rozpoczął pościg za nieprzyjacielem w kierunku granicy z Prusami.
25 sierpnia pułk zakończył działania i został skierowany do Komorowa na koncentrację oddziałów VII Brygady Rezerwowej.
Pułk w okresie pokoju.
73 pułk piechoty stacjonował na terenie Okręgu Korpusu Nr V w garnizonie Katowice (II batalion w Oświęcimiu, batalion zapasowy w Szczakowej).
Jednostka zajmowała budynki przy ulicy Koszarowej nieopodal centrum Katowic. Swoje święto pułkowe obchodziła corocznie w dniu 23 lipca – w rocznicę bitwy pod Indurą z okresu wojny polsko-bolszewickiej. W tych dniach odbywały się zwyczajowe defilady ulicami Katowic oraz uroczystości na dziedzińcu koszarowym połączone z wręczaniem odznaki pułkowej i innych żołnierskich wyróżnień.
W 1929 roku został opublikowany "„Zarys historji wojennej”" pułku autorstwa kapitana Tadeusza Zygmunta Józefa Przyjemskiego (1896–1944), powstańca wielkopolskiego i śląskiego, kawalera Krzyża Walecznych.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 73 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
W latach 1931–1932 na terenie koszar powstał okazały 4-piętrowy gmach, który pozostał głównym budynkiem I i III batalionu aż do wybuchu wojny. II batalion 73 pp zajmował budynki po byłym austriackim pułku artylerii na peryferiach Oświęcimia. W okresie okupacji teren byłych koszar II batalionu w Oświęcimiu Niemcy przeznaczyli pod rozbudowę obozu koncentracyjnego Auschwitz-Birkenau.
W dniach 21 IX – 2 X 1938 wchodząc w skład 23 Dywizji Piechoty pułk uczestniczył w aneksji czeskiego Zaolzia.
1 stycznia 1939 dotychczasowa kadra baonu zapasowego 73 pp została przemianowana na Kadrę Zapasową Piechoty Oświęcim I. Kadra nadal podlegała dowódcy 73 pp. Zadania mob. z małymi wyjątkami pozostały bez zmian.
Od wiosny 1939 w pułku prowadzono przygotowania do działań wojennych.
73 pp w kampanii wrześniowej.
Mobilizacja.
73 pułk piechoty w Katowicach i Oświęcimiu w ramach mobilizacji alarmowej w grupie niebieskiej w czasie od A+18 do A+24 mobilizował własne pododdziały na stopie wojennej. Dodatkowo w tej samej grupie w Katowicach mobilizował dowództwo 201 pp. W grupie brązowej6 w Katowicach w czasie G6+18 mobilizował plutony artylerii pozycyjnej typ II nr 57 i nr 58. W mobilizacji alarmowej w grupie zielonej w Kochłowicach i Nowym Bytomiu, w czasie Z+18 mobilizował batalion karabinów maszynowych spec. nr II. Dodatkowo w tej samej grupie w czasie Z+30 kompanię km plot. typ B nr 510 i nr 511. Początkiem mobilizacji był 24 sierpnia godz.5.00. Batalion km spec nr II mobilizowany był w swoich koszarach kompanijnych i obiektach fortecznych. 73 pp mobilizację całkowicie zakończył 27 sierpnia w godzinach popołudniowych. Stawiennictwo rezerwistów było dobre, nie przybyła większość samochodów mających być zmobilizowane, gdyż ich właściciele narodowości niemieckiej, sabotowali zarządzenia władz polskich. Zmobilizowane oddziały i pododdziały rozśrodkowano: I batalion początkowo w miejscowości Kostuchna. II batalion na terenie szkoły w Katowicach-Ligocie. III batalion w Katowicach w szkole im. M. Konopnickiej. Dowództwo pułku, kompanie i plutony pułkowe w szkole w Piotrowicach. Pułk stanowił odwód Grupy Operacyjnej „Śląsk”.
Działania bojowe.
W czasie kampanii wrześniowej wchodził w skład 23 Dywizji Piechoty, walczącej w ramach Armii „Kraków”. Pułkiem dowodził ppłk Piotr Sosialuk. 
Bój na Górnym Śląsku.
Po wybuchu wojny 1 września 73 pp przegrupowano I batalion do Żwakowa, II batalion do Mikołowa, III batalion do Tych-Żwakowa, pluton artylerii piechoty w pobliżu szosy Tychy-Oświęcim na wysokości Kopanin. W nocy 1/2 września do Lasu Wyry został wprowadzony batalion III/73 pp i podporządkowany dowódcy 55 Dywizji Piechoty rez. płk. Stanisławowi Kalabińskiemu. Równocześnie dowództwo 73 pp i pododdziały pułkowe dołączyły do I batalionu w rejonie Tychy-Żwaków. III/73 pp zajął obronę pomiędzy Gostynią, zachodnim skrajem lasu wyrskiego i jez. Wicie, z 7 i 8 kompanią strzelecką w I rzucie i 3 kompanią ckm i 9 kompanią strzelecką w odwodzie. O godz. 5.00 2 września przy silnym wsparciu artylerii, niemieckie oddziały 49 pp i 83 pp uderzyły na stanowiska III/73 pp i 2 kompanii ckm mjr. Stanisława Amona z 1 batalionu km „Mikołów”. Natarcia niemieckie były odpierane, a kontratak 7 kompanii strzeleckiej zdobył stanowiska wyjściowe batalionów niemieckich. 7 kompania poniosła straty w wysokości 50% stanów osobowych. W walce znalazł się cały III/73 pp, około południa na odcinku 8 kompanii do walki włączył się 54 pociąg pancerny „Groźny”. Po południu do walki w lesie wyrskim na odcinku od jez. Wicie do toru kolejowego Tychy-Kobiór, wprowadzono I batalion 73 pp. Kontratak 1 i 2 kompanii strzeleckich ze wsparciem 54 pociągu pancernego wyparł oddziały niemieckiego 83 pp z lasu wyrskiego. I/73 pp bronił wzg. 279,5 i miejscowość Żwaków. Wprowadzony do walki na prawym skrzydle 75 pułk piechoty dwoma batalionami II i III, wsparty dywizjonem III/23 pułku artylerii lekkiej i 54 pociągu panc. zmusił oddziały niemieckiej 28 Dywizji Piechoty do odwrotu. 
II/73 pp na wieść o wyparciu części batalionu III/201 pułku piechoty z Wyr, na rozkaz płk. Stanisława Kalabińskiego przegrupował się na szosę Mikołów-Wyry. II batalion rozwinął się w obronie 5 kompanią w Groniu, a pozostałe kompanie na przedmieściu Mikołowa. Po godz.16.00 batalion przystąpił do natarcia z 4 i 5 kompaniami i plutonami ckm w I rzucie, a 6 kompanią w II rzucie natarcia. Na lewym skrzydle batalionu nacierała 52 samodzielna kompania czołgów rozpoznawczych i kompania kolarzy, na lewym doraźnie zebrane i dowodzone przez oficera operacyjnego 55 DP rez. kpt. dypl. Stanisława Czuprynę oddziały Straży Granicznej, powstańców śląskich i junaków PW. W rejonie wzgórza na wysokości folwarku Regielowiec, batalion znalazł się pod celnym ostrzałem niemieckiej artylerii, w trakcie zbliżania się nacierającego batalionu do Wyr, od odłamku artyleryjskiego, poległ jego dowódca ppłk Władysław Kiełbasa. II/73 pp i towarzyszące w natarciu pododdziały wdarły się do Wyr i niejednokrotnie w walce na bagnety i wręcz odbiły wieś. Z uwagi na ciemności wstrzymano pościg, a wieś została ostrzelana przez niemiecką artylerię. Poniesiono duże straty osobowe: poległo 88, rannych zostało ponad 100 żołnierzy. Dowództwo nad II batalionem przejął por. Witold Gawdzik. W nocy 2/3 września batalion II/73 pp rozkazem dowództwa 55 DP rez. pomaszerował poprzez Piotrowice, Szopienice na Klimontów, gdzie dotarł 3 września wieczorem, a 4 września poprzez Szczakową, wieczorem dotarł do Tenczynka. 73 pp bez II/73 pp nocą 2/3 września wycofał się przez Murcki, na Brzezinkę i Mysłowice. Kolejnej nocy na Krzeszowice, Alwernię. Wieczorem zajął obronę w okolicach Libiąża, w trakcie marszu prowadzono potyczki z niemieckimi grupami dywersyjnymi. Dowódcą batalionu II/73 pp mianowano kpt. Aleksandra Kajetanowicza, 3 kompanii strzeleckiej por. Karola Rudzińskiego. 
Walki i działania odwrotowe.
Na tym terenie nastąpiła koncentracja macierzystej 23 DP. Obrona pułku na odcinku Alwernia-Regulice prowadzona była przez wzmocnioną 3 kompanią strzelecką, wspartą baterią 4/23 pal. Ok. godz. 15.00 nastąpiło natarcie niemieckiej kompanii piechoty wspartej czołgami. Skuteczny ostrzał artylerii i ogień piechoty odrzucił niemieckie natarcie i zniszczył 4 niemieckie czołgi. Przebywający w obronie 73 pp, został oskrzydlony od strony Alwerni, wsparcia i pomocy udzieliła 6 samodzielna kompania km/11 pp „Niezdara” (batalion forteczny) mjr. Józefa Ćwiąkalskiego. W nocy z 4/5 września pułk wycofał do Krakowa zajmując; I batalionem Lasek Bielański, a II i III batalionami Przegorzały. 6 września nad ranem, pod osłoną 1 batalionu km „Mikołów”, poprzez Kraków, Czyżyny, Pleszów, Branice, zajął rejon Igołomia dowództwo pułku, pododdziały pułkowe i I batalionem. Rejon Pobiednik Wielkich i Stawów Błotnych zajął III batalion. Kościelniki zajął II batalion. Do wsparcia 73 pp został przydzielony dywizjon II/23 pal. Kolejny marsz, wykonał pułk 7 września, wzdłuż północnego brzegu Wisły, obsadzając rubież obrony popołudniem tego dnia. Dowództwo pułku z pododdziałami pułkowymi i II batalionem rejon Koszyc, I batalion w Sędziszowicach, a w Piotrowicach III batalion. 
Dalszym forsownym marszem 8 września, idzie poprzez Nowy Korczyn, Grotniki Małe i po krótkim odpoczynku, nocą 8/9 września maszeruje do Pacanowa, który osiąga o świcie. Pacanów obsadza batalion I/73 pp, I batalion marszowy 73 kpt. Mieczysława Malaka oraz dowództwa 73 pp, 23 DP, rejon Sroczkowa obsadziły II i III bataliony pułku i artyleria. Na Sroczków od strony Oleśnicy, w momencie obsadzania wsi przez bataliony II/73 pp i III/73 pp, uderzyła niemiecka piechota zmotoryzowana ze wsparciem artylerii. Towarzyszące jej czołgi ominęły obronę II i III batalionów i udały się w kierunku Pacanowa. Oba bataliony w Sroczkowie rozwinęły się do walki i odparły niemieckie uderzenie. Pacanów i sąsiednie wsie, zostały równocześnie zaatakowane, przez niemieckie lotnictwo. Natarcie na Pacanów wywołało początkowo zamieszanie, lecz po jego opanowaniu bataliony 73 pp, plutony i kompanie pułkowe, a także 52 skczr., 23 bateria plot., kompania sztabowa i kompania łączności, natarcie niemieckie powstrzymały. Niszcząc przy tym 6 niemieckich czołgów. Obrona 73 pp i pododdziałów dywizyjnych w Sroczkowie i Pacanowie, odparła 2 bataliony niemieckiej piechoty zmot., batalion czołgów i dywizjon artylerii zmot. W godzinach popołudniowych obronę pułku wsparł III/23 pal, który ogniem swoich haubic ostrzeliwał cele na przedpolu obrony pułku. W boju tym, poległo 12 żołnierzy pułku, a 20 zostało rannych. 
Ok. godz. 21.00, 73 pp rozpoczął marsz spod Pacanowa przez Sroczków, Beszowa, Połaniec docierając rano 10 września, do rzeki Czarna. Pułk zajął obronę w rejonie Tursko Małe. Następnie miał osłonić odmarsz 23 DP na przeprawę przez Wisłę w Baranowie. Po zmianie rozkazów,11 września miał zająć obronę na rubieży Świniary-Łoniów. III/73 pp las od strony szosy Zawidza-Łoniów oraz wieś Łoniów. II/73 pp częścią sił zabezpieczał Jasienicę, część batalionu w odwodzie. Bateria 5/23 pal wraz z kompanią ppanc. 73 pp, jako obrona przeciwpancerna w szeregach piechoty. III/23 pal jako artyleria bezpośredniego wsparcia. I/73 pp stanowił odwód 23 DP. Obronę przedmościa pod Osiekiem i Baranowem, głównie prowadziła 55 DP rez. wraz z Grupą Forteczną Obszaru Warownego. Na odcinek broniony przez 6 kompanię strzelecką 73 pułku w Świniarach uderzyła niemiecka piechota. 6 kompania utrzymała swoją pozycję za cenę 12 poległych, w tym dowódcy por. Tadeusza Kozłowskiego oraz 19 rannych. Po zapadnięciu zmroku 73 pp, przeprawił się przez Wisłę, po moście pod Osiekiem i pomaszerował do miejscowości Cygany. Nocą 12/13 września pułk podjął marsz, ku przeprawom na rzece San, poprzez Krawce i Stalową Wolę. Marsz zakończono w południe 13 września. Z uwagi na sforsowanie Sanu, przez oddziały niemieckiej 8 DP w rejonie Ulowa i Zarzecza, ze składu 23 DP zostały wyznaczone bataliony: III/73 pp i I/11 pułku piechoty ze wsparciem III/23 pal. Batalion III/73 pp wyparł piechotę niemiecką za San pod Zarzeczem. 
Boje na terenie Lubelszczyzny.
W nocy 14/15 września, 73 pp maszerował za 75 pp w kolumnie północnej dywizji, jako jej straż tylna, po trasie Majdan Golczański, Huta Krzeszowska, Ciosmy. W rejonie Huty Krzeszowskiej, batalion II/73 prowadził na rozkaz dowódcy 23 DP płk. dypl. Władysława Powierzy, rozpoznanie źródeł napadu ogniowego na kolumnę dywizji, w trakcie rozpoznania 15 września, stoczył dwie walki o wsie; Momoty Dolne i Maziarnia. Następnego dnia w południe dotarł do Biłgoraja. Następnie II/73 pp, wraz III/11 pp uderzył na południową część miasta, obsadzoną przez oddział niemiecki. Po początkowym sukcesie natarcie załamało się, dopiero przy wydatnym wsparciu artylerii uzyskano sukces, a oddział niemiecki wycofał się. Równolegle 73 pułk piechoty natknął się w Banachach na obsadę niemiecką, natychmiastowe natarcie na wieś, wyparło oddział niemiecki do pobliskiego lasu. I batalion został skierowany do wsi Wola na przedmieściu Biłgoraja. Banachy zostały ostrzelane przez niemiecką artylerię, dowództwo pułku, pododdziały pułkowe i III batalion podjęły marsz w kierunku Biłgoraja. W trakcie marszu natknięto się na obronę niemiecką, na którą wykonał natarcie III/73 pp, w trakcie walki poległ mjr Władysław Nowożeniuk. Dowództwo batalionu objął kpt. Franciszek Wiatr. Tego dnia poległo ponad 70 żołnierzy pułku, a do 200 było rannych. Po ominięciu dalszych pozycji niemieckich pod Solą (województwo lubelskie) o godz. 10.00 16 września pułk wkroczył w całości do Biłgoraja. Skąd wraz z baterią 3/23 pal został skierowany do wsi Wola Duża, jako odwód 23 DP. W południe 17 września 73 pp doszedł do Zwierzyńca. Skąd o świcie 18 września pułk wymaszerował. W Zwierzyńcu do godz. 8.00 pozostał II/73 pp, oczekując bezskutecznie, na zluzowanie przez oddziały Grupy „Sandomierz”. 73 pp maszerował trasą w kierunku Krasnobrodu i w rejonie Podklasztor, Zielone dołączył tu, do pułku II batalion, który w rejonie Obroczy miał być ostrzeliwany przez niemiecką artylerię i broń maszynową. 
Bitwa pod Tomaszowem Lubelskim.
Bitwę o Tomaszów Lubelski miało poprzedzić wstępne natarcie 73 pp na Szarowolę. O godz. 12.00 19 września 73 pułk piechoty przy wsparciu bezpośrednim dywizjonu III/23 pal, prowadził natarcie na Szarowolę, wzg.318 i las Dąbrowa na północny wschód od Tomaszowa Lubelskiego. Do wieczora 19 września 73 pp osiągnął wszystkie przedmioty natarcia, uzyskując podstawę wyjściową do dalszego natarcia na miasto. Po uporządkowaniu szyków, wydaniu gorącego posiłku i chwilowym odpoczynku, podjęto dalsze działania. O północy rozwinięty pułku doszedł do szosy Zamość-Tomaszów Lub. mając na lewym skrzydle Batalion I, w centrum II batalion i na prawym skrzydle III batalion. W lesie na rozwidleniu dróg, 5 km od Tomaszowa zajął pozycje I batalion marszowy. Artyleria nie dotarła na czas, aby wesprzeć natarcie pułku. Ok. godz. 2.00 20 września czołowe kompanie pułku, zostały oświetlone reflektorami i ostrzelane przez niemiecką artylerię i broń maszynową. Podpalone w wyniku ostrzału zabudowania dodatkowo oświetliły teren natarcia 73 pp. Natarcie 11 pp i 73 pułku zostało zatrzymane, I batalion który dotarł najbliżej miasta do rana bez wsparcia artylerii poniósł największe straty osobowe, poległ między innymi jego dowódca mjr Stanisław Woźniakowski. 
Z uwagi na sukces 75 pp, który zbliżył się do przedmiotu natarcia. O godz. 8.00 73 pp siłami II i III batalionu uderzył w kierunku Tomaszowa Lub., ze wsparciem baterii 9/23 pal. Natarcie pułku początkowo posuwało się powoli ku miastu, lecz pomiędzy godz. 9.30-10.00 w ugrupowanie II batalionu, batalionu marszowego i 7 kompanii wdarły się niemieckie czołgi. Do późnych godzin popołudniowych oba bataliony i 7 kompania walczyły w lesie. III batalion bez 7 kompanii, prowadził natarcie na Tomaszów przez otwarty teren, gdy na jego tyłach pojawiły się niemieckie oddziały z bronią maszynową, a od Tomaszowa atakowały czołgi niemieckie, batalion wpadł w pułapkę i trafił do niewoli. Wobec rozbicia części batalionów i krwawej walki pozostałych, na rozkaz gen. dyw. Tadeusza Piskora, dowódcy połączonych Armii „Lublin” i ”Armii „Kraków” zdecydowano się złożyć broń. Część grup żołnierzy próbowała wydostać się z okrążenia, lecz w następnych dniach dostali się do niewoli. Straty 73 pp w dniach 19-20 września, to ok. 300 poległych i rannych żołnierzy pułku. 
W trakcie walk polegli wszyscy trzej dowódcy batalionów – mjr Woźniakowski, ppłk Kiełbasa i mjr Nowożeniuk. Dowódca pułku, ppłk Sosialuk, został rozstrzelany 2 VII 1940 po haniebnym „wyroku” nazistowskiego „sądu specjalnego” – Sondergerichtu . Wielu oficerów i żołnierzy katowickiego pułku, którzy uniknęli niewoli, kontynuowało walkę w organizacjach podziemnych oraz w Polskich Siłach Zbrojnych na Zachodzie. 
IV batalion km spec./73 pp (batalion km spec nr II).
Sformowanie, strukturę organizacyjną, mobilizację i szlak bojowy opisano w artykule Grupa Forteczna Obszaru Warownego „Śląsk”. 
Batalion(y) marszowy(e).
W trakcie mobilizacji alarmowej z uwagi na wysokie stawiennictwo rezerwistów część z nadwyżek skierowano do Kadry Zapasowej Piechoty Oświęcim I. Z chwilą ogłoszenia mobilizacji powszechnej do kadry w Oświęcimiu, napłynęli dalsi żołnierze rezerwy, więc z uwagi na duże zasoby osobowe i w miarę posiadania wyposażenia i broni zmobilizowano do dnia 1 września batalion marszowy 73 pp, początkowo pod dowództwem kpt. rez. Kazimierza Krysowskiego. Spośród dalszych rezerwistów zamierzano sformować zaimprowizowany II batalion marszowy 73 pp. 
2 września od południa batalionem marszowym dowodził nieznany z nazwiska oficer z DOK nr II. W trakcie dalszych walk dowództwo przejął nowy dowódca kpt. Mieczysław Malak. Tego dnia przed wieczorem został wsparty dywizyjną samodzielną kompanią km i br. tow. nr 53. Razem obsadzili pozycje obronne w rejonie Bojszowy na rzece Gostnce na odcinku Huta Paprocka-Bieruń Stary (wyłącznie). Zadaniem batalionu było zamknięcie drogi oddziałom niemieckim przemieszczających się z rejonu Pszczyny w kierunku Przemszy. Z uwagi na zmianę kierunku niemieckiego ataku do większych walk nie doszło. Od tego dnia 53 kompania km i br.tow. wchodziła na stałe w skład batalionu marszowego 73 pp. 2 września po wieczornym starciu z patrolem rozpoznawczym (samochód pancerny+ drugi wóz) i zniszczeniu przepraw wycofał się nocą za Przemszę i dalej do Krakowa, gdzie w Przegorzałach dołączył do pułku i uczestniczył w jego reorganizacji . Batalion marszowy po dotarciu w rejon Krakowa był dowodzony przez kpt. Mieczysława Malaka, wchodził w skład 23 DP stanowił jej oddział odwodowy i dyspozycyjny, okresowo był przydzielany do macierzystego 73 pp i walczył w jego składzie. W walkach w Pacanowie 9 września bronił miasta w składzie 73 pp. W trakcie bitwy pod Tomaszowem Lubelskim w składzie pułku walczył w dniach 19-20 września i wraz z nim skapitulował. 
Improwizowany II batalion marszowy pod dowództwem kpt. rez. Teofila Morelowskiego według części źródeł po sformowaniu i wycofaniu się ze Śląska w rejonie Krakowa prawdopodobnie uzupełnił skład osobowy 73 pp. Bliższych informacji brak. 
Obsada dowódcza II batalionu marszowego 
Według części literatury II batalion marszowy nie był batalionem marszowym, a był improwizowanym batalionem o niepełnym składzie z nadwyżek rezerwistów, wyposażenia i broni 73 pp. Batalionem tym dowodził osobiście ppłk Henryk Kowalówka, a okresowo od 11-12 września dowodził kpt. rez. Teofil Morelowski. Zarówno ppłk Kowalówka jak prowadzony przez niego batalion improwizowany z nadwyżek 73 pp nie dotarli do Tarnowa nie weszły w skład OZ 23 DP. Batalion ten nie dołączył również do 73 pp maszerując w odwrocie na południe od Wisły. Batalion nadwyżek przemieścił się do Krakowa poprzez Monowice, Skawinę. Następnie przez Niepołomice, Baczków na północ od Bochni, Dąbrowę Tarnowską, Radomyśl, Mielec, Sokołów Małopolski, batalion wycofał się wśród wojsk Grupy Operacyjnej „Boruta”. W rejonie Tarnobrzegu 9 września z batalionu nadwyżek przekazano jedną kompanię strzelecką do osłony stanowiska dowodzenia GO „Boruta”. Następnie maszerował przez Leżajsk i Tarnogród, gdzie dowodzenie batalionem objął kpt. Morelowski. Dalszy marsz na wschód biegł przez Zwierzyniec, Zawadę, Skierbieszów do Dubienki, gdzie batalion podporządkował się dowódcy 86 pułku piechoty ppłk. Walentemu Peszkowi ze składu XIX Brygady Piechoty Dywizji Kombinowanej gen. Jerzego Wołkowickiego.. Po bitwie pod Tomaszowem Lubelskim 22-23 września batalion wraz z 86 pp dołączył do Grupy „Dubno” płk. dypl. Stefana Hanki-Kuleszy dzieląc jej dalsze losy. Skład improwizowanego batalionu piechoty nadwyżek 73 pp: 
Oddział Zbierania Nadwyżek 73 pp.
Nadwyżki osobowe, uzbrojenia i sprzętu po zakończeniu mobilizacji alarmowej, zostały początkowo przekazane przez 73 pp do Kadry Zapasowej Piechoty Oświęcim I. W KZP Oświęcim I, zmobilizowano bataliony i pododdziały przewidziane planem mobilizacyjnym. Pozostałe nadwyżki weszły w skład Ośrodka Zapasowego 23 DP organizowanego przez ppłk. Henryka Kowalówkę z 73 pp, który mobilizowany był przez Kadrę Zapasową Piechoty w Tarnowie. Wraz z Ośrodkiem dzieliły dalsze jego losy. 
Kawalerowie Virtuti Militari.
11 listopada 1966 w Londynie gen. broni Władysław Anders nadał sztandarowi 73 pp Krzyż Srebrny Orderu Virtuti Militari. Sztandaru nie można było udekorować ponieważ leżał przysypany ziemią. Uroczystość dekoracji sztandaru miała miejsce w dniach 8 i 9 października 1994 na terenie dawnych koszar pułku w Katowicach. Aktu dekoracji dokonał mjr dypl. Zbigniew Bachurzewski, któremu asystował ppor. w st. spocz. Edward Cebulski.
Za udział w kampanii wrześniowej oficerom i żołnierzom 73 pp przyznano 61 Krzyży Orderu Virtuti Militari oraz 42 Krzyże Walecznych.
W 1967 Krzyżem Srebrnym Orderu Virtuti Militari odznaczony został plut. pchor. rez. Edward Cebulski.
Symbole pułku.
4 stycznia 1922 roku, w Kępnie, gen. Kazimierz Raszewski wręczył dowódcy pułku sztandar ufundowany przez społeczeństwo Kępna i powiatu kępińskiego. Na sztandarze wyhaftowany jest napis „powiat Kępiński” i herb Kępna. W dolnych rogach widnieją daty powstania pułku i wręczenia sztandaru.
Podczas kapitulacji sztandar został zakopany przez plut. pchor. rez. Edwarda Cebulskiego i sierż. Feliksa Niedbała na wzgórzu znajdującym się na skraju wsi Zielone, w pobliżu szkoły zamienionej na szpital polowy. W 1993 pracownicy Muzeum w Biłgoraju, Tomasz Bordzeń i Grzegorz Skromak, odnależli sztandar pułku. Oryginalny sztandar znajduje się w Muzeum Ziemi Biłgorajskiej w Biłgoraju, natomiast jego kopia w Muzeum Śląskim w Katowicach.
27 października 1925 roku Minister Spraw Wojskowych, generał dywizji Władysław Sikorski zatwierdził wzór odznaki pamiątkowej 73 Pułku Piechoty. Odznaka o wymiarach 47x33 mm ma kształt orła piastów śląskich z półksiężycem na piersi, trzymającego w szponach numer „73”, oparty w tle na skrzyżowanych młotkach, otoczony jest owalnym wieńcem laurowym. Nad orłem otwarta złota korona królewska, zamyka wieniec u góry. Odznaka oficerska, dwuczęściowa, wykonana w srebrze. Wykonawcą odznaki był Wiktor Gontarczyk z Warszawy.
Żołnierze pułku.
Żołnierze 73 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200392" url="https://pl.wikipedia.org/wiki?curid=1200392" title="National Underwater &amp; Marine Agency">
National Underwater &amp; Marine Agency



</doc>
<doc id="1200396" url="https://pl.wikipedia.org/wiki?curid=1200396" title="Parafia Świętych Apostołów Piotra i Pawła w Zdołbunowie">
Parafia Świętych Apostołów Piotra i Pawła w Zdołbunowie

Parafia św. Apostołów Piotra i Pawła w Zdołbunowie - parafia rzymskokatolicka w Zdołbunowie, należy do dekanatu Równe w diecezji łuckiej. Do czasów II wojny światowej parafia należała do dekanatu ostrogskiego.

</doc>
<doc id="1200403" url="https://pl.wikipedia.org/wiki?curid=1200403" title="Marian Auerbach">
Marian Auerbach

Marian (Majer) Auerbach (ur. 1882, zm. 1941 we Lwowie) – polski filolog klasyczny żydowskiego pochodzenia.
Ukończył studia filologiczne na Uniwersytecie Lwowskim, gdzie w 1911 obronił doktorat i w 1932 habilitował się, a także wykładał. Był członkiem przybranym Towarzystwa Naukowego we Lwowie, współpracownikiem Komisji Filologicznej Polskiej Akademii Umiejętności, autorem wydanego po raz pierwszy w 1935 i wielokrotnie wznawianego podręcznika akademickiego "Gramatyka grecka". Zajmował się m.in. działalnością popularnonaukową, dydaktyczną, w szczególności propagowaniem antyku wśród młodzieży. Znany był z artykułów publikowanych na łamach „Filomaty”, dotyczących nauk ścisłych w starożytności.
Zamordowany przez gestapo w lipcu 1941 we Lwowie.

</doc>
<doc id="1200408" url="https://pl.wikipedia.org/wiki?curid=1200408" title="Majer Auerbach">
Majer Auerbach



</doc>
<doc id="1200410" url="https://pl.wikipedia.org/wiki?curid=1200410" title="Adsum">
Adsum

Adsum – piąty album studyjny polskiej grupy muzycznej Ascetoholix. Wydawnictwo ukazało się 1 marca 2006 roku nakładem wytwórni muzycznej UMC Records. Płytę promowały cztery utwory: „To tylko my”, „Tak wyszło”, „Afrodyzjak” oraz „Chcemy wojny”. Nagrania dotarły do 46. miejsca listy OLiS.
Lista utworów.
Opracowano na podstawie materiału źródłowego.

</doc>
<doc id="1200412" url="https://pl.wikipedia.org/wiki?curid=1200412" title="Margaret Ogola">
Margaret Ogola

Margaret Ogola (ur. 2 czerwca 1958, zm. 22 września 2011) – kenijska lekarz-pediatra i pisarka.
Margaret Atieno Ogola ukończyła Thompson’s Falls High School i Alliance Girls High School. Na Uniwersytecie w Nairobi ukończyła studia medyczne 1984 i uzyskała specjalizację z pediatrii 1990. 2004 skończyła podyplomowe studium Planowania i Zarządzania Projektami Rozwojowymi na Katolickim Uniwersytecie Afryki Wschodniej (CUEA) w Nairobi. Była dyrektorem ds. medycznych Cottolengo Hospice dla dzieci chorych na HIV i AIDS. Była też wiceprzewodniczącą krajowej Rady ds. Rodziny. W latach 1998-2002 była sekretarzem Komisji Zdrowia i Rodziny Konferencji Episkopatu Kenii. Od 2002 do 2004 była krajowym koordynatorem Inicjatywy Nadziei dla Dzieci Afrykańskich ("Hope for African Children Initiative"), utworzonej przez kilka organizacji pozarządowych – Plan, CARE, Save the Children, Society for Women and AIDS, World Conference For Religion and Peace i World Vision. 2004-2005 pomogła zorganizować i prowadziła " SOS HIV/AIDS Clinic" dla osób żyjących z AIDS ("PLWAs"). Aż do śmierci była krajowym sekretarzem Komisji Zdrowia i Rodziny Konferencji Episkopatu, koordynującej funkcjonowanie 500 katolickich ośrodków zdrowia. Uczestniczyła w IV Światowym Kongresie Rodzin w Warszawie i była delegatem Stolicy Apostolskiej na szczyt ONZ w Pekinie. 1999 otrzymała nagrodę za służbę humanitarną ("Familias Award for Humanitarian Service") Światowego Kongresu Rodzin w Genewie. Była zaangażowana w projekt Harambee.
Napisała 3 powieści, biografię i podręcznik dla rodziców. Powieść "The River and the Source", omawiająca przemiany w życiu 4 generacji kenijskich kobiet, stała się lekturą szkolną i otrzymała Nagrodę Literacką im Jomo Kenyatty (1995) i Nagrodę Wspólnoty Narodów za Najlepszy Debiut Literacki w Afryce (1995). Została przetłumaczona na język włoski i hiszpański. Powieść "I Swear by Apollo" omawia problemy etyki lekarskiej i identyfikacji. "Place of Destiny" mówi o kobiecie umierającej na raka, a także porusza kwestię ubóstwa. Napisała biografię kardynała Maurice Michael Otunga (1923-2003), pierwszego kenijskiego biskupa katolickiego. "Education in Human Love" jest podręcznikiem dla rodziców, pomagającym w uświadamianiu seksualnym dzieci.
Była supernumerarią Opus Dei, mężatką i matką czworga dzieci.

</doc>
<doc id="1200413" url="https://pl.wikipedia.org/wiki?curid=1200413" title="Parafia Zwiastowania Najświętszej Maryi Panny w Klewaniu">
Parafia Zwiastowania Najświętszej Maryi Panny w Klewaniu

Parafia Zwiastowania Najświętszej Maryi Panny w Klewaniu – parafia rzymskokatolicka w Klewaniu, należy do dekanatu Równe w diecezji łuckiej. Od 21 września 2004 r. proboszczem parafii jest ks. Jerzy Pohnerybka. 

</doc>
<doc id="1200418" url="https://pl.wikipedia.org/wiki?curid=1200418" title="Zero no Tsukaima">
Zero no Tsukaima

 – seria light novel autorstwa Noboru Yamaguchiego ilustrowanych przez Eiji Usatsukę wydana w 22 tomach od 25 czerwca 2004 do 24 lutego 2017 przez wydawnictwo Media Factory, z czego ostatnie dwa tomy zostały wydane już po śmierci autora, na podstawie pozostawionych przez niego instrukcji.
Na podstawie powieści powstały trzy serie seinen-mangi oraz cztery serie anime.
Fabuła.
Louise Françoise Le Blanc de La Vallière, uczennica Akademii magii w Tristain, z powodu kompletnego braku postępów w nauce magii otrzymuje przydomek „zero”. Na drugim roku, wszyscy uczniowie przywołują swoje chowańce czyli stworzenia, które mają towarzyszyć magom do końca życia Wówczas Louise przywołuje zwykłego człowieka – Saito Hiragę. Mimo sprzeciwu obydwojga nie ma już odwrotu.
Manga.
Spin-offy.
Powstał spin-off mangi, zatytułowany .
Powstał spin-off mangi, zatytułowany , którego autorem jest Takamura Masaya.
Powstał spin-off mangi, zatytułowany , którego ilustracje wykonała Higa Yukari na podstawie scenariuszy Noboru Yamaguchi.
Odbiór.
W 2008 roku "Zero no Tsukaima" była najlepiej sprzedającą się serią light novel według serwisu Amazon.com. Redakcja i recenzenci polskojęzycznego czasopisma internetowego Tanuki.pl ocenili pierwszą serię anime notami 6/10. Druga i trzecia seria zostały ocenione jako 6/10 przez redakcję i 7/10 przez recenzenta. Ostatnia seria spotkała się z krytycznymi notami – redakcja oceniła je jako 4/10, natomiast recenzent – 3/10.

</doc>
<doc id="1200421" url="https://pl.wikipedia.org/wiki?curid=1200421" title="74 Górnośląski Pułk Piechoty">
74 Górnośląski Pułk Piechoty

74 Górnośląski Pułk Piechoty (74 pp) – oddział piechoty Armii Wielkopolskiej i Wojska Polskiego II RP.
Pułk sformowany został w strukturach Wojsk Wielkopolskich w 1919 roku. W okresie pokoju stacjonował w Lublińcu. W kampanii wrześniowej walczył w składzie 7 Dywizji Piechoty.
Formowanie i zmiany organizacyjne.
2 października 1919 roku z połączenia II, III i IV batalionów Obrony Krajowej zorganizowany został 1 pułk Obrony Krajowej. Na stanowisko dowódcy pułku został wyznaczony porucznik Antoni Nieborak. Dowództwo pułku ulokowano w Pniewach. IV batalion OK został przemianowany na I batalion. Pozostałe bataliony zachowały, w ramach pułku, dotychczasową numerację. W celu uzupełnienia stanów osobowych pułku, wcielono w jego skład również VI i VIII batalion Obrony Krajowej. Następnie włączono w skład pułku V batalion 1 pułku rezerwowego, zorganizowany w Rakoniewicach przez porucznika Jana Wagnera. Batalion ten został przemianowany na IV batalion 1 pułku Obrony Krajowej.
Na podstawie rozkazu dziennego nr 86 Dowództwa Grupy Zachodniej Frontu Wielkopolskiego z 1 stycznia 1920 roku oddział przemianowany został na 2 pułk rezerwowy. 
Na podstawie rozkazu nr 111 Dowództwa Grupy Zachodniej Frontu Wielkopolskiego z 26 stycznia 1920 roku jednostka przemianowana została na 159 pułk piechoty wielkopolskiej. W trzeciej dekadzie lutego Grupa Zachodnia Frontu Wielkopolskiego, w skład której wchodził pułk, została przeformowana w VII Brygadę Rezerwową.
5 marca 1921 roku 159 pułk piechoty wielkopolskiej został przemianowany na 74 pułk piechoty.
Pułk w okresie pokoju.
74 pułk piechoty stacjonował na terenie Okręgu Korpusu Nr IV w garnizonie Lubliniec (batalion zapasowy w Piotrkowie). Wchodził w skład 7 Dywizji Piechoty.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 2 października, jako datę święta pułkowego. Pułk obchodził swoje święto w rocznicę połączenia II, III i IV batalionów Obrony Krajowej w 1 pułk Obrony Krajowej, w 1919 roku.
29 października 1929 roku Minister Spraw Wojskowych nadał oddziałowi nazwę „74 Górnośląski Pułk Piechoty” oraz przyznał jego żołnierzom prawo noszenia na łapkach kurtek i płaszczy oznak orła śląskiego. Nowa nazwa jednostki nie obowiązywała w korespondencji służbowej kierowanej do pułku przez władze wyższe oraz organizacji pokojowej wojska i planach mobilizacyjnych
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 74 pułk piechoty zaliczony został do typu II pułków piechoty (tzw. wzmocnionych). W każdym roku otrzymywał około 845 rekrutów. Stan osobowy pułku wynosił 68 oficerów oraz 1900 podoficerów i szeregowców. Na czas wojny przewidywany był do pierwszego rzutu mobilizacyjnego. W okresie zimowym posiadał dwa bataliony starszego rocznika i batalion szkolny, w okresie letnim zaś trzy bataliony strzeleckie. Jego stany były wyższe od pułku „normalnego” (typ I) o ok. 400-700 żołnierzy.
Kampania wrześniowa.
W czasie kampanii wrześniowej 1939 roku walczył w składzie macierzystej dywizji, wchodzącej w skład Armii „Kraków”.
Symbole pułku.
14 maja 1922 roku, w Biedrusku, marszałek Polski Józef Piłsudski wręczył pułkowi chorągiew ufundowaną przez społeczeństwo miasta Lubliniec.
6 września 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 74 Pułku Piechoty. Odznaka o wymiarach 41x41 mm ma kształt zbliżony do Krzyża Walecznych, którego ramiona są emaliowane w kolorze białym z mosiężnym obramowaniem. Na środku krzyża, na okrągłej złotej tarczy czarny orzeł dolnośląski mający na piersi złoty półksiężyc w środku i koniczynki na końcach. Na ramionach krzyża wpisano inicjały pułku „74 P.P.” oraz daty najważniejszych bitew „3.VI.1920” i „6.VIII.1920”. Odznaka oficerska, jednoczęściowa, wykonana w srebrze. Autorem projektu odznaki był Jan Małeta, a wykonawcą Adam Nagaiski z Warszawy.
Żołnierze pułku.
Żołnierze 74 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200422" url="https://pl.wikipedia.org/wiki?curid=1200422" title="Trasa Stanczukowskiego w Kaliszu">
Trasa Stanczukowskiego w Kaliszu



</doc>
<doc id="1200423" url="https://pl.wikipedia.org/wiki?curid=1200423" title="Droga krajowa B399 (Niemcy)">
Droga krajowa B399 (Niemcy)

Droga krajowa 399 (Bundesstraße 399, B 399) – niemiecka droga krajowa przebiegająca na osi północny wschód - południowy zachód od skrzyżowania z drogą B264 w Düren do granicy z Belgią koło Kalterherbergu w Nadrenii Północnej-Westfalii.

</doc>
<doc id="1200424" url="https://pl.wikipedia.org/wiki?curid=1200424" title="Przełom Dzikiej Orlicy">
Przełom Dzikiej Orlicy

Przełom Dzikiej Orlicy – przełomowa dolina w północno-środkowych Czechach, w Górach Orlickich w Sudetach Środkowych.
Przełomowa dolina znajduje się w Górach Orlickich na obszarze Rezerwatu Przyrody "Ziemska brama" (czes. "Přírodní rezervace "Zemská" brána"), między Lesicą po północno-wschodniej stronie a Klášterec nad Orlicí po południowo-zachodniej stronie, około 6,5 km na zachód od centrum Międzylesia.
Opis.
Za Lesicą, w miejscu, w którym do Dzikiej Orlicy uchodzi Czerwony Strumień, Dzika Orlica zmienia gwałtownie nurt na południowo-zachodni, opuszcza granice Polski i wpływa na teren rezerwatu przyrody "Ziemska brama", gdzie tworzy jeden z ładniejszych w Górach Orlickich przełomów. Tak nazywany jest odcinek Dzikiej Orlicy pod osadą Čihák, na którym rzeka przecina w poprzek obniżony grzbiet Gór Orlickich, wcinając się o ponad 100 m w głąb poniżej grzbietu. Rzeka na odcinku 2,2 km wyżłobiła dolinę w mocnych, ale spękanych skałach gnejsowych i przeniknęła na terytorium Czech. Na dnie wąskiego kamienistego koryta rzeki na odcinku kilkaset metrów zalegają obtoczone gnejsowe głazy, a brzegi otaczają strome wyraziste gnejsowe skały, które sprawiają wrażenie naturalnej bramy wejściowej, przez którą rzeka wpływa do Czech.
Historia.
Przez dolinę przechodził w przeszłości przemytniczy szlak "Kładka Przemytników" ("Pašerácka lávka"). Przed wiekami bliskość granicy z Austrią pomagała przeżyć okolicznym mieszkańcom. Przenoszono tym szlakiem austriackie cygara, tytoń, proch, a także towary luksusowe, kawę i cykorię.
Architektura mostu na Dzikiej Orlicy na początku Ziemskiej Bramy została tak dobrana, aby wyeksponować piękno tego miejsca. W przeszłości używane było określenie "Brama do raju". Most został zaprojektowany przez włoskich inżynierów i zbudowany w latach 1901–03 przez czeskich kamieniarzy. W 2004 roku w ramach remontu drogi z Naratova do Lichkova całkowicie zrekonstruowano zabytkowy most.
Osada w pobliżu przełomu leżąca na szlaku przemytniczym wzięła nazwę Čihák, ponieważ na przemytników w osadzie czatowali strażnicy graniczni.("čihat" – czatować).

</doc>
<doc id="1200426" url="https://pl.wikipedia.org/wiki?curid=1200426" title="John Adams (buntownik)">
John Adams (buntownik)

John Adams, ps. Alexander Smith (ur. 4 grudnia 1767, zm. 5 marca 1829 w Adamstown) – buntownik z roku 1789 ze statku "HMS Bounty" oraz lider społeczności Pitcairn w latach 1800–1829.
Jego prawdziwe imię to John Adams, jednakże używał pseudonimu Alexander Smith, do czasu odnalezienia wyspy Pitcairn przez Brytyjczyków. Jego potomkowie używali nazwiska "Adams".
Brytyjscy buntownicy i ich tahitańscy towarzysze w styczniu 1790 osiedlili się na Pitcairn i spalili statek "HMS Bounty". Resztki statku znajdują się w zatoce Bounty Bay. Osadnicy byli w stanie wyżywić się z uprawy roli i rybołówstwa. Początkowy okres zamieszkiwania na wyspie był naznaczony poważnymi napięciami wśród społeczności – w efekcie alkoholizm, morderstwa, choroby i inne trudności spowodowały śmierć większości mężczyzn.
W 1799 John Adams, Ned Young i Matthew Quintal byli ostatnimi żyjącymi buntownikami. Największe zagrożenie dla mieszkańców swoimi pogróżkami stwarzał Quintal, dlatego też Adams i Young upili go i zamordowali siekierą. Następnie Adams i Young, wykorzystując egzemplarz Biblii ze statku "HMS Bounty", rozpoczęli tworzenie nowej wspólnoty. Do uczenia dzieci czytania i pisania również wykorzystywali ten egzemplarz Biblii. Po śmierci Younga Adams kontynuował edukację dzieci i kobiet na wyspie. Mieszkańcy wyspy nawrócili się na chrześcijaństwo, a po misji adwentysty Johna Taya w latach 90. XIX w. przyjęli adwentyzm.
Kiedy amerykański okręt "Topaz" dopłynął do wyspy Pitcairn w 1808 Adams został objęty amnestią. W 1825 ożenił się z Mary, która urodziła mu jedynego syna George’a.
Na jego cześć główna osada i stolica wyspy została nazwana Adamstown.

</doc>
<doc id="1200429" url="https://pl.wikipedia.org/wiki?curid=1200429" title="75 Pułk Piechoty (II RP)">
75 Pułk Piechoty (II RP)

75 Pułk Piechoty (75 pp) – oddział piechoty Armii Wielkopolskiej i Wojska Polskiego II RP.
Formowanie i zmiany organizacyjne.
Geneza pułku wiąże się ze spontanicznym napływem do odradzającej się Polski Ślązaków, którzy od listopada 1918 przekradali się przez granicę pruską i w Częstochowie meldowali się do służby w Wojsku Polskim u komendanta Polskiej Organizacji Wojskowej porucznika Władysława Malskiego; ochotników kierowano do służby w 27 pułku piechoty. W związku z tym Naczelne Dowództwo Wojska Polskiego wydało 4 lutego 1919 rozkaz nr 54 Sztabu Generalnego o powołaniu górnośląskiego 7 batalionu strzelców, który miał być formowany w Częstochowie. Ostatecznie formację utworzono 20 II 1919, jednak nie osiągnęła ona kompletnego stanu, składając się z 2 kompanii piechoty i plutonu łączności.
W kwietniu tego roku na bazie batalionu zorganizowany został Bytomski Pułk Strzelców. 17 maja major Roman Witorzeniec podpisał pierwszy rozkaz dzienny. 10 marca 1920 oddział przemianowany został na 167 bytomski pułk piechoty i włączony w skład VII Brygady Rezerwowej. Dowództwo pułku 12 marca objął tymczasowo porucznik Paweł Urban, dowódca I batalionu. 
Po zakończeniu wojny polsko-bolszewickiej jednostka wróciła w Poznańskie, gdzie 9 listopada 1920 w Mątwach ogłoszono demobilizacje pułku bytomskiego. Byli żołnierze jednostki brali udział w III powstaniu śląskim; walcząc pod Praszką, Gorzowem, Olesnem i Dobrodzieniem. 23 czerwca 1921 wkroczyli do Chorzowa (wówczas Królewskiej Huty).
W 1921 jednostka przemianowana została po raz ostatni na 75 pułk piechoty i podporządkowana dowódcy nowo powstałej 23 Górnośląskiej Dywizji Piechoty.
Działania zbrojne 1919-1920.
W nocy 22/23 czerwca 1919 pułk przeszedł chrzest bojowy, skutecznie broniąc Wieruszowa przed oddziałami Grenzschutzu (walki do 26 czerwca). 18 października 1919 w celu ochrony pogranicza z Niemcami przed oddziałami Grenzschutzu został przeniesiony pod Sosnowiec, gdzie podlegał bezpośrednio Dowództwu Frontu Górnośląskiego. 9 lutego generał Józef Haller wyznaczył 1 Pułk Strzelców Bytomskich do przejęcia przyznanych Polsce części powiatów sycowskiego i namysłowskiego, w związku z czym komendę nad pułkiem przejęło Dowództwo Frontu Wielkopolskiego.
Kolejne walki żołnierze pułku stoczyli dopiero rok później, w czasie wojny polsko-bolszewickiej: 2 czerwca 1920 pokonali bolszewików pod Rybczanami i 3 czerwca opanowano Czarty, Tarnówkę i Słobodę (prawdopodobnie gdzieś na Białorusi). W tym czasie pułk wchodził w skład 1 Armii gen. Gustawa Zygadłowicza. Razem z innymi siłami polskimi żołnierze ppłk. Władysława Langera (objął 167 pułk 7 czerwca) przeszli szlak bojowy od rzeki Auty (porażka w walce 4–6 lipca z 4 Armią) do obrony Warszawy i kontrofensywy wojsk polskich (pułk wyzwolił Pułtusk i Ostrołękę).
22 czerwca 1920 167 pułk piechoty obsadził III i IV batalionem odcinek frontu nad Autą od Szczałkun do Tupiczyny. Stanowiska polskie składały się z okopów na wzgórzach na zachodnim brzegu Auty, częściowo osłoniętych zasiekami z drutu kolczastego. Druga linia obrony, przygotowywana dopiero przez saperów, biegła w odległości 2,5 km od rzeki. Pierwszą linię obsadził III batalion por. Bończyka wzmocniony kompanią IV batalionu. Nad samym brzegiem Auty rozmieszczone zostały placówki z karabinami maszynowymi. W odwodzie pozostawał IV batalion. I batalion pułku stanowił odwód VII Brygady Rezerwowej, a II batalion został wcześniej rozwiązany po stratach poniesionych w walkach nad Berezyną. Obronę wspierały 3 i 9 baterie 8 pułku artylerii polowej. Na lewym skrzydle pułk sąsiadował ze 159 pułkiem piechoty, na prawym z oddziałami IX Brygady Piechoty.
4 lipca 1920 wojska Frontu Zachodniego Michaiła Tuchaczewskiego rozpoczęły natarcie. Artyleria sowieckiej 15 Armii zniszczyła zasieki przed okopami 167 pułku piechoty, a sowiecka piechota parła do przodu, nie zważając na straty. Po trzech godzinach walk 9 i 12 kompania przeszły do działań opóźniających w kierunku Filipowa. Wykonywano też kontrataki. W czasie walk polegli dowódcy kompanii, a dowodzenie przejęli podoficerowie.
Jeszcze przed południem oddziały 16 Dywizji Strzelców opanowały Filipowo. Wykonujące kontratak odwodowe kompanie IV batalionu zaległy w silnym ogniu przeciwnika. Sukces odniosła na lewym skrzydle tylko 16 kompania. Odzyskała nawet fragment pierwszej linii obrony. Jednak w prawe skrzydło pułku uderzyła 33 Dywizja Strzelców, która wcześniej zepchnęła na zachód polską IX Brygadę Piechoty i doszła do stanowisk baterii 8 pułku artylerii polowej. Do walki włączyli się wszyscy żołnierze. Bił się pluton łączności, gońcy i oficerowie dowództwa pułku.
Dzięki temu umożliwiono bateriom odwrót za Mniutę.
O 13.00 kpt. Langner wydał rozkaz odwrotu, a osłaniała 16 kompanii pchor. Witolda Obidowieża. Oddział osłony niemal w całości wyginął, a ciężko rannego pchor. Obidowicza uratował przed dobiciem dowódca dywizjonu artylerii 16 Dywizji Strzelców. Wieczorem pozostałości 167 pułku piechoty zajęły stanowiska nad Mniutą.
Latem 1920 Dębe było umocnionym przyczółkiem mostowym na prawym brzegu Narwi. Stanowiło ważny punkt obronny trójkąta Modlin – Zegrze – Warszawa. Obrona oparta była na umocnieniach fortu i liniach dawnych niemieckich okopów chronionych zasiekami z drutu kolczastego. Załogę stanowił 167 pułk piechoty ppłk. Władysława Langnera. Zreorganizowany w Jabłonnie pułk 13 sierpnia liczył około 2800 żołnierzy i posiadał 50 ckm-ów. Wsparcie artyleryjskie na przedmościu zapewniały trzy baterie 10 pułku artylerii polowej.
O świcie 14 sierpnia broniące przedmościa oddziały polskie zostały zaatakowane przez oddziały sowieckiej 6 Dywizji Strzelców. Dwa kolejno następujące po sobie ataki zostały odparte na linii zasieków celnym ogniem artylerii polskiej. Po tym niepowodzeniu przeciwnik przeszedł do obrony i okopał się w odległości około dwóch kilometrów od polskich stanowisk. 15 sierpnia wieczorem na fort „Dębe” uderzyły oddziały 56 Dywizji Strzelców, a artyleria sowiecka ostrzelała most na Narwi. Przez całą noc z 15 na 16 sierpnia trwały zacięte walki.
Pułk w okresie pokoju.
Dowództwo pułku i II batalion stacjonowało w garnizonie Królewska Huta, I batalion w Rybniku, a III batalion w Wielkich Hajdukach (od 1 IV 1939 Chorzów-Batory). 2 listopada 1928 Hajduki Wielkie włączone zostały do garnizonu Królewska Huta. 22 listopada 1934 roku Minister Spraw Wojskowych zmienił nazwę garnizonu „Królewska Huta” na „Chorzów”.
Od 30 listopada 1920 roku pułk wchodził w skład 23 Rezerwowej Dywizji Piechoty, która później została przemianowana na 23 Górnośląską Dywizję Piechoty.
14 maja 1922 w Biedrusku marszałek Józef Piłsudski wręczył pułkowi sztandar ufundowany przez społeczeństwo Poznania.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 2 czerwca, jako datę święta pułkowego. Pułk obchodził swoje święto w rocznicę bitwy pod Rybczanami stoczonej w roku 1920.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 75 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
W kampanii wrześniowej.
W czasie kampanii wrześniowej 1939 pułk walczył w składzie macierzystej 23 Górnośląskiej Dywizji Piechoty, która była jedną z dwóch wielkich jednostek należących do Grupy Operacyjnej „Śląsk”. Dowódca grupy gen. bryg. Jan Jagmin-Sadowski podlegał dowódcy Armii „Kraków”.
1 września 1939 pułk wyruszył z Chorzowa do Michałkowic, gdzie na terenie kopalni „Michał” stoczył walkę z niemiecką grupą dywersyjną Freikorps Ebbinghaus liczącą około 100 osób, zabarykadowanych w budynkach kopalni. Dywersanci uzbrojeni byli w broń palną, granaty oraz specjalne sprężyny zakończone śrubami. W nocy z 1 na 2 września pułk wycofał się do Piotrowa, biorąc udział w walkach na odcinku Tychy – Mikołów. 3 września wycofał się z Piotrowa wzdłuż osi Katowice – Sosnowiec – Maczki – Krzeszowice Kraków.
Symbole pułku.
Sztandar, ufundowany przez społeczeństwo Poznania, wręczył pułkowi marszałek J. Piłsudski w Biedrusku 14 maja 1922 roku.
W okresie walk wrześniowych tajna kancelaria ze sztandarem pułkowym wycofywała się w taborach pułku wzdłuż osi linii Kraków – Nowy Korczyn Słupia – Pacanów – Połaniec, forsując Wisłę pod Sandomierzem i kierując się na Rozwadów – Janów Lubelski. W okolicach Rozwadowa tabor stracił łączność z dowództwem i nie odzyskał jej już do końca działań wojennych. 25 września tabory pułkowe osiągnęły rejon Bełza. Tu po raz pierwszy zakopano sztandar. W związku z brakiem kontaktu z wrogiem odkopano go jednak i maszerowano dalej. 27 lub 28 września tabor dotarł do Suborowa, gdzie w pobliżu lasu, około 100 m od skraju i dróżki prowadzącej do niego, ponownie zakopano sztandar.
Muzeum Wojska Polskiego podjęło próbę odszukania sztandaru. Na podstawie map nie udało się jednak zlokalizować miejsca ukrycia w sposób nie budzący wątpliwości i pozwalający na podjęcie akcji w terenie. Tereny te zostały doszczętnie zniszczone podczas walk z UPA w latach 1944–1946.
21 czerwca 1929 roku Minister Spraw Wojskowych marszałek Polski Józef Piłsudski zatwierdził wzór i regulamin odznaki pamiątkowej 75 pp. Odznaka o wymiarach 44x38 mm ma kształt sześcioboku uformowanego ze stylizowanego wieńca laurowego, pokrytego zieloną emalią. Na wieniec nałożony jest srebrny orzeł bez korony, ze złotym ryngrafem na piersi. Orzeł wsparty jest na emaliowanej tarczy, na której wpisano numer „75”. Tarcza nałożona jest na dwa skrzyżowane miecze o srebrnych klingach i złotych rękojeściach. Odznaka oficerska, dwuczęściowa, wykonana w srebrze, złocona i emaliowana. Autorem projektu odznaki był Władysław Gościński, a wykonawcą Wiktor Gontarczyk z Warszawy.
Strzelcy bytomscy.
Żołnierze 75 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200431" url="https://pl.wikipedia.org/wiki?curid=1200431" title="Mury Sany">
Mury Sany

Mury Sany (wł. "Le mura di Sana'a") – włoski dokumentalny film krótkometrażowy w reżyserii Piera Paolo Pasoliniego nakręcony w 1974 roku. Narratorem filmu jest sam reżyser. Film został nakręcony w Sana, dzisiejszej stolicy Jemenu, na czarno-białej, 35 mm taśmie filmowej.
Dokument ten powstał podczas kręcenia zdjęć do filmu "Kwiat tysiąca i jednej nocy". Ukazuje niszczejące ruiny starożytnego miasta wówczas stolicy Jemeńskiej Republiki Arabskiej i jest apelem rozpaczliwie nawołującym do ocalenia architektonicznych skarbów kultury. Adresatem tego apelu jest UNESCO.
Projekt pochodzi z późniejszego okresu twórczości Pasoliniego. Krytycy wiążą go z coraz wyraźniejszym pesymizmem reżysera, który ujawniał się szczególnie w tekstach publicystycznych i przede wszystkim w filmie "Salò, czyli 120 dni Sodomy".
Zamiary twórcy.
− Pier Paolo Pasolini

</doc>
<doc id="1200433" url="https://pl.wikipedia.org/wiki?curid=1200433" title="Parafia św. Barbary w Klesowie">
Parafia św. Barbary w Klesowie

Parafia św. Barbary w Klesowie - parafia rzymskokatolicka w Klesowie, należy do dekanatu Równe w diecezji łuckiej. Spełniająca funkcję świątyni parafialnej, wybudowana przed wojną, drewniana kaplica pw. św. Barbary w Klesowie na podstawie decyzji rówieńskiej rady obwodowej z dnia 2 marca 1946 roku została zamieniona na dom kultury. Na fundamentach wznoszonego przed wojną nowego kościoła został w latach powojennych postawiony tartak. Parafię rzymskokatolicką w Klesowie na nowo zarejestrowano i drewnianą kaplicę zwrócono wiernym w 1993 roku. Kaplica ta także obecnie spełnia rolę kościoła parafialnego. Na nowo poświęcił ją bp pomocniczy archidiecezji lwowskiej Marcjan Trofimiak w dniu 29 maja 1993 roku. Dekretem z dnia 10 września 1993 roku metropolita lwowski, abp Marian Jaworski, ustanowił w parafii Klesów drugi odpust w święto Niepokalanego Serca Maryi. 

</doc>
<doc id="1200439" url="https://pl.wikipedia.org/wiki?curid=1200439" title="77 Pułk Piechoty (II RP)">
77 Pułk Piechoty (II RP)

77 Pułk Piechoty (77 pp) – oddział piechoty Wojska Polskiego w II Rzeczypospolitej.
Pułk powstał 16 grudnia 1918 w Zambrowie w składzie Dywizji Litewsko-Białoruskiej.
W wojnie polsko-bolszewickiej poniósł bardzo duże straty. W momencie kontrofensywy znad Wieprza zredukowany został do jednego batalionu i podporządkowany 60 pułkowi piechoty wielkopolskiej. Zdobywał Łomżę i Stawiski, zaś pod Wincentą i Lemanem zatrzymywał usiłujące się przebić przez granicę oddziały 3 Korpusu Kawalerii Gaj-Chana. Po nieudanej obronie Lemana poddającą się do niewoli straż tylną pułku kozacy zasiekli szablami. Spoczywają na starym cmentarzu w Kolnie.
W okresie międzywojennym wchodził w skład 19 Dywizji Piechoty, stacjonował na terenie Okręgu Korpusu Nr III w Lidzie.
W czasie wojny obronnej 1939 wchodził w skład 19 Dywizji Piechoty walczącej w ramach Armii „Prusy”.
Formowanie i zmiany organizacyjne.
12 grudnia 1918 w Zambrowie major Leon Łada-Zawistowski rozpoczął formowanie Kowieńskiego pułku strzelców. Formalnie powstał 16 grudnia jako oddział Dywizji Litewsko-Białoruskiej, a żołnierze rekrutowali się przede wszystkim spośród członków tamtejszej Polskiej Organizacji Wojskowej i Samoobrony Kowieńskiej, którzy po nieudanym powstaniu wileńskim zdołali przedrzeć się przez kordon niemiecki na ziemie Królestwa Polskiego.
W lutym 1919, czyli w momencie wyruszenia na front liczył 173 ludzi i składał się z dwóch kompanii strzeleckich, kompanii technicznej, plutonu instruktorskiego, oddziału konnych wywiadowców i taborów. W czerwcu posiadał już dowództwo, dwa bataliony po cztery kompanie strzeleckie i kompania ciężkich karabinów maszynowych, kompanię techniczną, pluton telegraficzny, oddział konnych wywiadowców. Liczył około 600 żołnierzy. W czasie walk uzupełnienia rekrutowały się przeważnie z Polaków mieszkających na zachodniej Białorusi.
W grudniu 1919 batalion zapasowy pułku stacjonował w Kojdanowie.
21 lutego 1921 roku w skład pułku został wcielony jeden batalion z rozformowanego 6 Harcerskiego pułku strzelców. Batalion ten otrzymał numer „III”. 5 marca 1921 roku pułk został przeniesiony do Wilna, a na początku następnego roku do garnizonu Lida.
Kowieński pułk strzelców w walce o granice.
Walki na północnym odcinku frontu.
12 lutego 1919 nowo sformowane pododdziały Kowieńskiego pułku strzelców wyruszyły na front w rejon Mostów. Były to: dwie kompanie strzeleckie, kompania techniczna, pluton instruktorski, oddział konnych wywiadowców i część taborów. W sumie pododdziały liczyły zaledwie 173 żołnierzy. Po przybyciu w rejon walk zajęły pozycje obronne nad Szczarą. W marcu oddział wykonał wypady na Nowojelnię i Różankę.
W połowie kwietnia Polacy rozpoczęli ofensywę w kierunku na Wilno. Główne zadanie miała wykonać 1 Dywizja Piechoty Legionów i grupa kawalerii Władysława Beliny-Prażmowskiego. Rozmieszczona nad Szczarą Dywizja Litewsko-Białoruska miała wykonać uderzenie pomocnicze. Kowieński pułk strzelców, działając w składzie grupy mjr. Zawistowskiego, zdobył Nowogródek i zabezpieczył skrzydło oddziałów maszerujących na Wilno.
W pierwszych dniach lipca dowódca Frontu Litewsko-Białoruskiego gen. Stanisław Szeptycki podjął działania zaczepne mające na celu opanowanie Mińska i oparcie frontu o linię Berezyny i Dźwiny. Główne zadanie wykonywała 2 Dywizja Piechoty Legionów, a DL-B miała wykonać uderzenie pomocnicze. Podczas ofensywy pułk toczył zacięte walki w Puszczy Nalibockiej.
Po zakończonej sukcesem ofensywie, Kowieński pułk strzelców, już w składzie III Brygady z 2 Dywizji Litewsko-Białoruskiej został skierowany na polsko-litewską linię demarkacyjną. Pod koniec czerwca 1920 pułk (bez I batalionu) został pospiesznie ściągnięty pod Wilno.
W działaniach odwrotowych i w operacji warszawskiej.
4 lipca rozpoczęła się ofensywa wojsk Frontu Zachodniego Michaiła Tuchaczewskiego.
Rozpoczął się ogólny odwrót. Przełamywane i obchodzone były kolejne linie obronne, a wojska polskie wycofywały się za Niemen.
W walkach o Wilno pułk stracił około 80% „bagnetów”. Pozostałych żołnierzy skierowano do Grodna. Do Grodna przybył też wcześniej walczący w rejonie Oran jego I batalion. Pod Grodnem jednostka utraciła większość broni ciężkiej. Z jej resztek wydzielono jeden batalion, który wziął udział w walkach odwrotowych. Walczył nad Narwią, a następnie został skierowany pod Warszawę celem uzupełnienia i reorganizacji. 17 sierpnia I batalion walczył o Płock. II batalion został przewieziony do Grodziska Mazowieckiego i tam został uzupełniony w broń i ludzi.
Będąc w składzie 15 Wielkopolskiej Dywizji Piechoty uczestniczył w polskim kontruderzeniu znad Wieprza. Ścigał nieprzyjaciela w kierunku Narwi i granicy z Prusami Wschodnimi.
Pod koniec sierpnia pododdziały pułku zostały skoncentrowane w Modlinie. Tu stopniowo uzupełniono je do pełnych stanów. Z Kowieńskiego pułku strzelców wydzielono dwa bataliony, które weszły w skład „zbuntowanych” oddziałów gen. Lucjana Żeligowskiego, a pułk został skadrowany.
Na Litwie Środkowej.
Pod koniec wojny polsko-bolszewickiej, gdy wojska polskie przechodziły do kontrofensywy znad Niemna, do Polski stopniowo powracały ziemie utracone uprzednio na rzecz Armii Czerwonej. Jednak wszelkie działania dążące do opanowania Wilna działaniami militarnymi były niemożliwe ze względu na międzynarodowe zobowiązania rządu polskiego. Chodzi tutaj m.in. o układ w Spa, a także naciski ministerstwa spraw zagranicznych Wielkiej Brytanii. W tym momencie marszałek Józef Piłsudski zaczął rozpatrywać możliwość przeprowadzenia „nieoficjalnej” akcji wojskowej.
20 września Naczelne Dowództwo Wojska Polskiego wezwało gen. Lucjana Żeligowskiego do Kwatery Głównej stacjonującej w owym czasie w Białymstoku. Żeligowski zameldował się wraz ze swoim adiutantem por. Stanisławem Łepkowskim dopiero 30 września. W czasie rozmowy pomiędzy dwoma wojskowymi Marszałek otwarcie zasygnalizował, że w interesie Polski leży wywołanie w Wilnie powstania miejscowej ludności, które uświadomiłoby zachodniej dyplomacji, iż miasto zamieszkane jest przez Polaków, którzy nie mogą i nie chcą zaakceptować władzy litewskiej, a tym bardziej bolszewickiej.
Marsz oddziałów gen. Lucjana Żeligowskiego na Wilno rozpoczął się o 6:00 8 października. Ich trzonem była 1 Dywizja Litewsko-Białoruska. Już następnego dnia przełamano słaby opór litewskiego 4 pułku piechoty i opanowano miasto.
Wydzielone w Modlinie z Kowieńskiego Pułku Strzelców dwa bataliony „ochotników” zasiliły 1 DL-B i wzięły udział w walkach w rejonie Giedroyć. Jako Kowieński pułk strzelców weszły w skład Wojsk Litwy Środkowej.
Po zakończeniu działań wojennych pułk przez pewien czas pozostawał na linii demarkacyjnej.
Bilans działań.
W walkach o niepodległość Polski w Kowieńskim pułku strzelców zginęło 11 oficerów i 179 szeregowych i podoficerów.
Za zasługi bojowe w wojnie 1918–1920 19 żołnierzy pułku zostało odznaczonych Krzyżem Srebrnym Orderu Virtuti Militari. Ponadto 29 oficerów, 10 podchorążych, 5 chorążych i 74 szeregowych zostało odznaczonych Krzyżem Walecznych, w tym: 4 oficerów i 2 szeregowych – po raz czwarty, 5 oficerów – po raz trzeci, 5 oficerów, 1 podchorąży i 1 szeregowy – po raz drugi oraz 15 oficerów, 9 podchorążych, 5 chorążych i 71 szeregowych – po raz pierwszy. Krzyżem Zasługi Wojsk Litwy Środkowej odznaczonych zostało 21 oficerów, 5 podchorążych i 64 szeregowych, 49 patentem waleczności Frontu Litewsko-Białoruskiego.
Pułk w okresie pokoju.
W okresie międzywojennym 77 pp wchodził w skład 19 Dywizji Piechoty, której oddziały stacjonowały na terenie Okręgu Korpusu Nr III.
19 maja 1927 roku Minister Spraw Wojskowych marszałek Polski Józef Piłsudski ustalił i zatwierdził dzień 12 lutego, jako datę święta pułkowego. Pułk obchodził swoje święto w rocznicę wymarszu pułku z Zambrowa na front przeciw sowiecki.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 77 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
77 pp w kampanii wrześniowej.
Mobilizacja.
77 pułk piechoty stacjonujący w Lidzie, w ramach mobilizacji alarmowej ogłoszonej 24 sierpnia 1939 r. o godz.5.00 w grupie brązowej zmobilizował:
W grupie zielonej w czasie od Z+18 do Z+28 zmobilizował własne kompletne pododdziały 77 pp i dodatkowo:
W mobilizacji czerwonej zmobilizował w czasie A+54 kompanię km plot. typ A nr 8.
W I rzucie mobilizacji powszechnej zmobilizował:
W II rzucie mobilizacji powszechnej zmobilizował Ośrodek Zapasowy 19 Dywizji Piechoty.
Obecność kilkuset rezerwistów powołanych na ćwiczenia letnie ułatwiła mobilizację. Problem wzbudziła mobilizacja koni, co do ich ilości jak i jakości oraz stan uprzęży i wozów. Z uwagi na powyższe braki nastąpiło kilku i kilkunastu godzinne opóźnienia. Po zmobilizowaniu bataliony wychodziły z Lidy do pobliskich wsi. Do 28 sierpnia usuwano braki i wydawano racje żywnościowe "żelazne", po południu dokonano zaprzysiężenia żołnierzy. Od godz. 1.30 29 sierpnia rozpoczęły się odjazdy transportów kolejowych z pododdziałami pułku. 77 pp transportowano z Lidy przez Czeremchę, Warszawę, Łowicz, po wyładunku pułk dotarł do wsi Bełchatów, Jeżów i Borowiny. W nowym miejscu zakwaterowania wydano żołnierzom znaki tożsamości, zaszczepiono przeciwko durowi brzusznemu, naprawiano wozy taborowe, podjęto szkolenie ze znajomości sylwetek samolotów i czołgów. Batalion marszowy typ specjalny nr 4 stanowił I batalion 206 pp 35 Dywizji Piechoty rez. Natomiast pozostałe dwie kompanie z 4 batalionu marszowego typ spec. weszły w skład II batalionu 1 pułku piechoty OW Grodno. Oba bataliony i dowództwo z oddziałami pułkowymi 206 pp walczyły w obronie Lwowa.
Działania i walki pułku.
W bitwie pod Piotrkowem Trybunalskim
W czasie wojny obronnej 1939 wchodził w skład 19 Dywizji Piechoty walczącej w ramach Armii „Prusy”. W rejonie ześrodkowania 1 września dowództwo nad 77 pp przejął ppłk dypl. August Wiktor Nowosielski. Następnie pułk wyruszył marszem z Łowicza w kierunku Skierniewic docierając do Nowego Dworu, po drodze kolumna pułku była ostrzelana przez niemiecki samolot. 2 września wieczorem pułk rozpoczął forsowny nocny marsz, który trwał całą noc, dzień 3 września i następną noc 3/4 września z krótkimi kilkugodzinnym przerwami. Maszerował przez Lubochnię, Tomaszów Mazowiecki i Wolbórz, zatrzymał się w lesie za Wolborzem. Wieczorem 4 września przesunął się do lasu Lubień. Od 5 września rano 77 pp wszedł w skład Grupy Operacyjnej gen. bryg. Rudolfa Dreszera. Pułk miał stanowić część sił przewidzianych przez dowódcę armii do przeciwuderzenia na niemiecką 1 Dywizję Pancerną. Strzelcy kowieńscy przez cały 5 września, stali bezczynnie w lesie Lubień z rozkazu gen. dyw. Stefana Dęba-Biernackiego. Lecz z uwagi na rezygnację z kontrakcji, 77 pułk piechoty wieczorem 5 września na rozkaz dowódcy armii wycofał się wzdłuż rzeki Luciąży na Przygłów. W trakcie marszu z siłami głównymi pułku utraciły łączność tabory bojowe pułku na czele z kpt. Stanisławem Jurasem, do nich dołączył pluton konnych zwiadowców 77 pp. Tabory z osłoną zwiadowców konnych pomaszerowały z Sulejowa w kierunku Opoczna, a następnie Przysuchy, 8 września w pobliżu wsi Ruski Bród otoczone tabory zniszczono, a żołnierze podzieleni na grupy dołączyli do oddziałów macierzystej dywizji, w tym do 77 pp. Siły główne 77 pp wraz z batalionem I/86 pułku piechoty przeprawiły się przez bród na Pilicy pod Sulejowem, a towarzyszący dywizjon IV/19 pułku artylerii lekkiej przez most w Sulejowie, który atakowały niemieckie samoloty. Zgrupowanie 77 pp dotarło do miejscowości Błogie. Przydzielone 6 września do zgrupowania dwa czołgi 7-TP z 1 batalionu czołgów lekkich, zostały ostrzelane przez własne pododdziały i uszkodzone. 7 września ppłk Nowosielski pojechał samochodem do Opoczna celem nawiązania kontaktu z dowództwem 19 DP, po drodze po natknięciu się na oddziały niemieckie, utracił samochód i zbiegł wraz ze sztandarem pułkowym. Z innymi oddziałami dotarł do Wisły i ją przekroczył.
Walki na tyłach frontu
Dowództwo nad pułkiem i zgrupowaniem objął ppłk Stanisław Konstanty Gąsiorek i poprowadził je przez wsie Zajączków i Grudzień. Równolegle do szosy Sulejów-Opoczno. Zgrupowanie zatrzymało się w lasach Antoninów. Dołączył do zgrupowania dowódca 85 pułku piechoty ppłk dypl. Jan Kruk-Śmigla z częścią swoich pododdziałów pułkowych i batalionem II/85 oraz tabory Wileńskiej Brygady Kawalerii. 8 września całe zgrupowanie pod dowództwem ppłk. Kruka-Śmigli przeszło do lasów na południe od Inowłodza i pozostało na tyłach niemieckich. W dniach 9-11 września zgrupowanie odpoczywało i przemieszczało się nocami, a odpoczywało w dzień pod osłoną lasów. Wystawiano ubezpieczenia, czata 1 kompanii km 77 pp na szosie Inowłódz-Opoczno w zasadzce zlikwidowała między innymi gen. SS i policji Wilhelma von Roettiga. Nocą 10/11 września dokonano wypadów przez; dwie kompanie 85 pp oraz cały 77 pp, który zaatakował Opoczno, niemiecka załoga w sile batalionu z 46 DP wycofała się z miasta.
Przedzieranie się ku Wiśle
13 i 14 września zgrupowanie przemieszczało się w dwóch kolumnach: północnej ppłk. Kruka-Śmigli i południowej ppłk. Gąsiorka w składzie 77 pp wraz z IV/19 pal. Kolumna północna została zaatakowana przez jednostki niemieckiej 2 Dywizji Lekkiej. Kolumna południowa odparła patrole rozpoznawcze. Do otwarcia drogi kolumnie północnej poza okrążenie niemieckie wyznaczono batalion I/77 pp wraz z dwoma działonami artylerii z IV/19 pal. I batalion przemieszczał się przez Potworów i groblę w miejscowości Pierzchnia, tam doszło do walki z pododdziałami niemieckimi, a następnie w dalszej walce batalion połączył się z kolumną ppłk. Kruk-Śmigli. Pozostałe siły zgrupowania 77 pp poprzez Jakubów, Kiełbów, Kadłubek dotarły do Grabowego Lasu miejsca ześrodkowania obu kolumn. Po dotarciu do zgrupowania ppłk. Kruka-Śmigli I batalionu, na skutek ostrzału niemieckiej artylerii, wypadów oddziałów niemieckich, nocnego zamieszania, częściowemu rozproszeniu uległ batalion I/77 pp jak i całe zgrupowanie. 15 września wieczorem do Grabowego Lasu dotarła połowa I batalionu z dowodzącym nim kpt. Leonem Gnatowskim. Mjr Władysław Wojdyga z grupą złożoną z żołnierzy plutonu 3 kompanii i plutonu łączności przedzierał się ku Wiśle, lecz nazajutrz dostał się do niewoli. 77 pp i IV/19 pal przez cały dzień 16 września w lasach koło Grabowego Lasu były bombardowane, 77 pp poniósł znaczne straty.
Nocą 15/16 września 77 pp wyruszył w kierunku wschodnim ku Wiśle, poprzez las Trzebień. W straży przedniej maszerował batalion III/77 pp, czołowa jego kompania wyparła placówkę niemiecką z Mariampola. Za III batalionem maszerowały pododdziały pułkowe i nieliczny tabor, dalej I batalion, IV/19 pal i II batalion pułku. O świcie maszerująca 12 bateria 19 pal w wyniku ostrzału niemieckiej broni maszynowej utraciła większość koni, do wykrytych celów otworzyła ogień z miejsca, lecz nie otrzymała wsparcia ze strony ariergardy-batalionu II/77 pp, który ją pozostawił na placu boju. Na maszerującą kolumnę 77 pp i IV/19 pal ataki przypuściło niemieckie lotnictwo, ostrzeliwała artyleria i broń maszynowa. W trakcie przebijania się utracono większość wozów i koni, utracono wielu żołnierzy rannych, zabitych i w niewoli. Straty wyniosły ok. 30% stanu pułku. Po dotarciu do lasu Trzebień, rozpoznano, że zamierzone miejsce przeprawy przez bród w Ryczywole jest bronione. Miejsce postoju pułku 16 września było ostrzeliwane przez niemiecką artylerię. Uzyskano informację o drugim niebronionym brodzie pod Magnuszewem. Nocą 16/17 września przeprowadzono działania demonstracyjne pod Ryczywołem, a większość pułku rozpoczęła przeprawę pod Magnuszewem z uwagi na wysokość lustra wody 140-120 cm pozostawiono na zachodnim brzegu armaty polowe, armaty ppanc. tabor, jaszcze, część ckm i moździerzy z których usunięto zamki i przyrządy celownicze. Część żołnierzy zmyliła drogę do przeprawy i dostała się do niewoli, w tym cały pluton artylerii piechoty 77 pp. Ogółem przeprawiło się ponad 1500 żołnierzy, głównie z 77 pp i 19 pal oraz grupy z 85 pp i 86 pp. Z bronią osobistą i częścią broni ciężkiej piechoty, ale bez taboru i zapasów.
Walki na Lubelszczyźnie
Z uwagi na przekroczenie Wisły przez oddziały niemieckie na południe od Warszawy, zgrupowanie 77 pp pomaszerowało w kierunku Lublina. Przemieszczano się trasą przez Życzyn, Sobieszyn, Ostrów Podlaski, głównie nocami w dzień odpoczywano. 22 września w lesie Orzechów Nowy w rejonie Ostrowa zgrupowanie 77 pp nawiązało kontakt z Grupą „Niemen” płk. Władysława Filipkowskiego. Ppłk Gąsiorek podporządkował zgrupowanie jego rozkazom i wraz z Grupą „Niemen” dotarł w rejon Kraśnika. Dywizjon IV/19 pal z napotkanych haubic 100 mm wz.14/19A z OZAL nr 1 odtworzył baterie 10 i 11, do dywizjonu dołączono baterię armat 75 mm wz.1897 z 61 pułku artylerii lekkiej. 77 pułk piechoty podjął marsz w kierunku południowym, równolegle z Grupą „Niemen”, maszerowały Grupa „Kowel” i Grupa „Chełm”. Wszystkie grupy od 27 września działały pod komendą płk. dypl. Tadeusza Zieleniewskiego. 28 września maszerująca w kierunku Sanu grupa płk. Filipkowskiego w Janowie Lubelskim natknęła się na tabory niemieckiej 27 DP. Na miasto uderzył z marszu I batalion czołowego 77 pp, uzyskał zaskoczenie, lecz pododdziały niemieckie stawiły zacięty opór w murowanych budynkach i kościele. Wprowadzony do walki cały 77 pułk piechoty i 56 batalion saperów z Grupy „Brześć” zdobyły niemal wszystkie obiekty w mieście, twardy opór niemieckie pododdziały stawiły w znajdującym się poza miastem budynkach więzienia. Atakujący budynki więzienia I batalion zaległ pod celnym ostrzałem niemieckiej broni maszynowej, wspierająca batalion bateria 10/19 pal ostrzałem na wprost zrobiła wyłomy w murach i spowodowała zapalenie się budynków. Szturm I/77 pp złamał opór niemiecki. Wzięto ok. 300 jeńców, spalono ponad 75 samochodów, w walkach ulicznych strzelcy kowieńscy stracili kilkudziesięciu poległych i rannych. 30 września zostały rozpoznane brody na Sanie, jednak od strony wschodniej podeszły oddziały sowieckiej 14 Dywizji Kawalerii. Za Sanem obronę zajmowały oddziały niemieckiego XXII Korpusu Armijnego (mot.). Po rokowaniach ze stroną sowiecką, 1 października płk Zieleniewski zobowiązał się kapitulować, Grupa „Niemen” miała to zrobić w miejscowości Bukowa 2 października. Ppłk Gąsiorek wystawił bezterminowe przepustki wszystkim żołnierzom pułku, Sowieci szeregowych po rozbrojeniu zwolnili do domów, a oficerowie zostali wzięci do niewoli. Część oficerów w kilkuosobowych grupach przedzierała się w kierunku granicy węgierskiej. Większość jednak została schwytana.
Walki odtworzonego 77 pp.
Od 8 września na przeprawie przez Wisłę w Maciejowicach zbierały się grupy rozbitków z północnego zgrupowania Armii "Prusy". Na rozkaz dowódcy piechoty 19 DP płk. Tadeusza Pełczyńskiego rozbitków z 77 pp zbierał wyznaczony w tym celu II adiutant 77 pp por. Józef Ignaszewski. Nocą 8/9 września i 9 września zebrał ok. 200 żołnierzy z 77 pp. Otrzymał informację, że 77 pp znajduje się w rejonie Dęblina, a w nim napotkał jedynie ppłk. dypl. Augusta Nowosielskiego, który rozpoczął formowanie zbiorczego pułku 19 DP. Resztki 19 DP zostały skierowane w rejon Chełma Lubelskiego, celem odtworzenia na bazie 19 DP, XIX Brygady Piechoty pod dowództwem płk. Edwarda Robakiewicza dowódcy artylerii 19 DP wchodziły: 86 pp i zbiorczym pułkiem pozostałych jednostek dywizji jako 77 pp. XIX BP, a w jej składzie 77 pp pod dowództwem ppłk. dypl. Augusta Nowosielskiego formowała się we wsi Wólka na wschód od Chełma Lub. Od 18 września dowództwo brygady przejął płk Jan Korkozowicz dowódca piechoty 3 DP. Zreorganizowany 77 pp liczył dwa bataliony piechoty i nieliczne pododdziały pułkowe formowane z rozbitków 19 DP. XIX BP weszła w skład Kombinowanej Dywizji Piechoty gen. bryg. Jerzego Wołkowickiego. Nocą 18/19 września brygada wymaszerowała w kierunku Bugu, celem obsadzenia mostów w Dorohusku i linii rzeki od strony zachodniej, przed oddziałem niemieckiej 3 Dywizji Pancernej. 77 pp obsadził 5 kilometrowy odcinek obrony. Pułk wykonał prace inżynieryjne w postaci rowów strzeleckich, zawał leśnych i zapór ppanc. W trakcie prac pozycje 77 pp zostały ostrzelane przez artylerię niemiecką i ok. 25 pojazdów pancernych. Na skutek silnego ostrzału pododdziały pułku zachowywały się chwiejnie, próbując wycofać się ze stanowisk obronnych. Sprowadzenie dwóch haubic zmusiło pojazdy i piechotę niemiecką do zmiany stanowisk i przerwanie ciągłego ostrzału. 20 września niemiecki oddział wycofał się, był ostrzelany przez pododdziały 77 pp. W trakcie walki ogniowej 19 i 20 września utracono 40 poległych i 80 rannych i zaginionych. Nocą 20/21 września i 21 września pułk maszerował wzdłuż zachodniego brzegu Bugu na południe. Trasa marszu wiodła przez Dubienkę, nadleśnictwo Strzelec, Hrubieszów, Czerniczyn, Mirczę do lasów między Starą Wsią a wieś Borsuk.
W bitwie pod Tomaszowem Lubelskim
22 września zgrupowanie uderzeniowe Armii gen. bryg. Przedrzymirskiego w składzie 1 Dywizji Piechoty Legionów i Kombinowanej Dywizji Piechoty prowadziło natarcie w kierunku Tomaszowa Lubelskiego. W II rzucie Kombinowanej Dywizji postępowała XIX Brygada Piechoty, która zajęła wsie Zimno i Podlodów. W godzinach popołudniowych działający na czele macierzystej brygady, 77 pp zajął wieś Sowiniec i wzgórza na północ od wsi Wierszczyca. Wieczorem 22 września pułk szturmem zajął wieś Wierszczycę i sąsiednią Nedeżów. Dalsze natarcie zostało zatrzymane intensywnym ostrzałem niemieckiej artylerii. Nocą 22/23 września swoje pozycje 77 pp przekazał Grupie płk. Ocetkiewicza, a marszem nocnym ześrodkowany został za XIII Brygadą Piechoty. Atakowana niemiecka 28 DP została wzmocniona całym VIII Korpusem Armijnym i 2 Dywizją Pancerną. Niemieckie kontrnatarcie powstrzymało uderzenie w kierunku Tomaszowa Lubelskiego Armii gen. Emila Przedrzymirskiego. Rano 23 września do wsparcia czołowej XIII BP został przydzielony 77 pp, I batalion odrzucił niemiecki pododdział, który wdarł się na tyły 43 pułku piechoty. Przez cały dzień 77 pp wspierał walki obronne XIII BP poniósł straty w poległych, rannych i zaginionych w ilości 450 żołnierzy, co stanowiło 60% (odtworzonego) 77 pp. Po południu doszło do rozbicia dowództwa XIX BP. Wieczorem na rozkaz płk. Szalewicza pozostałość 77 pp zeszła ze stanowisk i pomaszerowała bezdrożami, luką między oddziałami niemieckimi w kierunku Suchowoli, którą osiągnęła rano 24 września. 25 września XIII BP, a w jej składzie 77 pp (w sile batalionu) dołączyła do zgrupowania powstałego z 10 Dywizji Piechoty i 39 Dywizji Piechoty rez. i udał się z nią w kierunku Krasnobrodu. W walkach w rejonie Krasnobrodu pod wieczór 25 września, wziął udział 77 pp, walcząc w lesie w okolicach Garbnika z pododdziałami niemieckimi. 77 pp prawdopodobnie osłaniał od strony Krasnobrodu wycofanie się w kierunku południowym zgrupowania gen. Olbrychta. Do pułku dołączyły 4 działony armat ppanc. z Nowogródzkiej Brygady Kawalerii i dwa plutony 41 pułku piechoty kpt. Majkowskiego i grupki rozbitków z innych jednostek. Do pułku dołączył gen. bryg. J. Wołkowicki. Z uwagi, na to że droga za osłanianym zgrupowaniem została zablokowana przez oddziały niemieckie, 77 pp pomaszerował na południowy wschód.
Rano 27 września po całodziennym i całonocnym marszu pułk dotarł w rejon nadleśnictwa Głuchy nad Tanwią w Puszczy Solskiej. Wieczorem w dniu 27 września nastąpił upadek ducha wśród żołnierzy, część po zniszczeniu broni i wyposażenia rozeszła się, ok. 300 żołnierzy wraz z dowódcą pułku pomaszerowało na południe z zamiarem dotarcia do granicy węgierskiej. 28 września rano w trakcie odpoczynku po marszu oddział w małej wsi w okolicach Lubaczowa, został wzięty do niewoli przez kawalerię sowiecką z 3 lub 5 Dywizji Kawalerii. Szeregowych zwolniono, a oficerów, wśród nich gen. Wołkowickiego i ppłk. dypl. Augusta Nowosielskiego zabrano do niewoli.
Na uwagę zasługuje fakt, że od 10 do 27 września działały na Lubelszczyźnie dwa pułki noszące nazwę - 77 Pułk Piechoty.
Częściowa obsada dowódcza odtworzonego 77 pp (10-28 IX 1939) 
Dowództwo pułku:
pododdziały pułkowe:
I batalion
II batalion (improwizowany)
Oddział Zbierania Nadwyżek 77 pp.
Po zmobilizowaniu wszystkich jednostek przewidzianych planem "W" w ramach mobilizacji alarmowej i powszechnej, w koszarach 77 pp w Lidzie pozostała nadwyżka rezerwistów. Dojechali dalsi rezerwiści z zachodnich rejonów kraju. Dowództwo nad nadwyżkami 77 pp objął mjr Wiktor Stoczkowski. Nad formowanym na ich bazie Ośrodkiem Zapasowym 19 Dywizji Piechoty dowództwo objął przybyły w pierwszych dniach września ppłk Zygmunt Izydor Blumski. Dla większości zebranych rezerwistów w ośrodku zabrakło mundurów, butów, namiotów, wyposażenia, a przede wszystkim broni i amunicji. Z uwagi na powyższe dowódca OZ 19 DP ppłk Z. Blumski postanowił z oddziału nadwyżek 77 pp sformować batalion piechoty. Na stan batalionu weszło kilkaset karabinów, kilka ckm z ograniczoną ilością amunicji oraz duża dotacja granatów ręcznych. Brak było broni ppanc. Na wieść o wkroczeniu wojsk sowieckich do Polski, decyzją dowódcy OZ 19 DP dokonano selekcji żołnierzy pozostawiając najpewniejszych rezerwistów i stosunkowo młodych. Pozostałych zwolniono do domów, po wydaniu stosownych zaświadczeń. Pozostałych oficerów i ochotników wysłano do Wilna. Z żołnierzy uzbrojonych i umundurowanych w OZ 19 DP sformowano improwizowany pułk piechoty pod dowództwem ppłk. Blumskiego. W oddziale tym z żołnierzy 77 pp sformowano I batalion piechoty pod dowództwem kpt. Henryka Jackowskiego. Wieczorem batalion 77 pp wraz z resztą sił ośrodka podjął marsz do Wilna. Wieczorem 18 września osiągnięto Ejszyszki, 19 września po południu Orany, gdzie dozbrojono się w broń z magazynu batalionu KOP "Orany", w tym 4 szt. ckm. 
W obronie Grodna
Na rozkaz gen. bryg. Wacława Przeździeckiego, 20 września o godz. 3.00 odjechał transportem kolejowym do Grodna batalion 77 pp i część ośrodka wraz z kompanią Policji Państwowej. Po przybyciu do Grodna, w mieście trwały walki z czołowymi oddziałami sowieckiego XV Korpusu Czołgów oraz dywersantami. Batalion został wyładowany o godz. 8.00 na dworcu, po czym skierowany do likwidacji w centrum miasta atakujących grup dywersyjnych. Po kilku godzinach dywersja w centrum miasta została zlikwidowana, zatrzymano wielu dywersantów, głównie pochodzenia żydowskiego. Do patrolowania miasta i obsady ważnych obiektów pozostał w mieście pluton por. Władysława Ejsmonta z 1 kompanii strzeleckiej. Natomiast batalion 77 pp wraz z resztą improwizowanego pułku OZ 19 DP obsadził pasma wzgórz na wschód od Grodna. Batalion obsadził południowy odcinek od majątku Rubanówka, blokując drogę Skidel-Grodno, aż w pobliże brzegu Niemna. Żołnierze 1 kompanii strzeleckiej po walce spalili unieruchomiony z powodu uszkodzenia silnika czołg sowiecki na szosie skidelskiej. 21 września na rozkaz gen. Przeździeckiego o godz. 10.00 batalion 77 pp wraz z pozostałymi batalionami pułku OZ 19 DP wycofały się bliżej miasta. W trakcie tego manewru uderzyły na pułk dwa bataliony sowieckiego 119 pułku strzelców wsparte czołgami 27 Brygady Czołgów. Bataliony podjęły powrót na poprzednie stanowiska, lecz w wyniku opanowania ich poprzednich umocnień przez bataliony 119 ps Armii Czerwonej, wykonały kontratak ze wsparciem batalionu KOP "Orany" i odwodowej kompanii policji. Następnie batalion 77 pp po odzyskaniu stanowisk, odparł trzy natarcia sowieckiej piechoty i czołgów. Z uwagi na kończącą się amunicję, brak broni ppanc. i niewielką ilość broni maszynowej, opóźniając natarcie wroga batalion 77 pp wycofał się ku miastu. Wzdłuż samego Niemna nacierał sowiecki batalion III/119 pułku strzelców, w rejonie wiaduktu kolejowego walkę z nim toczył pluton por. Ejsmonta i kompania lotników z 5 pułku lotniczego. Część sowieckiego batalionu przeprawiła się przez Niemen i usiłowała oskrzydlać obrońców wiaduktu od strony miasta. Kontratak kompanii policji, plutonu 1 kompanii i lotników po zaciętych walkach odrzucił pododdziały sowieckie do Niemna. Pluton poniósł wysokie straty w poległych i rannych. Z uwagi na narastające siły sowieckie pod Grodnem i kończącą się amunicję gen. Przeździecki, wydał rozkaz wycofania się wszystkich sił z Grodna i cofania się ku granicy litewskiej. Odwrót pułku ppłk. Blumskiego osłaniała 1 kompania strzelecka. Kompania została zaatakowana przez sowiecki batalion piechoty z czołgami, po stawieniu oporu przebiła się do własnego batalionu, tracąc jednego oficera, podchorążego i ok. 20 szeregowych. Batalion 77 pp wraz z resztą oddziałów cofał się do Stanisławowa, a następnie do Hoży. 22 września pułk OZ 19 DP wycofał się osłaniany przez kawalerię do Kodzie, omijając Sopoćkinie. 23 września po zwolnieniu żołnierzy chcących pozostać na terenie okupowanej Polski, batalion przekroczył granicę litewską. Zostało internowanych 298 żołnierzy batalionu 77 pp.
Symbole pułku.
11 listopada 1919 roku w Wilnie generał Stanisław Szeptycki wręczył Kowieńskiemu Pułkowi Strzelców chorągiew ufundowaną przez Tymczasowy Komitet Polityczny Ziemi Kowieńskiej. Nie była to chorągiew przepisowa ponieważ posiadała wizerunek Matki Boskiej Ostrobramskiej, a zamiast numeru „77”, inicjały „P. S. K.” Chorągiew została przerobiona i wręczona powtórnie. Ceremonia wręczenia chorągwi odbyła się 18 kwietnia 1922 roku w Nowej Wilejce. Dowódca pułku odebrał chorągiew z rąk marszałka Józefa Piłsudskiego.
28 lutego 1922 roku Minister Spraw Wojskowych generał porucznik Kazimierz Sosnkowski zatwierdził odznakę pamiątkową 77 pp.
Odznaka o wymiarach 41 × 31,5 mm ma kształt tarczy bojowej, emaliowanej na czerwono, na którą nałożono trzy herby: u góry Polski i Litwy, u dołu Żmudzi, a także datę powstania pułku „12 XII 1918”. Na tarczę nałożone zostały dwie skrzyżowane szable ze złotymi rękojeściami wystającymi ponad tarczę i złączone łańcuszkiem. Odznaka oficerska bita była w srebrze, czteroczęściowa, złocona i emaliowana, żołnierska była dwuczęściowa, bita w tombaku, srebrzona i patynowana, bez emalii. Wykonawcą odznak był Wiktor Gontarczyk z Warszawy.
Decyzją z 28 marca 1922 roku Naczelnik Państwa i Naczelny Wódz Józef Piłsudski zezwolił na noszenie przez żołnierzy 77 pp na naramiennikach odznaki „Niedźwiedzi”. Żołnierze nosili tę odznakę zamiast obowiązkowego numeru „77” – herb ziemi kowieńskiej.
Strzelcy kowieńscy.
II zastępcy dowódcy pułku – kwatermistrzowie
Żołnierze 77 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200440" url="https://pl.wikipedia.org/wiki?curid=1200440" title="Jan Kazimierz Kamieniecki">
Jan Kazimierz Kamieniecki

Jan Kazimierz Kamieniecki herbu Pilawa (ur. w 1785, zm. po 1833) – pułkownik napoleoński, adiutant księcia Józefa Poniatowskiego bratanek gen. dyw. Ludwika Kamienieckiego (1758-1816), należał do "złotej młodzieży" pałacu "Pod Blachą". Po zwycięskiej bitwie pod Raszynem przedostał się w pojedynkę przez linię frontu i dotarł do kwatery głównej Napoleona. Ostatnie lata życia spędził w Izdebkach. Jego ciało spoczywa obok kolatorów w podziemiach kaplicy grobowej na cmentarzu parafialnym przy kościele Zwiastowania NMP i św. św. Piotra i Pawła w Izdebkach, wybudowanej w 1889 r. przez Hr. Bukowskich. 

</doc>
<doc id="1200441" url="https://pl.wikipedia.org/wiki?curid=1200441" title="Parafia św. Tomasza Apostoła w Tomaszgrodzie">
Parafia św. Tomasza Apostoła w Tomaszgrodzie

Parafia św. Tomasza Apostoła w Tomaszgrodzie - rzymskokatolicka parafia w Tomaszgrodzie, należąca do dekanatu Równe w diecezji łuckiej.
Parafia została erygowana w 1921 roku przez biskupa Ignacego Dubowskiego.

</doc>
<doc id="1200456" url="https://pl.wikipedia.org/wiki?curid=1200456" title="Adrian Danilewicz">
Adrian Danilewicz

 
Adrian Danilewicz (ur. 11 lutego 1986 we Wrocławiu) – polski lekkoatleta, średniodystansowiec, reprezentant Polski na różnego rodzaju imprezach międzynarodowych.
Życiorys.
Jako 15-latek rozpoczynał karierę sportową. Zaczął w ULKS „Młodzik” Bystrzyca Oławska. W wyniku problemów personalnych w „Młodziku”, przeniósł się pod koniec 2004 do nowo powstałego klubu: Wojewódzki Lekkoatletyczny Klub Sportowy – Wrocław (WLKS Wrocław).
W 2006, w związku z powołaniem do zasadniczej służby wojskowej, zmienił klub na Wojskowy Klub Sportowy Śląsk Wrocław, gdzie trenował jako żołnierz zawodowy Wojskowego Zespołu Sportowego we Wrocławiu i zawodnik.
W 2010 zakończył oficjalnie karierę zawodową, pełniąc dalej zawodową służbę wojskową w 10 Wrocławskim Pułku Dowodzenia. Od początku nieprzerwanie jego trenerem i opiekunem był Romuald Krupanek.
Od marca 2014 Trener koordynator 6. edycji programu pt. „I Ty możesz zostać maratończykiem”. Od marca 2015 trener grupy podstawowej. W 9. edycji programu ponownie Trener grupy podstawowej. 
Od 1 marca 2018 prowadzi autorskie treningi biegowe w ramach swojego programu Adrian Danilewicz Group.
W 2018 roku zwyciężył w 66. Plebiscycie Gazety Wrocławskiej na sportowca i trenera roku, w kategorii trenerzy personalni i fitness. 
Trener w ogólnopolskiej akcji sportowej „Biegam bo lubię”. Od 2020 roku wykładowca na kierunku sport w Wyższej Szkole Kształcenia Zawodowego we Wrocławiu.

</doc>
<doc id="1200457" url="https://pl.wikipedia.org/wiki?curid=1200457" title="78 Pułk Piechoty (II RP)">
78 Pułk Piechoty (II RP)

78 Pułk Strzelców Słuckich (78 pp) – oddział piechoty Samoobrony Litwy i Białorusi oraz Wojska Polskiego II RP.
Pułk w wojnie polsko-bolszewickiej.
W pierwszej dekadzie lutego 1920 roku w Baranowiczach został utworzony baon zapasowy Słuckiego Pułku Strzelców pod dowództwem podpułkownika Stanisława Szymanowicz-Szymańskiego. Zalążkiem batalionu byli oficerowie i szeregowi przeniesieni z innych pułków 1 i 2 Dywizji Litewsko-Białoruskiej. Już 10 kwietnia został sformowany Słucki Pułk Strzelców składający się z dwóch czterokompanijnych batalionów i kompanii technicznej. Rekruci, rocznika 1901, pochodzili z Powiatowych Komend Uzupełnień z Płocka, Warszawy, Łodzi i Mińska Mazowieckiego. Pierwszym dowódcą pułku został podpułkownik Jan Januszewski. I choć nazwa wyróżniająca – „słucki” pozostała, to powiat słucki na podstawie traktatu podpisanego po wojnie polsko-bolszewickiej znalazł się w granicach Rosji. 29 kwietnia pułk wyjechał do Grodna, gdzie pełnił w twierdzy służbę wartowniczą i prowadził dalsze szkolenie rekrutów, zaś 31 maja został skierowany na linię demarkacyjną polsko-litewską, do dyspozycji gen. Majewskiego, dowódcy 7 Armii. Tam objął odcinek od jeziora Tauroginie aż po Dyneburg. II batalion pułku dostał rozkaz opuszczenia linii demarkacyjnej i został przetransportowany do Ignalina a potem marszem ruszył w kierunku miasteczka Widze, które w międzyczasie zajęli Rosjanie. W związku z tym otrzymał rozkaz bronienia rzeki Dzisny, na odcinku od jeziora Dzisna do miasteczka Melegiany. 8 lipca zmasowany atak wojsk sowieckich, przy ich miażdżącej przewadze, po bohaterskiej obronie (dwie kompanie zaginęły bez wieści i już nigdy do jednostki nie wróciły) spowodował odwrót batalionu. Następną linie obrony utworzył on w okolicach wsi Nowa Derewnia a po przełamania i tej pozycji – dalszy odwrót przebiegał wzdłuż torów linii kolejowej Wilno – Święciany. Koło Czerwonego Dworu otrzymał rozkaz przejścia do dyspozycji dowódcy IV Brygady Litewsko-Białoruskiej z 2 DLit-Biał. i 15 lipca stanął w Niemenczynie. I batalion pułku pozostał na linii demarkacyjnej do 7 lipca. 2 kompania tego batalionu, która miała utrzymywać łączność z II batalionem, w drodze do wsi Dogomoły, została otoczona przez Litwinów i wzięta do niewoli. Reszta batalionu wprost z linii demarkacyjnej rozpoczęła odwrót w kierunku na Święciany. Pod wsią Kożaczyzna, 9 lipca, batalion stoczył zwycięski bój z wojskami bolszewickimi. W czasie dalszego odwrotu 1 kompania została otoczona przez kawalerię wroga i do macierzystej jednostki nigdy już nie wróciła. 3 i 4 kompanie, które dotarły do Święcian, zostały włączone do białostockiego pułku strzelców.
W pierwszych walkach, podczas generalnej ofensywy wojsk sowieckich, straty „młodego” pułku były bardzo duże – ponad 600 żołnierzy zabitych, rannych i zaginionych. 15 lipca pułk w składzie jednego batalionu odszedł do Wilna do dyspozycji dowódcy 2 DLit.-Biał. Kompanie włączone do białostockiego pułku w toku dalszych działań zostały otoczone, rozbrojone i internowane przez Litwinów.
I batalion, który dotarł do Niemenczyna został przydzielony do grupy płk. Zawistowskiego i skierowany do Grodna. Tu organizuje się ponownie pułk, powstaje jeden pełny batalion o trzech kompaniach i pluton karabinów maszynowych. 19 lipca bolszewicy, po sforsowaniu Niemna w rejonie Hoży, rozpoczęli natarcie na Grodno. Pułk broni m.in. dworca kolejowego i wycofując się przechodzi jako ostatni polski oddział przez drewniany most na zachodni brzeg Niemna. Z zajmowanej pozycji obronnej odchodzi 20 lipca i przez Kuźnicę maszeruje do Sokółki. Tam też przybywa batalion marszowy utworzony w Kielcach z kompanii marszowych 26 pp, 2 pp Leg. i 4 pp Leg. i zostaje on wcielony do 78 pp jako III batalion. Od 23 lipca wchodzi on również w skład grupy płk. Zawistowskiego. Tego samego dnia 10. i 11. kompanie zostały wysłane jako osłona czołgów do Kuźnicy.
Pozostałe pododdziały pułku prowadziły krwawe boje pod Sokółką i były zmuszone ustąpić przeważającym siłom wroga. W dalszym odwrocie batalion staczał walki pod Czarnowem i Rykami – wycofując się dalej w kierunku na Komorowo – Jaszczułty. 6 sierpnia z pozostałych żołnierzy batalionu utworzona została zaledwie jedna kompania, która przy udziale pociągu pancernego „Mściciel” utrzymała pozycje w Juszczałtach do następnego dnia, w którym została zluzowana przez 44 pp.
Po wyjeździe pułku z Grodna batalion zapasowy wystawiał posterunki i placówki na drogach i wzdłuż linii dawnych okopów niemieckich na wschód od Baranowicz. Do 1 lipca kierował grupami uchodźców i przechwytywał dezerterów oraz różne małe oddziały, które odłączyły się od jednostek macierzystych. Jako batalion detaszowany został podporządkowany dowódcy 4 Armii. 18 lipca otrzymał rozkaz marszu w kierunku Słonima. W czasie drogi kilkakrotnie staczał krwawe, zwycięskie walki z nieprzyjacielem. 19 lipca wieczorem przybył do Słonima i został przydzielony do 1 DLit.-Biał. W nocy na 20 lipca został skierowany do Wołkowyska a dalej do Mostów nad Niemnem z zadaniem obsadzenia folwarku Nowiny. Na tej pozycji, mimo wielokrotnych ataków nieprzyjaciela, pozostał do 24 lipca i dopiero na rozkaz dowódcy dywizji wyruszył w kierunku na Pieski. W krwawych bojach polskie oddziały przebiły się przez pierścień nieprzyjaciela i wywalczyły sobie odwrót. Zdziesiątkowany batalion otrzymał rozkaz odejścia przez Bielsk Podlaski – Szepietowo do Ostrowi Mazowieckiej. Zdolnych do walki żołnierzy wcielono do nowogródzkiego pułku strzelców, zaś oficerów i rannych odesłano do Kalisza, gdzie formował się odrodzony słucki pułk.
Dalsza reorganizacja pułku
8 sierpnia, z powodu bardzo dużych strat i braku możliwości dalszej reorganizacji, dowódca 2 DLit.-Biał. rozwiązał słucki pułk strzelców. 136 szeregowych zostało wcielonych do kowieńskiego pułku strzelców, zaś oficerowie i funkcyjni odjechali do batalionu zapasowego do Kalisza. W sierpniu, na rozkaz Dowództwa Okręgu Generalnego – Łódź zaczął się pułk formować ponownie. Równocześnie z rozkazu Naczelnego Wodza w Modlinie formował się drugi słucki pułk strzelców. Rozkazem Naczelnego Dowództwa połączono obie jednostki w Modlinie a formowany w Kaliszu oddział stał się 3 batalionem pułku. Na wiosnę 1921 zmieniono nazwę na 78 pułk piechoty i podporządkowano go dowództwo 20 Dywizji Piechoty. W lipcu, po czasowym pobycie w Warszawie, został przetransportowany do Baranowicz – do stałego miejsca pobytu.
Kawalerowie Virtuti Militari.
Żołnierze pułku odznaczeni Krzyżem Srebrnym Orderu Virtuti Militari za wojnę 1918-1920
Pułk w okresie pokoju.
W okresie międzywojennym 78 pułk piechoty stacjonował na terenie Okręgu Korpusu Nr IX w garnizonie Baranowicze (batalion zapasowy w Brześciu). Wchodził w skład 20 Dywizji Piechoty.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 26 lipca, jako datę święta pułkowego. Pułk obchodził swoje święto w rocznicę bohaterskiego czynu podchorążego Aleksandra Otto pod Kuźnicą, który 26 lipca 1920 roku pod Kuźnicą na czele plutonu 11. kompanii poprowadził atak, dotarł do stanowisk nieprzyjacielskiej artylerii i zmusił wroga do ucieczki, zdobywając przy tym działo, broń i biorąc 20 jeńców.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 78 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Pułk w kampanii wrześniowej.
W czasie wojny obronnej 1939 wchodził w skład 20 Dywizji Piechoty walczącej w ramach Armii „Modlin”.
Symbole pułku.
16 kwietnia 1923 roku prezydent RP Stanisław Wojciechowski zatwierdził chorągiew 78 pp. Chorągiew ufundowało miasto Baranowicze i ziemia baranowicka. Wręczył go pułkowi 1 czerwca 1923 roku w Baranowiczach gen. Lucjan Żeligowski. Od 28 stycznia 1938 roku chorągiew pułkowa zaczęła być oficjalnie nazywana sztandarem. Sztandar obecnie znajduje się w Muzeum Wojska Polskiego w Warszawie.
23 sierpnia 1928 roku gen. dyw. Daniel Konarzewski, w zastępstwie Ministra Spraw Wojskowych, zatwierdził wzór i regulamin odznaki pamiątkowej 78 pp . Odznaka ma kształt wielopromiennej gwiazdy pokrytej białą emalią z krawędziami w kolorze złotym. W środku znajduje się tarcza granatowo emaliowana, na której wpisano numer i inicjały 78 P.P. Tarcza okolona jest wieńcem z liści laurowych w kolorze srebra, związanego złotą kokardą. U góry tarcza zwieńczona jest srebrnym orłem wojskowym ułożonym na dwu skrzyżowanych mieczach ze złotymi rękojeściami. Na poziomych promieniach wpisano datę powstania pułku l0.IV.1920. Oficerska - dwuczęściowa, wykonana w srebrze, złocona i emaliowana. Wykonanie: Wiktor Gontarczyk - Warszawa.
Strzelcy słuccy.
Żołnierze 78 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200458" url="https://pl.wikipedia.org/wiki?curid=1200458" title="4 Dywizja Strzelców Wielkopolskich">
4 Dywizja Strzelców Wielkopolskich



</doc>
<doc id="1200462" url="https://pl.wikipedia.org/wiki?curid=1200462" title="Parafia św. Teresy od Dzieciątka Jezus w Rokitnie">
Parafia św. Teresy od Dzieciątka Jezus w Rokitnie

Parafia św. Teresy od Dzieciątka Jezus w Rokitnie - parafia rzymskokatolicka w Rokitnie, należy do dekanatu Równe w diecezji łuckiej.

</doc>
<doc id="1200464" url="https://pl.wikipedia.org/wiki?curid=1200464" title="79 Pułk Piechoty (II RP)">
79 Pułk Piechoty (II RP)

79 Pułk Piechoty Strzelców Słonimskich imienia Hetmana Lwa Sapiehy (79 pp) – oddział piechoty Samoobrony Litwy i Białorusi oraz Wojska Polskiego II RP.
Formowanie i zmiany organizacyjne.
16 grudnia 1918 roku został utworzony w Łapach Białostocki Pułk Strzelców pod dowództwem podpułkownika Stefana Pasławskiego. Pułk organizacyjnie należał do Dywizji Litewsko-Białoruskiej, a po jej reorganizacji w październiku 1919 roku wszedł w skład IV Brygady 2 Dywizji Litewsko-Białoruskiej. Od września do 29 listopada 1920 roku w Ozorkowie została przeprowadzona reorganizacja pułku. Następnie pełnił służbę asystencyjną w obszarze Grodno – Puszcza Białowieska po czym został przetransportowany do Pruszkowa. 
W grudniu 1919 batalion zapasowy pułku stacjonował w Słonimiu.
12 października 1921 przemianowany został na 79 pułk piechoty i podporządkowany dowódcy 20 Dywizji Piechoty.
Pułk w okresie pokoju.
W okresie międzywojennym 79 pułk piechoty stacjonował na terenie Okręgu Korpusu Nr IX w garnizonie Słonim "(batalion zapasowy w Berezie Kartuskiej)".
Wchodził w skład 20 Dywizji Piechoty.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 79 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Święto pułkowe obchodził pułk 26 lipca w rocznicę walk nad Uszą.
Pułk w kampanii wrześniowej.
W kampanii wrześniowej 1939 walczył w składzie 20 DP (Armii „Modlin”)
Kawalerowie Virtuti Militari.
Dowódca Armii „Warszawa” gen. dyw. Juliusz Rómmel w swym rozkazie z 29.IX 1939 w uznaniu zasług za męstwo nadał Złoty Krzyż Orderu "Virtuti Militari" IV klasy
Dowódcy 79 pp ppłk. dypl. Konstantemu Zaborowskiemu oraz Krzyże Orderu "Virtuti Militari" V klasy następującym żołnierzom:
Ponadto w tym samym rozkazie gen.dyw. Rómmel (po raz czwarty) nadał Krzyż Walecznych - mjr Antoniemu Michalewskiemu.
Dowódca 20 Dywizji Piechoty w swym rozkazie nr 39 i 40 z dn. 29.IX 1939 r. wydanym w Warszawie po zakończeniu walk nadał 153 Krzyże Walecznych żołnierzom 79 pp.
Symbole pułkowe.
Nadanie sztandaru i zatwierdzenie jego wzoru ujęte zostało w Dzienniku Rozkazów MSWojsk. z 1923, nr 43, poz. 555. 5 lipca 1923 roku w Słonimiu gen. Stanisław Szeptycki wręczył pułkowi przepisową chorągiew ofiarowaną przez społeczeństwo ziemi słonimskiej.
Sztandar w momencie kapitulacji Warszawy we wrześniu 1939 r. został zakopany na Żeraniu - odcinku powierzonemu do obrony pułkowi. Jego szczątki zostały odnalezione przypadkiem w czasie prac ziemnych w marcu 1990 r. Jego replika została wykonana na emigracji w roku 1980 przez koło pułkowe 79 pułku piechoty. Sztandar ten w grudniu 2013 r. z Instytutu Polskiego im. gen. Władysława Sikorskiego w Londynie przywiózł prezes Stowarzyszenia Rekonstrukcji Historycznej 79 pp Strzelców Słonimskich Marcin Dominiak, a następnie sztandar został przekazany 13 lipca 2014 roku do zbiorów Muzeum Ziemi Zawkrzeńskiej w Mławie gdzie jest ozdobą ekspozycji Pola Bitwy pod Mławą 1939.
Resztki oryginalnego sztandaru oczekują na konserwację w pracowni konserwatorskiej Muzeum Wojska Polskiego w Warszawie.
Zatwierdzona w Dzienniku Rozkazów MSWojsk. nr 9, poz. 99 z 17 III 1925. Posiada kształt tarczy rycerskiej, emaliowanej w kolorze granatowym i zwieńczona wizerunkiem stylizowanego orła, okolona wieńcem laurowym na którym widnieją litery BPS. Litery te oznaczają: B- Białostocki, P -Pułk, S - strzelców, czyli jednostkę z której wywodzi przemianowany późniejszy 79 pp. W wieniec wplecione są także dwa miecze.
Strzelcy słonimscy.
Żołnierze pułku - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200465" url="https://pl.wikipedia.org/wiki?curid=1200465" title="Król Edyp (film)">
Król Edyp (film)

Król Edyp (wł. "Edipo Re") – film fabularny koprodukcji włosko-marokańskiej z 1967 roku w reżyserii Piera Paola Pasoliniego. Ekranizacja antycznej tragedii Sofoklesa "Król Edyp".
W Polsce premiera odbyła się w kwietniu 1969 roku w podwójnym pokazie z animowaną "Niebieską kulą" produkcji Studia Filmów Rysunkowych w Bielsku-Białej.
Fabuła.
Film składa się z trzech części: prologu – rozgrywającego się w latach dwudziestych XX wieku, dramatu właściwego – toczącego się w starożytności i finału – rozegranego w scenerii współczesnych ulic Bolonii i Mediolanu.

</doc>
<doc id="1200466" url="https://pl.wikipedia.org/wiki?curid=1200466" title="64 Pułk Strzelców Murmańskich">
64 Pułk Strzelców Murmańskich



</doc>
<doc id="1200468" url="https://pl.wikipedia.org/wiki?curid=1200468" title="Dywizja Strzelców Pomorskich">
Dywizja Strzelców Pomorskich



</doc>
<doc id="1200469" url="https://pl.wikipedia.org/wiki?curid=1200469" title="Toruński Pułk Strzelców">
Toruński Pułk Strzelców



</doc>
<doc id="1200470" url="https://pl.wikipedia.org/wiki?curid=1200470" title="Grudziądzki Pułk Strzelców">
Grudziądzki Pułk Strzelców



</doc>
<doc id="1200471" url="https://pl.wikipedia.org/wiki?curid=1200471" title="Droga krajowa B378 (Niemcy)">
Droga krajowa B378 (Niemcy)

Droga krajowa 378 (Bundesstraße 378, B 378) – niemiecka droga krajowa przebiegająca na osi wschód - zachód od skrzyżowania z drogą B3 w Müllheim przez węzeł "Müllheim/Neuenburg" na autostradzie A5 do granicy z Francją w Badenii-Wirtembergii.

</doc>
<doc id="1200472" url="https://pl.wikipedia.org/wiki?curid=1200472" title="Starogardzki Pułk Strzelców">
Starogardzki Pułk Strzelców



</doc>
<doc id="1200473" url="https://pl.wikipedia.org/wiki?curid=1200473" title="Kaszubski Pułk Strzelców">
Kaszubski Pułk Strzelców



</doc>
<doc id="1200474" url="https://pl.wikipedia.org/wiki?curid=1200474" title="Dekornizacja">
Dekornizacja

Dekornizacja – zabieg pielęgnacyjny polegający na usuwaniu zawiązków rogów u cieląt. Najczęściej nie wymaga on powtarzania (metoda termiczna i chirurgiczna). Celem zabiegu jest powstrzymanie rośnięcia rogów u bydła. Zabieg powoduje wzrost bezpieczeństwa pracy przy obsłudze i transporcie zwierząt oraz ogranicza ich skaleczenia. Dekornizacji dokonuje się u cieląt w wieku 3–8 tygodni. Optymalnym okresem na jej dokonanie jest okres, kiedy nie są jeszcze rozrośnięte zawiązki rogu z wyrostkiem kości czołowej, czyli między 2, a 3 tygodniem życia zwierzęcia.

</doc>
<doc id="1200478" url="https://pl.wikipedia.org/wiki?curid=1200478" title="83 Pułk Strzelców Poleskich">
83 Pułk Strzelców Poleskich

83 Pułk Strzelców Poleskich im. Romualda Traugutta (83 pp) – oddział piechoty Wojska Polskiego.
Formowanie pułku i zmiany organizacyjne.
16 lipca 1920 roku w Grupie został sformowany 2 Syberyjski pułk piechoty. 14 października 1921 roku oddział został przemianowany na 83 Syberyjski pułk piechoty, a 10 marca 1922 roku na 83 pułk piechoty.
Pułk w okresie pokoju.
Pułk stacjonował w garnizonie Kobryń, na terenie Okręgu Korpusu Nr IX.
Wchodził w skład 5 Dywizji Strzelców Polskich (1919–1920), Brygady Syberyjskiej (1920–1921) i 30 Poleskiej Dywizji Piechoty (1921–1939).
19 maja 1927 roku Minister Spraw Wojskowych, marszałek Polski Józef Piłsudski ustalił i zatwierdził dzień 14 sierpnia, jako datę święta pułkowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 83 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Kampania wrześniowa.
W kampanii wrześniowej 1939 walczył w składzie macierzystej dywizji (Armia „Łódź”).
Kawalerowie Virtuti Militari.
Po zakończeniu walk, były dowódca Armii „Łódź” – gen. dyw. Juliusz Rómmel w „Rozkazie pochwalnym dla 30 Dywizji Piechoty” nadał order Virtuti Militari IV klasy płk. dypl. Adamowi Nadachowskiemu i mjr. Mieczysławowi Olęderczykowi, order Virtuti Militari V klasy: mjr. Stefanowi Gieranowskiemu i mjr. Stanisławowi Kalinowskiemu.
Ponadto dowódca armii do dyspozycji dowódcy 83 pułku piechoty przekazał 30 orderów Virtuti Militari V klasy dla żołnierzy pułku.
Symbole pułku.
7 czerwca 1923 roku Prezydent RP Stanisław Wojciechowski dekretem L. 692.23 zatwierdził chorągiew 83 pp.
14 sierpnia 1923 roku w Kobryniu biskup polowy Stanisław Gall wręczył pułkowi chorągiew ufundowaną przez społeczeństwo ziemi słonimskiej. Sztandar zaginął w niewyjaśnionych okolicznościach już po wojnie.
Według innej wersji, na rozkaz generała Cehaka sztandar pocięto na 8 części które wręczono por. Krajewskiemu, por. Nowakowskiemu, por. Zamiechowskiemu, ppor. Kawebergowi, ppor. Potockiemu (dwie części), st. sierż. Ratajowi i plut. Pawlaczykowi. W listopadzie 1939 czterej oficerowie postanowili pozostawić swoje części sztandaru w Białej Podlaskiej u por. Władysława Andrzejczaka przy Brzeskiej 36. 28 lipca 1959 por. Andrzejczak wydobył części sztandaru ze schowka, a 5 sierpnia przedstawiciele 83 pułku przekazali 4 części do Muzeum Wojska Polskiego. 28 sierpnia piątą część sztandaru przekazał do Muzeum starszy sierżant Józef Rataj.
8 listopada 1928 roku Minister Spraw Wojskowych, marszałek Polski Józef Piłsudski zatwierdził wzór i regulamin odznaki pamiątkowej 83 pp. Odznaka o wymiarach 40x40 mm ma kształt równoramiennego krzyża o ramionach pokrytych zieloną emalią. Na środku umieszczona jest tarcza ze srebrnym godłem wz. 1927, okolona biało emaliowanym kołem z napisem „DLA CIEBIE POLSKO” i „DLA TWOJEJ CHWAŁY”. Na ramionach krzyża wpisano: pierwotną nazwę pułku „2 SYB”, rok powstania „1918” i ustanowienia odznaki „1928” oraz obecny numer i inicjały „83.p.p.”. Ramiona krzyża złączone są odcinkami koła połączonymi z tarczą środkową złotymi literami „S”. Jednoczęściowa – oficerska, wykonana w srebrze, emaliowana. Wykonawcą odznaki był Wiktor Gontarczyk z Warszawy.
Strzelcy polescy.
Żołnierze 83 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200479" url="https://pl.wikipedia.org/wiki?curid=1200479" title="N-Metylo-1,3-benzodioksolilobutanoamina">
N-Metylo-1,3-benzodioksolilobutanoamina

"N"-Metylo-1,3-benzodioksolilobutanoamina ("MBDB") – organiczny związek chemiczny, empatogenna substancja psychoaktywna, pochodna amfetaminy, analog MDMA. MBDB po raz pierwszy zostało otrzymane przez Davida E. Nicholsa a dokładniej zbadane i opisane przez Alexandra Shulgina. Zgodnie z PIHKAL dawkowanie tej substancji waha się w przedziale 180–210 mg a czas działania wynosi 4 do 6 godzin. Efekty działania MBDB opisywane są jako podobne do MDMA, lecz mniej wyraźne i łagodniejsze.

</doc>
<doc id="1200482" url="https://pl.wikipedia.org/wiki?curid=1200482" title="Bartosz Adamczyk">
Bartosz Adamczyk

Bartosz Adamczyk (ur. 1 grudnia 1973) – polski aktor teatralny i telewizyjny, także wokalista.
W teatrze zadebiutował już podczas studiów we wrocławskiej PWST, które ukończył w 1998 roku.

</doc>
<doc id="1200485" url="https://pl.wikipedia.org/wiki?curid=1200485" title="Johann Albrecht Siegwitz">
Johann Albrecht Siegwitz

Johann Albrecht Siegwitz (ur. w Bambergu, zm. 1756 we Wrocławiu) – niemiecki rzeźbiarz barokowy, aktywny na Dolnym Śląsku.
We Wrocławiu działał w okresie 1724 - 1756.

</doc>
<doc id="1200487" url="https://pl.wikipedia.org/wiki?curid=1200487" title="84 Pułk Strzelców Poleskich">
84 Pułk Strzelców Poleskich

84 Pułk Strzelców Poleskich (84 pp) – oddział piechoty Wojska Polskiego w II Rzeczypospolitej.
Pułk sformowany został w 1920 jako 101 pułk piechoty. Walczył na frontach wojny polsko-bolszewickiej.
W okresie pokoju stacjonował na terenie Okręgu Korpusu Nr IX w garnizonie Pińsk; III batalion w Łunińcu, a batalion zapasowy w Kobryniu. Wchodził w skład 30 Dywizji Piechoty.
W kampanii wrześniowej 1939 walczył w składzie macierzystej dywizji w pasie działania Armii „Łódź”, natomiast IV batalion rozpoczął kampanię w składzie Wołyńskiej Brygady Kawalerii i walczył pod Mokrą.
Formowanie i zmiany organizacyjne.
1 czerwca 1920 roku Minister Spraw Wojskowych zarządził formowanie I Brygady Rezerwowej, a w jej składzie 101 pułku piechoty. Pułk ten został zorganizowany w Ostrowi Mazowieckiej. Oficerowie zostali przydzieleni ze szkół podoficerskich piechoty i różnych batalionów zapasowych, razem z kompaniami marszowymi. Do pułku została wcielona część 20. klasy Szkoły Podchorążych Piechoty, która 1 czerwca zakończyła szkolenie. Podoficerowie przybyli do pułku ze szkół podoficerskich piechoty i szkoły karabinów maszynowych. Szeregowcy zostali przysłani z batalionów zapasowych 1, 5, 6, 13, 31, 32 i 41 pułków piechoty. Byli to żołnierze słabo wyszkoleni. Większość z nich nie strzelała z karabinu. Dość dobrze byli przygotowani do walki żołnierze kompanii technicznej i plutonu łączności. Na stanowisko dowódcy pułku został wyznaczony kapitan Jan Bratro. Dowódcą I batalionu został kapitan Zygmunt Piwnicki, II batalionu kapitan Józwa, III batalionu porucznik Wiśniewski, IV batalionu kapitan Rękosiewicz.
Kompania techniczna i pluton łączności przybyły do miejsca formowania już w pełni ukompletowane. Uzbrojenie pułku stanowiły karabiny francuskie, po 4 rkm Chacnarda na kompanię. Kompania ciężkich karabinów maszynowych była wyposażona w ckm Hotchkiss i Maxim. Pułkowe tabory dołączyły dopiero w Małkini, w czasie przegrupowania na front.
29 grudnia 1934 Minister Spraw Wojskowych nadał 84 pułkowi piechoty nazwę „84 pułk Strzelców Poleskich”.
W 1939 w strukturze pułku występowały 4 bataliony piechoty. Kompania przeciwpancerna składała się z czterech plutonów po dwie armaty przeciwpancerne kalibru 37 mm.
Walki 101 pułku piechoty.
8 czerwca pułk, czterema transportami, został skierowany do stacji Zwiahel. 13 czerwca dotarł na miejsce przeznaczenia i znalazł się na tyłach wycofującej się spod Kijowa polskiej 3 Armii. Pułk zorganizował obronę w centrum ugrupowania Brygady w oparciu o Zwiahel i brzeg Słuczy. Po jego prawej stronie bronił się 105 pułk piechoty, a po lewej 106 pułk piechoty.
W wyniku naporu wojsk bolszewickich, pułk wycofał się na południowy wschód i 28 czerwca obsadził linię rzeki Słomki. Tam czasowo powstrzymał natarcie nieprzyjaciela. Po wysadzeniu mostów na Horyniu, wycofał się do Dubna i dalej do Brodów. W czasie kilkudniowych walk pułk stracił 23 oficerów i około 1000 żołnierzy. Pozostali zostali załadowani do wagonów kolejowych i przetransportowani do Ostrowi Mazowieckiej w celu przeformowania.
Przez kolejne trzy tygodnie pułk odtwarzał gotowość bojową. W tym czasie został przeformowany na 101 rezerwowy pułk piechoty, a jego stan wynosił 46 oficerów, 2404 żołnierzy i 69 koni. I i III batalion nowego pułku powstał z dawnego 101 pp, a II batalion ze 106 pp.
21 lipca nowo sformowany pułk wszedł w skład II Brygady Dywizji Ochotniczej. Początkowo walczył z powodzeniem pod Osowcem i Grajewem. W godzinach rannych 30 lipca zajął pozycje obronne w fortach Łomży. Jeszcze tego dnia pułk odparł dwa ataki sowieckie na miasto. Od 31 lipca do 2 sierpnia, dzięki ofiarnej pomocy mieszkańców, pułk trwał na swoich pozycjach. 3 sierpnia, zagrożony okrążeniem, pułk wycofał się z Łomży. Walczył dalej o przeprawy na Narwi w Dzbądzu i pod Pułtuskiem.
12 sierpnia pułk, liczący zaledwie 360 bagnetów, otrzymał od dowódcy 5 Armii gen. Władysława Sikorskiego zadanie obrony Nasiełska. W kolejnych dniach, prowadząc działania opóźniające, wycofywał się w kierunku Modlina. Tu odtwarzał gotowość bojową. W jego skład został włączony I batalion 57 pułku piechoty. W tym dniu pułk liczył 31 oficerów i 1500 szeregowych.
Już po wyprowadzeniu kontruderzenia znad Wieprza, pułk walczył pod Ciechanowem, a 20 sierpnia brawurowym atakiem zdobył Przasnysz. Tu otrzymał zadanie przegrupowania się do Ostrowi Mazowieckiej, gdzie przez tydzień odtwarzał gotowość bojową.
6 września pułk rozpoczął marsz dofrontowy i po dwóch dniach ześrodkował się we wsi Jabłoń-Rykacze. 19 września zorganizował obronę przed Nowym Dworem. Następnego dnia rano uderzył na miejscowość i wczesnym popołudniem zdobył ją. W dniach 23–26 września pułk walczył o Grodno. 27 września, właśnie w Grodnie, marszałek Józef Piłsudski udekorował najdzielniejszych żołnierzy pułku Krzyżem Srebrnym Orderu Virtuti Militari i powiedział: "chcę podkreślić, że prawy żołnierz nie tylko umrzeć za Ojczyznę, lecz i żyć dla niej potrafi, a ona nie zapomni swych synów". Słowa te stały się mottem dla pułku strzegącego Kresów Rzeczypospolitej.
Po podpisaniu rozejmu i ustaniu działań zbrojnych pułk, wraz z innymi oddziałami Dywizji Ochotniczej, przegrupował się w kierunku Lidy i ześrodkował się w rejonie: Girażery, Sołotworce, Mergazery. 11 października obsadził odcinek linii demarkacyjnej wzdłuż rzeki Mereczanki, a 13 października zorganizował ochronę węzła kolejowego Orany.
29 października Pułk przekazał swoje pozycje 18 pułkowi piechoty i zakończył działania bojowe. W kolejnych dniach został zawagonowany na stacji kolejowej Łosośna i przewieziony do rejonu rozformowania w okolicach Jabłonny. Jednak w dowód uznania za męstwo i czyny bojowe naczelne władze wojskowe zmieniły decyzję i Pułk nie został rozformowany, a w całości już jako 3 Syberyjski pułk piechoty wszedł w skład Dywizji Syberyjskiej.
W czasie działań wojennych pułk stracił 25 oficerów i 129 szeregowych. Za zasługi bojowe 32 żołnierzy pułku otrzymało Srebrny Krzyż Orderu Virtuti Militari, a 114 żołnierzy Krzyż Walecznych.
Pułk w okresie pokoju.
Na początku 1921 roku 3 Syberyjski pułk piechoty został skierowany na Pomorze i pełnił służbę garnizonową w Chojnicach, Tucholi i Tczewie.
Jesienią tego roku, już jako 84 pułk piechoty 30 Dywizji Piechoty przybył na Polesie. Początkowo kwaterował w trzech garnizonach: dowództwo pułku i jeden batalion w Pińsku, a pozostałe bataliony w Kohryniu i Łunińcu. Po pewnym czasie „kobryński” batalion przeniesiono do Pińska.
W Pińsku pododdziały pułku rozmieszczone były w Koszarach im. Marszałka Józefa Piłsudskiego przy ulicy Albrechtowskiej. Nazwy dróg wewnętrznych nawiązywały do pułkowych tradycji. Były to: Aleja 101 pułku piechoty, Aleja 26 września, Aleja Poleska, Aleja Tadeusza Kościuszki, Aleja Romualda Traugutta, Aleja 30 Poleskiego pułku artylerii lekkiej, Aleja Oficerska itp. Ze względu na dość znaczną odległość kompleksu koszarowego od centrum miasta, komunikację zapewniał jedyny w Polsce „pułkowy tramwaj konny”. Kursował dwa razy dziennie w wyznaczonych godzinach i dodatkowo – na rozkaz dowódcy pułku. Komenda garnizonu znajdowała się przy ulicy Kościuszki 5.
Przez cały okres stacjonowania w garnizonie pińskim pułk rozbudowywał swoje obiekty. W 15 rocznicę powstania pułku, 26 września 1935, odsłonięty został pomnik ku czci poległych żołnierzy. Monument był dziełem artysty rzeźbiarza Antoniego Miszewskiego. 29 października 1935 otwarto świetlicę żołnierską, w grudniu 1936 oddano do użytku studnię artezyjską. W tym samym roku zakończono rozbudowę magazynów amunicyjnych. W 1937 zainstalowano armaturę wodno-ściekową oraz poprowadzono stacjonarną sieć telefoniczną. W grudniu tego roku otwarto kasyno podoficerskie.
W latach 1923–1925 pułk dość często prowadził działania asystencyjne w „rejonie bezpieczeństwa” obejmującym powiaty łuniniecki i stoliński. W okresie najintensywniejszej działalności grup dywersyjno-bandyckich, czyli od maja 1924 do lipca 1925, pododdziały pułku wzięły udział w 30 akcjach skierowanych przeciwko nim. Służba ukierunkowana była na zwalczanie w obszarach przygranicznych zbrojnych band rabunkowych, często wspieranych przez ośrodki kierowania rozmieszczone na terytorium Związku Sowieckiego. W tego typu akcjach dowództwo pułku ściśle współdziałało z pełniącą w owym czasie służbę graniczną Policją Państwową i administracją terenową. Dla ułatwienia wymiany informacji między elementami zwalczającymi grupy dywersyjne i bandyckie, pułk wybudował 365 km polowej linii telefonicznej, obsadził 7 urzędów pocztowo-telegraficznych i wybudował stałą linię telefoniczną o długości 56 km z Pińska do Telechan.
Z chwilą przejęcia ochrony granicy wschodniej przez oddziały Korpusu Ochrony Pogranicza działalność asystencyjna w pułku ustała, a pododdziały mogły wrócić do typowego szkolenia programowego.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930, w Wojsku Polskim wprowadzono trzy typy pułków piechoty. 84 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy. Poborowi byli wcielani do pułku na wiosnę. Obowiązek zachowania proporcji narodowościowych wśród stanu osobowego powodował, ze pobór odbywał się eksterytorialnie. Poborowi byli wcielani przez KRU: Biała Podlaska, Kutno, Łęczyca, Piotrków Trybunalski, Radomsko, Brzeziny, Łódź, Łask, Sieradz i Wieluń.
Pułk charakteryzował się wysokim poziomem szkolenia strzeleckiego i bojowego. Charakter i cechy żołnierzy predysponowały go do działań w terenie lesistym i bagnisto-jeziornym. Ćwiczące pododdziały posiadały lekkie przenośne kładki oraz tratwy pęcherzowe umożliwiające pokonywanie przeszkód wodnych i bagien. W 1936 pułk zdobył mistrzostwo Wojska Polskiego w strzelaniach szkolnych i bojowych z karabinków, ręcznych i ciężkich karabinów maszynowych oraz z moździerzy. W następnych latach pułk jeszcze trzykrotnie zdobył mistrzostwo 30 Poleskiej Dywizji Piechoty w strzelaniu. Do wyróżniających „strzelców” zaliczano: por. Franciszka Błażeja, ppor. Józefa Balukiewicza i kpr. zaw. Mariana Wojdę. W 1939 mistrzostwo Okręgu Korpusu IX w szermierce zdobył ppor. Włodzimierz Drzewieniecki.
W pułku funkcjonowała też szkoła nauczania początkowego dla analfabetów i półanalfabetów. W 1936 uczęszczało do niej 140 żołnierzy, a w grudniu tego roku skierowano do niej kolejnych 60 żołnierzy.
Kadra zawodowa pułku wspierała też oświatę powszechną. 16 marca 1936 otwarto Szkołę Powszechną im. Korpusu Podoficerów Pułku Strzelców Poleskich w Zabereziu. Szkoła powstała ze składek podoficerów pułku. Kadra pułku opiekowała się także Szkołą Powszechną w Małyszewicach. Ze składek oficerów i podoficerów zakupiono radioodbiornik, rzutnik z przezroczami, a do biblioteki szkolnej 90 książek. Zorganizowano też bezpłatne dożywianie dla 60 najbiedniejszych dzieci.
19 maja 1927 roku minister spraw wojskowych marszałek Polski Józef Piłsudski ustalił i zatwierdził dzień 29 lipca, jako datę święta pułkowego. Pułk obchodził swoje święto w rocznicę boju pod Łomżą. 26 sierpnia 1935 roku Minister Spraw Wojskowych zmienił datę święta pułkowego na 26 września – rocznicę zdobycia Grodna. 
W marcu 1939 zarządzono skrytą mobilizację. Z końcem miesiąca zmobilizowane pododdziały z dowództwem pułku wyjechały nad granicę niemiecką w rejon koncentracji. 
84 pp w kampanii wrześniowej.
W kampanii wrześniowej 1939 pułk walczył w składzie macierzystej 30 Dywizji Piechoty (Armia „Łódź”), natomiast IV batalion rozpoczął kampanię w składzie Wołyńskiej Brygady Kawalerii i walczył pod Mokrą.
Za kampanię wrześniową pułk został odznaczony Krzyżem Srebrnym Orderu Virtuti Militari nr 13280.
Mobilizacja i działania do 1 września 1939.
84 pułk strzelców poleskich zmobilizowany został zgodnie z planem mobilizacyjnym „W”, w ramach mobilizacji alarmowej w garnizonach Pińsk i Łuniniec w dniu 23 marca 1939. Był mobilizowany w grupie czerwonej w terminie od A+24 do A+36. 84 pp był mobilizowany z nietypowym etatem w sile czterech batalionów piechoty. Dodatkowo pułk mobilizował:
Zabezpieczał też rozwijanie Komendy Rejonu Uzupełnień w Pińsku i plutonów żandarmerii nr 139 i 140.
Mobilizację alarmową pułku rozpoczęto 23 marca 1939. I batalion i plutony specjalne mobilizowały się w koszarach w Pińsku, II batalion we wsi Koźlakowice, III batalion w Zalesiu koło Łunińca, IV batalion we wsi Żabczyce. Pododdziały zmobilizowały się kilka godzin przed planowym terminem, a 24 marca w rejonach mobilizacji złożyły przysięgę i osiągnęły gotowość marszową. W trakcie mobilizacji wystąpiły problemy z poborem koni i wozów. Konie były średniej jakości, znaczne braki występowały w uprzężach i niedostatecznym stanem zmobilizowanych wozów, które były zbyt małe do transportu, etatowego zaopatrzenia. Było to spowodowane biernym oporem miejscowej ludności. Z tego powodu w II i IV batalionie musiano zmniejszyć liczbę koni w zaprzęgach i pozostawić część zapasów materiałowych w Koźlakowiczach i Żabczycach. Największe problemy mobilizacyjne zaistniały w IV batalionie, który nie istniał w czasie pokoju. Otrzymał on z opóźnieniem bardzo małe zawiązki z żołnierzy służby czynnej, podoficerowie w dużej części wywodzili się z orkiestry pułkowej i nie mieli praktyki liniowej. Według etatu 84 pułk strzelców poleskich miał liczyć 115 oficerów i 3960 szeregowych, lub w rzeczywistości 116 oficerów i 4156 szeregowych.
24 marca pododdziały pułku rozpoczęły załadunek na transporty kolejowe. 25 marca o godz. 1.00 odjechał z Pińska I batalion, o godz. 3.30 dowództwo pułku z plutonem łączności i pion kwatermistrzowski, o godz. 5.00 pododdziały pułkowe, o godz. 5.30 III batalion ze stacji Łuniniec. O godz. 6.30 z Pińska tego samego dnia II batalion, o godz. 14.00 IV batalion. Dodatkowo 27 marca wyjechały z Pińska uzupełnienia osobowe i materiałów intendenckich, koni i wyposażenia. Transporty do rejonu koncentracji jechały trasą: Brześć nad Bugiem–Łuków–Dęblin–Radom–Skarżysko Kamienna–Tomaszów Mazowiecki–Słotwiny–Łódź Chojny–Pabianice–Herby Nowe i dalej do stacji wyładowczych. Pierwsze z Pińska odjechało dowództwo pułku, kwatermistrzostwo, kompania gospodarcza i pluton łączności. Po wyładowaniu się 26 marca na stacji Rusiec pierwszy transport przegrupował się Chabielic. Także transport z I batalionem wyładował się w Ruścu, a stąd pomaszerował do wsi Kieruzel. Kompania zwiadu, plutony: pionierów, artylerii piechoty, przeciwgazowy i przeciwpancerny wyładowały się stacji Siemkowice, po czym przegrupowały do Chabielic. II i III batalion wyładowały się na stacji Siemkowie, a marszem pieszym II baon przeszedł do kolonii Chabielice zaś III batalion do Broszęcina i Kodrania. IV batalion wyładował się w Raduszcu i przegrupował się do Augustowa i Leśniaków Chabielskich. 28 marca wszystkie zmobilizowane pododdziały pułku znalazły się w rejonie koncentracji. Żołnierze od chwili przyjazdu kwaterowali w stodołach.
Po osiągnięciu rejonu do działań pułk uporządkował pododdziały, uzupełnił braki materiałowe i prowadził programowe szkolenie. Prowadził też rozbudowę inżynieryjną pozycji obronnych i organizował system ognia. Od maja i czerwca 1939 pułk zmienił kwatery na pojemniejsze i bardziej odpowiadające warunkom zakwaterowania pododdziałów. Dowództwo pułku pododdziały pułkowe i kwatermistrzostwo przeniesiono w czerwcu do Kurnosu, I batalion od czerwca kwaterował w dworze Słupno, wsiach i folwarkach Pólko, Zarzecze, Kuźnicy Kaszewskiej, II batalion zajął wsie Krysiaki, Oleśnik i Trębaczów, III batalion wsie Żar i Podżar, IV batalion Kurnos, Kaszewice, Ważne Młyny, Borowiec. Do wybuchu wojny 3 razy wymieniono rezerwistów, pozostawiając w służbie najmłodsze roczniki. W czasie przerw w szkoleniu żołnierze pomagali miejscowej ludności w akcji żniwnej. 5 lipca II batalion, wzmocniony kompanią zwiadowców, baterią 8/30 pułku artylerii lekkiej, plutonem przeciwpancernym i plutonem saperów skierowany został do Trębaczowa. Jego zadaniem była obrona pozycji przesłaniania dywizji w rejonie Działoszyna nad Wartą. 15 sierpnia IV batalion z IV plutonem kompanii ppanc. został przesunięty nad Wartę do rejonu Stoczki, Ważne Młyny. Następnie batalion ten zamknął kierunek nad Wartą Stoczki-Borowiec oraz dozorował przeprawy na odcinku Moczydło-Rybaki. Zadaniem batalionu była osłona wyładowania się z transportów kolejowych i koncentracji Wołyńskiej Brygady Kawalerii. Od 19 sierpnia IV/84 psp podporządkowany został dowódcy Wołyńskiej BK. Po ogłoszeniu mobilizacji alarmowej niejawnej w OK IV oraz pogotowia bojowego, 26 sierpnia pułk ugrupował się następująco: dowództwo pułku z pododdziałami pułkowymi we wsi i kolonii Chabielice, I batalion w Broszęcinie, III batalion w we wsi Kieruzale i potem w Chabielicach. Kończono dalsze prace nad umocnieniami polowymi. Zgodnie z rozkazem dowódcy Armii „Łódź” gen. dyw. Juliusz Rómmel sprecyzował poszczególnym dywizjom zadania bojowe. 30 Dywizja Piechoty bronić miała pasa obrony o szerokości 25 kilometrów i nie dopuścić do przerwania się przeciwnika na kierunku Kluczbork-Działoszyn-Łódź. Na jej lewym skrzydle obronę rozbudował 84 pułk piechoty, obsadzając dwoma batalionami odcinek obrony: Sęsów-Grądy-Łazy. Dowódca 30 DP gen. bryg. Leopold Cehak wydał rozkaz przegrupowania się 84 pp na linię Warty. 84 pp wraz z dowództwem 30 pal i III/30 pal podjął marsz 30 sierpnia o godz. 19.30 poprzez Stróżę, Suchowolę, Białą, Pajęczno i Trębaczów. We wczesnych godzinach rannych 31 sierpnia 84 pp obsadził linię Warty na jej prawym brzegu na odcinku Sensów (Sęsów)-Patrzyków. Z II batalionem od Sensowa do Działoszyna, III batalionem od Grądy Łazy do Patrzykowa. W odwodzie I batalion w Trębaczowie i dowództwem pułku w Dylowie. Na dalekie przedpole zostały wysłane dwie drużyny kolarzy z kompanii zwiadu do Rudnik i Krzepic, a na zachodni brzeg Warty do wsi Więcki z III batalionu została wysunięta czata w sile plutonu strzeleckiego i plutonu ckm. Wsparcia strzelcom poleskim udzielić miały II dywizjon i 8 bateria 30 pal. Nad Wartą 30 DP weszła w skład Grupy Operacyjnej „Piotrków” gen. bryg. Wiktora Thommée. 31 sierpnia Kompania zwiadu 84 pp otrzymała rozkaz dozorowania Warty na wschód od Kuźnicy i utrzymania łączności taktycznej z 19 pułkiem ułanów. 
Działania bojowe.
Walki nad Wartą.
1 września pluton kolarzy stoczył potyczki na przedpolu obrony pułku w rejonach, gdzie patrolował, z Krzepic drużyna kolarzy wzięła do niewoli 3 żołnierzy niemieckich z oddziału rozpoznawczego niemieckiej 19 DP. W godzinach porannych miasto Działoszyn zostało trzykrotnie intensywnie zbombardowane i ostrzelane przez niemieckie lotnictwo, zginęło w trakcie nalotów ponad 100 osób, miasto w wyniku nalotów zostało spalone i zrujnowane. Z II batalionu zginęło 2 żołnierzy, a jeden został ranny. Pluton ckm na taczankach 2 kompani ckm uszkodził kilka niemieckich samolotów. 84 pułk nie nawiązał bezpośredniego kontaktu bojowego z nieprzyjacielem. W nocy 1/2 września na odcinku obrony 84 pp zostały zniszczone wszystkie mosty na Warcie. 2 września rano pośród mgły niemieckie patrole nawiązały styczność bojową z patrolami i czatami II batalionu na południowym brzegu Warty, które po stoczeniu potyczek wycofały się na północny brzeg. Po ustąpieniu mgieł zgrupowanie artylerii z 30 pal i 30 dywizjonu artylerii ciężkiej ostrzeliwało podchodzące niemieckie oddziały z 18 DP i 19 DP wchodzące w skład niemieckiego XI Korpusu Armijnego. W godzinach popołudniowych do Warty zbliżył się niemiecki 51 pp z 18 DP, który o godz. 15.00 podjął natarcie na stanowiska obrony II/84 pp w kierunku na Działoszyn. Silny ostrzał artylerii i broni maszynowej i moździerzy II batalionu oraz 5 kompanii strzeleckiej zatrzymały niemieckie natarcie. Na odcinku III batalionu, tuż po południu doszło do tragicznej pomyłki, ostrzał z ziemi zestrzelił polski samolot obserwacyjny. Patrole i czaty III/84 pp zostały zmuszone do wycofania się przez niemiecki oddział rozpoznawczy 19 DP. W południe odcinek obrony II batalionu oraz Działoszyn i okoliczne wsie były ostrzeliwane przez niemiecką artylerię i atakowane przez niemieckie lotnictwo. Ok. godz. 17.00 w skoncentrowanym ogniu niemieckiej artylerii z pozycji nad Wartą wycofują się z wielkimi stratami część 4 kompanii strzeleckiej i 6 kompania strzelecka. Do wieczora 5 i część 4 kompanii wspartej 2 kompanią ckm powstrzymywały niemieckie natarcie na Działoszyn. Po zmroku przy świetle palących się Działoszyna i Sensowa oddziały niemieckiego 54 pp sforsowały Wartę i zajęły przyczółek na jej północnym brzegu. Doszło do otwarcia ognia przez pomyłkę przez 6 kompanię do cofającej się części 4 kompanii. Na odcinku III batalionu odparto niemiecki oddział rozpoznawczy 19 DP, w sile szwadronu kolarzy i plutonu samochodów pancernych, który usiłował sforsować Wartę. II batalion poprzez wieś Szczyty o godz. 22.30 wycofał się w kierunku na Ożgów zgodnie z rozkazem dowódcy pułku zbierając swoje pododdziały. III batalion wycofał się po godz. 22.00 w kierunku na Pajęczno uniemożliwiając wcześniej oddziałom niemieckiej 19 DP próby forsowania Warty na swoim odcinku. Za lewym skrzydłem III/84 pp w luce pomiędzy 30 DP, a Wołyńską BK oddziałom 19 DP udało się sforsować Wartę i oskrzydlić 84 pp, co zmusiło dowódcę dywizji do wycofania 84 pp z linii Warty. 
Działania IV batalionu 84 pp.
Od 19 do 30 sierpnia IV/84 pp rozbudowywał pozycje obronne w rejonie wsi Ważne Młyny nad Wartą, będąc w podporządkowaniu Wołyńskiej BK. W nocy 30/31 sierpnia batalion wraz z Wołyńską BK został przegrupowany bliżej granicy, w godzinach przedpołudniowych 31 sierpnia osiągnął Łobodno. W Ważnych Młynach batalion pozostawił załogę bezpieczeństwa chroniącą most na Warcie w składzie plutonu z 12 kompanii strzeleckiej i plutonu z 4 kompanii ckm. Po południu stanowiska w Łobodnie przekazał dla 11 batalionu strzelców, a sam pomaszerował przez Kłobuck i Zagórz do lasów Brody Malina, gdzie dotarł o północy 31 sierpnia na 1 września.
Udział IV/84 pp w boju pod Mokrą.
1 września o godz. 5.00 batalion obsadził zachodni i północno zachodni skraj lasu, wszystkimi trzema kompaniami strzeleckimi wzmocnionymi plutonami ckm w I rzucie obrony. Batalion stanowił lewe skrzydło obrony Wołyńskiej BK, sąsiadował na prawo z 21 pułkiem ułanów, a na lewym skrzydle sąsiadował z batalionem ON „Kłobuck”, podległemu 7 Dywizji Piechoty z Armii „Kraków”. Ok. godz. 6.30 na przedpolu pozycji obronnych batalionu ukazały się patrole motocyklistów i 2 samochody pancerne, odpędzone ogniem pododdziałów batalionu. Ok. godz. 8.00 na pozycje 12 kompanii strzeleckiej wyszło natarcie niemieckich czołgów przed którymi pędzono ludność cywilną z inwentarzem. Atak odparto, armaty przeciwpancerne unieruchomiły dwa czołgi. O godz.11.00 IV batalion odparł niemieckie natarcie rozpoznawcze, przy wsparciu baterii z 2 dywizjonu artylerii konnej, oraz własnej broni maszynowej. Pluton skrzydłowy 10 kompanii i plutony z 4 kompanii ckm ze wzgórza przed lasem wspierały walkę 21 puł. z oddziałami niemieckiej 4 DPanc., ogniem bocznym . O godz.12.30 trzy niemieckie samochody pancerne wraz z plutonem motocyklistów zostały odparte przez 10 kompanię strzelecką, podjazd odparto uszkodzono jeden samochód pancerny. 11 kompania ubezpieczała ogniem skrzydło broniącego się w Kłobucku, batalionu ON „Kłobuck”. Od godz. 15.00 4 kompania ckm ostrzeliwała załogi zniszczonych czołgów przed frontem ułanów i 2 dak broniących się na polanie Mokra III. O godz. 17.00 odparto natarcie niemieckiej piechoty i czołgów na stanowiska 12 kompanii. Po zmroku oddziały niemieckie zaprzestały walki. IV batalion pozostał bez rozkazów, po wycofaniu się Wołyńskiej BK spod Mokrej. Przed frontem IV/84 pp od popołudnia w rejonie Walenczewa, koncentrowała się niemiecka 1 Brygada Pancerna, 1 DPanc. Wobec nie dotarcia dalszych rozkazów mjr Wacław Sokol o godz. 22.00 podjął decyzję odwrotu na poprzednie stanowiska. Po uciążliwym marszu batalion o świcie 2 września osiągnął Ostrowy obsadzone przez 11 bs. 
Dalsze działania w składzie Wołyńskiej BK.
2 września o godz. 10.00 IV/84 pp dotarł do wcześniej obsadzanego odcinka Ważne Młyny zajmując obronę 11 i 12 kompaniami w I rzucie obrony na północnym brzegu Warty, a 10 kompanią w odwodzie. Niemieckie lotnictwo atakowało stanowiska obronne batalionu. Po zmroku w rejonie obrony przeprawiły się oddziały Wołyńskiej BK, po walce pod Ostrowami. O godz. 22.00 mosty w rejonie obrony batalionu zostały wysadzone. Po godz. 23.00 IV/84 pp na rozkaz dowódcy Wołyńskiej BK płk. dypl. Juliana Filipowicza podjął odwrót poprzez Brzeźnicę Starą i Brzeźnicę Nową, Wiewiec, Krzywanice, Chorzenice, Żłobnicę, Kuców do lasu Gądka. Do batalionu nie dołączył pluton 11 kompanii strzegący brodu na Warcie w rejonie Stoczki- Łążek. Marsz odbywa się w trudnych warunkach, z uwagi na zatory, przemęczenie żołnierzy. Z batalionu zdezerterowała większość żołnierzy narodowości niemieckiej. Batalion dotarł do wskazanego rejonu w dwóch grupach; mjr. Wacława Sokola w południe 3 września do kolonii Piaski i por. Józefa Balukiewicza w nocy 3/4 września do lasu Gędka.
Walki nad Widawką na pozycji obronnej „Szczerców”.
W związku z odsłonięciem skrzydła, około godz. 20.00 dowódca pułku nakazał wycofywanie całego pułku w kierunku Pajęczna i obsadzenie wcześniej przygotowanej pozycji obrony „Szczerców”. W nocy 2/3 września pułk w składzie I, III batalionu i pododdziałów pułkowych zebrał się w Pajęcznie, skąd o godz. 0.30 3 września podjął odwrót przez Białą, Suchowolę, Stróżę do Chabielic, którą pułk osiągnął ok. godz. 8.00. Po dojściu do Chabielic III/84 pp rozkazem płk. dypl. Stanisława Sztarejki zajął pozycję opóźniania na rubieży Kiełczygłów-Osina-Trząs. Nie uzyskano bezpośredniej styczności z oddziałami niemieckimi, po godz. 18.00 III batalion podjął marsz w kierunku głównej pozycji obrony. II batalion poniósł poważne straty w poległych, rannych i rozproszonych żołnierzach. W nocy 2/3 września gros batalionu podjęło marsz przez Siemkowice na Kieruzele, po drodze dołączyły grupy żołnierzy II/84, w tym duża część 4 kompanii. Dalszy marsz od rana 3 września II batalion prowadził przez Kiełczygłów, Rząśnię, Będków, Broszęcin, Kieruzeli, Tatar, Puszczę, Żar, gdzie przeszedł na północny brzeg Widawki. O godz. 19.30 dotarł do lasu na zachód od folwarku Bożydar, gdzie stanął na biwaku, jako odwód pułku. III batalion częścią sił przed południem 3 września obsadził odcinek obrony „Żar” na północnym brzegu Widawki. I batalion obsadził odcinek obrony „Karszewice” ok. godz. 15.00. 84 pp odpowiadał za 10 kilometrowy odcinek obrony na północnym brzegu rzeki Widawki od Chmielowca do młyna w Rząsawie. Pozycja była umocnieniami polowymi z rowem ppanc, zasiekami z drutu kolczastego i zaledwie z 6 schronami żelbetowymi, trzema na pododcinku „Żar” i trzema na północ od Rząsawy. 4 września pułk porządkował swoje szeregi dołączały pododdziały i grupki żołnierzy z przedpola, które kierowano do właściwych batalionów. Zreorganizowany II batalion liczył 15 oficerów i ok. 400 strzelców, z 17 rkm, 7 ckm i 6 kb ppanc. O godz. 13.00 oddział por. Balukiewicza z IV batalionu dołączył do pułku i o godz. 16.00 obsadził odcinek „Smugi”, oddział mjr. Sokoła z IV batalionu stanął w lesie obok folwarku Bożydar jako odwód. Ostatecznie do wieczora 4 września 84 pp pozostawał w I rzucie obrony dywizji i obsadzał dobrze przygotowany pod względem inżynieryjnym odcinek obrony długości około 10 km. Stawy rybne połączone były kanałami ze sobą i z Widawką, tworząc przed pozycją pułku doskonałą przeszkodę przeciwpancerną. Spalono wszystkie mosty i młyny na Widawce na odcinku pułku. Pułk objął swój odcinek „Ścichawa”. W skład odcinka wchodziły trzy pododcinki: „Żar” w składzie wzmocnionego III batalionu z III plutonem ppanc., 12 kompanią strzelecką z I plutonem 4 kompanii ckm, oraz pluton 2 kompanii ckm i pluton 93 samodzielnej kompanii ckm i br. tow. i pluton artylerii piechoty 84 pp, pod dowództwem mjr. Stanisława Mastalskiego. „Smugi” w składzie 10 kompanii z II i III plutonami 4 kompanii ckm, pododcinkiem dowodził por. Józef Balukiewicz. „Kaszewice” w składzie I batalionu wzmocnionego I plutonem ppanc., plutonem pionierów i plutonem przeciwgazowym pod dowództwem kpt. Antoniego Wadzyńskiego. Odwód pułku stanowił II batalion (bez plutonu ckm), IV batalion (bez 10, 12 kompanii, plutonu 11 kompanii i 4 kompani ckm bez trzech plutonów) z IV plutonem ppanc. oraz kompania zwiadowców. Bezpośrednie wsparcie odcinka miał zapewnić dywizjon III/30 pal, na korzyść 84 pp na odcinku „Ścichawa” miała na żądanie działać grupa artylerii ogólnego działania 30 DP w składzie (I/30 pal, 30 dac i II dywizjon 4 pułku artylerii ciężkiej). 4 września pozycje 84 pp nie były bezpośrednio atakowane. W nocy 4/5 września dowódca pułku zarządził wypad przez 6 kompanię wzmocnioną plutonem ckm i armatą ppanc.na Janów Nowy, gdzie ok. godz. 4.00 wzmocniona 6 kompania stoczyła walkę z niemieckim pododdziałem zmotoryzowanym po czym wycofała się na prawy brzeg Widawki. Wysłano również patrole rozpoznawcze na lewy brzeg Widawki z III batalionu. Na południowy brzeg Widawki były wysunięte patrole i placówki oraz podsłuchy, które miały powiadomić główne siły pułku na południowym brzegu rzeki o zbliżaniu się oddziałów niemieckich. 
5 września o godz. 6.00 placówka w Bogumiłowa została wyparta przez oddział rozpoznawczy 19 DP. Następnie ostrzelała niemiecki oddział zmotoryzowany we wsi i wycofała się na Trząs i dalej osłaniała pododcinek „Smugi”. Na pododcinku „Żar” o godz. 7.00 w styczność bojową weszły wysunięte na lewy brzeg Widawki placówki i czaty, po wzajemnej wymianie ognia wycofały się za rzekę. Artyleria niemiecka ostrzelała zagajniki przed przednim skrajem obrony będącej na skrajnym północnym skrzydle pułku, 7 kompanii strzeleckiej. Artyleria grupy ogólnego działania 30 DP ostrzelała szosę Szczerców-Kluki i zgrupowania niemieckie na przedpolu III/84 pp. Ok. godz. 9.00 przy silnym wsparciu niemieckiej artylerii wyszło natarcie niemieckiego batalionu z 30 pp 18 DP, na 7 kompanię. Natarcie zostało powstrzymane w ogniu piechoty, a następnie niemiecki oddział wycofał się. O godz. 12.00 niemieckie natarcie zdołało przejść w Lubośni koło młyna, Widawkę i wyjść na bezpośrednie przedpole 7 kompanii do lasu. Tam nawałami ogniowymi III/30 pal oddział niemiecki został zatrzymany. W godz. 13.00-15.00 placówki z 8 i 9 kompanii na rozkaz dowódcy III/84 pp wycofały się na prawy brzeg Widawki. Na pododcinku „Smugi” czata ppor. Drzewienieckiego dalej prowadziła walki z patrolami niemieckimi w rejonie wsi Trząs oraz rozpoznawała. Pododcinek nie nawiązał kontaktu bojowego. Na pododcinku „Kaszewice”, do południa z patrolami niemieckimi walczyły placówki i czaty, po czym wycofały się na prawy brzeg Widawki. Ok. godz. 15.00 silny ostrzał artyleryjski został położony na stanowiska 8 kompanii, pod jego przykryciem bataliony niemieckiego 30 pp sforsowały Widawkę i utworzyły przyczółek, 8 kompania utrzymała swoje stanowiska. Kontratak części odwodowej 12 kompanii okazał się zbędny. W rejon walki dowódca pułku zadysponował przesunięcie II/84 pp. Artyleria położyła ognie zaporowe, wyprowadzony kontratak przez II/84 pp okazał się też zbędny, od ognia własnej artylerii poległo 12 żołnierzy II batalionu, 3 zostało rannych. W trakcie podchodzenia odwodów pułku, niemieckie pododdziały wycofały się za Widawkę, stanowiska III/84 pp były nienaruszone. Na stanowiska I/84 pp za pododcinku „Kaszewice” i na sąsiadujący z nim odcinek „Księży Młyn” obsadzony przez I batalion 2 pułku piechoty Legionów wykonał natarcie niemiecki 59 pp z 19 DP. Niemiecki pułk został ostrzelany przez baterie grupy ogólnego działania 30 DP i zatrzymany silnym ostrzałem I/84 pp z rejonu dworu Słupia. Po kolejnym ostrzale przez artylerię niemiecką, 59 pp ponownie wykonał natarcie na obronę I batalionu, która nie dopuściła do sforsowania Widawki. Ponowne niemieckie natarcie o godz. 16.30 w ogniu grupy artylerii ogólnego działania 30 DP i piechoty zostało zatrzymane, wprowadzono do walki z odwodu dwa plutony z IV batalionu. Pomimo dużych strat pozycje I/84 pp zostały utrzymane. Artyleria niemiecka rozbiła centrum łączności I batalionu 84 pp. Oba dywizjony ciężkie: 30 dac i II/4 pac wykonały ześrodkowania ogniowe na oddziały niemieckich 59 pp i 73 pp 19 DP w rejonie Kużnicy Kaszewskiej i Gąsawy. Na pododcinku „Smugi” do zmroku placówki wycofały się za Widawkę, podeszły do rzeki pierwsze patrole niemieckie. Na lewym skrzydle I/84 pp, wycofała się obsada odcinka „Księży Młyn” w składzie I/2 pp Leg. Około godz. 18.00 Niemcy zaatakowali lewe skrzydło 84 pp. Wykorzystując lukę pomiędzy 30 DP i 2 Dywizją Piechoty Legionów, oddziały niemieckie obeszły polską obronę na kierunkach: Rząsawa, Kumos, Księży Młyn i weszły w głąb ugrupowania bojowego sąsiada. Jednakże ogniem dział 30 dac i broni ręcznej 2 kompanii kpt. Jerzego Jeleniewicza zażegnano niebezpieczeństwo, a Niemcy wycofali się w rejon Rząsawy. 
Walki odwrotowe.
Odwrót w rejon Dłutowa.
W godzinach nocnych 5/6 września dowódca 30 DP gen. Leopold Cehak nakazał oderwanie się od nieprzyjaciela i wycofanie w rejon lasów Dłutowo. 84 pułk piechoty wraz z III/30 pal marszem nocnym z rejonu Kurnosu przemaszerował do Dłutowa, do odwodu dywizji. Odwrót pułku ubezpieczały „oddziały styczności” wydzielone z 1, 7, 9, 10 i 12 kompanii. Walcząc z dywersantami, nie były jednak niepokojone przez regularne oddziały. Podczas wycofania się z linii Widawki utracono 2 armaty ppanc. z III plutonu wraz dowódcą plutonu. Część pododdziałów osłonowych każdy w sile ok. plutonu wycofując się zostały rozbite bądź rozproszone w dalszych walkach i nie wszystkie dołączyły do macierzystych kompanii. W trakcie marszu w rejon Dłutowa podczas godzin porannych 6 września oddziały pułku przekraczały szosę Szczerców-Kluki, a potem szosę do Bełchatowa, patrolowaną przez zmotoryzowane patrole niemieckie. I batalion dotarł w godzinach przedpołudniowych do lasu na północny zachód od Adamowa, III batalion (bez 7 kompanii) poprzez Domiechowice dołączył do dowództwa 84 pp pod Mikorską Wolą. Dowództwo 84 pp wraz z I i III batalionem spod Mikorskiej Woli popołudniem pomaszerowały przez Wolę Różniańską, Drużbice, Gręboszów i Wadlew do lasów dłutowskich, gdzie pułk stanął przed godz. 16.00. II batalion do południa stał w Domiechowicach, gdyż nie otrzymał rozkazów, następnie przemieścił się przez Mikorską Wolę, Zelów, Zelówek, Bocianichę, Mierzączkę Małą do folwarku Dłutów, gdzie dotarł w nocy 6/7 września i dołączył do pułku. 7 kompania strzelecka maszerowała opóźniona za macierzystym III batalionem, rano dotarła do szosy do Bełchatowa koło Nowego Światu. Tam ostrzelana uległa rozdzieleniu większość kompanii pomaszerowała przez przedmieścia Bełchatowa, gdzie stoczyła na cmentarzu potyczkę z niemieckimi dywersantami, zabrała kilku do niewoli i zdobyła radiostację. Stoczyła potyczki z niemieckim patrolem kawalerii i podjazdem niemieckim z samochodami pancernymi. Następnie przez Dłutów i Pabianice, ta część 7 kompanii pod dowództwem ppor. Gracjana Szymankiewicza dołączyła do pułku. Natomiast grupa ok. 20 żołnierzy z por. Kazimierzem Krasoniem dołączyła w Dłutowie do batalionu. IV batalion wzmocniony kompanią zwiadowców, plutonem artylerii piechoty i IV plutonem kompanii ppanc. 6 września, będący na pozycji bocznej rejonu koncentracji pułku, przemieścił się przez folwark Bełchatów, Apollinów, Wolę Różniańską do skrzyżowania w Kąciku. Stamtąd kompania zwiadu rozpoznawała w kierunku Bełchatowa, IV batalion zajął stanowiska na szosie Bełchatów-Pabianice frontem na południe. O godz. 16.15 stoczył walkę z oddziałem rozpoznawczym niemieckiej 18 DP, niszcząc samochód pancerny. W trakcie dalszej rozwijającej się walki nawiązał styczność ogniową z niemieckimi jednostkami rozpoznawczymi i zmotoryzowanymi. Kiedy na szosie pojawiły się silne oddziały niemieckie, dowódca batalionu mjr Wacław Sokol zdecydował się wycofać w kierunku Drużbic. Osłaniająca odwrót batalionu 11 kompania, wraz z pułkową kompanią zwiadu, napotkała silny oddział niemiecki w rejonie wsi Pieńki i w wyniku intensywnej walki obie kompanie uległy częściowemu rozproszeniu. Bezpośredni odwrót batalionu osłaniał pluton 12 kompanii i pluton ckm z 4 kompanii ckm. W trakcie nocnego odwrotu doszło na skutek paniki do wzajemnej potyczki pomiędzy 10 kompanią, a plutonem artylerii piechoty. Pożną nocą IV batalion dołączył do 84 pp w Dłutowie. Do pułku dołączyły również oderwane elementy II i III batalionu.
Walki w rejonie Tuszyna.
6 września około 20.00 dowódca GO gen. Wiktor Thommée podjął decyzję o dalszym wycofaniu grupy na wschód. Zmęczone pododdziały 84 pułku piechoty ruszyły dopiero o 2.00 7 września, jako ostatni z 30 DP. Pułk miał maszerować w kierunku Tuszyna w kolejności I batalion, pododdziały pułkowe z kompanią gospodarczą, 30 dac, III/30 pal, III i II batalion, jako straż tylna IV batalion z ubezpieczeniem tylnym w składzie 11 kompanii strzeleckiej. Marsz prowadzono przez Leszczyny, Tążewy, Górki Małe, Górki Duże, przed świtem dotarł 84 pp do lasu na zachód od Grabówka. 11 kompania wycofała się w kontakcie z podjazdami niemieckimi. Rano 7 września 84 pp obsadził odcinek obrony w składzie macierzystej dywizji w linii Guzów-Tuszyn-Żeromin. IV/84 pp obsadził południowo wschodni skraj lasu Garbówek, III/84 pp obsadził odcinek wzg. 288,3-Górki Duże-wzg.233, II/84 pp w południowo wschodniej części lasu, a I/84 pp w odwodzie pułku w północno zachodniej części lasu. Ok. godz. 13.00 od strony Dłutowa pojawił się batalion niemieckiej piechoty ze składu 18 DP. Batalion niemiecki przy silnym wsparciu artylerii uderzył na 8 kompanię, która cofnęła się ze wzg. 233, za Górki Małe. 8 kompania poderwana do kontrataku przez kpt. Zygmunta Beliczyńskiego odbiła utracone stanowiska, poniosła duże straty osobowe od ognia niemieckiej artylerii, między innymi poległ por. rez. Michał Świerkosz. 8 kompania walczyła bez wsparcia własnej artylerii, walki zakończyła o godz. 16.00. Ok. godz. 13.00 niemiecki oddział z 19 DP opanował Tuszyn. Ze względu na powyższe, dowódca pułku przegrupował II batalion do lasów na zachód od Tuszyna zamykając od strony Zofiówki dostęp do miasta. Do zdobycia Tuszyna skierowany został I batalion ze wsparciem dywizjonu III/30 pal oraz skierowany rozkazem gen. bryg. Leopolda Cehaka 2 pp Leg. Po krótkim przygotowaniu artyleryjskim I/84 pp o godz. 16.00 wyruszył do natarcia na Tuszyn, o godz. 17.30 miasto zostało zdobyte. Wzięto do niewoli jeńców, zdobyto samochody ciężarowe i sprzęt i amunicję. Wieczorem 7 kompania stoczyła walkę z niemieckim plutonem w rejonie Sanatorium. Wieczorem 7 września zgodnie z rozkazem dowódcy GO „Piotrków” gen. bryg. Wiktora Thommée, 30 DP podjęła wraz z 84 pp odwrót w kierunku lasu na północ od Brzezin. 
Przedzieranie się w rejon Brzezin.
Po zapadnięciu nocy 7/8 września 84 pp stanowiąc kolumnę tylną dywizji wyruszył w marsz. W straży przedniej maszerował II/84 pp, za nim w pewnym oddaleniu III/30 pal, I/84 pp bez 2 kompanii strzeleckiej, III/84 pp. Jako straż tylna dywizji został wyznaczony IV/84 pp z plutonem artylerii piechoty i plutonem armat 30 pal, który do godz. 1.00 8 września opuścił las Grabówek pod naporem niemieckich oddziałów z zachodu, południa i południowego wschodu. Pomaszerował jako ariergarda w ślad za kolumną pułku, dołączając do niego po drodze. Do świtu w Tuszynie pozostała wzmocniona plutonem ckm 2 kompania strzelecka. W tym czasie drogi były już zatłoczone rozbitymi pododdziałami oraz licznymi taborami, a dowódcy nie dysponowali dostateczną liczbą map. Pułk maszerował przez Hutę Wiskicką, Giemzówek, Wolę Rakową, Wiśniową Górę, Andrespol, Justynów. O świcie do Brzezin pułk miał jeszcze ok. 10 km marszu. W rejonie Gałkowa II batalion był atakowany przez dwa niemieckie samoloty myśliwskie. Po przejściu przez Brzeziny II batalion został rozproszony przez uciekające z Brzezin tabory, po tym jak Brzeziny zostały zbombardowane. Po zebraniu II batalionu i dojściu do Henrykowa, batalion został ponownie rozproszony przez kolejny nalot bombowców niemieckich. W wyznaczonym punkcie zbiórki II batalionu w lesie Kołacin, zebrało się 14 oficerów i ok. 200 szeregowych oraz tabor batalionu. Po dotarciu 30 DP w rejon Brzezin i rzeki Mrogi, zadaniem dywizji było zamkniecie dróg biegnących z północy z kierunku Łowicza, Kutna i Skierniewic do centrum grupującej się GO „Piotrków”. 84 pp do rana nie dotarł do Brzezin zatrzymał się w lesie Przanówka, I i IV batalion w lesie Gałkówek, III batalion, który w marszu uległ częściowemu rozproszeniu zebrał się w sile 15 oficerów i ok. 500 szeregowych. Po odpoczynku i zebraniu zagubionych i odłączonych żołnierzy o godz. 13.00 pułk podjął dalszy marsz do Brzezin z lasu Gałkówka. I batalion przed Brzezinami, na szosie przed Witkowicami został zaatakowany przez ok. 20 niemieckich samolotów, które obrzuciły kolumnę małymi bombami i ostrzelały z broni maszynowej. W dalszej kolejności maszerowały IV i III bataliony, w rejonie Bogdanówki kolumna batalionów była atakowana przez 8-12 samolotów niemieckich, maszerujące za batalionami 84 pp, tabory zostały ostrzelane przez niemieckich motocyklistów, samochody pancerne. Za nimi pojawiły się niemieckie samochody ciężarowe. Taboryci, maszerujący maruderzy i ludność cywilna wzięły te pojazdy za czołgi, wobec wybuchu paniki w tej masie taborów i wozów nastąpiła ucieczka w kierunku Brzezin pędzące wozy taborowe i furmanki rozbiły szyki kolumn marszowych batalionów i rozproszyły je. Do lasu Kołacin dotarły części I batalionu łącznie kilku oficerów i ponad 200 szeregowych. III batalion i pozostałość IV batalionu zbierały się w lesie Stefanów. W zreorganizowanym III batalionie było ok. 10 oficerów i 350-400 szeregowych. Łącznie do godz. 22.00 z pułku zebrano cztery kompanie strzeleckie( 7, 9, 10 i zbiorczą), 3 i 4 kompanie ckm, pluton łączności, część plutonu pionierów, tabor i kompanię gospodarczą. II batalion wraz z pozostałością I batalionu oddzielnie pomaszerowały poprzez Łyszkowice, Pszczonów, Słomków, Maków w kierunku lasów skierniewickich, gdzie miało być następne miejsce zbiórki oddziałów 30 DP. 
Walki pod Przyłękiem i Jeżowem.
Nocą 8/9 września oddziały 30 Dywizji Piechoty przegrupowały się w rejon Przyłęka Dużego. Rano 9 września, bez uzgodnienia z dowództwem Grupy Operacyjnej, Wołyńska BK opuściła swoje stanowiska i tym samym w polskim ugrupowaniu obronnym powstała luka. Wykorzystała to niemiecka 18 DP, zajęła rejon Jeżowa i Krasnowa i odcięła drogi odwrotu 30 DP. Wobec zaistniałej sytuacji gen. Cehak, także bez porozumienia z dowódcą grupy, zdecydował się cofać na wschód do rejonu Suliszewa. Około godziny 10.00 dywizja rozpoczęła przełamywanie pierścienia okrążenia i uderzyła w kierunku Jeżowa i Skierniewic. 84 pułk piechoty, po zgrupowaniu się na północ od Jeżowa ubezpieczył wieczorem zajęcie stanowisk przez pozostałe oddziały 30 DP. O godz. 22.00 obronę na północny zachód od Jeżowa na skraju lasu Szeroka Droga frontem do wsi Jasienin Duży zajęła 7 kompania, a na południe od niej 9 kompania. Jezów w godzinach popołudniowych został zajęty przez oddział rozpoznawczy niemieckiej 18 DP. Zbiorcza kompania ppor. Włodzimierza Drzewienieckiego obsadziła przeprawy przez Mrogę w Kołacinie i Kołacinku. Po świcie 9 września z kompanią zbiorczą 84 pp nawiązały kontakt ogniowy niemieckie oddziały ze składu 10 DP, pomimo walki ogniowej z piechotą niemiecką, na obu skrzydłach kompanii o godz. 10.30 rzekę Mrogę przekroczyły oddziały niemieckie. Kompania zbiorcza 84 pp broniła się na swoim odcinku do godz. 13.30. Po czym wycofała się do lasu Kotulin i po pozostawieniu rannych we wsi Kotulin, kompania będąc oskrzydlona z dwóch stron podjęła odwrót na Skierniewice. Nie niepokojona maszerowała w luce pomiędzy niemiecką 8 Armią i 10 Armią. Rano 9 września na lewo od 7 kompanii, stanowiska zajął II/83 pp, który miał wykonać natarcie wraz z resztą 83 pułku piechoty na Jeżów, a miał go wspomóc III/84 pp. Jednak o godz. 11.00 na stanowiska 7 kompanii i 3 kompanii ckm wyszło natarcie niemieckiego II batalionu 30 pp ze składu 18 DP. Natarcie niemieckie załamało się w ogniu obu kompanii, poległo wielu niemieckich żołnierzy, wśród nich dowódca tego batalionu. Na skrzydło niemieckiego natarcia wyszedł kontratak II/83 pp i 7 kompanii na wieś Jasień Duży, która została opanowana przez 7 kompanię. W walce z 7 kompanią i 3 kompanią ckm niemiecki batalion stracił zabitych 2 oficerów i 44 szeregowych. W tym czasie do natarcia na wsie Strzelną i Jasień Mały rozpoczęła 9 kompania, która po wyjściu z lasu na otwartą przestrzeń dostała się w silny ostrzał niemieckiej artylerii i broni maszynowej. Natarcie kompanii zaległo, poległ por. Tadeusz Loster i ciężko ranny został ppor. rez. Marian Słowik, a także wielu żołnierzy tej kompanii. Natarcie obu batalionów II i III 83 pp doprowadziło do zdobycia części Jeżowa, wyparciu niemieckiego 30 pp z części miasta. Oba bataliony 83 pp poniosły ciężkie straty i w długich zaciętych walkach utraciły swoją zdolność bojową. Skoncentrowana artyleria niemiecka prowadziła ostrzał lasu Szeroka Droga, gdzie 3 kompania ckm poniosła straty, wśród rannych był por. Tadeusz Wierciński. W tym czasie 82 pułk piechoty odrzucił ze Słupi niemiecki 18 oddział rozpoznawczy otwierając 30 DP drogę na północny wschód. Dowódca 84 pp w trakcie walki odesłał kompanię gospodarczą wraz z taborem pułku, pod osłoną 10 kompanii do miejsca koncentracji 30 DP w rejonie Skierniewic. W godz.15.00-16.00 resztki 83 pp wycofały się na Słupię, odwrót zabezpieczały pozostałości 84 pp. W walce leśnej uczestniczyli żołnierze dowództwa 84 pp pod dowództwem oficera łączności por. Tadeusza Buczka. Odwrót przez Słupię do lasów skierniewickich na rozkaz dowódcy pułku podjęła grupa IV batalionu mjr. Sokola, pozostałość III batalionu bez 7 kompanii. Na rozkaz dowódcy pułku z Jasienina Dużego o godz. 15.30 wycofała się 7 kompania i po zmroku rozpoczęła odwrót na Skierniewice. W roli straży tylnej na rozkaz płk. dypl. Stanisława Sztarejki obronę lasu na północ od drogi Przyłęk-Jeżów przejęła mocno uszczuplona 4 kompania ckm wraz z dwoma armatami 30 pal. Placówka ta w walce dotrwała do godz. 19.00 po czym okrążona z braku amunicji została rozbita, przedarło się do okolic Skierniewic 6 żołnierzy z dwoma ckm-ami. Większość żołnierzy dostała się do niewoli, w tym ranny por. Karol Nodzeński. 
Koncentracja 84 pp w rejonie Puszczy Mariańskiej.
9 września w rejonie Skierniewic dowódca II batalionu mjr Tadeusz Kierst zorganizował zgrupowanie 84 pp w składzie: II batalion, oddział I batalionu kpt. Wadzyńskiego, oddział IV batalionu por. Balukiewicza, pluton artylerii piechoty z jedną armatą, resztki kompanii zwiadowców, kompanii gospodarczej i taboru pułku, łącznie 32 oficerów i ok. 500 szeregowych. Początkowo zgrupowanie stacjonowało w lesie Grabina, następnie nocą 9/10 września wykonało marsz poprzez Rudę, Samice do Kamiona, w czasie marszu zgrupowanie osłaniało maszerujące dywizjony artylerii z 2 pułku artylerii lekkiej Legionów i 28 pułku artylerii lekkiej. W trakcie marszu do zgrupowania dołączyły resztki kompanii zbiorczej 84 pp ppor. Drzewienieckiego. W trakcie marszu zgrupowanie natknęło się na zatory maszerujących oddziałów, taborów i rozbitków z różnych jednostek Armii „Łódź”. W rozgardiaszu na drogach część zgrupowania odłączyła się. W godz. 7.00-8.00 10 września większość zgrupowania zatrzymała się w lesie za wsią Puszcza Mariańska. Po kilkugodzinnym wypoczynku dokonano reorganizacji zgrupowania formując na nowo II batalion w składzie 20 oficerów i ok. 400 szeregowych ( w składzie dwóch kompanii strzeleckich i kompanii ckm). 10 września dowódca II batalionu nawiązał kontakt z dowódcą 31 pułku piechoty ppłk. Wincentym Wnukiem, jednak nie wziął udziału w natarciu na Mszczonów z uwagi na skrajne przemęczenie żołnierzy. Późnym popołudniem przemaszerował przez Waleriany, Bednary do lasu w rejonie Sokule. 10 września nacisk nieprzyjaciela na oddziały GO gen. Thommée nieco osłabł (wiązało się to z przegrupowaniem wojsk niemieckich nad Bzurę). Większość pododdziałów 84 pułku piechoty spod Przyłęku dotarła w okolice Skierniewic i ześrodkowała się w rejonie Kalinówki. Jako pierwsza dotarła grupa mjr. Wacława Sokala z IV batalionu, grupka kpt. Makarewicza i pozostałość plutonu łączności z por. Buczkiem. Dowódca pułku płk. Sztarejko przyprowadził grupkę rozproszonych żołnierzy pułku. Łącznie spod Przyłęku przyszło ok. 200 żołnierzy. W tym czasie pułk liczył około 600 żołnierzy. O 14.00 dowódca grupy podjął decyzję o przebijaniu się do Warszawy. Zakładał też, że w przypadku braku powodzenia oddziały winny przez Puszczę Kampinoską przejść w rejon Modlina. Wyznaczono marszrutę: Kamion-Mszczonów–Nadarzyn–Mokotów, pierwsze pododdziały ruszyły o 16.00. Już w Mszczonowie napotkano pierwszą przeszkodę. Ze względu na brak sił do wyrzucenia Niemców z miejscowości, dowódca dywizji postanowił wycofać się do Puszczy Mariańskiej, zreorganizować siły i marszem nocnym ruszyć do Warszawy inną drogą. Rejon koncentracji ubezpieczał zreorganizowany ponownie (do stanu trzech kompanii strzeleckich i kompanii ckm) II batalion mjr. Tadeusza Kiersta. Jednocześnie do pułków piechoty 82 i 83 przekazano wcześniej przyłączonych do 84 pp żołnierzy.
Walki pod Żyrardowem.
11 września wieczorem II batalion obsadził linią czat południowe i zachodnie skraje lasu żyrardowskiego. 12 września przed świtem na rozkaz płk. dypl. Stanisława Sztarejki zmieniono ugrupowanie batalionu. 5 kompania por. Ferdynarda Webera zajęła stanowiska w rejonie toru kolejowego okrakiem na drodze na Bednary. 4 kompania obsadziła południowo wschodnią część lasu na lewo od 5 kompanii. Pluton ppor. Drzewienieckiego obsadził folwark Bednary. 6 kompania kpt. Stanisława Matusiaka zachodnią część lasu. Obok II/84 pp zajęły stanowiska pododdziały 82 pp. 30 DP osłaniał od południa i zachodu natarcie 2 DP Leg. i 28 Dywizji Piechoty na Warszawę. Ok. godz. 8.30 w walce w Żyrardowie uczestniczyły pododdziały 82 pp i 41 samodzielna kompania czołgów rozpoznawczych. Pozycje II/84 pp od rana rozpoznawały niemieckie patrole, następnie na pozycje 84 pułku piechoty atakował niemiecki 74 pp z 19 DP. Ciężar walki przyjął na siebie II batalion. Jego 4 kompania por. Józefa Balukiewicza nie wytrzymała natarcia piechoty niemieckiej i wycofała się, a 3 pluton ppor. Kazimierza Kurczewskiego został rozbity ogniem artylerii. 6 kompania broniła kierunku zachodniego od strony Józefowa do godz. 12.00, następnie otoczona przez oddziały niemieckie uległa rozproszeniu. Niewielka grupa przedarła się do pułku, duża część 6 kompanii dostała się do niewoli. Ok. godz. 10.00 natarcie niemieckie osiągnęło tor kolejowy. W tej sytuacji płk Stanisław Sztarejko nakazał odwrót pułku w kierunku Wiskitek. Osłaniała 5 kompania plutonem ppor. Stanisława Urbaniaka. W czasie odwrotu pułk stracił w ciężkiej walce leśnej poległych 6 oficerów, kilkunastu podoficerów i wielu strzelców. Duża grupa dostała się do niewoli, wśród nich kpt. Stanisław Matusiak. Odwrót na Wiskitki i Oryszew odbywał się pod silnym ostrzałem niemieckiej artylerii. Po zebraniu się II/84 oraz resztek pułku w rejonie Oryszewa, podjęto marsz jako straż tylna 30 DP do Puszczy Kampinoskiej. Nocny marsz 12/13 września, odbył się przez Szymanów, Paprotnię, Łazy, Kampinos. Rejon nadleśnictwa Kampinos pozostałość 84 pp osiągnęła ok. godz. 2.00-3.00 13 września. W tym rejonie pozostałości pułku liczyły już tylko około 300 żołnierzy.
Przedarcie się do Modlina.
W trakcie wypoczynku odtworzono 6 kompanię, a jej dowództwo objął kpt. Mieczysław Markiewicz. 13 września rano w Kampinosie dowódca Grupy Operacyjnej postawił gen. Cehakowi rozkaz przebicia się do Modlina. Nocą z 14 na 15 września dywizja pomaszerowała do Modlina. Ze względu na niskie stany osobowe, miała bronić centralnego odcinka obrony – „Twierdza”. 84 pułk piechoty ześrodkował się w Kazuniu i stanowił odwód dowódcy grupy. Tej samej nocy do Modlina dotarł 500 osobowy zbiorczy oddział 83 pp prowadzony przez por. Witolda Zamiechowskiego. Dowódca GO z tego oddziału odtworzył 83 pp, a na jego dowódcę wyznaczył dotychczasowego dowódcę IV batalionu 84 pp mjr. Wacława Sokola. Rano 16 września do twierdzy przybył dowódca III/84 pp mjr Stanisław Mastalski z około 500 żołnierzami z różnych pododdziałów 30 DP . Maszerujący za pułkiem por. Kazimierz Krasoń z pozostałością 7 kompanii dołączał żołnierzy oderwanych i zgubionych z 84 pp i innych jednostek dywizji. W trakcie marszu w rejonie Kamiona zebrał grupę żołnierzy z pułków 30 DP. W kompanii 84 pp i plutonach 82 i 83 pp zebrał łącznie 7 oficerów, 3 pchor., 4 podoficerów i ok. 200 strzelców z taborem. 11 września poprzez Wiskitki, Błonie, Puszczę Kampinoską dotarł 12 września do Nowego Dworu Mazowieckiego. Rano 13 września dotarł do Jabłonnej, do Grupy por. Krasonia dołączył kpt. Janusz Dobrski z grupką strzelców. Grupa pomaszerowała do Zielonki skąd udała się do Warszawy, gdzie w Parku Łazienkowskim skoncentrowano żołnierzy 84 pp, dołączył tam też tabor pułku z kpt. Krysiakiem i podległy oddział żołnierzy w sile ponad 200 (w tym 160 z 84 pp). Do Parku w Łazienkach dotarła również kompania złożona z rozbitków 30 DP ppor. rez. Jana Kozłowskiego w sile ok. 170 żołnierzy. Do Cytadeli w Warszawie dotarły pozostałości II batalionu kpt. Józefa Hoffmana i ppor. Stefana. Daszkiewicza. Do Warszawy dotarły też resztki plutonów z dowódcami z 8 i 10 kompanii strzeleckich i 3 kompanii ckm, ppor. Bargiełowskiego, Melecha i Kamieniarza. 15 września pod dowództwem kpt. Józefa Hoffmana w Warszawie zebrano dwie kompanie por. Kazimierza Krasonia i por. Jerzego Sasina ok. 400 żołnierzy i 40 wozów taborowych, rano oddział odmaszerował przez Bielany, Młociny, Łomianki, Palmiry do Modlina, gdzie dotarł o godz. 5.00 16 września. Łącznie kolumna uzupełnień 30 DP liczyła ponad 1000 żołnierzy.
W obronie Modlina.
15 września przed południem, po wypoczynku dokonano reorganizacji pozostałości 84 pp, który dotarł do Modlina wraz z 30 DP. Pułk składa się z dowództwa i kwatermistrzostwa pułku, plutonu łączności, plutonu artylerii piechoty i II batalionu. Pułk liczył 362 oficerów i szeregowych, w tym II batalion 265 żołnierzy. Na uzbrojenie składało się: 1 armata 75 mm wz.1902/26, 2 moździerze 81 mm, 4 ckm, 6 rkm, 230 kb i kbk. Na rozkaz dowódcy Armii „Warszawa” dla dowódcy obrony Modlina miał zostać wysłany do Puszczy Kampinoskiej oddział wydzielony z zadaniem rozpoznania południowych krańców puszczy, oczyszczeniu jej z oddziałów niemieckich oraz nawiązaniu łączności z wojskami Armii „Poznań” i „Pomorze” i oddziałem płk. Eugeniusza Żongołłowicza. 
Walki w składzie Oddziału Wydzielonego w Puszczy Kampinoskiej.
15 września dowódca obrony Modlina gen. Wiktor Thommée rozkazał płk. Stanisławowi Sztarejce zorganizować z 84 pp oddział wydzielony wzmacniając go plutonem kolarzy, z działonem armaty 75 mm, 2 armatami ppanc. i 2 ckm z 82 pp, kompanią strzelecką z plutonem ckm (4 ckm) i 1 armatą ppanc. z 83 pp. Łącznie 500 żołnierzy. Zadaniem oddziału był powrót do Puszczy Kampinoskiej, rozpoznania terenu i oczyszczenia go z oddziałów niemieckich na kierunku spodziewanego wycofywania się Armii „Poznań” i „Pomorze” oraz udzielenia im pomocy w przebijaniu się do stolicy. Zgrupowanie 84 pp wymaszerowało z twierdzy o godz. 22.00 pułk rozpoczął przegrupowanie w kierunku Leszna. 
16 września o 7.30 czołowe pododdziały dotarły do Sowiej Woli, o 15.00 opanowano Roztokę, a o 17.00 Łubiec. W trakcie przemarszu patrole i placówki oddziału toczyły potyczki z niemieckimi patrolami. W Roztoce z oddziału wydzielonego zorganizowano grupę wypadową pod dowództwem mjr. Tadeusza Kiersta w składzie: 4. i 5 kompania, 2 kompania ckm i pluton artylerii piechoty. Razem 8 oficerów oraz 200 podoficerów i szeregowych, 1 armata 75 mm oraz 2 armaty przeciwpancerne. O godz. 18.30 grupa wypadowa uderzyła na Leszno i opanowała je do godz. 18.40. Dowódca grupy wypadowej mjr Kierst zdecydował się utrzymać miejscowość do czasu nadejścia oddziału wydzielonego z Warszawy. W nocy, po krótkiej walce, grupa wzięła do niewoli kolumnę niemieckich samochodów sanitarnych i innych z oddziałów tyłowych. Po stronie niemieckiej zginęło 2 oficerów, 6 podoficerów i szeregowych, wzięto kilkunastu jeńców, zdobyto kilkanaście samochodów, a w nich zdobyto: żywność, papierosy i mapy. Straty własne 2 zabitych i 3 rannych. W godzinach nocnych 16/17 września obsadzający Leszno i najbliższą okolicę II batalion stoczył kilka potyczek i walk, z usiłującymi wjechać do Leszna załogami sanitarek, które wzięto do niewoli. Ok. godz. 23.00 z podjazdem samochodów pancernych, z których dwa zostały zniszczone przez działon z plutonu artylerii piechoty 84 pp. Nad ranem zniszczono niemiecki patrol motocyklowy, który nadjechał od strony Błonia. 17 września o świcie II batalion opuścił Leszno wycofując się do lasu na północ od wsi. O godz. 7.00 do Leszna, wszedł oddział rozpoznawczy niemieckiej 31 Dywizji Piechoty. O godz. 8.00 na las, gdzie zajął stanowiska II batalion oddział wykonał natarcie, Po związaniu się w walce, niemieckie pododdziały zmotoryzowane zaczęły obchodzić skrzydła II/84 pp, który stopniowo opóźniając niemiecki ruch wycofał się w kierunku folwarku Julinek. Następnie oderwał się od oddziału niemieckiego i pomaszerował w głąb puszczy. Straty batalionu w walkach o Leszno i w lesie na północ od Leszna, to 11 poległych i 5 rannych.
Z przybyłej z Warszawy kolumny 30 DP na rozkaz dowództwa dywizji w koszarach 1 pułku artylerii ciężkiej z żołnierzy 84 pp i innych oddziałów spoza dywizji 16 września odtworzono batalion III/84 pp mjr. Stanisława Mastalskiego. Zreorganizowany batalion liczył 22 oficerów i około 380 podoficerów i szeregowych. Był uzbrojony w 2 moździerze, 4 ckm-y i kilkanaście rkm-ów. III batalion składał się z 3 kompanii strzeleckich, kompanii ckm i dowództwa batalionu. III batalion został z rozkazu dowódcy dywizji skierowany do dyspozycji dowódcy 84 pp. 17 września III batalion dotarł w rejon działań oddziału wydzielonego, do wsi Roztoka o godz. 7.00 17 września. Po drodze wziął do niewoli pięcioosobowy patrol niemiecki. Na rozkaz płk. Sztarejki III batalion został rozwinięty na stanowiskach obronnych od południa i zachodu w oparciu o linię wydm na zachód od Roztoki i południową lizjerę lasu. 6 kompania kpt. Mieczysława Makarewicza i pluton moździerzy rozwinęły się na tymczasowych stanowiskach przed przednim skrajem obrony. W godzinach popołudniowych na obronę III/84 pp wykonały rozpoznanie patrole niemieckiego 71 pp zmot. ze składu niemieckiej 29 DPZmot. Po powrocie z wypadu przed południem II batalion rozwinął się przy drodze leśnej Wiersze-gajówka Debła. O godz. 17.30 do folwarku Zaborów Leśny przesunięto wzmocnioną 4 kompanię strzelecką. 17 września pułk był ostrzeliwany przez niemiecką artylerię, placówki na przedpolu nawiązały kontakt bojowy z niemieckimi patrolami. Tego dnia z 84 pp nawiązał kontakt przebijający się znad Bzury 15 pułk ułanów, który pod osłoną 84 pp wypoczywał w Wierszach. 17 września ok. godz. 9.00 6 kompania strzelecka wzmocniona plutonem moździerzy, 2 ckm i armatą ppanc. z 83 pp rozkazem dowódcy pułku została skierowana do wsi Sojówka na wschód od wsi Budy Nowe, celem osłony 84 pp od strony północno wschodniej. Po zajęciu stanowisk osłonowych o godz. 11.30 prowadzono działania patrolowe i rozpoznawcze biorąc jeńców. Ok. godz. 18.30 6 kompania zorganizowała zasadzkę ogniową na drodze ze Starej Dąbrowy, ostrzelano pododdział niemiecki i kolumnę taborową z ok. 20 wozami konnymi z niemieckiego 12 pp. Zabito ok. 50 żołnierzy niemieckich, wzięto kilkunastu jeńców z oficerem, zdobyto wozy z żywnością, bielizną i kuchnię polową. 
18 września Niemcy rozpoczęli natarcie. O godz. 7.00 artyleria niemiecka ostrzelała pozycje 84 pp w Roztoce i Wierszach. Na pozycje 7 kompanii strzeleckiej o godz. 7.45 spadła nawała ogniowa kilku niemieckich baterii artylerii, straciła ona 14 zabitych i 5 rannych. O godz. 8.00 na pozycje obronne III/84 pp natarcie prowadził niemiecki 15 pp zmot. walcząc o wzgórza po obu stronach Roztoki. Z których wyparł III/84 pp. Niemiecki 15 pp zmot. prowadził dalsze natarcie w kierunku północnym, stopniowo zrywając kontakt bojowy z III/84 pp. Dwie niemieckie kompanie natarły o godz. 9.50 wzdłuż drogi Łubiec -Roztoka, na pozycje 7 kompanii, która prowadząc walkę o swoje stanowiska powstrzymywała natarcie niemieckie do godz. 14.00. Niemiecka kompania weszła na skrzydło 7 kompanii. 9 kompania wycofała się w kierunku gajówki Debła. 8 kompania pomimo ostrzału artylerii niemieckiej utrzymała swoje stanowiska. Na stanowiska 6 kompania o godz.7.00 wyszło natarcie z kierunku Nowe Budy. Kompania wycofała się do Dąbrowy Nowej, a dalej pod naporem niemieckim i ostrzałem artylerii w kierunku Wierszy. Ok. godz.13.00 na III batalion z rejonu wsi Grabina wyszło ponowne natarcie niemieckiego batalionu z 29 DPZmot. Na rozkaz dowódcy pułku po godz. 14.00 III batalion wycofał się w kierunku wsi Krogulec, Wiersze. W trakcie odwrotu od ostrzału artylerii niemieckiej straty poniosła 8 kompania, w tym ciężko ranny ppor. rez. E. Lipiński. Stosując obronę ruchomą 7 i 9 kompanie i pluton artylerii piechoty, opóźniały natarcie niemieckie poprzez Krogulec, gajówkę Krogulec i Kiścienne, po czym wycofały się do Truskawki. 
Pod stanowiska 4 kompanii w folwarku Zaborów Leśny podjechały trzy czołgi niemieckie, czołgi zmusiła do odwrotu bateria 7 dywizjonu artylerii konnej. Następnie na stanowiska 4 kompanii wyszło natarcie niemieckiej piechoty z czołgami. Na rozkaz dowódcy batalionu wycofała się do Truskawki, którą osiągnęła o godz. 13.00. II batalion po skoncentrowaniu całości sił podjął marsz w kierunku Janówka, po drodze na południe od Truskawki na jego kolumnę marszową natarcie wykonała niemiecka piechota z czołgami ze składu 1 DLek. Do niemieckich czołgów ogień otworzył działon z plutonu artylerii piechoty. II batalion wycofał się w kierunku Brzozówki. Nocą 18/19 września płk Sztarejko wycofał pododdziały pułku do rejonu Małocic, tam zorganizował obronę i osobiście udał się po dalsze rozkazy do Modlina. W nocy 19 września, nie mogąc doczekać się powrotu dowódcy pułku, pododdziały samorzutnie rozpoczęły wycofywanie do twierdzy. W rejonie Bielan spotkał je płk Sztarejko, zgodnie z otrzymanymi w dowództwie grupy rozkazami, skierował pułk do rejonu Kazunia – do odwodu dowódcy grupy. W trakcie walk w puszczy pułk poniósł poważne straty w II batalionie wynosiły ok. 35% stanu, w III batalionie do 20%. 
Walki w twierdzy.
84 pułk strzelców poleskich wycofał się do twierdzy Modlin i zajął kwatery w Kazuniu Niemieckim w rejonie mostu żelaznego. Pułk został skierowany do odwodu odcinka Kazuń. 19 i 20 września wypoczywał i reorganizował swoje szeregi, odesłano przydzielone pododdziały 82 i 83 pp do ich macierzystych pułków. Dołączono też własnych żołnierzy będących w składzie innych oddziałów oraz kilkudziesięciu z innych rozbitych jednostek. Łącznie 20 września w szeregach pułku było 52 oficerów, 4 podchorążych, 94 podoficerów i 680 strzelców łącznie 830 żołnierzy uzbrojonych w 1 armatę 75 mm, 4 moździerze, 10 ckm i 14 rkm i 6 granatników. W zawiązku z zagrożeniem obrony Modlina od południa, 30 DP została przesunięta na pododcinek „Kazuń". 20 września w godzinach popołudniowych została zbombardowana przez niemieckie lotnictwo kompania gospodarcza i tabor II/84 pp poległo 7 żołnierzy, a 16 było rannych. W nocy 20/21 września 84 pułk piechoty, wzmocniony kawalerią dywizyjną, zluzował pododdziały 13 pułku piechoty i zajął obronę w I rzucie dywizji. Bronił odcinka od Wisły od zachodniego skraju lasów i na północ od Cybulic Małych do lasów na południe od Bielan. Na pododcinku zachodnim „Syndykowszczyzna” organizował obronę II batalion, na pododcinku wschodnim „Bielany” III batalion, wsparcie artyleryjskie miał zapewnić III dywizjon 30 pal. Na odcinku przydzielone pododdziały saperskie prowadziły prace saperskie, minowe i inżynieryjną rozbudowę umocnień polowych. Na pododcinku zachodnim obrona oparta była o forty nr VII i VIII, na pododcinku wschodnim był tylko mniejszy fort nr VI, które stanowiły kościec obrony i fortyfikacyjny 84 pp. Do pułku przydzielono jako wsparcie również pluton artylerii pozycyjnej R pchor. Luxenburga z dwoma armatami 76,2 mm wz.1902 i 2 baterię 16 pułku artylerii lekkiej jako armaty ppanc. Rano 21 września pluton 9 kompanii wykonał wypad do Małocic, pluton ze wsparciem 9/30 pal wyparł niemiecką obsadę ze wsi, poległ ppor. Mieczysław Michalski, zdobyto dokumenty. Po wycofaniu się z Małocic na obronę III/84 pp wyszedł kontratak niemieckiej piechoty z 15 pp zmot. z 29 DP. 21 września ok. godz. 23.00 partol oficerski 84 pp wykonał wypad do Czeczotki, wypierając działające tam patrole niemieckie i zdobył karabin maszynowy. 21/22 września 7 kompania uczestniczyła w wypadzie batalionu I/13 pp na Małocice. 22 września o 4.00 na pozycje pułku wyszło natarcie niemieckie. Uderzenie odparto. Niemcy wzmogli ostrzał artyleryjski, a od 14.00 do 18.30 polskie pozycje były bombardowane przez lotnictwo nieprzyjaciela. Zniszczeniu uległy tabory. 24 września 7 kompania stoczyła walkę z pododdziałami 2 Dywizji Lekkiej odbijając Czeczotki. 25 września w wypadku motocyklowym złamał nogę i został ranny płk Stanisław Sztarejko, a dowodzenie pułkiem przejął dowódca III batalionu mjr Stanisław Mastalski. W wyniku ostrzału artylerii niemieckiej został ranny por. Kazimierz Krasoń. Nocą z 25/26 września pułk otrzymał uzupełnienia z rozbitych jednostek Armii „Poznań” i „Pomorze”, do obu batalionów skierowano; 3 oficerów, 1 podchorążego, 3 podoficerów i 55 strzelców. Stan osobowy 84 pp wynosił: 52 oficerów, 107 podoficerów i 776 szeregowych, łącznie 935 żołnierzy. 26 września stanowiska pułku były ostrzeliwane przez artylerię niemiecką, a rejon twierdzy bombardowany. 27 września o godz. 6.00 odcinek 6 kompanii II batalionu był atakowany przez niemiecką piechotę ze składu 221 DP, przy wsparciu dywizjonu I/30 pal odparto niemieckie ataki. 28 września w południe rozpoczęły się rozmowy kapitulacyjne z Niemcami. O 14.00 gen. Leopold Cehak, w imieniu dowódcy Grupy Operacyjnej broniącej Modlina gen. Wiktora Thommée, podpisał protokół kapitulacyjny. Twierdzę ostatecznie poddano 29 września o godzinie 8.00, a żołnierze do 12.00 złożyli broń w miejscach wyznaczonych przez Niemców.
Oddział Zbierania Nadwyżek 84 pp.
Po wyjeździe 84 pp na teren Okręgu Korpusu nr IV w dniach 24-27 marca 1939, w koszarach w Pińsku i Łunińcu pozostały nadwyżki rezerwistów, część oficerów i podoficerów służby stałej oraz wcieleni w marcu rekruci. Z nowo wcielonymi w marcu 1939 prowadzono szkolenie w garnizonach stałych. Po wyjeździe sił głównych w koszarach w Pińsku dowódcą pozostałości został I zastępca dowódcy ppłk Andrzej Strach, a od lipca kwatermistrz pułku mjr Józef Żeleski. W koszarach pozostał liczący około 1200 ludzi batalion młodego rocznika kpt. Seweryna Kozyry oraz nie mniej liczny batalion rezerwistów z dowódcą por. rez. Stefanem Szymczakiem. W Łunińcu dowódcą batalionu II rzutu mobilizacyjnego został kpt. Franciszek Bilczewski. Po ogłoszeniu mobilizacji powszechnej, z pozostałych w Pińsku pododdziałów utworzony został dwubatalionowy 184 rezerwowy pułk piechoty pod dowództwem mjr. Józefa Żeleskiego. Pułk, działając w składzie Dywizji Piechoty „Kobryń”, miał obsadzić pozycje na Kanale Królewskim między Kobryniem a Horodecznem. Szczegółowy opis działań 184 pp znajduje się w linku poniżej.
Kawalerowie Virtuti Militari.
20 września dowódca pułku płk dypl. Stanisław Sztarejko wystąpił do dowódcy 30 DP z wnioskiem o nadanie swoim żołnierzom orderów Virtuti Militari i 167 Krzyży Walecznych. Ordery Virtuti Militari mieli otrzymać: ś.p. por. Tadeusz Loster, ś.p. por. August Granecki, ś.p. por. Michał Swierkosz, ś.p. strz. Jan Mróz, ś.p. ppor. Jan Stuglik, por. Ferdynand Weber, por. Kazimierz Krasoń, por. Michał Fryczyński, strz. Marian Rolka, ppor. Wacław Maik, sierż. Józef Brycki oraz ppor. Bolesław Mścisławski.
Po zakończeniu walk, były dowódca Armii „Łódź” – gen. dyw. Juliusz Rómmel w „Rozkazie pochwalnym dla 30 Dywizji Piechoty” nadał order Virtuti Militari IV klasy: płk. dypl. Stanisławowi Sztarejce, kpt. Antoniemu Wadzyńskiemu, mjr. Tadeuszowi Kierstowi, mjr. Stanisławowi Mastalskiemu oraz mjr. Wacławowi Sokolowi. Ponadto dowódca armii do dyspozycji dowódcy 84 pułku piechoty przekazał 30 orderów Virtuti Militari V klasy dla żołnierzy pułku.
Symbole pułku.
Pułk posiadał dwa znaki pułkowe. Pierwszy został wręczony w 1920 w Warszawie przez Koło Opieki.
24 lipca 1924 Prezydent RP zatwierdził wzór chorągwi 84 pp.
29 lipca 1924 roku dowódca Okręgu Korpusu Nr IX, generał dywizji Józef Rybak, w imieniu Prezydenta RP, wręczył dowódcy pułku, podpułkownikowi Alojzemu Wir-Konasowi chorągiew ufundowaną przez komitet pod przewodnictwem sędziego Sądu Okręgowego w Pińsku, Władysława Pawlucia, w skład którego wchodzili przedstawiciele powiatów: łuninieckiego, pińskiego i stolińskiego. Ceremonia wręczenia chorągwi była połączona z obchodami święta pułkowego.
26 września 1936, w Pińsku, Minister Spraw Wojskowych generał dywizji Tadeusz Kasprzycki wręczył dowódcy pułku sztandar ufundowany przez społeczeństwo Polesia. 
Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 84 w wieńcach laurowych.
&lt;br&gt;Na lewej stronie płata sztandarowego, pośrodku krzyża kawaleryjskiego znajdował się wieniec taki sam jak po stronie prawej, a w wieńcu trzywierszowy napis „HONOR I OJCZYZNA”. W rogach sztandaru, w mniejszych wieńcach umieszczone były na tarczach:
Losy sztandaru po 1939 roku były nieznane, a relacje światków rozbieżne.
W 1992 sztandar został odnaleziony w magazynach Centralnego Muzeum Sił Zbrojnych byłego ZSRR i przekazany stronie polskiej podczas wizyty prezydenta RP Lecha Wałęsy w Moskwie maju 1992. Według informacji uzyskanej od Rosjan sztandar został zdobyty w okolicach Wytyczna.
23 września 1935 roku kierownik Ministerstwa Spraw Wojskowych, generał brygady Tadeusz Kasprzycki zatwierdził wzór i regulamin odznaki pamiątkowej 84 Pułk Strzelców Poleskich. Odznaka o wymiarach 40x40 mm ma kształt Krzyża Niepodległości o ramionach emaliowanych na żółto z wstawkami w formie granatowych naramienników. W środku krzyża znajduje się kwadratowa tarcza emaliowana w kolorze granatowym. Na tarczy i ramionach krzyża wpisano numer i nazwę pułku „84 PUŁK STRZELCÓW POLESKICH”. Między ramionami krzyża po siedem pęków promieni i cztery tarcze herbowe na które wpisano: herb Pińska, krajobraz poleski, numery i inicjały „101 PP” i „84 PP”. Dwuczęściowa – oficerska, wykonana w srebrze ze złoceniami i emalią. Na rewersie próba srebra, imiennik grawera WG i numer. Wykonawcą odznaki był Wiktor Gontarczyk z Warszawy.
Strzelcy polescy.
Żołnierze pułku – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Od 2007 roku w Bełchatowie działa Grupa Rekonstrukcji Historycznej 84 pułku piechoty Strzelców Poleskich. Odtwarza ona postacie żołnierzy i dba o kultywowanie tradycji pułkowych. Jednym z największych ich osiągnięć jest odnowienie schronu, który w 1939 roku wybudował 84 pp.

</doc>
<doc id="1200490" url="https://pl.wikipedia.org/wiki?curid=1200490" title="Bk-MDMA">
Bk-MDMA



</doc>
<doc id="1200492" url="https://pl.wikipedia.org/wiki?curid=1200492" title="Alfred Halban">
Alfred Halban

Alfred Halban (ur. 22 września 1865 w Krakowie, zm. 26 września 1926 we Lwowie) – polski historyk prawa.
Życiorys.
Był synem Leona Blumenstocka, profesora medycyny sądowej (od 1892 Halban), bratem Henryka i ojcem Leona. W Krakowie ukończył gimnazjum oraz studiował na Wydziale Prawa Uniwersytetu Jagiellońskiego (wraz z Władysławem Abrahamem i Oswaldem Balzerem był uczestnikiem seminarium prowadzonego przez Michała Bobrzyńskiego). Tam też w 1887 był promowany, a w 1889 habilitował się z prawa kościelnego i w następnym roku został docentem UJ. 
Początkowo pracował w administracji i skarbowości państwowej. W 1894 został mianowany nadzwyczajnym, a w 1896 zwyczajnym profesorem prawa niemieckiego i historii ustroju Austrii na Uniwersytecie w Czerniowcach, a w 1898 wybrany dziekanem. W 1900 inicjator założenia tam Domu Akademickiego. W 1905 mianowany profesorem zwyczajnym Uniwersytetu Lwowskiego, objął utworzoną katedrę prawoznawstwa porównawczego.
Brał także udział w życiu politycznym i społecznym. W latach 1904−1910 był posłem na Sejm Krajowy Bukowiny, w latach 1908−1914 posłem do Sejmu Krajowego Galicji, w latach 1911−1918 w austriackiej Radzie Państwa. W 1909 został członkiem wydziału Towarzystwa Prawniczego we Lwowie. Zastępca członka Wydziału Stronnictwa Prawicy Narodowej w 1910 roku.
W czasie wojny zorganizował w Wiedniu trzy polskie gimnazja dla przebywającej tam polskiej młodzieży. Po odzyskaniu przez Polskę niepodległości został posłem do Sejmu Ustawodawczego (1919−1922), członek Klubu Pracy Konstytucyjnej, był też rektorem Uniwersytetu Lwowskiego.
Pochowany na Cmentarzu Rakowickim w Krakowie (kwatera PAS IIIa-zach-3).

</doc>
<doc id="1200493" url="https://pl.wikipedia.org/wiki?curid=1200493" title="Lochlyn Munro">
Lochlyn Munro

Lochlyn Munro, właśc. Richard Laughlain Munro (ur. 12 lutego 1966 w Lac la Hache) – kanadyjski aktor filmowy i telewizyjny.
Kariera.
Zdobył złoty medal na nartach wodnych podczas Letnich Igrzysk Kolumbii Brytyjskiej. Karierę aktorską rozpoczął po poważnej kontuzji sportowej z Seattle Thunderbirds, która zakończyła marzenie o profesjonalnym hokeju. Jako utalentowany muzyk Lochlyn skupił się na sztukach scenicznych. Grając muzykę w różnych klubach w Vancouver, w Kolumbii Brytyjskiej. Studiował dramat i komedię improwizacyjną z wieloma czołowymi profesjonalistami w branży, w tym zmarłą Susan Strasberg. 
Po licznych gościnnych rolach w amerykańskich serialach i filmach telewizyjnych, w tym Fox "21 Jump Street" (1987–1990) z udziałem Johnny’ego Deppa czy CBS "Cwaniak" ("Wiseguy", 1987) z Kenem Wahlem, dostał rolę w antywesternie Clinta Eastwooda "Bez przebaczenia" (1992). Zagrał w spektaklu "Sen nocy letniej" w kalifornijskim Pacific Repertory Theatre.

</doc>
<doc id="1200494" url="https://pl.wikipedia.org/wiki?curid=1200494" title="DOM (farmakologia)">
DOM (farmakologia)



</doc>
<doc id="1200497" url="https://pl.wikipedia.org/wiki?curid=1200497" title="Piotr Słąka">
Piotr Słąka

Piotr Słąka (Slanka,Słonka) herbu Kopaszyna z Ławszowa i Rudki (? – przed 1480) – dworzanin królewski, kasztelan rozprzański, starosta małogoski. 
Antenaci Piotra Słąki.
W dniu 1 czerwca 1377 roku protoplasta rodu Piotr Słąka nabył za 60 grzywien od Jana, prepozyta klasztoru Norbertanek w Krzyżanowicach intratne sołectwo w klasztornej wsi Leśnica w pobliżu Małogoszcza. Sołectwo to dziedziczyli kolejno: syn Mikołaj, wnuk Piotr, prawnukowie Mikołaj i Piotr.
Krótka biografia.
Nieznana jest data urodzenia. Wiadomo, iż Piotr Słąka był człowiekiem zamożnym. Wystawił w Leśnicy okazały dwór i folwark. W folwarku produkowano piwo i wódkę. Założył także trzy młyny, partycypował w wydatkach związanych z utrzymaniem szkoły parafialnej i uposażeniem nauczyciela. Starostą małogoskim był od roku 1455. Podczas sporu o dziesięcinę (w latach 1455-1471) z plebanem Janem i z jego następcą Dobiesławem z Lipna stanął po stronie mieszczan małogoskich. W roku 1474 udzielił pożyczki królowi Kazimierzowi Jagiellończykowi w wysokości 100 grzywien. 
Zmarł przed rokiem 1480. Z żoną Katarzyną miał synów: Mikołaja i Piotra, którzy także tytułowali się starostami małogoskimi oraz najmłodszego Dawida. Najmłodszy syn studiował na Uniwersytecie Krakowskim. Jako magister sztuk wyzwolonych był w otoczeniu opata łysogórskiego Michała z Kleparza.

</doc>
<doc id="1200505" url="https://pl.wikipedia.org/wiki?curid=1200505" title="Willibald Besser">
Willibald Besser

Willibald Besser (właściwie: Suibert Józef Gottlieb, ur. 7 lipca 1784 w Innsbrucku, zm. 11 października 1842 w Krzemieńcu) – polski botanik i florysta pochodzenia niemieckiego, badacz flory Galicji Wschodniej. Profesor Liceum Krzemienieckiego i dyrektor krzemienieckiego ogrodu botanicznego. Po likwidacji szkoły w został w 1834 profesorem botaniki na Uniwersytecie Kijowskim i do 1838 prowadził tam wykłady z botaniki. Przeszedł na emeryturę i w 1841 roku wrócił do Krzemieńca, gdzie zmarł w roku następnym.
W 1809 wydał w Wiedniu dwutomowe dzieło "Primitiae florae Galiciae Austriacae utriusque", będące pierwszym kompleksowym opisem galicyjskiej flory. W pracy tej 24 gatunki zostały opisane po raz pierwszy dla nauki. Wśród nich znalazła się m.in. brzoza ojcowska, odkryta przez niego w 1805 r. w Dolinie Prądnika.
Skrót nazwiska tego botanika podawany po nazwach opisanych przezeń taksonów to Besser lub Bess.
Pochowany na cmentarzu Bazyliańskim w Krzemieńcu. Pomnik Bessera, jako jeden z nielicznych pośród innych polskich nagrobków na cmentarzu Bazyliańskim, zachował się w stanie czytelnym do dnia dzisiejszego. W Krzemieńcu w tutejszym parku botanicznym znajduje się pomnik Wilibalda Bessera.

</doc>
<doc id="1200513" url="https://pl.wikipedia.org/wiki?curid=1200513" title="86 Pułk Piechoty (II RP)">
86 Pułk Piechoty (II RP)

86 Pułk Piechoty (86 pp) – oddział piechoty Wojska Polskiego w II Rzeczypospolitej.
Pułk sformowany został 17 grudnia 1918 jako Miński pułk strzelców. W czasie wojny polsko-bolszewickiej walczył w składzie 1 Dywizji Litewsko-Białoruskiej. W lutym 1919 brał udział w zdobywaniu Słonimia i Baranowicz. Podczas Bitwy Warszawskiej wyróżnił się podczas szturmów na Radzymin, zdobywając miasto. Następnie 22–29 września w czasie bitwy nad Niemnem w składzie Grupy Manewrowej brał udział w przejściu przez Litwę na tyły wojsk sowieckich w kierunku na Lidę, gdzie wraz z wileńskim pułkiem strzelców próbował zatrzymać natarcie 20 pułków ze składu 3 Armii Sowieckiej. W dniach 8–15 października 1920 uczestniczył w „buncie” gen. Lucjana Żeligowskiego.
W okresie międzywojennym pułk stacjonował w Helenowie, wchodząc w skład 19 Dywizji Piechoty.
1 października 1921 przemianowany został na 86 pułk piechoty.
W czasie kampanii wrześniowej w składzie macierzystej dywizji walczył w ramach Armii „Prusy”.
Formowanie i zmiany organizacyjne.
W grudniu 1918 Naczelny Wódz Józef Piłsudski zatwierdził projekt organizacyjny Dywizji Litewsko-Białoruskiej. Dywizja miała składać się z trzech brygad, po dwa pułki strzelców. W skład III Brygady Litewsko-Białoruskiej miały wejść wileński i miński pułki strzelców.
Miński pułk strzelców formalnie został powołany rozkazem dowódcy pułku płk Fabiana Kobordo 17 grudnia 1918. W ciągu kolejnych dwóch miesięcy utworzono dowództwo pułku, oddział konnych wywiadowców, I batalion złożony z czterech kompanii strzeleckich i jednej kompanii karabinów maszynowych oraz część drugiego batalionu. Żołnierze rekrutowali się przede wszystkim spośród byłych członków Samoobrony Mińskiej. Wiosną utworzono kompanię techniczną oraz 6., 7. i 8 kompanię strzelecką. W maju 1919 do pułku formalnie włączono batalion szturmowy DL-B. W lipcu stał się on jego III batalionem. Latem trwała reorganizacja Dywizji Litewsko-Białoruskiej. W wyniku jej podziału pułk miński wszedł w skład I Brygady 1 Dywizji Litewsko-Białoruskiej. W grudniu 1919 batalion zapasowy pułku stacjonował w Mińsku.
We wrześniu 1921 miński pułk strzelców Wojska Litwy Środkowej został przemianowany na 86 pułk piechoty.
Pułk w walce o granice.
Walki o kresy północno-wschodnie.
5 stycznia bolszewicy 1919 zdobyli Wilno. 11 lutego pierwsze, nie w pełni jeszcze gotowe, oddziały Dywizji Litewsko-Białoruskiej przetransportowano koleją do Wołkowyska. Miały one za zadanie powstrzymanie bolszewickich oddziałów i niedopuszczenie do zajęcia przez nie ziem opuszczanych przez niemieckie wojska Ober-Ostu. Sformowany już I batalion mińskiego pułku strzelców przeszedł do obrony linii Zalewianki między folwarkiem Żemo a Podbłociem. Na tych pozycjach pozostawał do końca miesiąca prowadząc intensywne rozpoznanie w kierunku Słonima.
W pierwszych dniach marca Polacy przystąpili do działań ofensywnych w kierunku na Słonim. I batalion mińskiego pułku strzelców, wsparty plutonem 8 pułku artylerii polowej i plutonem 10 pułku ułanów, walczył z III Brygadą bolszewickiej Zachodniej Dywizji Strzelców. Dzięki odważnie prowadzonemu szturmowi i manewrowi oskrzydlającemu, przełamał znajdujące się pod Słoniem pozycje obronne bolszewików i ścigając nieprzyjaciela, zajął miasto. Tu do pułku dołączyła 5 kompania strzelecka i 2 kompania karabinów maszynowych. 8 i 9 marca miasto atakowane było przez oddziały bolszewickie. Przedmoście i przeprawy przez Szczarę wielokrotnie przechodziły z rąk do rąk. Ostatecznie Polacy odparli nieprzyjaciela, a ten wycofał się w kierunku Baranowicz. Wiosną pułk otrzymał dalsze uzupełnienia, a żołnierze, korzystając z chwilowej przerwy w walkach, przechodzili szkolenie zarówno indywidualne, jak i zespołowe.
W połowie kwietnia Polacy rozpoczęli ofensywę w kierunku na Wilno. Główne zadanie miała wykonać 1 Dywizja Piechoty Legionów i grupa kawalerii Władysława Beliny-Prażmowskiego. Rozmieszczona nad Szczarą Dywizja Litewsko-Białoruska miała wykonać uderzenie pomocnicze. Miński pułk strzelców, działając w składzie grupy płk. Aleksandra Boruszczaka, miał uderzyć na Nowogródek i Baranowicze. W dniach 15–16 kwietnia toczył on ciężkie walki w rejonie Nowej Myszy, a następnie wziął udział w natarciu na Baranowicze. 19 kwietnia Baranowicze zostały zdobyte, a oddziały polskie w pościgu za rozbitym nieprzyjacielem wyszły na linie „starych okopów niemieckich” i tu przeszły do obrony. Aktywność obrony realizowano poprzez organizowanie szeregu wypadów. Walczono między innymi pod Juszkiewiczami, Wielką Łysicą i Studzionką. W maju 1919 do pułku formalnie włączono batalion szturmowy DL-B. Stał się on jego III batalionem.
W pierwszych dniach lipca dowódca Frontu Litewsko-Białoruskiego gen. Stanisław Szeptycki podjął działania zaczepne mające na celu opanowanie Mińska i oparcie frontu o linię Berezyny i Dźwiny. Główne zadanie wykonywała 2 Dywizja Piechoty Legionów, a DL-B miała wykonać uderzenie pomocnicze. Miński pułk strzelców, nacierając w kierunku Słucka, bił się między innymi nad Uszą i w rejonie Nieświeża, a następnie przeszedł do obrony nad Ptyczą. W tym czasie zakończyła się reorganizacja Dywizji Litewsko-Białoruskiej. Pułk miński wraz z wileńskim pułkiem strzelców utworzył I Brygadę Litewsko-Białoruską płk. Bolesława Freja, która to weszła w skład nowo powstałej 1 Dywizji Litewsko-Białoruskiej gen. Józefa Lasockiego.
W październiku 1919 pułk miał zostać wycofany z frontu i przejść do odwodu. Jednak ofensywa wojsk Armii Czerwonej zmusiła dowództwo do zmiany planów. Pułk przeszedł w rejon Lepla i tam intensywnie wspierał obronę 8 Dywizji Piechoty. 24 października III batalion przejął obronę nieustannie atakowanego przedmościa w Berezynie Górnej. 5 listopada 1 DL-B przeszła do natarcia. Miński pułk uderzył na przeciwnika i po przełamaniu jego obrony przeszedł do pościgu. Jego II batalion walczył z powodzeniem w Leplu. Kilka dni później bolszewicka 52 Dywizja Strzelców kontratakowała. W wyniku zaciętych walk, nieprzyjaciel został odparty, obie strony przeszły do obrony, a front ustabilizował się. Organizowano jedynie wypady przed przedni skraj obrony. Jednocześnie pułk uzupełniał stany osobowe i pobierał wyposażenie. Wiosną 1920 liczył 52 oficerów oraz 1940 podoficerów i szeregowych.
Pułk w działaniach odwrotowych.
Na litewsko-białoruskim teatrze działań wojennych front przebiegał wzdłuż Dźwiny i Berezyny. Na Polesiu wyszedł nad Dniepr, a w maju sięgał po Rzeczycę. W myśl rozkazu Naczelnego Dowództwa z 1 kwietnia, nastąpiła reorganizacja struktur Wojska Polskiego. Zlikwidowano Front Litewsko-Białoruski, a na jego bazie utworzono trzy armie bezpośrednio podległe Naczelnemu Wodzowi. 1 Armia gen. Stefana Majewskiego była rozwinięta od Dźwiny po Borysów, 4 Armia gen. Stanisława Szeptyckiego – wzdłuż Berezyny po Polesie, a 7 Armia gen. Gustawa Zygadłowicza osłaniała od strony Litwy. Po stronie przeciwnej operowały wojska Frontu Zachodniego Michaiła Tuchaczewskiego.
14 maja 1920 ruszyła bolszewicka ofensywa. 15 Armia gen. Augusta Korka rozpoczęła działania ofensywne na odcinku polskiej 1 Armii i walczącej w jej składzie w rejonie Lepla 1 Dywizji Litewsko-Białoruskiej. Przewaga liczebna przeciwnika spowodowała, że Lepel został utracony. Polskie kontrataki nie dały spodziewanego rezultatu. Cofający się miński pułk strzelców organizował zasadzki na kolejnych rubieżach opóźniania. Wziął też udział w zwrocie zaczepnym 1 Armii i Armii Rezerwowej, który doprowadził do rozbicia wojsk gen. Michaiła Tuchaczewskiego. Po zakończeniu operacji, wraz z cała 1 Dywizją L-B, przeszedł do odwodu armii i ześrodkował się w okolicach Tumiłowicz. Kolejne walki rozgorzały nocą z 23 na 24 czerwca. Na stacjonującą nad Czernicą II Brygadę Litewsko-Białoruską, uderzyła sowiecka 21 Dywizja Strzelców. Na pomoc wyruszyły miński i wileński pułk strzelców. Po dwudniowych krwawych walkach nieprzyjaciel wstrzymał natarcie i wycofał się na wschód.
4 lipca rozpoczęła się ofensywa wojsk Frontu Zachodniego Michaiła Tuchaczewskiego nad Autą i Berezyną. Na 1 Dywizję Litewsko-Białoruską uderzyły trzy bolszewickie dywizje i przerwały polską obronę. Rozpoczął się ogólny odwrót. Przełamywane i obchodzone były kolejne linie obronne, a wojska polskie wycofywały się za Niemen. Miński pułk strzelców, wsparty I batalionem wileńskiego pułku, II/3 pułku strzelców konnych i pociągiem pancernym „Lis-Kula”, próbował zlikwidować wyłomy dokonane przez przeciwnika, ale odejście skrzydłowych oddziałów polskich doprowadziło do odcięcia całej Dywizji L-B. Dużą rolę w odblokowaniu drogi odwrotu odegrał III batalion mińskiego pułku.
Brawurowe uderzenie pod Rosią umożliwiło dywizji wycofanie się za Bug, a następnie pod Warszawę. Podobnie pod Briańskiem batalion kpt. Niedźwieckiego umożliwił wycofanie się otoczonej dywizji przez Nurzec. 12 sierpnia cały pułk walczył w odosobnieniu pod Tłuszczem i w ten sposób zapewnił możliwość zorganizowanie obrony na przedpolach stolicy innym oddziałom dywizji.
Walki pułku na przedpolach stolicy.
W pierwszej połowie sierpnia Wojsko Polskie przygotowywała się do decydującego starcia z Armią Czerwoną. 1 Armia gen. Franciszka Latinika przyjęła na siebie obronę przedmościa Warszawy. 1 Dywizja Litewsko-Białoruska 12 sierpnia stanęła w odwodzie w okolicy Turowa i Nadarzyna. Jednak w związku z przełamaniem pod Radzyminem obrony 46 pułku piechoty, już nocą z 13 na 14 sierpnia została skierowana na zagrożony odcinek. 14 sierpnia walki z sowieckimi 21. i 27. Dywizjami Strzelców toczyły się ze zmiennym szczęściem.
W tym dniu Miński pułk strzelców pozostawał w odwodzie. Wszedł do walki dopiero następnego dnia. Pierwszy atak nie odniósł sukcesu.
W kolejnym I i II batalion (bez 5. i 6. komp.) wspólnie z Wileńskim pułkiem strzelców zdobyły miasto i broniły przed kontratakującym nieprzyjacielem. Kontrataki czerwonoarmistów okazały się skuteczne, a obrońcy zaczęli cofać się w nieładzie. Wówczas dowódca dywizji wprowadził do walki ostatni swój odwód – III batalion mińskiego pułku strzelców z 5. i 6. kompanią II batalionu. Uderzenie wyprowadzone w lukę w oddziałach bolszewickich zachwiało nimi i załamało ich natarcie. Do akcji włączyły się też pododdziały 47 pułku piechoty, które zatrzymały kontrataki czerwonoarmistów. Następnego dnia Dywizja L-B odzyskała utracone pozycje i przeszła do obrony.
20 sierpnia, czyli już po uderzeniu znad Wieprza, pułk został przewieziony transportem kolejowym w rejon Siemiatycz, a następnie przeszedł w rejon Bielska. Tu zajął stanowiska obronne i wraz z innymi oddziałami dywizji osłaniał skrzydło polskiej 2 Armii, a po zluzowaniu wziął udział w ostatniej fazie pościgu za rozbitym przeciwnikiem.
Działania pułku w okresie bitwy niemeńskiej.
Zwycięstwa nad Wisłą, Wkrą i Wieprzem, i prowadzone działania pościgowe doprowadziły 2. i 4 Armię nad granicę z Prusami Wschodnimi. Naczelne Dowództwo WP postanowiło zmienić dotychczasowy kierunek natarcia obu związków operacyjnych z północnego na wschodni. 27 sierpnia rozpoczęto przegrupowanie. 2 Armia gen. Edward Rydza- Śmigłego otrzymała rozkaz zajęcia pozycji w rejonie Białegostoku, z odpowiedzialnością za teren na północ od Hajnówki, 4 Armia gen. Leonarda Skierskiego przejścia spod Łomży do rejonu Brześcia i przejęcia odpowiedzialności za odcinek frontu od Hajnówki do Włodawy. 29 sierpnia podjęto intensywne przygotowania do operacji zaczepnej przeciwko wojskom Frontu Zachodniego. Plan przeprowadzenia operacji zakładał skupienie głównego wysiłku na lewym skrzydle 2 Armii i uderzenie przez Niemen w kierunku na Lidę. 4 Armia miała wykonać uderzenie pomocnicze z Polesia w kierunku na Baranowicze.
1 Dywizja Litewsko-Białoruska wraz 1 Dywizją Piechoty Legionów, 2. i 4 Brygadą Jazdy tworzyły Północną Grupę Uderzeniową, której zadaniem było oskrzydlenie przeciwnika. Po odrzuceniu przez 1 DP Leg. wojsk litewskich w rejonie Sejn, Dywizja L-B skoncentrowała się początkowo w pobliżu Druskienik, a potem dalej maszerowała w kierunku na Wasiliszki. Tu miński pułk, wspólnie w pułkiem wileńskim, zamknął bolszewikom drogę odwrotu na Lidę. Jednak nie wytrzymał powtarzających się ataków zdesperowanego przeciwnika i wycofał się do „Krwawego Boru”. W boju toczonym w gęstym lesie, podczas którego często dochodziło do walki wręcz, pułk poniósł ciężkie straty i został rozproszony. Jego zadanie przejął wileński pułk strzelców, który po przepuszczeniu cofających się czerwonoarmistów ponownie zamknął drogę do Lidy. Wieczorem od Grodna nadciągnęły główne siły cofającej się 3 Armii Władimira Łazariewicza. Wówczas na pomoc spychanym strzelcom wileńskim ruszył zreorganizowany pułk miński. W wyniku nocnej i dramatycznej walki w lesie nie udało się powstrzymać uciekającego wroga, ale zadano mu znaczne straty i spowolniono odwrót, co z kolei pozwoliło na ponowne zamknięcie okrążenia przez 1 Dywizję Piechoty Legionów. Swoją działalność w wojnie polsko-bolszewickiej pułk zakończył na linii Krasne–Rykonty.
Na Litwie Środkowej.
Pod koniec wojny polsko-bolszewickiej, gdy wojska polskie przechodziły do kontrofensywy znad Niemna, do Polski stopniowo powracały ziemie utracone uprzednio na rzecz Armii Czerwonej. Jednak wszelkie działania dążące do opanowania Wilna działaniami militarnymi były niemożliwe ze względu na międzynarodowe zobowiązania rządu polskiego. Chodzi tutaj m.in. o układ w Spa, a także naciski ministerstwa spraw zagranicznych Wielkiej Brytanii. W tym momencie marszałek Józef Piłsudski zaczął rozpatrywać możliwość przeprowadzenia „nieoficjalnej” akcji wojskowej.
20 września Naczelne Dowództwo Wojska Polskiego wezwało gen. Lucjana Żeligowskiego do Kwatery Głównej stacjonującej w owym czasie w Białymstoku. Żeligowski zameldował się wraz ze swoim adiutantem por. Stanisławem Łepkowskim dopiero 30 września. W czasie rozmowy pomiędzy dwoma wojskowymi Marszałek otwarcie zasygnalizował, że w interesie Polski leży wywołanie w Wilnie powstania miejscowej ludności, które uświadomiłoby zachodniej dyplomacji, iż miasto zamieszkane jest przez Polaków, którzy nie mogą i nie chcą zaakceptować władzy litewskiej, a tym bardziej bolszewickiej.
Marsz oddziałów gen. Lucjana Żeligowskiego na Wilno rozpoczął się o 6.00 8 października. Ich trzonem była 1 Dywizja Litewsko-Białoruska. Już następnego dnia przełamano słaby opór litewskiego 4 pułku piechoty i opanowano miasto.
„Zbuntowane” oddziały zostały przeorganizowane w I Korpus Wojsk Litwy Środkowej. Miński pułk strzelców został przemianowany na 2 Miński pułk piechoty i wszedł w skład 1 Wileńskiej Brygady Piechoty. Do czasu zawarcia rozejmu odpierał ataki Litwinów i niewielkimi silami prowadził wypady przed przedni skraj obrony. Później w pułku wprowadzono dyżury rotacyjne: jeden batalion pozostawał „w linii”, jeden stanowił odwód dowódcy pułku, a trzeci odpoczywał w Wilnie.
Po przyłączeniu Litwy Środkowej do Polski, pułk znowu znalazł się w składzie Wojska Polskiego. 1 października 1921 otrzymał numer 86 i wszedł w skład 19 Dywizji Piechoty.
Bilans działań.
W walkach o niepodległość Polski w Mińskim pułku strzelców zginęło 12 oficerów i 316 szeregowych. 63 oficerów i żołnierzy zostało odznaczonych Krzyżem Srebrnym Orderu Wojennego Virtuti Militari, 107 Krzyżem Zasługi Wojsk Litwy Środkowej, 152 Krzyżem Walecznych. Pułk wziął do niewoli ponad 1000 jeńców i zdobył między innymi 11 dział i około 100 ciężkich karabinów maszynowych.
Pułk w okresie pokoju.
Od 9 marca 1921 pułk stacjonował w garnizonie Wilno, a od września 1922 w garnizonie Mołodeczno, III batalion w Kraśnem nad Uszą, a batalion zapasowy w Nowej Wilejce). Wchodził w skład 19 Dywizji Piechoty.
W 1922 pułk przegrupował się z Wilna do Helenowa. Jego III batalion rozlokował się w Krasnem nad Uszą. Dużym utrudnieniem było znaczne oddalenie garnizonu od większych ośrodków miejskich. Żołnierze w większości pochodzili z Polski centralnej, a miejscowa ludność przeważnie była narodowości białoruskiej.
W 1924 na terenie folwarku Helenów koło Mołodeczna rozpoczęto budowę nowych koszar dla oddziału. W czasie budowy koszar w Helenowie nadużyć finansowych dopuścić się miał brat gen. Dąb-Biernackiego. 22 czerwca 1930, w obecności prezydenta Ignacego Mościckiego, odsłonięta została Brama Mińska. Była to okazała budowla w kształcie łuku triumfalnego, zwieńczonego rzeźbą Nike. Tablica z napisem "Bohaterom poległym w obronie ziemi mińskiej" wieńczyła dzieło.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 86 pułk piechoty zaliczony został do typu III pułków piechoty o stanach zbliżonych do wojennych. Na czas wojny przewidywany był do działań osłonowych. Corocznie otrzymywał około 1010 rekrutów. Jego obsadę stanowiło 68 oficerów i 2200 podoficerów i żołnierzy.
Pułk przodował w strzelectwie oraz w organizowanych zimą zawodach narciarskich. Oficerowie jednostki zorganizowali Oficerski Klub Sportowy 86 pułku piechoty z sekcją wioślarsko-pływacką oraz klub tenisowy. W pułku funkcjonował Uniwersytet Żołniersko-Ludowy. Dużym utrudnieniem był brak świetlicy i kinoteatru.
W 1937 poziom wyszkolenia i warunki jego prowadzenia oceniono jako „dostateczne”.
Ze względu na kłopoty finansowe jednostki, oficerowie i szeregowi żołnierze dobrowolnie składali się na zakup wyposażenia. Przeznaczano 10% poborów na cele oświatowo-wychowawcze. Spółdzielnia z własnych środków sfinansowała Dom Żołnierza. Zakupiono kinematograf. W 1926 20% zysków przekazano dowództwu, 30% na dofinansowanie orkiestry, 45% na funkcjonowanie spółdzielni, a 5% – na rozwój biblioteki.
W czasie świąt orkiestra i kompania honorowa wraz z pocztem sztandarowym nadawały oprawę nabożeństwom odprawianym w kościele w Mołodecznie. Żołnierze uczestniczyli w procesjach. Szczególnym wydarzeniem było święto pułkowe. Początkowo obchodzono je 17 grudnia – w rocznicę powstania pułku. Decyzją kadry oficerskiej przeniesiono je na 15 sierpnia – w rocznicę bitwy pod Radzyminem. Kiedy święto wypadało w okresie corocznych manewrów na Pohulance, obchody przenoszono na czas późniejszy
86 pp w kampanii wrześniowej.
W czasie wojny obronnej 1939 wchodził w skład 19 Dywizji Piechoty walczącej w ramach Armii „Prusy”.
Mobilizacja.
W drugiej połowie sierpnia 1939 pułk przebywał na ćwiczeniach letnich. Wieczorem 22 sierpnia dowódca 19 Dywizji Piechoty gen. Józef Kwaciszewski nakazał ćwiczącym na poligonie wojskom powrót do garnizonów i kontynuowanie zajęć w rejonie macierzystych garnizonów. Jednak już 23 sierpnia ogłoszona została mobilizacja alarmowa jednostek oznaczonych kolorem zielonym i czerwonym. 86 pułk piechoty miał osiągnąć gotowość mobilizacyjną w 36 godzin od godziny „Z” (6.00, 24 sierpnia). Miał ponadto zmobilizować samodzielną kompanię karabinów maszynowych i broni towarzyszącej nr 32, a także kompanię przeciwpancerną typ I nr 19 i kompanię telegraficzną dla 19 DP. Mobilizacja ludzi i sprzętu przebiegała planowo i sprawnie. Ułatwiło ją między innymi wcześniejsze wcielenie przybyłych na letnie ćwiczenia rezerwistów. W miarę osiągania gotowości, oddziały przechodziły do lasów koło Helenowa, gdzie prowadzono ćwiczenia zgrywające. Przemarsz do rejonów ćwiczeń ujawnił też i mankamenty. Część wozów taborowych wymagała naprawy, a wielu żołnierzy skarżyło się na niewygodne buty. 26 sierpnia dowódca pułku ppłk Walenty Peszek zameldował dowódcy 19 DP gotowość jednostki do działań. 27 sierpnia odbyła się msza polowa, a następnego dnia pododdziały kolejno maszerowały na stację kolejową Mołodeczno. Przejazd odbywał się trasą Mołodeczno - Lida - Wołkowysk - Warszawa - Łowicz. Rano 29 sierpnia w rejon koncentracji przybył I/86 pp, w południe na stacji Jackowice wyładunek rozpoczęły pluton artylerii piechoty i kompania przeciwpancerna, a około 15.00 w Łowiczu rozładowywał się II batalion. Dowództwo pułku i pozostałe pododdziały przybyły następnego dnia. Po wyładunku pododdziały kierowane na południe od Łowicza. Tam zostały rozlokowane po lasach i okolicznych wsiach.
Marsze i koncentracja.
1 września Naczelny Wódz nakazał koncentrację północnego zgrupowana Armii „Prusy” w rejonie Piotrków Trybunalski–Tomaszów Mazowiecki. Dla pułku wiązało się to z forsownym marszem do nowego rejonu koncentracji. Jeszcze tego samego dnia wyruszył on w stronę Skierniewic, a następnie na Lubochnię. 4 września osiągnięto rejon między Wolborzem a Piotrkowem Trybunalskim. Kilkudziesięciokilometrowy marsz z pełnym oporządzeniem wyczerpał jednak piechurów. Powszechne były odparzenia stóp i czerwonka.
Pod Piotrkowem Trybunalskim.
4 września dowódca Armii „Prusy” gen. Stefan Dąb-Biernacki polecił zorganizować obronę w odległości kilku kilometrów na południe od Piotrkowa Trybunalskiego. Protesty dowódcy 19 Dywizji Piechoty, który chciał, aby obronę oprzeć albo o zabudowania miasta, albo przesunąć na południe nad Prudkę spowodowały, iż dowódca armii sam wskazywał rozmieszczenie poszczególnych batalionów. 86 pułk piechoty (bez I batalionu) z I/146 pułku piechoty, dywizyjną 19 kompanią przeciwpancerną oraz II/19 pułku artylerii lekkiej otrzymał zadanie utworzyć na linii Bujny–Witów rubież obronną o długości 8 km, a jego I batalion miał wejść w skład grupy ppłk. dypl. Gustawa Nowosielskiego, która z lasu Lubień–Łęczno miała wykonać uderzenie na skrzydło nieprzyjaciela.
Mimo stosowania biernej obrony przeciwlotniczej i zasad maskowania, samoloty nieprzyjaciela wykryły grupujące się wokół Piotrkowa oddziały 19 Dywizji Piechoty. Na skutek bombardowań lotniczych pułk poniósł pierwsze straty. Wieczorem niemiecki czołg zaskoczył na przedpolu polski patrol. Polacy stracili jednego zabitego i jednego rannego. Rano, 5 września, gen. Józef Kwaciszewski nakazał przesunięcie przedniego skraju obrony bliżej Piotrkowa. Wiązało się to z opuszczeniem częściowo rozbudowanych już okopów i stanowisk ogniowych. Dowódca armii nie zaakceptował tego posunięcia, ale na powrót nie było już czasu. Na lewym skrzydle, w rejonie Witowa I/146 pp mjr. Waleriana Tumanowicza ochraniał szosę Sulejów–Piotrków Trybunalski; w centrum, okrakiem na drodze do Rozprzy bronił się II/86 pp, a na prawym skrzydle zajął pozycję III/86 pp. Dywizjon artylerii 19 pal swoje stanowiska ogniowe rozmieścił w centrum ugrupowania bojowego. Bataliony broniły się w jednym rzucie. Nie zorganizowano odwodów. O świcie artyleria niemieckiej 1 Dywizji Pancernej otworzyła ogień na stanowiska polskie pod Piotrkowem Trybunalskim. Do działania weszły też samoloty szturmowe, które atakowały każdy wykryty cel. Padli pierwsi zabici i ranni, a u niektórych żołnierzy pojawiły się objawy załamania nerwowego. 
Około 10.00 do ataku ruszyły czołgi i piechota niemieckiej dywizji uszykowane w dwóch grupach bojowych: z prawej, przez Longinowkę nacierała grupa bojowa „Netwig” (1/1 ppanc, 1 bs zmot., 1/73 pa), a z lewej, przez Bujny na Piotrków grupa „Kirchner” (1 ps, II/1 ppanc, 11/73 pa, 11/93 pa). Grupa „Kirchner” zaległa przed południowo-zachodnim skrajem miasta w silnym ogniu piechoty, działek przeciwpancernych i artylerii. Grupa „Netwig” również meldowała o silnej obronie na południowym skraju Piotrkowa. Dalsze natarcie uniemożliwiły pola minowe. Piotrkowa z marszu nie zdobyto, ale Niemcy dostrzegli możliwość obejścia polskiej obrony na skrzydłach.
Kolejny przygotowywany niemiecki atak zdezorganizowany został przez skrzydłowe uderzenie polskich kompanii polskich czołgów z 2 batalionu czołgów lekkich i 11 batalionu strzelców z Armii „Łodź”. Po południu niemieckie czołgi ponownie ruszyły do natarcia. Główne uderzenie wyszło na kierunku obrony III/86 pp, cześć sił Niemcy przerzucili w nieobsadzoną lukę między 19 DP a Grupą Operacyjną „Piotrków". 
Oskrzydlony III batalion nie wytrzymał naporu, a jego pierwszorzutowe plutony zostały praktycznie rozjechane przez czołgi. Po 16.00 niemieckie oddziały grupy „Netwig” wjechały do Piotrkowa zagrażając II/19 pal i tyłom pułku. W nieładzie cofał się też 85 pułk piechoty. O 17.00 polska obrona w Piotrkowie została całkowicie przełamana, a oddziały, dotąd walczące na pierwszej linii, znalazły się w okrążeniu. W tej sytuacji dowódca pułku płk. Walenty Peszek wydał rozkaz odwrotu. Żołnierze drobnymi grupami usiłowali przejść przez stale bombardowane miasto do lasu, a następnie w kierunku na Koło, gdzie miała nastąpić reorganizacja rozbitych oddziałów.W wyniku bitwy pod Piotrkowem 86 pułk piechoty stracił ponad 300 zabitych i około 600 rannych i wziętych do niewoli. Poległo wielu oficerów: między innymi dowódca II batalionu mjr Franciszek Morawski, dowódca 6 kompanii por. Eugeniusz Urbański, dowódca 9 kompanii por. Romuald Włodźko, dowódca 2 kompanii ckm kpt. Antoni Kuzian. Utracono większość ciężkiego sprzętu, szczególnie armatki ppanc. i ckm-y.
5 września wieczorem w rejonie na północ i wschód od Piotrkowa Trybunalskiego gromadzili się żołnierze rozbitego 86 pułku piechoty. Samorzutnie tworzyły się improwizowane oddziały. Na tyłach 13 Dywizji Piechoty, w lesie Lubochnia, utworzony został oddział złożony z pozostałości batalionu 85. i 86 pułku piechoty, II/19 pal, 19 kompanii sanitarnej oraz 19 kompanii saperów. Dowództwo nad nim objął szef sztabu 19 DP ppłk. dypl. Tadeusz Rudnicki. Oddział kierował się na Spałę. Tam przekroczył Pilicę, a następnie udał się w kierunku Inowłodza. W Inowłodzu dołączyły do niego grupy żołnierzy z 13. i 29 Dywizji Piechoty. 8 września grupa ta została rozbita uderzeniem niemieckich oddziałów zmotoryzowanych, wspieranych artylerią i lotnictwem. Na skutek paniki pododdziały uległy zupełnemu zmieszaniu i rozproszeniu, zmieniając się w niedowodzone grupy żołnierzy.
Inna grupa rozbitków z II i III batalionu i z innych pododdziałów licząca około 10 oficerów i 200 żołnierzy dołączyła w Kole do dowództwa pułku. Całość została zorganizowana w batalion zbiorczy. Dysponował on 2 armatkami ppanc. i kilkoma ckm-ami. 6 września batalion przeprawił się pod Zarzęcinem przez Pilicę i 7 września osiągnął Brzustów, a następnie przeszedł w okolice Drzewicy. Tam ppłk Peszek osobiście próbował odnaleźć inne swoje pododdziały. Został jednak odcięty i w konsekwencji dotarł na Lubelszczyznę. Dowództwo nad pododdziałem objął wówczas dowódca III batalionu ppłk Bronisław Poplatek. W nocy z 8 na 9 września zbiorczy batalion 86 pp wszedł w podporządkowanie grupy dowódcy piechoty dywizyjnej 19 DP płk. dypl. Tadeusza Pełczyńskiego. Kolejnej nocy oddziały przeszły do lasu Przysucha, gdzie powstało dość silne zgrupowanie jednostek. Zostało ono jednak wykryte przez nieprzyjaciela i 12 września niemiecka artyleria rozpoczęła systematyczny ostrzał lasu, a pod jej osłoną uderzyła niemiecka piechota zmotoryzowana. Na skutek przewagi wroga i całkowitego rozproszenia 81 pułku piechoty, dowódca zgrupowania podjął decyzję o pozostawieniu sprzętu ciężkiego i przebijaniu się pod osłoną nocy małymi grupami. Zamierzenie to zostało zrealizowane z powodzeniem, a pododdziały zgrupowały się w rejonie Nakielna. Stąd pomaszerowano w rejon Lipie w lesie starachowickim. Po kilku dniach postoju płk Pełczyński rozwiązał grupę, a tylko nieliczne grupy żołnierzy przedostały się za Wisłę.
Walki I batalionu 86 pp.
4 września I batalion 86 pp mjr. Czesława Skiminy wszedł w skład grupy ppłk. Nowosielskiego i nie wziął udziału w bitwie pod Piotrkowem Trybunalskim. 5 września, zgodnie z rozkazem dowódcy armii, Grupa maszerowała w kierunku na Koło, ale na wieść o zajęciu miejscowości przez Niemców zawróciła na południe. Następnego dnia pod Sulejowem przeprawiła się przez Pilicę, maszerowała w kierunku wsi Błogie, a następnie w rejon Antoninowa. Tam dowództwo nad pododdziałami grupy objął dowódca 85 pp płk dypl. Jan Kruk-Śmigla. Grupa w tym czasie stanowiła najsilniejsze zwarte zgrupowanie bojowe z całego północnego zgrupowania Armii „Prusy”, liczące około 7000 żołnierzy, dysponujące 14 armatami 75 mm i kilkunastoma działkami ppanc. Dowódca grupy podjął decyzję pozostania w dużym kompleksie leśnym na tyłach wroga. Kilkudniowy postój umożliwił skonsolidowanie zgrupowania i zapewnił odpoczynek żołnierzy. Zorganizowano wypiek chleba, a kuchnie zaczęły wydawać regularne posiłki. Działania bojowe zostały ograniczone do minimum. Rejon postoju od południa osłaniał 77 pp, a II/85 pp i I/86 pp od północy.
10 września na szosie Opoczno–Inowłódź jedna z czat 77 pp ostrzelała niemiecki samochód osobowy zabijając gen. SS Wilhelma von Roetiga. Wydarzenie to pociągnęło za sobą decyzję o odejściu zgrupowania na wschód. Zostało ono podzielone na dwie kolumny marszowe: północną pod dowództwem płk. Kruka-Śmigla w składzie I/86 pp, II/85 pp i tabory Wileńskiej Brygady Kawalerii oraz południową pod dowództwem ppłk. Konstantego Gąsiorka w składzie 77 pp i IV/19 pal. 11 września obie grupy rozpoczęły marsz i do 13 września osiągnęły rejon Stawiszyna. Rozpoznanie stwierdziło obecność niemieckich samolotów na lotniskach polowych oraz duży ruch oddziałów zmotoryzowanych nieprzyjaciela na szosie Radom-Białobrzegi-Grójec.
Dowódca grupy postanowił uderzyć na lotniska. I/86 pp miał zaatakować lądowisko w Suchej Szlacheckiej. Rano 14 września Niemcy uprzedzili polskie działania i uderzyli na zgrupowanie w rejonie m. Suski Młynek. I/86 pp przeszedł do obrony w okolicach Stawiszyna. Po wstępnym rozpoznaniu bojem, Niemcy otoczyli grupę północną i cały dzień dążyli do zniszczenia polskiego zgrupowania. Duże starty zadały obrońcom również samoloty obrzucające las bombami zapalającymi. Stały nacisk przeciwnika spowodował, że płk Kruk-Śmigla zdecydował przebijać się i wyjść z okrążenia. O zmierzchu oba bataliony grupy północnej uderzyły na Niemców. Początkowo natarcie nie uzyskało powodzenia, ale po uderzeniu I/77 pp mjr. Władysława Włodygi część żołnierzy kolumny północnej wdarła się między zabudowania i niszcząc granatami stanowiska ckm oraz 2 samochody pancerne wyparto przeciwnika z miejscowości. Przenikające przez pierścień okrążenia grupy żołnierzy zaczęły grupować się w rejonie Kamienia. Wtedy artyleria niemiecka otworzyła intensywny ogień, który rozproszył pododdziały. Większość żołnierzy I batalionu dostała się do niewoli jeszcze przed linią Wisły.
Walki odtworzonego 86 pp.
Zgodnie z rozkazem Naczelnego Wodza resztki 19 DP po przejściu Wisły były kierowane w okolice Chełma Lubelskiego, gdzie z żołnierzy rozbitej dywizji przystąpiono do formowania XIX Brygady Piechoty pod dowództwem płk. Edwarda Robakiewicza, od 18 września płk. Jana Korkozowicza. Z ocalonych żołnierzy odtworzono; 77 pp ppłk. dypl. Augusta Nowosielskiego i 86 pp ppłk. Walentego Peszka. Zreorganizowany 86 pp liczył dwa bataliony piechoty i nieliczne pododdziały pułkowe formowane z rozbitków 19 DP. XIX BP weszła w skład Kombinowanej Dywizji Piechoty gen. bryg. Jerzego Wołkowickiego. XIX BP została wysłana marszem nocnym 18/19 września do obrony mostów w Dorohusku nad Bugiem. W I rzucie obrony nad zachodnim brzegiem Bugu stanowiska zajął 77 pp, a 86 pp 2-3 km w głębi stanowiąc II rzut obrony. 19 i 20 września poszczególne pododdziały pułku w zależności od potrzeb wspierały obronę pierwszorzutowego 77 pp w krytycznych momentach walk. Przez linie brygady przeszła ok. 5000 grupa jeńców polskich zdemobilizowanych we Włodzimierzu Wołyńskim, które przez swoje linie przepuścił oddział niemieckiej 3 Dywizji Pancernej, z którą XIX BP walczyła 19 i 20 września. 20 września wieczorem pułk wraz z brygadą skierował się marszem wzdłuż zachodniego brzegu Bugu przez Dubienkę, lasy nadleśnictwa Strzelec, gdzie był krótki postój. Następnie po wznowieniu marszu 21 września poprzez Hrubieszów, Czerniczyn, Mirczę pułk dotarł do rejonu pomiędzy wsiami Stara Wieś i Borsuk. 
W bitwie pod Tomaszowem Lubelskim 
22 września zgrupowanie uderzeniowe Armii gen. bryg. Przedrzymirskiego w składzie: 1 Dywizji Piechoty Legionów i Kombinowanej Dywizji Piechoty prowadziło natarcie w kierunku Tomaszowa Lubelskiego. W II rzucie Kombinowanej Dywizji postępowała XIX Brygada Piechoty, która zajęła wsie Zimno i Podlodów. 86 pp wraz z baterią haubic 100 mm, podporządkowano bezpośrednio dowódcy dywizji. Z uwagi na potrzebę osłonięcia południowej flanki dywizji, 86 pp przemieścił się 20 km w okolice Podlodowa. W nocy 22/23 września pozycje pułku wizytował płk Korkozowicz. Po południu niemiecka 2 Dywizja Pancerna rozbiła sąsiedni oddział Kombinowanej Dywizji - Grupę płk. Mariana Ocetkiewicza. 86 pp został odcięty od macierzystej brygady i dywizji. 
W Grupie „Dubno” 
Nocą 23/24 pułk napotkał nadchodzące oddziały z Grupy „Dubno“, ppłk Walenty Peszek, podporządkował się dowódcy grupy płk. Stefanowi Hanka-Kulesza. Wraz z grupą 86 pp próbował z Bruckenthala przejść na południe pomiędzy Rawą Ruską, a Lubyczą Królewską. 24 września rano czołowe oddziały Grupy „Dubno“ natknęły się we wsi Rzyczki na pododdziały niemieckiej 2 DPanc., które wyparto. Ok. godz. 15.00 niemieckie kontrnatarcie wyparło ze wsi oddział kawalerii ppłk. Halickiego i batalion Straży Granicznej ppłk. Bacza. Dotarło do lasu majątku Wierzbica, z którego zostali odparci. Wieczorem oddziały grupy pułk piechoty ppłk. Klochowicza odbiły Rzyczki. Zdobycie wsi ułatwił 86 pp, który uderzył na lewe skrzydło niemieckiej obrony. Pułk dotarł do Michałówki, gdzie dołączył improwizowany III batalion. Z uwagi na okrążenie grupy od zachodu przez wojska niemieckie, a od wschodu przez wojska sowieckie, o godz. 15.00 25 września Grupa „Dubno“ skapitulowała przed niemieckimi wojskami z 2 DPanc. Część żołnierzy zbiegła i się rozproszyła. 86 pp został rozwiązany, a żołnierze otrzymali możliwość uniknięcia niewoli poprzez rozproszenie się w terenie lub kapitulacji. 
Częściowa obsada dowódcza odtworzonego 86 pp (10-25 IX 1939) 
Oddział Zbierania Nadwyżek 86 pp.
Po zmobilizowaniu wszystkich przewidzianych planem mobilizacyjnym „W“ pododdziałów 86 pp i „dywizyjnych“ kompanii, wydzielono w ramach I rzutu mobilizacji powszechnej kadry dla batalionu marszowego typu specjalnego nr 6 i wysłano je do Nowowilejki. Pomimo tego w Mołodecznie pozostała znaczna nadwyżka oficerów, podoficerów i szeregowych. Dodatkowo po ogłoszeniu mobilizacji powszechnej przybyło do Mołodeczna i później Lidy wielu rezerwistów z Pomorza i Wielkopolski. Do 2 września w koszarach 86 pp zebrało się ok. 1300-1400 oficerów i szeregowych. W Oddziale Zbierania Nadwyżek 86 pp z obecnych na miejscu zorganizowano kompanie. Brakowało mundurów, butów, posiadano ok. 40 karabinów i po 100 sztuk naboi do nich, magazyny pułku były puste. Zgodnie z planem dla zebranych żołnierzy broń, wyposażenie i uzbrojenie użytku bieżącego miały otrzymać w Ośrodku Zapasowym 19 DP w Lidzie. OZN 86 pp 3 września pomaszerował do Lidy pod dowództwem kpt. Alfreda Kuczuk-Pileckiego. Nocleg nadwyżki spędziły w Wołżynie. 4 września żołnierze brali udział w obławie na niemieckich lotników lub spadochroniarzy. 4 i 5 września żołnierze kontynuowali marsz, 6 września oddział przybył do Lidy i zakwaterowany został w miejscowości Domejki w pobliżu miasta. W trakcie marszu nie było przypadku dezercji. W oparciu o magazyny przewidziane dla ośrodka starano się przybyłych umundurować i uzbroić. Mundury były zużyte, a broń przestarzała. Nadwyżki zostały wcielone do OZ 19 DP. Rozpoczęto szkolenie żołnierzy. Stan osobowy z uwagi na przydatność, przeszkolenie, wiek i wyposażenie podzielono, na trzy rzuty: bojowy, marszowy i rezerwowy. 17 września na wieść o agresji ZSRR, z rzutu bojowego i częściowo marszowego nadwyżek, sformowano batalion bojowy 86 pp. Batalion wszedł w skład improwizowanego pułku piechoty OZ 19 DP, jako jego III batalion, pod dowództwem kpt. Aleksandra Habiniaka. Batalion składał się z trzech kompanii strzeleckich liczących ok. 100-120 żołnierzy i kompanii ckm z 80-100 żołnierzami. Wydano na skład osobowy batalionu bojowego broń i amunicję oraz po 5 granatów, kompania ckm, otrzymała dwa ckm wz. 30. Pozostałych żołnierzy zdemobilizowano. III (86 pp) batalion wyruszył wraz z pozostałymi siłami pułku OZ 19 DP, pod dowództwem ppłk Izydora Blumskiego w kierunku Wilna, wieczorem 17 września. Wieczorem 18 września osiągnięto Ejszyszki, 19 września po południu Orany, gdzie dozbrojono się w broń z magazynu batalionu KOP "Orany", w tym 4 szt. ckm. 
W obronie Grodna 
Na rozkaz gen. bryg. Wacława Przeździeckiego, 20 września ok. godz. 7.00 w ślad za batalionami I i II (77 i 85 pp), odjechał transportem kolejowym do Grodna III batalion (86 pp) wraz z kompanią Policji Państwowej. Batalion przybył na stację kolejową Kaplica koło Grodna i w ramach improwizowanego pułku OZ 19 DP obsadził pasma wzgórz na wschód od Grodna. III batalion zajął stanowiska w centrum ugrupowania pułku na północ od szosy skidelskiej, na skraju lasu Sekret. Jednocześnie wydzielono odwód pułku w składzie 7 kompanii strzeleckiej i kompanii policji. 21 września ppłk. Blumski rozkazał zmienić ugrupowanie pułku i przesunąć je bliżej miasta Grodna. I batalion na odcinku południowym zagiął skrzydło w kierunku zachodnim, 3 kompania ckm zajęła ugrupowanie obronne tzw. „jeża“ zabezpieczając odsłonięte skrzydło III batalionu. Podczas realizacji manewru na ruszyło natarcie sowieckiego 119 pułku strzelców. Pułk OZ 19 DP musiał się cofnąć. Po wsparciu odwodem pułkowym i batalionem KOP „Orany“, siły polskie wykonały kontratak, który wszedł w lukę w ugrupowaniu sowieckim i wyszedł na jego tyły. Zmusiło to 119 ps do odwrotu, przed rozbiciem go, uratowało nadejście świeżych oddziałów sowieckich. Oddziały sowieckie wykonały na pozycje pułku dwa natarcia piechoty wspartej czołgami. Z uwagi na brak broni przeciwpancernej czołgi przedarły się, natomiast piechota sowiecka została odrzucona. Po południu z uwagi na kończącą się amunicję, na rozkaz gen. Przeździeckiego pułk rozpoczął odwrót w kierunku na Stanisławowo. Odwrót batalionu i innych pododdziałów pułku osłaniała między innymi, 3 kompania ckm por. Rafała Ryżewskiego. 3 kompania ckm została osaczona przez czołgi sowieckie w lesie Sekret i wezwana do poddania się. Za cenę wysokich strat 54 żołnierzy i 2 ckm, zdołała przebić się i jej resztki dotarły do Hoży, gdzie zbierał się pułk. 22 września III batalion wraz z pułkiem OZ 19 DP, pomaszerował omijając Sopoćkinie do miejscowości Kodzie na granicy z Litwą. 23 września dowódca pułku ppłk Izydor Blumski wygłosił przemówienie, rozwiązał pułk. Większość przekroczyła granicę Litwy, gdzie została internowana. Pozostali rozproszyli się wracając do domów. 
Obsada dowódcza III (86 pp) batalionu po 17 IX 1939
Symbole pułkowe.
Sztandar nieprzepisowy ufundowało społeczeństwo Mińska. Wręczył go pułkowi 18 marca 1921 w Wilnie delegat Rządu RP Władysław Raczkiewicz.
Na czerwonej stronie płachty dwie tarcze. Na jednej Orzeł Biały, na drugiej Pogoń. Na białej stronie płachty w środku herb Mińska z napisem „Sigillum Civitatis Minscensis Anno 1569”. Na górnej krawędzi płachty napis: „Miasto Mińsk 6-mu Mińskiemu Pułkowi Strzelców”: na dolnej ten sam napis w języku białoruskim Na drzewcu sztandaru przymocowane odznaki pamiątkowe bratnich pułków dywizji.
Sztandar pułku znajduje się aktualnie w zbiorach Muzeum im. Generała Sikorskiego w Londynie
Drugą chorągiew pułk otrzymał od obywateli miasta stołecznego Warszawy za zasługi położone w jego obronie w sierpniu 1920 roku. Srebrnego orła do chorągwi ofiarował p. Wincenty Wabiński. Chorągiew została wręczona 30 marca 1921 roku przez księdza biskupa Władysława Bandurskiego. Dla uświetnienia większych uroczystości pułk używał obu chorągwi razem. Druga chorągiew została oddana w późniejszym czasie do Muzeum Wojska w Warszawie.
18 maja 1929 roku Minister Spraw Wojskowych marszałek Józef Piłsudski zatwierdził regulamin odznaki pamiątkowej 86 pułku piechoty. Odznaka ma kształt krzyża o dolnym ramieniu dłuższym, pokrytego białą emalią. Pośrodku skrzyżowania ramion nałożony srebrny orzeł o szeroko rozłożonych skrzydłach, trzymający tarczę herbową Ziemi Mińskiej, pokrytą czarno-białą emalią. Ramiona krzyża oplecione są srebrnym wieńcem laurowym. U dołu dłuższego ramienia wpisano datę powstania pułku „17 XII 1918”.
Żołnierze pułku.
Żołnierze 86 pułku piechoty - ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".

</doc>
<doc id="1200515" url="https://pl.wikipedia.org/wiki?curid=1200515" title="Parafia Trójcy Przenajświętszej w Beresteczku">
Parafia Trójcy Przenajświętszej w Beresteczku

Parafia Trójcy Przenajświętszej w Beresteczku - parafia rzymskokatolicka w Beresteczku, należy do dekanatu Łuck w diecezji łuckiej.

</doc>
<doc id="1200517" url="https://pl.wikipedia.org/wiki?curid=1200517" title="Paul Tremmel">
Paul Tremmel

Paul Tremmel (ur. 31 października 1909, zm. 5 listopada 1948) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Unterscharführer.
Austriak, z zawodu był murarzem. Członek NSDAP (od 1938) i Waffen-SS. Służbę w kompleksie obozowym Mauthausen rozpoczął 5 lutego 1942 jako strażnik w obozie głównym i funkcję tę pełnił sierpnia do 1944. Następnie Tremmel został przeniesiony do podobozu "Wiener-Neudorf", gdzie sprawował stanowisko oficera raportowego ("Rapportführera") do marca 1945. Znęcał się nad podległymi mu więźniami. Podczas ewakuacji podobozu "Wiener-Neudorf" pod koniec marca 1945 Tremmel dowodził jedną z kolumn więźniów. Zastrzelił wówczas kilkunastu więźniów niezdolnych do dalszego marszu.
Paul Tremmel został za swoje zbrodnie osądzony 26 września 1947 przez amerykański Trybunał Wojskowy w Dachau. Skazano go na karę śmierci przez powieszenie i stracono w więzieniu Landsberg w początkach listopada 1948.

</doc>
<doc id="1200528" url="https://pl.wikipedia.org/wiki?curid=1200528" title="69 Pułk Piechoty (II RP)">
69 Pułk Piechoty (II RP)

69 pułk piechoty (69 pp) – oddział piechoty Armii Wielkopolskiej i Wojska Polskiego w II Rzeczypospolitej.
Pułk sformowany został w 1919 jako 11 pułk Strzelców Wielkopolskich. Po zjednoczeniu Armii Wielkopolskiej z Wojskiem Polskim, 5 lutego 1920 przemianowany został na 69 pułk piechoty. Walczył w wojnie polsko-bolszewickiej. Wyróżnił się w walkach podczas sierpniowej kontrofensywy z rejonu Modlina. Szczególny sukces odniósł w czasie działań pościgowych na pograniczu niemieckim. Po zakończeniu działań wojennych pułk pełnił służbę na linii demarkacyjnej na Suwalszczyźnie. W okresie pokoju stacjonował w Gnieźnie. Wchodził w skład 17 Wielkopolskiej Dywizji Piechoty. W czasie kampanii wrześniowej walczył w składzie macierzystej dywizji w obszarze działania Armii „Poznań”.
Formowanie i działania w Wielkopolsce.
Działania zalążków pułku.
23 lutego 1919, z wielkopolskich oddziałów powstańczych: batalionu – śremskiego, jarocińskiego, koźmińskiego i 1 pp z powiatu rawickiego powstał 11 pułk Strzelców Wielkopolskich. Bataliony powstańcze wywodziły się ze sformowanych w listopadzie 1918 kompanii bezpieczeństwa. 11 listopada 1918 z inicjatywy ppor. dr. Jana Celichowskiego zorganizowana została w Kórniku kompania piechoty. W nocy z 27 na 28 grudnia pododdział wyruszył w kierunku Poznania. 31 grudnia przybyła do Śremu, wchodząc w skład batalionu ppor. Stefana Chosłowskiego. Kilka dni później batalion powiększył się o kompanię ppor. Tomasza Paula z Dolska oraz pododdział karabinów maszynowych Daniela Kęszyckiego i półszwadron kawalerii Wiktora Unruga. Ten ostatni ostatecznie wzmocnił szeregi 1 pułku Ułanów Wielkopolskich.
W tym samym czasie w Kórniku przystąpiono do organizacji kompanii pod dowództwem ppor. Mariana Trawińskiego (a następnie ppor. Sylwestra Gawrycha), która ruszyła na front pod Leszno. W dniach 7 do 17 stycznia 1919 batalion śremski wszedł do walki pod Łomnicą i Strzyżewem. Następnie powrócił do Śremu i po reorganizacji powrócił na front na odcinek Miejskiej Górki, a w lutym brał udział w zajmowaniu kolejnych miejscowości. W skład II batalionu pułku weszły: batalion jarociński ppor. Zbigniewa Ostroroga-Gorzeńskiego i 1 kompania batalionu koźmińskiego Michała Lorkiewicza. 1 kompania pod dowództwem ppor. Bronisława Kirchnera działała w rejonie Nakła, zajmując miejscowości Mrocza i Ślesin. W początkach lutego kompania skierowana została do wzmocnienia frontu w rejonie Miejskiej Górki. W tym samym czasie na froncie rawickim walczył batalion koźmiński ppor. Józefa Modlibowskiego, którego później dwie kompanie weszły w skład 11 pułku strzelców. Bazą III batalionu stał się batalion jutrosiński i 2 kompania batalionu koźmińskiego.
Organizacja 11 pułku strzelców wielkopolskich.
W lutym 1919 w rejonie Miejskiej Górki przystąpiono do organizacji 11 pułku strzelców wielkopolskich. W lokalu dyrekcji miejscowej cukrowni desygnowany na dowódcę pułku płk Adolf Jan Kuczewski zebrał wszystkich dowódców oddziałów działających na tym terenie. Ostatecznie w skład pułku weszły trzy bataliony liczące po cztery kompanie strzeleckie i po jednej kompanii karabinów maszynowych. Były to: batalion śremski jako I baon pod dowództwem por. Stefana Chosłowskiego; batalion jarociński jako II baon pod dowództwem kpt. Wincentego Nowaczyńskiego; batalion jutrosiński jako III baon pod dowództwem ppor. Ignacego Buszy. Za datę utworzenia pułku przyjęto 23 lutego 1919, a organizacyjnie pułk podporządkowany został 3 Dywizji Strzelców Wielkopolskich gen. ppor. Wincentego Odyńca. Do połowy września pułk stał na pozycjach na linii Kawcze – Zecele. Następnie został zluzowany przez pododdziały 9 pułku strzelców wielkopolskich i przeszedł do odwodu w rejonie Krotoszyna. W październiku przemieścił się do Ostrowa, skąd 22 października skierowany został na linię demarkacyjną w rejonie Wieruszów – Sulmierzyce, luzując tam 12 pułk strzelców wielkopolskich. W grudniu stał w odwodzie w rejonie Ostrów – Sulmierzyce – Raszków. W połowie stycznia 1920 pułk zajmował i obsadzał ziemie przyznane Polsce traktatem pokojowym. 21 stycznia zajął kwatery w rejonie Kępno – Ostrzeszów.
W grudniu 1919 batalion zapasowy pułku stacjonował w Śremie. 5 lutego 1920 oddział przemianowany został na 69 pułk piechoty.
Pułk w walce o granice.
Walki na froncie polsko-bolszewickim.
27 stycznia 1920 pułk przybył transportem kolejowym na Front Litewsko-Białoruski do Lidy i do końca marca przebywał w tym rejonie. 30 marca pułk wyjechał do Borysowa, gdzie wraz z I/70 pp i dwoma szwadronami 17 pułku ułanów tworzył grupę majora Stanisława Thiela i w jej składzie obsadził przedmoście „Borysów” na wschodnim brzegu Berezyny. Po fiasku rozmów polsko-sowieckich 20 kwietnia pułk wrócił do Lidy. Dowództwo pułku kwaterowało w Małejkowszczyźnie.
15 maja rozpoczęła się pierwsza ofensywa wojsk Tuchaczewskiego, a od 17 maja poszczególne bataliony przegrupowywane zostały na różne odcinki frontu 1 Armii.&lt;br&gt; III batalion ppor. Domagalskiego walczył pod Lipskiem. Wyruszył z Lidy i poprzez Mołodeczno−Wilejkę–Porpliszcze dotarł do Zahołowia, gdzie wszedł w skład grupy podpułkownika Juliusza Padlewskiego. Podczas przygotowań do natarcia, sowieckie oddziały, uprzedzając polski atak, uderzyły na prawe skrzydło batalionu. Pod naciskiem przeważających sił, batalion poniósł duże straty i wycofał się na linię rzeki Ponia, a stąd do Parafianowa, gdzie stacjonował już I batalion pułku. W walkach poległo 27 szeregowych i 1 oficer, a 80 szeregowych było rannych; stracono 4 karabiny maszynowe, a prawie cały tabor batalionu wpadł w ręce wroga.&lt;br&gt; I batalion ppor. Buszy walczył pod Kijanowem. 19 maja przez Mołodeczno–Wilejkę dotarł do Parafianowa i dalej do Wielkich Sitec. Stąd 3 kompania ppor. Markowskiego przeszła do Kijanowa, nawiązała łączność z oddziałami 6 Dywizji Piechoty i podporządkowana została dowódcy III/67 pułku piechoty. W dniach 21 i 22 maja zaatakowały oddziały sowieckie i sforsowały w kilku miejscach Serwecz. Ostatecznie kontratakiem „na bagnety” zostali wyparci na drugi brzeg. 23 maja nadal trwał artyleryjski ostrzał pozycji polskich pod Kijanowem i Czerkasami. Kolejny sowiecki atak przerwał front obrony i kompanie cofnęły się do Parafianowa. Straty w tych walkach wynosiły zabitych 5 szeregowych, rannych 20 szeregowych i 3 zaginionych. W tym czasie 2 i 4 kompania walczyły w grupie generała Adolfa Kuczewskiego pod Porpliszczem. 21 maja kompanie te, wspólnie ze szkołą podoficerską 67 pułku piechoty, atakowały w kierunku na Królewszczyznę. W pościgu za wrogiem kompanie osiągnęły rubież na wschód od toru kolejowego Parafjanowo−Królewszczyzna. 22 maja nastąpił gwałtowny atak Sowietów i polskie pododdziały wycofały się do Parafianowa. Straty w tych walkach to 15 rannych.
Na przełomie maja i czerwca polska 1 Armia podjęła udane próby przejęcia inicjatywy operacyjnej. I i III 69 pp z rejonu Polowiki i Pokucie wyruszyły do natarcia na wsie Kowale−Jelnica−Wytreski, a wsparte przez II batalion 64 pułku piechoty zdobyły je. W kolejnych dniach pozycje przechodziły z rąk do rąk. Po wprowadzeniu do walk Armii Rezerwowej, sowiecka 15 Armia rozpoczęła odwrót. Bataliony 69 pp zajęły wsie Zadubienie, Nowe Siołki, Wereby, Kulikowo, a prowadząc pościg osiągnęły rubież Berezorwy Most − Pebraczki, by 5 czerwca osiągnąć linię Wielkie Sitce − Rzepichy − tor kolejowy Parafianowo−Królewszczyzna. Tu też przybył II batalion i cały pułk przeszedł do odwodu.
4 lipca ruszyła druga ofensywa wojsk Tuchaczewskiego. W rejonie postoju odwodowej 17 Dywizji Piechoty wojska sowieckie przerwały front w pasie obrony 11 Dywizji Piechoty. 69 pułk piechoty otrzymał rozkaz wykonania kontrataku wzdłuż toru kolejowego Parafianowo−Połock i zajęcia miejscowości Borowe. Po początkowych sukcesach w rejonie Dojlinowa, następnego dnia pułk zmuszony był wycofać się. Dalsze działania opóźniające prowadził na kierunku Parafianów−Budsław−Krzywicze−Wilejka−Mołodeczno. 12 lipca w Krewie osiągnął linię dawnych okopów niemieckich. Tu zajął pozycję na linii Krewo − Bohusze. II batalion stanowił odwód i rozmieszczony został w Ossanach, a III batalion, jako odwód dywizji, w Tomaszowcach. Świtem 14 lipca Sowieci rozpoczęli atak. Wskutek wycofania się 11 DP,  prawe skrzydło pułku zostało odsłonięte, a nieprzyjaciel wdarł się w głąb jego ugrupowania bojowego. Kontrataki II i III batalionu nie przyniosły spodziewanych rezultatów. Nastąpił dalszy odwrót na Lidę. Pułk, maszerując w kolumnie XXXIV Brygady Piechoty, kierował się nad Żyżmę. Cofnął się od Surwiliszek, omijając Traby, zajęte już przez nieprzyjaciela i dalej miał maszerować na Subotniki. Drogę musiał wykuwać sobie w walce. Podczas walki pod folwarkiem Żemłosław pułk wziął 15 jeńców i zdobył 2 karabiny maszynowe. Straty własne to: zabity dowódca 5 kompanii ppor. Wojciech Kozal i 5 szeregowych oraz 15 rannych.
Sytuacja operacyjna wymuszała dalszy odwrót pułku. Przez Lidę pułk cofał się nad Niemen i 20 lipca osiągnął linię Podrożanka − Potoki. Stąd, w składzie brygady, uderzył na Szczuczyn. Początkowo akcja uzyskała powodzenie, zdobyto Nową Rożankę, a manewrem oskrzydlającym Malewicze. Ponieważ jednak grupa gen. Lucjana Żeligowskiego nie odzyskała Grodna, 69 pp wycofał się za Niemen, a tu 17 DP weszła w skład grupy generała Władysłąwa Jędrzejewskiego. Od 22 lipca nieprzyjaciel czynił próby sforsowania Niemna. 24 lipca, wskutek oskrzydlenia, pułk opuścił swoje pozycje. II batalion cofał się na Deńkowce i został odcięty czasowo od reszty pułku. 
Po walkach nad Niemnem pułk cofnął się przez Starynę − Duniłowce − Roś i Brzostowicę do Zabłudowa. Dalej przeszedł bród na Bugu pod Białobrzegami. Tu, zgodnie z rozkazem Naczelnego Wodza, oddziały polskie miały zatrzymać Sowietów i tym samym dać czas na stworzenie zgrupowania uderzeniowego nad Wieprzem. 4 sierpnia pułk zajmował w ogniu odcinek obrony od Kosak do Kiełpiniec. Świtem 5 sierpnia nieprzyjaciel próbował bezskutecznie forsować Bug z marszu. W godzinach popołudniowych nastąpiło planowe artyleryjskie przygotowanie forsowania realizowane przez ciężką artylerię, a potem gwałtowne ataki wroga. Pod wieczór stwierdzono, że prawy sąsiad wycofał się, a nieprzyjaciel sforsował Bug. Rozpoczęły się krwawe walki o Białobrzegi. W nocy z 6 na 7 sierpnia 69 pp opuścił linię Bugu. 7 sierpnia XXXIV Brygada Piechoty pomaszerowała przez Sterdyń do Kossowa. 69 pułk piechoty obsadził Kossówkę pod Krupą. I batalion z dowództwem pułku ześrodkował się w Lipniku. Rankiem 8 sierpnia nieprzyjaciel otworzył ogień na doraźnie przygotowane pozycje obronne. Z powodu braku amunicji polskie pododdziały zmuszone były cofnąć się na pozycję odwodową. Kontratak I batalionem odzyskał utracone pozycje. Po walce pod Kossowem 17 DP została przerzucona w rejon Modlina i weszła w skład 5 Armii gen. Władysława Sikorskiego. 10 sierpnia 69 pp został samochodami przewieziony pod Pułtusk. 14 sierpnia walczył z powodzeniem na linii Kikoły – Orzechowo.
XXXIII Brygada Piechoty otrzymała rozkaz uderzenia na Nasielsk. 69 pułk piechoty miał zapełnić jej łączność taktyczną z oddziałami VII Brygady Rezerwowej. W tym celu wieczorem 15 sierpnia skoncentrował swoje bataliony pod Kikołami na szosie Serock − Nowy Dwór . III batalion otrzymał zadanie atakowania od czoła Wólki. Początkowo odniósł sukces, ale sowiecki kontratak odrzucił go na pozycje wyjściowe. Następnego dnia na Wólkę pułk uderzył dwoma batalionami w pierwszym rzucie i po ciężkich walkach zajął ją. Po odpoczynku bataliony wznowiły natarcie w kierunku na Nunę − Lorczyn − Kukarzewo − Żabiczyn. Rano 17 sierpnia Sowieci próbowali bezskutecznie odzyskać teren. Jednak ogólne położenie na froncie zmusiło ich do odwrotu. 69 pułk piechoty przeszedł do pościgu w kierunku na Winnice. Tu otrzymał rozkaz marszu do Trzopowa, a potem na północ, na linię Gzowo - Kacice folwark.&lt;br&gt; 19 sierpnia III batalion ppor. Słabęckiego otrzymał rozkaz przełamania pozycji obronnej nieprzyjaciela pod lasem na północ od Przemiarowa. 
Wykonanie zadania wiązało się ze zdobyciem wioski i sforsowaniem rzeczki. Pierwszy atak załamał się w nieprzyjacielskim ogniu artyleryjskim i karabinów maszynowych, a Sowieci szykowali się do kontrataku. W sukurs przyszły dwa bataliony 68 pułku piechoty, a ogniowe wsparcie zapewnił I/17 pułku artylerii polowej kapitana Łakińskiego. Wkrótce skraj lasu został osiągnięty, a nieprzyjaciel wycofał się. III/69 pp zdobył jeszcze Chmielewo i Boby. Tutaj batalion został zatrzymany przez gońca i 20 sierpnia wrócił do Przemiarowa, w rejon ześrodkowania pułku. W tej walce zdobyto 6 karabinów maszynowych, wzięto około 100 jeńców. Straty własne: 8 szeregowych zabitych, 1 oficer i 19 szeregowych rannych.
20 sierpnia pułk wyruszył do Makowa i dalej do Przasnysza. Będący w ubezpieczeniu I batalion wyruszył do Bartnik. 22 sierpnia w Bartnikach stacjonował już cały pułk. Rankiem 23 sierpnia 69 pp, wzmocniony dywizjonem 13 pułku ułanów i II/17 pap, wyruszył dwoma kolumnami, tworzącymi grupę myszyniecką. Dowodzenie nad grupą objął dowódca 13 p.uł. ppłk Mścisław Butkiewicz. Zadaniem grupy było odcięcie III Korpusowi Kawalerii Gaja odwrotu na wschód. 24 sierpnia, po forsownym marszu, kolumna wschodnia stanęła pod Myszyńcem. Miasto było silnie obsadzone przez kawalerię Gaja Gaja, posiadającą znaczną liczbę karabinów maszynowych i dział artyleryjskich. Dowódca pułku nakazał I batalionowi atakować na lewo, a II batalionowi na prawo od szosy. Po ciężkich walkach, w godzinach późnowieczornych, miasto zostało opanowane. Zdobyto 3 działa, 3 karabiny maszynowe, 4 wozy i wzięto około 40 jeńców. Straty własne to śmiertelnie ranny dowódca I batalionu ppor. Ignacy Busza i 3 szeregowych rannych. Nieprzyjaciel wycofał się i przekroczył granicę polsko-pruską. 25 sierpnia do Myszyńca weszła kolumna zachodnia i odtąd pułk stanowił jedną całość.
26 sierpnia 69 pułk piechoty przemieścił się do Łomży, 30 sierpnia przeszedł w rejon Śniadowa, a 5 września zajął rejon Krasnopol − Krasne − Sejny, wysyłając na linię demarkacyjną z Litwą batalion obserwacyjny. II batalion w utarczkach z Litwinami na linii Galińce − Wigrańce − Berżniki zdobył wyposażenie jednej baterii artylerii ciężkiej, kilka kuchni polowych, 11 karabinów maszynowych i wziął do niewoli dużą liczbę jeńców.
Pułk pozostawał na linii demarkacyjnej do 29 listopada, pełniąc tam służbę na przemian z 70 pułkiem piechoty. W tym dniu został zluzowany przez 41 suwalski pułk piechoty. Po zluzowaniu, marszem pieszym przegrupował się do Białegostoku, skąd koleją przewieziony został do Bydgoszczy.
Kawalerowie Virtuti Militari.
Ponadto 19 oficerów, 8 chorążych i 81 szeregowych zostało odznaczonych Krzyżem Walecznych.
Pułk w okresie pokoju.
Zakwaterowanie.
29 listopada 1920 69 pułk piechoty z frontu pomaszerował do Białegostoku, skąd transportem kolejowym wyjechał do Bydgoszczy. Bydgoszcz była jego pierwszym pokojowym garnizonem. Wkrótce pułk przeniesiony został do Gniezna na teren Okręgu Korpusu Nr VII i zajął dawne pruskie koszary przy ul. Bolesława Chrobrego. Wchodził w skład 17 Dywizji Piechoty. Powiat gnieźnieński zamieszkały był przez znaczny odsetek mniejszości niemieckiej. Ludność ta była wrogo ustosunkowana do współobywateli Polaków. Szczególnie dało się to odczuć w okresie narastającego napięcia w stosunkach polsko-niemieckich od marca 1939. W tym miesiącu, mający swą siedzibę w Warszawie, inspektorat armii gen. dyw. Tadeusza Kutrzeby przemianowany został na sztab Armii „Poznań”, z miejscem zakwaterowania w Gnieźnie. Od wiosny 1939 pułk przeprowadzał intensywne szkolenie, przygotowując się do nieuniknionej już wojny.
Święta w pułku.
3 maja 1919 gen. piech. Józef Dowbor-Muśnicki rozkazem nr 119 zatwierdził dzień 19 marca (św. Józefa) świętem pułkowym dla 11 pułku Strzelców Wielkopolskich. Pułk obchodził swoje święto w rocznicę utworzenia w roku 1918 pierwszych polskich oddziałów wojskowych na terenie powiatów śremskiego i jarocińskiego, z których zorganizowano I i II batalion 11 pułku Strzelców Wielkopolskich. 19 maja 1927 minister spraw wojskowych marszałek Polski Józef Piłsudski ustalił i zatwierdził dzień 11 listopada, jako datę święta pułkowego. 
Szkolenie w pułku.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930, w Wojsku Polskim wprowadzono trzy typy pułków piechoty. 69 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych. W tym czasie wprowadzono też dodatkowo kompanię karabinów maszynowych. Stan pułku powiększył się o 4 oficerów, 13 podoficerów, 1200 szeregowców i 12 karabinów maszynowych. Wprowadzono też dodatkowo kompanię cyklistów. Stan pułku powiększył się o kolejnych 5 oficerów, 16 podoficerów, 140 szeregowców.
69 pp w kampanii wrześniowej.
Mobilizacja.
24 sierpnia 1939 o godz. 4:00 została w 69 pułku piechoty w Gnieźnie ogłoszona mobilizacja alarmowa w grupie żółtej. W jej wyniku w terminie od A+24 do A+40 został zmobilizowany do etatów wojennych kompletny 69 pp. Dodatkowo na bazie pułku z kadry i rezerwistów w terminie od A+40 do A+72, zmobilizowano w tej samej grupie:
W II rzucie mobilizacji powszechnej w Skierniewicach miał zostać zmobilizowany przez wydzieloną grupę oficerów i podoficerów oraz rezerwistów Ośrodek Zapasowy 17 DP w terminie X+5. Stawiennictwo rezerwistów było planowe; uzbrojenie, wyposażenie i tabor zgodnie z etatami. Po zmobilizowaniu nocą 25/26 sierpnia, 69 pp wraz z dywizjonem III/17 pułku artylerii lekkiej przeszedł na stanowiska na północny zachód od Gniezna. W rejonie jezior Gorzuchowskiego i Lednickiego przystąpił do prac fortyfikacyjnych. Zmobilizowane bataliony zajęły kwatery w następujących miejscowościach: w Kłecku batalion I/69 pp, w Waliszewie batalion II/69 pp, w Dziekanowiczach batalion III/69 pp, w rejonie Skok 7 batalion strzelców, natomiast dowództwo pułku wraz z pododdziałami pułkowymi w Działyniu.
Działania bojowe.
Odwrót z Wielkopolski
W czasie kampanii wrześniowej pułk walczył w składzie 17 Dywizji Piechoty w ramach Armii „Poznań”. 1 września pułk kontynuował prace fortyfikacyjne i szkolenie. Nocą 1/2 września pułk dokonał przemarszu na południe od Gniezna. Kolejnej nocy, w ramach odwrotu Armii „Poznań”, 69 pp przegrupował się trasą Żydowo, Gulcewo, Grzybowo do rejonu Sędziwojewa. 3/4 września kontynuowano marsz w kierunku wschodnim przez Słupcę do Goliny. Kolejnej nocy pułk dotarł na przedmoście „Koło”. Pułk wydzielił I batalion do osłony przemarszu 17 DP na przedmoście od strony Kalisza; rozwinął obronę w rejonie miejscowości Sławki i na wzgórzach 4 km od Konina, od strony zachodniej. 5 września 69 pp, bez I batalionu, zajął stanowiska na szosie Koło – Konin w rejonie miejscowości Genowefa Piorunowska. O godz. 17:00 pułk został zbombardowany przez lotnictwo niemieckie; poniósł straty osobowe, szczególnie w II batalionie. Od 5 września 69 pp wraz z 17 DP wszedł w skład Grupy Operacyjnej „Koło” gen. bryg. Edmunda Knoll-Kownackiego. Nocą 5/6 września 69 pp, bez I/69 pp, podjął marsz. Rano ok. godz. 8:00 przeprawił się przez Wartę, gdzie był niegroźnie bombardowany przez lotnictwo niemieckie. W południe 6 września zatrzymał się na postój w rejonie lasu Przybyłów. Nocą 6/7 września 69 pp podjął dalszy marsz przez Chełm, Umień, Drzewce, Dwór Głębokie. 7 września rano w rejonie Dworu Głębokie do pułku dołączył I/69 pp. 
Udział w bitwie nad Bzurą
Z uwagi na przygotowanie się Armii „Poznań” do natarcia na oddziały niemieckiej 8 Armii, 17 DP dostała rozkaz przegrupowania się do czekającej ją bitwy. 69 pp, wraz z dywizjonem III/17 pal, 7 września o godz. 16:00 podjął marsz z Drzewic przez Besiekiery, docierając wieczorem do rejonu Odechów, Sławęcin, Drzykosy. W tym rejonie pułk przeszedł do obrony z kierunku Łęczycy, mając II batalion po obu stronach szosy Łęczyca – Kłodawa a III batalion na wschód od II/69 pp. Batalion I pozostał w odwodzie pułku. O świcie 8 września 4 kompania strzelecka, z dwoma plutonami 2 kompanii ckm i 71 samodzielną kompanią czołgów rozpoznawczych, została wysunięta do obrony Topoli Królewskiej, gdzie miała zluzować 72 kompanię kolarzy 17 DP i 7 szwadron kolarzy Wielkopolskiej Brygady Kawalerii. O godz. 12:00, z rozkazu gen. Edmunda Konoll-Kownackiego, 69 pp został podporządkowany dowódcy 25 Dywizji Piechoty. Zgodnie z rozkazem, II/69 pp został wysunięty w rejon wsi Chrząstówek, gdzie 5 kompania została ostrzelana ogniem artylerii niemieckiej, ponosząc znaczne straty osobowe. Została wycofana ze wsi i skierowana nad Bzurę do wsi Kazuby Królewskiej. 6 kompania zajmowała stanowiska w pobliżu wsi Chrząstówek; reszta batalionu w Topoli Królewskiej. Batalion bronił grobli, toru kolejowego i szosy do Łęczycy.
O godz. 19:00, na rozkaz płk. dypl. Stanisława Dworzaka, 4 kompania dokonała rozpoznania bojem stanowisk niemieckich w Łęczycy, której bronił niemiecki 46 pp z 30 DP. Strzelcy 4 kompanii podeszli pod Łęczycę, po czym zostali silnie ostrzelani ogniem broni maszynowej, moździerzy i artylerii. 4 kompania poniosła straty sięgające 40% stanu tej kompanii. Pod osłoną nocy wycofała się do Topoli Królewskiej. 9 września o godz. 10:00, na rozkaz gen. bryg. Franciszka Altera, batalion II/69 pp, wzmocniony 8 kompanią III/69 pp, bez wsparcia artylerii wykonał natarcie na Łęczycę. 4 i 6 kompanie strzeleckie uderzyły wzdłuż szosy i torów kolejowych, 5 kompania strzelecka na wsie Kwiatówek i Tum. Natarcie 4 i 6 kompanii załamało się w ogniu niemieckiej artylerii i broni maszynowej; obie kompanie poniosły straty osobowe w wysokości 20%. Natomiast natarcie 5 kompanii, po sforsowaniu Bzury odniosło powodzenie; zdobyto wsie Kwiatówek i Tum, a na szosie Łęczyca – Piątek rozbito niemiecką kolumnę taborową. O godz. 16:30 oddziały niemieckie wykonały kontratak na Tum, ok. godz. 18:00 zdołały wedrzeć się do Tumu, lecz pomimo to 5 kompania utrzymała część wschodnią Tumu. O godz. 17:30 większość 25 DP podjęła natarcie w kierunku południowym; II i III batalion 69 pp wykonały natarcie na centrum Łęczycy z rejonu Topoli Królewskiej. II/69 pp dwukrotnie wzdłuż grobli podchodził pod Łęczycę i dwukrotnie w ogniu niemieckiej artylerii i broni maszynowej był odrzucany. O godz. 20:00 wsparcia udzieliła artyleria III/17 pal i 7 pułk artylerii ciężkiej, bez I dywizjonu, które skutecznie ostrzelały nawałą ogniową stanowiska niemieckie w północnej części Łęczycy. III/69 pp i II/69 pp, wsparte 3 kompanią strzelecką, wdarły się do Łęczycy. III batalion opanował most kolejowy, a o godz. 23:00 centrum miasta; 69 pp wspólnie z pododdziałami 60 pułku piechoty opanował południową część Łęczycy i rejon koszar pod Wilczkowicami. Po północy 10 września 69 pp skoncentrował swoje pododdziały w Łęczycy, następnie w godzinach porannych wyruszył marszem do macierzystej 17 DP. 
Pułk maszerował szosą Łęczyca – Piątek do wsi Marynki. W tym rejonie, rozkazem dowódcy 17 DP płk. dypl. Mieczysława Mozdyniewicza, II batalion przeszedł do odwodu w rejonie Karsznic, gdzie zajął stanowiska przy drodze na Skotniki, a pozostałość pułku przeszła w rejon Góry Świętej Małgorzaty, do odwodu 17 DP. 11 września 69 pp został przydzielony do zgrupowania pod dowództwem płk. dypl. Władysława Smolarskiego, dowódcy piechoty dywizyjnej 17 DP. Z podstaw wyjściowych w rejonie kolonii Małachowice, 69 pp miał opanować wieś Małachowice, wzg. 125 i wieś Modlną, natarcie rozpocząć miał o godz. 13:00. Jednakże z podstaw wyjściowych do natarcia, ze względu na ostrzał artylerii niemieckiej, wycofał się zajmujący tam obronę batalion I/68 pułku piechoty. O godz. 13:00, bez wsparcia artylerii, znajdujący się najbliżej kolonii Małachowice II batalion rozpoczął natarcie. Po przebyciu ok. 1 km pod silnym ostrzałem artylerii niemieckiej natarcie zostało zatrzymane. I batalion po dotarciu w rejon wzgórza na wysokości kolonii Małachowice, po ostrzelaniu ogniem broni maszynowej o godz. 14:00, zajął rejon wzgórza oczekując na wsparcie własnej artylerii. Wsparty 2 kompanią 8 batalionu strzelców, II batalion ok. godz. 15:00 zdobył kolonię Małachowice. Po zajęciu podstaw wyjściowych dywizjon III/17 pal i 17 dywizjon artylerii ciężkiej przeprowadziły nawały ogniowe na obiekty ataku 69 pp. Ok. godz. 16:00 II batalion opanował południowe Małachowice wieś, a I batalion wieś Dybówka. W trakcie walk pod Małachowicami poległo wielu żołnierzy pułku, w tym 8 oficerów, a wśród nich kpt. Józef Burzyński i por. Ignacy Tyczyński.
O zmroku, w trakcie dalszego natarcia, I batalion zdobył dwór Sokolniki, a II batalion na wysokość wsi Modlna Probostwo. Obydwa bataliony na noc zajęły obronę na zdobytych przedmiotach terenowych. III batalion zabezpieczał tyły pułku na wzg. 132,3 i we wsi Dybówka. 12 września od godz. 5:00 69 pp kontynuował natarcie, II batalion o godz. 7:00 zdobył wieś Modlna Probostwo. O godz. 8:00 został wprowadzony do natarcia, z pozycji zajmowanych przez II/69 pp, III batalion, z zadaniem ataku w kierunku wsi Celestynów. I batalion atakował wieś Sokolniki. W wytworzoną lukę, pomiędzy I i II batalion 69 pp, wprowadzono batalion II/68 pp. Ok. godz. 9:00 w ciężkim boju bataliony II/69 pp i II/68 pp zdobyły dwór Modlna. Następnie strzelcy II/69 pp o godz. 12:00 opanowali las Celestynów. W trakcie walk rany odniósł mjr Antoni Chudzikiewicz; dowodzenie przejął kpt. Wacław Olszak. Do godz. 14:00 zdobyto: wieś Sokolniki przez I batalion i wieś Celestynów przez III batalion. Poległo wielu żołnierzy wśród nich por. Stanisław Kaszowski. Ok. godz. 14:00 II batalion wyszedł na południowy skraj lasów Celestynów; rozwijając się do natarcia na wieś Katarzynów został ostrzelany przez niemiecką artylerię, poniósł ciężkie straty i wycofał się w głąb lasów. Wieczorem resztki II batalionu porządkowały pododdziały w lesie Celestynów, I batalion obsadził rejon wzg. 159, III batalion oczyszczał rejon Celestynowa. Dowództwo pułku i część pododdziałów pułkowych przebywały w dworze Modlna.
13 września ok. godz. 2:00 69 pp, zgodnie z rozkazem dowódcy Armii „Poznań”, odmaszerował w składzie 17 DP za Bzurę, po trasie Modlna, Małachowice, Skotniki, dwór Karsznice, Głupiejew, dwór Czarne Pole, Ktery. Po przeprawieniu się przez Bzurę w Kterach, 69 pp zatrzymał się we wsi Strzegocin, a II batalion w kolonii Strzegocin. W godzinach popołudniowych, pułk przeszedł do odwodu 17 DP we wsi Szewce. 14 września pułk przeszedł przez Waliszew, Bąków do wsi Rząśno, gdzie dotarł wieczorem. Dalsze przesunięcie 69 pp odbyło się po trasie przez Łaźniki, Złaków Kościelny do Karsznic Małych i Dużych. 15 września o zmroku pułk wraz z dywizjonem II/17 pal wyszedł z Karsznic do Cyprian. O świcie 16 września 69 pułk piechoty rozwinął się w rejonach wsi; III batalion w Cyprianach, I batalion w Ćmiszewie, II batalion w dworze Zdziarów, dowództwo i część pododdziałów pułkowych w Cyprianach. Zgodnie z rozkazem gen. bryg. Edmunda Knoll-Kownackiego 17 DP miała wykonać natarcie na Sochaczew, celem otwarcia drogi dla armii na Warszawę. Z uwagi na trudną sytuację 14 Dywizji Piechoty, 69 pp ze wsparciem II/17 pal miał wykonać natarcie na korzyść 14 DP w kierunku południowym na Bronisławy, częścią sił osłonić kierunek Zdziary, Ćmiszew. Do wykonania pierwszego zadania wyznaczono I i III batalion, do drugiego II batalion. Późnym popołudniem natarcie I i III batalionu wyruszyło z podstaw wyjściowych. Ze względu na silny ostrzał artylerii i broni maszynowej, natarcie postępowało wolno z dużymi stratami; rany odnieśli mjr Stanisław Maydanowicz i kpt. Józef Luśniak. Bataliony wieczorem dotarły do skraju wsi Bronisławy. Z uwagi na małe postępy natarcia dowódca 17 DP ściągnął 69 pułk do wsi Cypriany. Ze względu na niepowodzenie natarcia GO gen. bryg. Edmunda Knoll-Kownackiego i GO gen. bryg. Mikołaja Bołtucia, gen. dyw. Tadeusz Kutrzeba wydał rozkaz przebijania się do Puszczy Kampinoskiej. 
We wczesnych godzinach rannych 17 września, 69 pp podjął marsz po trasie Młodzieszyn, Kamion; jako pierwsze maszerowały resztki II batalionu, dotarły ok. godz. 18:00 w rejon Wyszogrodu. Pozostała część pułku maszerowała osobno za II batalionem. Ok. godz. 10:30 w rejonie pomiędzy Młodzieszynem, a Juliopolem w rejonie wzgórza 69 pp został zaatakowany przez niemieckie lotnictwo. Znajdujący się na otwartym terenie pułk został rozbity i rozproszony przez naloty lotnictwa niemieckiego. Resztki pułku wycofały się do lasu na północ od Białej Góry. Z zebranych żołnierzy pułku wieczorem mjr Stanisław Maydanowicz sformował batalion zbiorczy i poprowadził go do przeprawy na Bzurze w Witkowicach. Batalion zbiorczy dołączył do grupy 56 pułku piechoty płk. Wojciecha Tyczyńskiego, z którą ok. godz. 23:00 sforsował, pod ostrzałem niemieckiej artylerii, Bzurę i pomaszerował do Puszczy Kampinoskiej. Pozostałości II batalionu z rejonu Wyszogrodu nocą 17/18 września przeprawiły się przez Bzurę i przez Tułowice dotarły do Puszczy Kampinoskiej. 
Walki w Puszczy Kampinoskiej
Małe grupy żołnierzy ze swoich kompanii do Puszczy Kampinoskiej poprowadzili dowódcy 5 kompanii strzeleckiej i 3 kompanii ckm. 18 września w godzinach popołudniowych w rejon Cybulic dotarł batalion zbiorczy 69 pp oraz licznie napływający żołnierze z 17 DP, w tym pozostałości II batalionu. 19 września podjęto czynności organizacyjne; dowódcą zgrupowania 17 DP został ppłk Wacław Albrecht, a odtwarzanym 69 pp dowodził mjr Stanisław Maydanowicz. Na bazie żołnierzy 69 pp oraz rozbitków z innych oddziałów odtworzono bataliony, dowodzone przez oficerów 69 pp; I pod dowództwem kpt. Kazimierza Lichodziejowskiego, II nadal przez kpt. Wacława Olszaka i III pod dowództwem kpt. Teodora Charońskiego. Wieczorem 19 września zgrupowanie 17 DP pomaszerowało do gajówki Młynisko i dotarło do niej rano 20 września, po czym w godzinach południowych osiągnęło Palmiry. 69 pp zajął stanowiska na skraju lasu palmirskiego w rejonie Adamówek, Kaliszki. Część maszerujących żołnierzy z II batalionu została odcięta od pułku w nocy 19/20 września i pod dowództwem por. Czesława Hawliczka przedarła się do Warszawy. 
Zgrupowanie 17 DP weszło w skład Grupy „Palmiry”, dowodzonej przez gen. bryg. Mikołaja Bołtucia. Grupa dotychczas ochraniała magazyny amunicji dla Modlina i Warszawy, lecz wobec ich okrążenia ustała możliwość przewozu amunicji do obu garnizonów. Nocą 21/22 września grupa wyruszyła ku Warszawie; zgrupowanie 17 DP maszerowało wzdłuż linii kolejowej Palmiry – Warszawa, w straży przedniej szedł 69 pp. Z I batalionem jako szpica, wyruszył z Palmir o godz. 2:00. Po drodze w walce wręcz likwidowano placówki niemieckie; o godz. 4:00 pułk doszedł do Łomianek. Ze wsi Dąbrowa niemiecka piechota otworzyła silny ostrzał z broni maszynowej. Bataliony 69 pp wdarły się do zachodniej części Łomianek, gdzie zostały silnie ostrzelane z broni maszynowej, moździerzy i artylerii. Poniesiono duże straty wśród żołnierzy pułku, a szczególnie duże w kadrze dowódczej. Polegli por. Wacław Cywiński i ppor. Antoni Turkowski. Ranni zostali wszyscy dowódcy, w tym ciężko mjr Maydanowicz i kpt. Lichodziejowski. Natarcie pułku załamało się i większość żołnierzy 69 pp dostała się do niewoli, nieliczne grupki przedarły się do Warszawy. Rozkaz o przebijaniu się do Warszawy nie dotarł do por. Rosta i jego 5 kompanii strzeleckiej. 5 kompania, wraz z batalionem zbiorczym 68 pp, 23 września o świecie dotarła do wsi Dąbrowa Szlachecka i uderzeniem otworzyła sobie dalszą drogę. Ok. godz. 16:00 batalion 68 pp i 5 kompania zostały okrążone w lesie pomiędzy Dąbrową Szlachecką a Wólką Węglową i dostały się do niewoli niemieckiej.
Batalion marszowy 69 pp
Sformowany w ramach mobilizacji alarmowej pod dowództwem por. rez. Edmunda Babśa. Po wymarszu pułku ochraniał rejon Gniezna. Następnie od 3 września wykonywał marsze na tyłach Armii „Poznań”. Z uwagi na ciężkie straty pułków 17 DP, w dniach 8–12 września, rozkazem dowództwa armii, bataliony marszowe wcielono jako uzupełnienie do macierzystych pułków piechoty. Batalion marszowy 69 pp, pod koniec walk w dniu 12 września, został rozdzielony na pododdziały pułku. Większość batalionu marszowego wcielono do II batalionu, który miał najniższy stan osobowy. Por. rez. Edmund Babś został śmiertelnie ranny w Puszczy Kampinoskie 18 września.
Oddział Zbierania Nadwyżek 69 pp.
Z pozostałości osobowych, sprzętu, wyposażenia i broni, po przeprowadzeniu mobilizacji alarmowej zebrano w koszarach 69 pp nadwyżki. Dowództwo nad nimi objął mjr Kazimierz Kosiba. Zgromadzono łącznie ok. 1600 żołnierzy. 3 września OZN 69 pp odjechał transportem kolejowym z Gniezna w kierunku Skierniewic. Z uwagi na uszkodzenia torów i ataki niemieckiego lotnictwa, transport z OZN 69 pp 7 września wyładowany został z eszelonu w Kutnie, skąd rozpoczął dalszy marsz pieszo. Maszerowano nocami; pomimo tego, 9 września o świcie, oddział nadwyżek, po minięciu Łowicza, został zaatakowany przez niemieckie lotnictwo. Dodatkowo niemiecki pododdział pancerny ostrzelał kolumnę nadwyżek 69 pp. W wyniku tych ataków, OZN 69 pp częściowo rozproszył się i część z żołnierzy dostała się do niemieckiej niewoli. Większość dotarła do Warszawy i poprzez stację zborną w Cytadeli została włączona do organizowanych oddziałów piechoty i wzięła udział w obronie Warszawy. Zawiązki dowództwa Oddziału Zapasowego 17 DP zostały sformowane w 69 pp i ok. 28 sierpnia 1939 zostały skierowane do Skierniewic, gdzie w koszarach 18 pułku piechoty miał zostać sformowany OZ 17 DP. Z uwagi na to, że w koszarach formowano jeszcze jednostki przewidziane dla 44 Dywizji Piechoty rez., organizację OZ 17 DP rozpoczęto w pobliskich wsiach, a od 31 sierpnia zaczęto przyjmować kierowanych bezpośrednio do ośrodka rezerwistów. Rezerwistów przewidzianych dla 69 pp kierowano do wsi Rawiczów i Strobów, przy drodze do Mszczonowa. Dalsze losy tych żołnierzy związały się z organizowanym OZ 17 DP.
Symbole pułku.
Sztandar/chorągiew.
Pierwszą chorągiew pułk otrzymał 7 października 1919 w Ostrowie. Ofiarodawcą było społeczeństwo powiatu śremskiego, a chorągiew wręczyła delegacja z panią Chosłowską na czele. Na awersie płatu, wewnątrz krzyża kawalerskiego, wyhaftowany był srebrny orzeł piastowski, pod którym znajdowały się dwie gałązki laurowe. Na rewersie widniał stylizowany Krzyż Virtuti Militari otoczony napisem "Za wiarę i ojczyznę, 11. P.S.W., 1919".
&lt;br&gt;W dniu wręczania sztandaru, na „placu lotniczym”, dziekan Armii Wielkopolskiej odprawił mszę świętą przy srebrnym ołtarzu polowym, przy którym król Jan III Sobieski modlił się ruszając pod Wiedeń. Po uroczystościach kościelnych odbyła się defilada przed Głównym Dowódcą Wojska Wielkopolskiego, gen. Józefem Dowborem-Muśnickim. Obecnie sztandar znajduje się w Muzeum Wojska Polskiego w Warszawie.
Prezydent Rzeczypospolitej Polskiej Ignacy Mościcki zarządzeniem L. 1643/28 z 16 września 1928 zatwierdził wzór lewej strony płachty nowej chorągwi 69 pułku piechoty. Na prawej stronie płata znajdował się amarantowy krzyż, w środku którego wyhaftowano orła w wieńcu laurowym. Na białych polach, pomiędzy ramionami krzyża, znajdowały się cyfry 69 w wieńcach laurowych. 30 maja 1929 w Gnieźnie Prezydent RP Ignacy Mościcki wręczył pułkowi chorągiew ufundowaną przez społeczeństwo Gniezna. Od 28 stycznia 1938 chorągiew pułkowa zaczęła być oficjalnie nazywana sztandarem. Sztandar ten został prawdopodobnie zakopany w nocy z 17 na 18 września 1939 nad Bzurą i dotychczas go nie odnaleziono.
Odznaka pamiątkowa.
23 sierpnia 1928 generał dywizji Daniel Konarzewski, w zastępstwie ministra spraw wojskowych, zatwierdził wzór i regulamin odznaki pamiątkowej 69 pułku piechoty. Odznaka o wymiarach 40 × 40 mm ma kształt krzyża o ramionach emaliowanych w kolorze granatowym, z żółtym obrzeżem. Na ramionach wpisano numery i inicjały pułku „11 PSW” i „69 P.P.” oraz datę jego powstania „11.XI.1918”. W środku krzyża godło wz. 1927, na czerwonym tle, w otoku złotego wieńca laurowego. Między ramionami krzyża umieszczono herby miejscowości, z których pochodziły ochotnicze oddziały wchodzące w skład pułku: w lewym górnym - herb Śremu, w prawym górnym - Rawicza, w lewym dolnym - Jarocina i prawym dolnym - Koźmina. Odznaka oficerska, jednoczęściowa, wykonana w srebrze, emaliowana. Wykonawcą odznaki był Wiktor Gontarczyk z Warszawy.
Strzelcy wielkopolscy.
Żołnierze 69 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Tradycje pułku kultywuje 17 Wielkopolska Brygada Zmechanizowana im. gen. broni Józefa Dowbor-Muśnickiego.

</doc>
<doc id="1200532" url="https://pl.wikipedia.org/wiki?curid=1200532" title="70 Pułk Piechoty (II RP)">
70 Pułk Piechoty (II RP)

70 Pułk Piechoty (70 pp) – oddział piechoty Armii Wielkopolskiej i Wojska Polskiego II RP.
Formowanie i zmiany organizacyjne.
W grudniu 1919 batalion zapasowy pułku stacjonował w Pleszewie.
10 lutego 1920 przemianowano 12 Pułk Strzelców Wielkopolskich nadając pułkowi nazwę 70 pułku piechoty.
Pułk w okresie pokoju.
16 grudnia 1920 pułk przybył do Biedruska. Od 30 kwietnia do 22 czerwca 1921 stacjonował w Krotoszynie, a później został przesunięty i rozlokowany częściowo w Ostrowie Wlkp., częściowo w Pleszewie i Szczypiornie. 4 sierpnia tego roku pułk został przeniesiony do Leszna. 17 października 1921 pułk wymaszerował z Leszna do nowych garnizonów: dowództwo pułku razem z I batalionem i batalionem sztabowym do Jarocina, natomiast II i III batalion do Pleszewa.
W okresie międzywojennym 70 pułk piechoty stacjonował w Pleszewie na terenie Okręgu Korpusu Nr VII. Wchodził w skład 17 Dywizji Piechoty.
W okresie od 17 października 1921 do czerwca 1924 dowództwo pułku, I batalion i batalion sztabowy stacjonowały w garnizonie Jarocin, natomiast II i III batalion oraz kadra batalionu zapasowego w garnizonie Pleszew. 3 czerwca 1924 dowództwo pułku przeniesione zostało do Pleszewa, a dwa lata później wszystkie pododdziały pułku przeniesione zostały z Jarocina.
Na podstawie rozkazu wykonawczego Ministerstwa Spraw Wojskowych do Departamentu Piechoty o wprowadzeniu organizacji piechoty na stopie pokojowej PS 10-50 z 1930 roku, w Wojsku Polskim wprowadzono trzy typy pułków piechoty. 70 pułk piechoty zaliczony został do typu I pułków piechoty (tzw. „normalnych”). W każdym roku otrzymywał około 610 rekrutów. Stan osobowy pułku wynosił 56 oficerów oraz 1500 podoficerów i szeregowców. W okresie zimowym posiadał batalion starszego rocznika, batalion szkolny i skadrowany, w okresie letnim zaś batalion starszego rocznika i dwa bataliony poborowych.
Po wprowadzeniu w 1930 nowej organizacji piechoty na stopie pokojowej, pułk szkolił rekrutów dla potrzeb batalionu Korpusu Ochrony Pogranicza.
Kampania wrześniowa.
W czasie wojny obronnej 1939 wchodził w skład macierzystej dywizji walczącej w ramach Armii „Poznań”.
Mapy walk pułku.
Prawdopodobnie ostatnim żyjącym uczestnikiem kampanii wrześniowej w szeregach 70 pułku piechoty był zmarły w 2017 roku Florian Gluba (ur. 1922).
Symbole pułku.
W niedzielę 3 sierpnia 1930 na stadionie sportowym w Pleszewie inspektor armii, generał dywizji Edward Śmigły-Rydz wręczył chorągiew dowódcy oddziału, pułkownikowi dyplomowanemu Mieczysławowi Mozdyniewiczowi. Chorągiew została ufundowana przez społeczeństwo powiatów: pleszewskiego, jarocińskiego i średzkiego.
Dopiero 19 listopada 1930 Prezydent RP zatwierdził wzór lewej strony płachty chorągwi 70 pp. Aktualnie sztandar znajduje się w Muzeum Wojska Polskiego w Warszawie.
4 lipca 1930 Minister Spraw Wojskowych zatwierdził wzór i regulamin odznaki pamiątkowej 70 pp. Odznaka o wymiarach 39 x 39 mm ma kształt równoramiennego krzyża, biało emaliowanego, z brzegami otoczonymi złotą obwódką. Na środku krzyża okrągła tarcza z orłem wz. 1927 na złotym tle. Na ramionach krzyża numer i inicjały oraz dawna nazwa pułku 70 P.P. 12 P.STRZ. WLKP.. Między ramionami krzyża srebrne liście laurowe. Oficerska - jednoczęściowa, wykonana w srebrze, złocona i emaliowana. Projekt: Jan Małeta.
Żołnierze pułku.
Żołnierze 70 pułku piechoty – ofiary zbrodni katyńskiej.
"Biogramy ofiar zbrodni katyńskiej znajdują się między innymi w bazach udostępnionych przez Ministerstwo Kultury i Dziedzictwa Narodowego oraz Muzeum Katyńskie".
Upamiętnienie.
Tradycje pułku kultywuje 17 Wielkopolska Brygada Zmechanizowana im. gen. broni Józefa Dowbor-Muśnickiego.

</doc>
<doc id="1200537" url="https://pl.wikipedia.org/wiki?curid=1200537" title="Autostrada A9 (Włochy)">
Autostrada A9 (Włochy)

Autostrada A9 (Autostrada Jezior) (wł. "Autostrada dei Laghi") arteria komunikacyjna w północnych Włoszech. Została oddana do ruchu w roku 1924 jako jedna z pierwszych włoskich autostrad. Łączy Mediolan ze Szwajcarią. A9 jest częścią szlaku komunikacyjnego E35 i ważnym tranzytowym połączeniem Włoch przez Alpy z północą Europy. Operatorem trasy jest spółka Autostrade per l’Italia

</doc>
<doc id="1200538" url="https://pl.wikipedia.org/wiki?curid=1200538" title="Przęstka">
Przęstka

Przęstka ("Hippuris" L.) – rodzaj roślin należących do rodziny babkowatych (w dawniejszych systemach wyodrębniany w rodzinę przęstkowatych ("Hippuridaceae" Link). Obejmuje w zależności od ujęcia, albo pojedynczy, kosmopolityczny gatunek przęstka pospolita ("Hippuris vulgaris") lub dwa (także "Hippuris tetraphylla" L.f.). W Polsce rośnie jeden gatunek – przęstka pospolita. Rośliny te występują w wodach słodkich. Nie mają większego znaczenia ekonomicznego, ale młode pędy spożywane są jako warzywo przez Inuitów. Charakterystyczny pokrój tych roślin jest powtarzany w świecie roślin przez wiele niespokrewnionych rodzajów (np. nadwodnik "Elatine", rotala "Rotala" i "Pogogyne").
Systematyka.
Ze względu na specyficzną budowę rodzaj wyodrębniany był w odrębną rodzinę "Hippuridaceae". Bywał też łączony z siostrzanym rodzajem – rzęślą ("Callitriche") w rodzinę "Callitrichaceae". Na przełomie XX i XXI wieku po uwzględnieniu odkryć o relacjach filogenetycznych opartych na badaniach molekularnych połączono te dwa rodzaje w plemię "Callitricheae" w obrębie rodziny babkowatych "Plantaginaceae" "sensu lato". 
Oba gatunki tu zaliczane tworzą mieszańca – "H. ×lanceolata" 

</doc>
<doc id="1200539" url="https://pl.wikipedia.org/wiki?curid=1200539" title="Karl Streng">
Karl Streng

Karl Streng (ur. 17 marca 1918, zm. 12 listopada 1948 w Landsberg am Lech) – zbrodniarz nazistowski, członek załogi niemieckiego obozu koncentracyjnego Mauthausen-Gusen i SS-Oberscharführer.
Obywatel austriacki. Członek Waffen-SS. Pełnił służbę w obozie głównym Mauthausen, z małymi przerwami, od 15 kwietnia 1942 do 22 maja 1944. Od 22 maja 1944 do 5 maja 1945 był natomiast kierownikiem zarówno kuchni dla esesmanów, jak i dla więźniów w podobozie KL Mauthausen, "Linz III". Streng dopuszczał się licznych aktów sadyzmu wobec więźniów. I tak przykładowo na początku 1943 zamordował rosyjskiego więźnia naciskając jego krtań o krawędź wiadra, a w marcu 1943 utopił więźnia narodowości holenderskiej, wsadzając jego głowę do wiadra z wodą. Wydarzenia te miały miejsce w obozie głównym Mauthausen. Z kolei w podobozie "Linz III" w listopadzie 1944 zakatował na śmierć węgierskiego więźnia dużą, aluminiową chochlą, pobił również kijem na śmierć więźnia narodowości polskiej oraz zastrzelił jeńca radzieckiego. Innych więźniów Streng bił na każdym kroku, niektórych przyprawiając o kalectwo. Więźniowie za wszelką cenę unikali z nim kontaktu, a czapki zdejmowali znajdując się nawet w odległości 50 metrów od Strenga, obawiając się pobicia za drobne przewinienie.
Po zakończeniu wojny Streng zasiadł na ławie oskarżonych w procesie załogi Mauthausen-Gusen (US vs. Hans Bergerhoff i inni), który toczył się przed amerykańskim Trybunałem Wojskowym w Dachau. 23 czerwca 1947 został on skazany na karę śmierci przez powieszenie. Wyrok wykonano w więzieniu Landsberg w listopadzie 1948.

</doc>
<doc id="1200542" url="https://pl.wikipedia.org/wiki?curid=1200542" title="Hippuris">
Hippuris



</doc>
<doc id="1200545" url="https://pl.wikipedia.org/wiki?curid=1200545" title="Dekanat Żagań">
Dekanat Żagań

Dekanat Żagań – jeden z 30 dekanatów katolickich należących do diecezji zielonogórsko-gorzowskiej, w którego skład wchodzi 12 parafii.

</doc>
<doc id="1200547" url="https://pl.wikipedia.org/wiki?curid=1200547" title="Parafia Najświętszego Serca Jezusowego w Kiwercach">
Parafia Najświętszego Serca Jezusowego w Kiwercach

Parafia Najświętszego Serca Jezusowego w Kiwercach – parafia rzymskokatolicka w Kiwercach, należy do dekanatu Łuck w diecezji łuckiej.
Historia parafii.
Miasteczko rejonowe w obwodzie wołyńskim – 18 tys. mieszkańców (1999). Kiedyś Kiwerce, były wsią w powiecie łuckim. Posiadały „wyborną glinę garncarską”, kaplicę katolicką i stację „drogi żelaznej kijowsko-brzeskiej”. Według podania, było to niegdyś przedmieście Łucka.
Parafia rzymskokatolicka w Kiwercach powstała w 1923 roku. Do tego czasu była to część parafii w Łucku. Po utworzeniu parafii rolę świątyni parafialnej spełniała kaplica. Kościół pw. Najświętszego Serca Jezusa został wybudowany w latach 1929–1933 ze składek wiernych. Wznoszeniem świątyni kierował i ostatnim przedwojennym proboszczem był ks. Tadeusz Bączkowski (ur. 1877). Kościół został poświęcony w 1933 r. przez bpa Adolfa Piotra Szelążka.
Po drugiej wojnie światowej, w 1945 roku, kościół został zamknięty przez władze radzieckie. Na początku lat 90. XX wieku zniszczona świątynia została przekazana do użytku dla Kościoła Prawosławnego. W 1993 roku na nowo odrodziła się parafia rzymskokatolicka, i od tego czasu budynek kościoła był współużytkowany przez dwa wyznania: katolicy gospodarzyli w prezbiterium, które w dniu 24 września 1994 roku poświęcił bp Marcjan Trofimiak ze Lwowa, prawosławni zaś korzystali z reszty kościoła.
Prawosławni z czasem wybudowali nową cerkiew pw. Pokrowy Matki Bożej i cały budynek kościoła został zwrócony katolikom. Fakt zgodnego współistnienia dwóch parafii w jednej świątyni, katolickiej i prawosławnej jest godny podkreślenia. Wielką rolę odegrał tu ks. Bohdan Starowśkyj, dziekan i proboszcz parafii Ukraińskiego Kościoła Prawosławnego Kijowskiego Patriarchatu w Kiwercach.
Od 1993 roku do Kiwerc z posługą duszpasterską dojeżdżał ks. Marek Gmitrzuk i inni kapłani pracujący w Łucku. Od 1996 do czerwca 1998 roku duszpasterzem odrodzonej parafii w Kiwercach był ks. Roman Burnik z Łucka, będący także proboszczem w Rożyszczach. Dnia 28 kwietnia 2014 roku na mocy dekretu J.E. ks. bpa Stanisława Szyrokoradiuka, ówczesnego administratora diecezji łuckiej, powołano do istnienia diecezjalne Sanktuarium Bożego Miłosierdzia.

</doc>
<doc id="1200550" url="https://pl.wikipedia.org/wiki?curid=1200550" title="Li Qian (polska tenisistka stołowa)">
Li Qian (polska tenisistka stołowa)

Li Qian (chiń. 李倩, wym. []; ur. 30 lipca 1986 w Baoding, w prowincji Hebei) – polska tenisistka stołowa chińskiego pochodzenia, reprezentantka Polski, złota, srebrna i brązowa medalistka mistrzostw Europy, indywidualna mistrzyni Polski (2017). Była pierwszą polską tenisistką stołową, która wywalczyła prawo do gry na igrzyskach olimpijskich (Pekin 2008).
Członkini kadry narodowej i olimpijskiej kobiet w tenisie stołowym w Polsce od 2007.
Kariera.
W 2005 roku za sprawą Zbigniewa Nęcka, trenera tenisistek stołowych KTS Tarnobrzeg, została zawodniczką tego klubu, w barwach którego występuje obecnie.
28 października 2007 roku otrzymała polskie obywatelstwo.
Największy sukces osiągnęła na początku lutego 2009, wygrywając prestiżowy turniej Europa Top 12 w Düsseldorfie. W finale pokonała Li Jie z Holandii 4:1. Rok później, przegrała w finale z reprezentantką Holandii Li Jiao 3:4.
W sezonie 2013/2014 z przyczyn osobistych nie występowała w rozgrywkach.
Na Mistrzostwach Europy 2018 wywalczyła złoty medal w grze pojedynczej.
Zajmuje 32. miejsce w światowym, 8. w europejskim i 1. w narodowym rankingu ITTF (stan na Grudzień 2018).
Życie prywatne.
W 2010 roku wzięła ślub z Tian Zichao, trenerem belgijskiej drużyny młodzieżowej tenisa stołowego. 18 marca 2014 roku urodziła syna Williama.

</doc>
<doc id="1200555" url="https://pl.wikipedia.org/wiki?curid=1200555" title="Stigmaria">
Stigmaria

Stigmaria – dychotomicznie rozgałęziające się systemy korzeniowe kopalnych widłaków o pokrojach drzewiastych z rodzaju "Lepidodendron" i "Sigillaria", tworzące szerokie podstawy utrzymujące w pionie rośliny na terenie bagiennym. Stigmarie najczęściej występują w postaci niewielkich spłaszczonych fragmentów i charakteryzują się skośnie położonymi owalnymi bliznami po korzeniach przybyszowych – apendyksach. Nagromadzenia stigmarii w położeniu przyżyciowym tworzą poziomy gleb kopalnych, zwanych ziemią (glebą) stigmariową, o lokalnym znaczeniu stratygraficznym. 
Odsłonięciem skał karbońskich ze stigmariami jest "skamieniały las" – Fossil Grove w Glasgow (Szkocja).

</doc>
<doc id="1200556" url="https://pl.wikipedia.org/wiki?curid=1200556" title="Związek Zawodowy Dyspozytorów PKP">
Związek Zawodowy Dyspozytorów PKP

Związek Zawodowy Dyspozytorów PKP zrzesza pracowników następujących spółek:
Związek jest jednym z członków założycieli Konfederacji Kolejowych Związków Zawodowych, z siedzibą w Warszawie, która przystąpiła do Ogólnopolskiego Porozumienia Związków Zawodowych.
Siedziba.
Zarząd Krajowy związku mieści się w kompleksie budynków - przed wojną: b. Dyrekcji Kolei Państwowych, po wojnie: najpierw Dyrekcji Okręgowej Kolei Państwowych, następnie Centralnej Dyrekcji Okręgowej Kolei Państwowych, zaś obecnie jednej ze spółek kolejowych: PKP Polskie Linie Kolejowe, nieopodal dworca Warszawa Wileńska.

</doc>
<doc id="1200562" url="https://pl.wikipedia.org/wiki?curid=1200562" title="Karl Schrögler">
Karl Schrögler

Karl Schrögler (ur. 23 września 1905, zm. 2 lutego 1949 w Landsberg am Lech) − zbrodniarz hitlerowski, blokowy ("Blockführer") w obozie koncentracyjnym Gusen w latach 1941−1943. Skazany na karę śmierci przez powieszenie przez amerykański Trybunał Wojskowy w Dachau. Stracony w więzieniu Landsberg w lutym 1949. 

</doc>
<doc id="1200563" url="https://pl.wikipedia.org/wiki?curid=1200563" title="Estádio Navegantão">
Estádio Navegantão

Estádio Navegantão – stadion w Tucuruí, Pará, Brazylia, na którym swoje mecze rozgrywa klub Tucuruí AC.

</doc>
<doc id="1200566" url="https://pl.wikipedia.org/wiki?curid=1200566" title="Estádio Humberto Parente">
Estádio Humberto Parente

Estádio Humberto Parente – stadion w Abaetetuba, Pará, Brazylia, na którym swoje mecze rozgrywa klub Abaeté Futebol Clube.

</doc>
<doc id="1200567" url="https://pl.wikipedia.org/wiki?curid=1200567" title="Oskar Tandler">
Oskar Tandler

Oskar Tandler (ur. 12 stycznia 1891, zm. 26 listopada 1948 w Landsberg am Lech) – zbrodniarz hitlerowski, SS-Scharführer, członek załogi obozu koncentracyjnego Mauthausen-Gusen. Od lipca 1942 do maja 1944 roku był kierownikiem bloku ("Blockführerem") dla więźniów sowieckich (blok nr 24) w obozie głównym.
Skazany w procesie załogi Mauthausen-Gusen (US vs. Erich Schuettauf i inni) na karę śmierci przez powieszenie przez amerykański Trybunał Wojskowy w Dachau. Stracony w więzieniu Landsberg w listopadzie 1948.

</doc>
<doc id="1200569" url="https://pl.wikipedia.org/wiki?curid=1200569" title="Karl Horcicka">
Karl Horcicka

Karl Horcicka (ur. 22 marca 1917, zm. 12 listopada 1948 w Landsberg am Lech) – kapo w obozie koncentracyjnym Gusen i zbrodniarz wojenny. Skazany na karę śmierci przez powieszenie przez amerykański Trybunał Wojskowy w Dachau. Stracony w więzieniu Landsberg w listopadzie 1948.

</doc>
<doc id="1200571" url="https://pl.wikipedia.org/wiki?curid=1200571" title="Nisiros">
Nisiros

Nisiros (gr. Νίσυρος, "Nísyros") – grecka wyspa wulkaniczna na Morzu Egejskim. Stanowi część składową Dodekanezu, a znajduje się pomiędzy wyspami Kos i Tilos. Wyspa jest w przybliżeniu okrągłego kształtu, ma średnicę około 8 km i powierzchnię 41,6 km². W pobliżu Nisiros znajduje się kilka wysepek, z których największą jest Jali. W gestii władz lokalnych Nisiros znajduje się Jali (10 mieszkańców) oraz niezamieszkane: Pachia, Pergusa, Kandeliusa, Ajos Andonios i Strongili. Wszystkie razem zajmują powierzchnię 50,055 km², a całkowita liczba mieszkańców wynosi 948.
Nisiros jest wyspą górzystą; pośrodku niej znajduje się krater czynnego wulkanu. Wybrzeża są przeważnie skaliste, ale jest też kilka piaszczystych plaż (głównie po stronie północnej).
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Kos, w gminie Nisiros. 
Wulkan jest obecnie słabo aktywny (nie wybucha), a w jego kraterze znajdują się fumarole. Ostatnią znaczniejszą aktywność – w postaci wybuchu pary – przejawił w roku 1888, po niewielkich erupcjach w latach 1871 i 1873; trzęsienia ziemi są częstym zjawiskiem. Okres szczególnej aktywności w latach 1996-1997 sprowadził na wyspę międzynarodowy zespół naukowców, których badania sponsorowała Unia Europejska. Aktywny sejsmicznie kompleks obejmuje dno morskie pomiędzy Nisiros a Kos, wysepkę Jali, a także część wyspy Kos.
Według mitologii greckiej wyspa powstała w chwili, gdy Posejdon oderwał fragment Kos i rzucił w jednego z gigantów, by uniemożliwić mu ucieczkę. W starożytności Nisiros nosiła nazwę "Porphyris". Starożytne mury, datowane na V wiek p.n.e. – fragment wyspowej acropolis, odkryto w pobliżu Mandraki. W czasach Herodota wyspa stanowiła – wraz z Kos, Halikarnasem i Kalyndają – małe państwo wasalne podległe zwierzchnictwu perskiemu, a podporządkowane bezpośrednio władzy królowej Artemizji. Wyspa była miejscem zaopatrzenia okolicznej ludności w kamienie młyńskie wykorzystywane w najstarszych młynach wodnych, co odnotowuje w swych epigramatach Antypater z Tessalonik w I wieku p.n.e..
Jedynym miastem i portem wyspy jest Mandraki (682 mieszkańców). Inne zamieszkane miejsca to wioski Pali (167), Nikia (48) i Emborios (25). Zgodnie ze spisem powszechnym z roku 2001, wszystkich mieszkańców społeczności jest 948 (w tym 10 na Jali), natomiast latem wyspę odwiedza wielu turystów i mieszkających gdzie indziej Nisirian, którzy przyjeżdżają tu na wakacje. Turystyka nie jest tak rozwinięta jak na innych wyspach. Połowy macicy perłowej i zbiory pumeksu na Jali stanowią główne źródła dochodów wyspiarzy. W przeszłości, dzięki uprawom na sztucznie zbudowanych tarasach, wyspa była samowystarczalna pod względem żywnościowym. Obecnie jednak uprawy zajmują znacznie mniejszą powierzchnię.
Na wyspę można dotrzeć statkiem z Pireusu i Kos, a w lecie jest wiele dziennych połączeń z wioską Kardamena na Kos. W użyciu jest również lokalny heliport.
Na wschód od Pali znajdują się siarkowe źródła, które w latach 20. XX wieku były znane na całym świecie.
Tradycyjnym napojem Nisros jest "sumada", bezalkoholowy napój o smaku migdałowym.
Patronem wyspy jest święty Nikita. Ponadto na wyspie znajdują się cztery monastery greckiego kościoła prawosławnego, w których w czasach dzisiejszych mnisi nie zamieszkują, aczkolwiek w czasie najważniejszych świąt odprawia się tu nabożeństwa. Największym klasztorem jest "Panajia Spiliani" (Błogosławiona Panna Maria z Jaskini) w Mandraki. Został zbudowany pod murami zamku joannitów, którzy zajęli wyspę w roku 1315.

</doc>
<doc id="1200573" url="https://pl.wikipedia.org/wiki?curid=1200573" title="Estádio Leônidas Castro">
Estádio Leônidas Castro

Estádio Leônidas Castro – stadion piłkarski w Belém, Pará, Brazylia, na którym swoje mecze rozgrywają kluby Paysandu SC.

</doc>
<doc id="1200575" url="https://pl.wikipedia.org/wiki?curid=1200575" title="There’s the Rub">
There’s the Rub

There’s the Rub – piąty album studyjny Wishbone Ash. 

</doc>
<doc id="1200579" url="https://pl.wikipedia.org/wiki?curid=1200579" title="Estádio Francisco Vargas">
Estádio Francisco Vargas

Estádio Francisco Vargas – stadion w Ananindeua, Pará, Brazylia, na którym swoje mecze rozgrywają kluby Clube Municipal Ananindeua.

</doc>
<doc id="1200580" url="https://pl.wikipedia.org/wiki?curid=1200580" title="Przełęcz Świętego Bernarda">
Przełęcz Świętego Bernarda



</doc>
<doc id="1200584" url="https://pl.wikipedia.org/wiki?curid=1200584" title="Białostocki Pułk Strzelców">
Białostocki Pułk Strzelców



</doc>
<doc id="1200585" url="https://pl.wikipedia.org/wiki?curid=1200585" title="Estádio São Benedito">
Estádio São Benedito

Estádio São Benedito – stadion w Bragança, Pará, Brazylia, na którym swoje mecze rozgrywa klub Bragantino Clube do Pará.

</doc>
<doc id="1200586" url="https://pl.wikipedia.org/wiki?curid=1200586" title="Cyclophyllidea">
Cyclophyllidea

Cyclophyllidea - rząd tasiemców. W rozwoju pozazarodkowym występuje tylko jeden żywiciel pośredni. Są to pasożyty ptaków i ssaków, rzadziej gadów i płazów. Skoleks tych tasiemców jest zaopatrzony w cztery przyssawki i z reguły wierzchołkowy ryjek, który to jest uzbrojony w haki. Niekiedy ryjek może być mniej lub bardziej uwsteczniony albo też całkowicie zanika. Nierzadko uzbrojone w drobne haczyki są również przyssawki. Przewody płciowe otwierają się do zatoki płciowej na krawędzi członów. Zakończona ślepo macica może niekiedy rozpadać się na odrębne torebki. Wypełnione jajami człony maciczne odrywają się od strobili. Należą do tasiemców apolytycznych - człony są trawione (jaja wydostają się z kałem) bądź całe odrywają się lub same wypełzają z żywiciela ostatecznego.
Do rzędu zalicza się następujące rodziny:

</doc>
<doc id="1200587" url="https://pl.wikipedia.org/wiki?curid=1200587" title="Lidzki Pułk Strzelców">
Lidzki Pułk Strzelców



</doc>
<doc id="1200593" url="https://pl.wikipedia.org/wiki?curid=1200593" title="Kowieński Pułk Strzelców">
Kowieński Pułk Strzelców



</doc>
<doc id="1200595" url="https://pl.wikipedia.org/wiki?curid=1200595" title="Wileński Pułk Strzelców">
Wileński Pułk Strzelców



</doc>
<doc id="1200596" url="https://pl.wikipedia.org/wiki?curid=1200596" title="Miński Pułk Strzelców">
Miński Pułk Strzelców



</doc>
<doc id="1200598" url="https://pl.wikipedia.org/wiki?curid=1200598" title="Nowogródzki Pułk Strzelców">
Nowogródzki Pułk Strzelców



</doc>
<doc id="1200600" url="https://pl.wikipedia.org/wiki?curid=1200600" title="Anton Klein">
Anton Klein

Anton Klein (ur. 1916, zm. 5 listopada 1948 w Landsberg am Lech) – niemiecki kapo w obozie koncentracyjnym Mauthausen-Gusen i zbrodniarz wojenny.
Z zawodu pracownik rolny. Więzień obozu koncentracyjnego Mauthausen od 1938. W 1944 został przeniesiony do podobozu "Ebensee" i ustanowiony tam przez władze obozowe najpierw kapo, a potem blokowym. Klein znęcał się nad więźniami, wielu z nich w ten sposób zabił.
Anton Klein został skazany przez amerykański Trybunał Wojskowy w Dachau na karę śmierci za swoje zbrodnie. Wyrok wykonano przez powieszenie w więzieniu Landsberg 5 listopada 1948.

</doc>
<doc id="1200602" url="https://pl.wikipedia.org/wiki?curid=1200602" title="Estádio Maximino Porpino Filho">
Estádio Maximino Porpino Filho

Estádio Maximino Porpino Filho – stadion wielofunkcyjny w Castanhal, Pará, Brazylia, na którym swoje mecze rozgrywają kluby Castanhal Esporte Clube.

</doc>
<doc id="1200604" url="https://pl.wikipedia.org/wiki?curid=1200604" title="Surjasiddhanta">
Surjasiddhanta

Surjasiddhanta (sanskr.सूर्यसिद्धान्त, trl. "Sūryasiddhānta", ang. Surja Siddhanta) – traktat astronomii indyjskiej. Podzielony jest na 14 rozdziałów, które zawierają 400 ślok. Autorstwo przypisywane jest Lacie.
Mitologia.
"Surjasiddhanta" jest starożytnym tekstem sanskryckim, wypowiedzianym u schyłku ostatniej satjajugi przez posłańca boga Słońca – Surji – do asury Mai Danawy.
Recepcja w literaturze przedmiotu.
Do tego tekstu odnosili się indyjscy matematycy i astronomowie, tacy jak Aryabhata i Waraha Mihira. Waraha Mihira w jego "Panća siddhantika" zestawia ją z czterema innymi traktatami: "Paitamahasiddhantas", "Paulisza" i "Romakasiddhantas" (bezpośrednio bazujące na astronomii hellenistycznej) i "Wasisztasiddhanta".
Tłumaczenia.
Na język bengalski przetłumaczył to dzieło Bhaktisiddhanta Sarasvati Thakura.

</doc>
