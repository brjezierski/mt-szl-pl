<doc id="1212731" url="https://pl.wikipedia.org/wiki?curid=1212731" title="Sejm Ludowy Litwy">
Sejm Ludowy Litwy

Sejm Ludowy Litwy (lit. Liaudies Seimas) – zgromadzenie litewskie wybrane w głosowaniu z 14 lipca 1940, obradujące działające od 21 lipca do 25 sierpnia 1940, które uchwaliło aneksję Litwy do Związku Radzieckiego. 
Głosowanie.
Tzw. wybory do Sejmu Ludowego Litwy przeprowadzono 14 lipca 1940 w ośmiu okręgach wyborczych Litwy – osiem dni po opublikowaniu wyborczego programu Związku Ludzi Pracy Litwy. Według oficjalnych danych wzięło w nich udział 95,5% obywateli, z czego 99,1% poparło kandydatów ZLPL – członków KPL, Komsomołu, Stowarzyszenia Pracujących oraz tzw. bezpartyjnych. Wybrano 79 posłów.
Prace Sejmu.
Sejm zebrał się na pierwsze posiedzenie 21 lipca 1940 w sali Teatru Państwowego w Kownie – otworzył je p.o. premiera i prezydenta Litwy Justas Paleckis. Marszałkiem zgromadzenia wybrano Liudasa Adomauskasa, do Prezydium weszli też Mečys Gedvilas, Juozas Grigalavičius oraz Petras Cvirka i Antanas Venclova jako sekretarze. 
Aneksja republiki do ZSRR.
31 lipca jednogłośnie i bez dyskusji przyjęto wniosek Antanasa Sniečkusa o włączenie Litwy w skład Związku Radzieckiego. Powołano delegację złożoną z 20 posłów, która wyjechała do Moskwy przekazać uchwałę Sejmu o chęci włączenia do ZSRR – w jej składzie znaleźli się m.in. prezydent Justas Paleckis, minister spraw wewnętrznych Mečys Gedvilas, ks. Liudas Adomauskas, pisarz Vincas Krėvė-Mickevičius, minister oświaty Antanas Venclova i pisarz Liudas Gira.
3 sierpnia 1940 Rada Najwyższa ZSRR "uczyniła zadość" uchwale Sejmu. 
Konstytucja Litewskiej SRR.
23 lipca 1940 roku wybrano 11-osobową komisję, która miała za zadanie opracować ustawę zasadniczą socjalistycznej Litwy. 25 sierpnia 1940 zaakceptowano przygotowany w Moskwie dokument, wzorowany na podobnych aktach prawnych innych republik ZSRR. Na jego mocy Sejm przekształcił się w Radę Najwyższą LSRR, której przewodniczącym został Balys Baranauskas, a do Prezydium weszli Justas Paleckis, Karolis Didžiulis, Domas Rocius i Stasys Pupeikis. 
Ostateczna sowietyzacja państwa.
Poza konstytucją Sejm Ludowy uchwalił liczne reformy społeczne i gospodarcze, m.in. nacjonalizację ziemi, zakładów przemysłowych i banków. Powołano Radę Komisarzy Ludowych, która zastąpiła na poły suwerenny rząd z czerwca 1940 roku. Na jej czele stanął Mečys Gedvilas. W dziedzinie stosunków międzynarodowych Sejm wypowiedział konkordat Litwy z Watykanem z 1926. 

</doc>
<doc id="1212733" url="https://pl.wikipedia.org/wiki?curid=1212733" title="Abu Hassun ibn Muhammad">
Abu Hassun ibn Muhammad

Abu Hassun ibn Muhammad (arab. أبو الحسن أبو حسون علي بن محمد – "Abu al-Hassan Abu Hassun Ali ibn Muhammad", zm. 1554) – regent Wattasydów w Maroku, syn sułtana Muhammada asz-Szajcha al-Mahdiego i stryj ostatniego wattasydzkiego sułtana Abu al-Abbasa Ahmada.
Za panowania Abu al-Abbasa Ahmada w latach 1524-1549 słaba pozycja dynastii Wattasydów w Maroku uległa dalszemu osłabieniu wobec wpływów Portugalczyków, marabutów, bractw islamskich, a na południu także rosnącego w siłę rodu Saadytów. Mimo to Abu Hassunowi udało się zawrzeć przymierze z religijnymi bractwami i zajmującymi tereny Algierii Osmanami i w ten sposób opóźnić ekspansję Saadytów na północ. Z powodu zagrożenia ze strony tych ostatnich zawarto nawet pokój z okupującą marokańskie porty Portugalią. Sam sułtan Abu al-Abbas Ahmad dostał się do saadyckiej niewoli w 1527 roku i Abu Hassun dopiero poprzez odstąpienie Meknesu w 1547 roku zdołał doprowadzić do uwolnienia bratanka. Mimo wszelkich nie udało mu się jednak powstrzymać w 1549 roku zdobycia Fezu i obalenia dynastii przez saadyckiego szejka Muhammada asz-Szajcha.
Po tym wydarzeniu Abu Hassun uciekł do Hiszpanii. Próbował nakłonić cesarza Karola V Habsburga do wymarszu na Maroko. Ostatecznie znalazł jednak wsparcie u Osmanów w Algierze. Z ich pomocą udało mu się na krótko odzyskać Fez w 1554 roku, jednak jeszcze w tym samym roku zginął z ręki Muhammada asz-Szajcha, co ostatecznie położyło kres panowaniu Wattasydów.

</doc>
<doc id="1212734" url="https://pl.wikipedia.org/wiki?curid=1212734" title="Regiment Pieszy pod im. Wolnych Konfederacji">
Regiment Pieszy pod im. Wolnych Konfederacji



</doc>
<doc id="1212737" url="https://pl.wikipedia.org/wiki?curid=1212737" title="Ian Lang">
Ian Lang

Ian Bruce Lang, baron Lang of Monkton (ur. 27 czerwca 1940), szkocki polityk, członek Partii Konserwatywnej, minister w rządach Johna Majora.
Życiorys.
Wykształcenie odebrał w Sidney Sussex College na Uniwersytecie Cambridge. Na studiach był członkiem Cambridge Footlights. W 1979 r. został wybrany do Izby Gmin w okręgu Galloway. Od 1983 r. reprezentował okręg wyborczy Galloway and Upper Nithsdale. W 1981 r. został rządowym whipem. W 1986 r. był przez kilka miesięcy podsekretarzem stanu w ministerstwie zatrudnienia. W 1986 r. rozpoczął pracę w ministerstwie ds. Szkocji, najpierw jako podsekretarz stanu, a od 1987 r. minister stanu.
Po objęciu stanowiska premiera przez Johna Majora Lang został ministrem ds. Szkocji. Na tym stanowisku pozostał do 1995 r., kiedy to objął stanowisko ministra handlu i przemysłu. Stronnik Majora, był wielce zaangażowany w kampanię wyborczą na lidera konserwatystów w 1995 r., zakończoną zwycięstwem urzędującego premiera.
Miejsce w parlamencie Lang utracił po przegranych przez jego partię wyborach 1997 r. We wrześniu tego roku został kreowany parem dożywotnim jako baron Lang of Monkton i zasiadł w Izbie Lordów.

</doc>
<doc id="1212738" url="https://pl.wikipedia.org/wiki?curid=1212738" title="Eurocash">
Eurocash

Eurocash S.A. (GPW: EUR) – spółka akcyjna, do której należą m.in. Eurocash Cash&amp;Carry, Eurocash Serwis oraz marki sklepów takie jak abc, 1Minute, Delikatesy Centrum, Groszek, Lewiatan, Mila. Największy pakiet akcji (44,01%) przedsiębiorstwa znajduje się w posiadaniu Portugalczyka Luisa Amarala, który w 2003 roku nabył spółkę od swojego byłego pracodawcy – portugalskiego przedsiębiorstwa Jerónimo Martins. Wyraźny procent udziałów (4,86%) należy również do AzValor Asset Management, inwestora hiszpańskiego. Akcje spółki Eurocash notowane są (od lutego 2005) na GPW w Warszawie.
Grupa Eurocash.
Eurocash S.A. jest podmiotem dominującym Grupy Eurocash, oraz inne spółki grupy (Partnerski Serwis Detaliczny S.A., sieć hurtowni DEF, hurtownia chemii gospodarczej i kosmetyków Ambra). Eurocash S.A. :
Historia.
Początki przedsiębiorstwa Eurocash sięgają roku 1993, kiedy to powstało na bazie przedsiębiorstwa Elektromis, założonego przez Mariusza Świtalskiego. W 2003 roku Luis Amaral, wraz z grupą ekspertów doświadczonych w branży dystrybucyjnej, poprzez wykup menedżerski (MBO) nabył spółkę od swojego byłego pracodawcy – portugalskiego przedsiębiorstwa Jerónimo Martins. Wcześniej Amaral był zaangażowany w budowę polskiej sieci handlowej Biedronka, zakupionej w 1997 od Elektromisu przez Jeronimo Martins. Portugalska spółka Jeronimo Martins postanowiła sprzedać Eurocash. Bezpośrednim powodem tej decyzji była bardzo złe wyniki finansowe spółki zależnej, jak również słaba kondycja finansowa Jeronimo Martins. W 2005 Eurocash zadebiutował na GPW.
2 sierpnia 2010 przedsiębiorstwo Eurocash S.A. sfinalizowało transakcję zakupu 100% udziałów w największej sieci dystrybucji hurtowej wyrobów spirytusowych w Polsce, należącej uprzednio do Central European Distribution Corporation (CEDC) – spółki notowanej na NASDAQ i GPW, będącej największym producentem wódki na świecie. Wartość transakcji opiewała na 400 mln zł (gotówkowa). Przedmiotem transakcji była sprzedaż następujących czternastu spółek prowadzących działalność dystrybucyjną CEDC w Polsce: Astor sp. z o.o., Dako-Galant Przedsiębiorstwo Handlowo Produkcyjne sp. z o.o., Damianex S.A., Delikates sp. z o.o., Miro sp. z o.o., MTC sp. z o.o., Multi-Ex S.A., Onufry S.A., Panta-Hurt sp. z o.o., Polskie Hurtownie Alkoholi sp. z o.o., Premium Distributors sp. z o.o., Przedsiębiorstwo Dystrybucji Alkoholi „Agis” S.A., Przedsiębiorstwo Handlu Spożywczego sp. z o.o. oraz Saol Dystrybucja sp. z o.o. Po nabyciu przez Eurocash S.A. wyżej wymienionych przedsiębiorstw, nastąpiła konsolidacja działających uprzednio oddzielnie spółek. , aktualnie zmienioną w Eurocash Alkohole, .
Pod koniec 2011 roku Eurocash S.A. zakupił od Emperii spółkę Tradis sp. z o.o.. 17 grudnia 2013 roku obie spółki podpisały plan konsolidacyjny, a od 4 kwietnia 2014 roku Eurocash S.A. połączył się ze spółką Tradis sp. z o.o., która tym samym zmieniła się w Eurocash Dystrybucja.
9 grudnia 2018 roku Eurocash podpisał umowę sprzedaży spółce Centrum Rozliczeń Elektronicznych Polskie ePłatności za 110 mln zł 100% akcji spółki PayUp Polska SA, założonej w 2007 roku i posiadającej 15,5 tys. terminali płatniczych.
1 stycznia 2022 roku prezesem Zarządu Grupy Eurocash został Paweł Surówka.

</doc>
<doc id="1212741" url="https://pl.wikipedia.org/wiki?curid=1212741" title="Okręg wyborczy Galloway">
Okręg wyborczy Galloway

Okręg wyborczy Galloway powstał w 1918 r. i wysyłał do brytyjskiej Izby Gmin jednego deputowanego. Okręg został zlikwidowany w 1983 r. Położony był w hrabstwie Galloway w Szkocji.

</doc>
<doc id="1212745" url="https://pl.wikipedia.org/wiki?curid=1212745" title="Wah wah">
Wah wah



</doc>
<doc id="1212746" url="https://pl.wikipedia.org/wiki?curid=1212746" title="Okręg wyborczy Galloway and Upper Nithsdale">
Okręg wyborczy Galloway and Upper Nithsdale

Okręg wyborczy Galloway and Upper Nithsdale powstał w 1983 r. i wysyłał do brytyjskiej Izby Gmin jednego deputowanego. Okręg został zlikwidowany w 2005 r.

</doc>
<doc id="1212749" url="https://pl.wikipedia.org/wiki?curid=1212749" title="Wah-Wah">
Wah-Wah



</doc>
<doc id="1212753" url="https://pl.wikipedia.org/wiki?curid=1212753" title="Urlop dziekański">
Urlop dziekański

Urlop dziekański – przerwa w studiowaniu trwająca semestr lub rok akademicki. Zasady przyznania mogą być różne na poszczególnych uczelniach, zazwyczaj dotyczą przyczyn ograniczonej zdolności studenta do nauki związanych z ważnymi wydarzeniami w jego życiu: choroba, urodzenie dziecka, ewentualnie ślub. Student na urlopie dziekańskim zachowuje wszystkie przywileje prawne związane z posiadaniem legitymacji studenckiej (np. zniżki na bilety komunikacji miejskiej).

</doc>
<doc id="1212758" url="https://pl.wikipedia.org/wiki?curid=1212758" title="Tydzień Modlitw o Jedność Chrześcijan">
Tydzień Modlitw o Jedność Chrześcijan

Tydzień Modlitw o Jedność Chrześcijan – w chrześcijaństwie jest to tydzień od 18 stycznia (dzień 18 stycznia był świętem katedry św. Piotra w Rzymie) do 25 stycznia tj. do Nawrócenia św. Pawła, Apostoła). Tydzień ten został zaproponowany w 1908 r. przez ks. Paula Wattsona, założyciela wspólnoty Franciszkanów Pojednania.
Historia.
Leon XIII w 1897 roku w encyklice "Satis cognitum" zarządził, aby w tej intencji modlono się co roku przez 9 dni pomiędzy uroczystością Wniebowstąpienia a Niedzielą Pięćdziesiątnicy. W roku 1910 św. Pius X przeniósł te nabożeństwa na dni 18 – 25 stycznia.
Znaczenie.
Sobór watykański II w Dekrecie o ekumenizmie "Unitatis redintegratio" nalegał na tę modlitwę, potwierdzając "swą świadomość, że ten święty plan pojednania wszystkich chrześcijan w jedności jednego i jedynego Kościoła Chrystusowego przekracza ludzkie siły i zdolności" ("Unitatis redintegratio", 24).
W ramach Tygodnia odbywa się na całym świecie szereg konferencji, spotkań i nabożeństw organizowanych przez Rady Ekumeniczne, Konferencje Episkopatów i inne organy Kościołów różnych krajów.
Obchody.
Tydzień w Polsce.
W polskim Tygodniu Modlitw o Jedność Chrześcijan udział biorą następujące Kościoły i Wspólnoty kościelne:
Tydzień na Ukrainie.
W ukraińskim Tygodniu Modlitw o Jedność Chrześcijan udział biorą m.in. następujące Kościoły:

</doc>
<doc id="1212760" url="https://pl.wikipedia.org/wiki?curid=1212760" title="Saïd Chiba">
Saïd Chiba

Saïd Chiba (arab. سعيد شيبا; ur. 28 września 1970 w Casablance) – marokański piłkarz grający na pozycji pomocnika.
Grał m.in. w takich klubach jak AS Nancy, Aris FC, Al-Hilal, SD Compostela i Motherwell FC.
Z reprezentacją Maroka wystąpił na Mistrzostwa Świata w Piłce Nożnej 1998.

</doc>
<doc id="1212766" url="https://pl.wikipedia.org/wiki?curid=1212766" title="Pułk Lekkiej Jazdy pod im. Humańskiej">
Pułk Lekkiej Jazdy pod im. Humańskiej

Pułk Lekkiej Jazdy pod im. Humańskiej (t. "Pułk Humański Lekkiej Jazdy") – polski pułk jazdy (ułanów).
Formowanie i zmiany organizacyjne.
Utworzony w czerwcu 1792 przez konfederację targowicką z prywatnych oddziałów Szczęsnego Potockiego. Liczył 785 żołnierzy.
Szefem oddziału był gen. art. Stanisław Szczęsny Potocki, natomiast dowódcą ppłk Leszczyński.
6 maja 1793 Pułk Lekkiej Jazdy pod im. Humańskiej został wcielony do wojska rosyjskiego pod nazwą "pułku winnickiego".

</doc>
<doc id="1212767" url="https://pl.wikipedia.org/wiki?curid=1212767" title="EBoy">
EBoy

eBoy ("Godfathers of Pixel") – grupa pixel-art, założona w 1988 roku przez Steffena Sauerteiga, Svenda Smitala i Kaia Vermehra.
Dzięki swojemu stylowi grupa eBoy stała się uznaną marką. Współpracę oferowali im m.in. Coca-Cola, MTV, VH1, Adidas i Honda. W 2007 roku grupa współpracowała z grupą muzyczną Groove Armada, opracowując dla nich oprawę graficzną wydanego w ubiegłym roku albumu Soundboy Rock.

</doc>
<doc id="1212768" url="https://pl.wikipedia.org/wiki?curid=1212768" title="Zagrożenie biologiczne">
Zagrożenie biologiczne

Mianem zagrożenia biologicznego określa się organizmy lub substancje pochodzenia organicznego, które stanowią zagrożenie dla zdrowia człowieka. Mogą to być odpady medyczne, np. mikroorganizmy, wirusy lub toksyny (pochodzenia biologicznego), które mogą zagrażać życiu człowieka. Zagrożeniem biologicznym mogą być również substancje stanowiące zagrożenie dla zwierząt. Substancje takie są oznaczane specjalnym symbolem (patrz obraz powyżej ). Substancje te stanowią zagrożenie w użytkowaniu, dlatego nie powinny być użytkowane przez osoby nieznające procedur obchodzenia się z nimi. Symbol zagrożenia biologicznego zakodowany w systemie Unicode ma kod U+2623.
Substancje stanowiące zagrożenie biologiczne podczas transportu mogą być oznaczone 4 kodami (Numer UN):

</doc>
<doc id="1212770" url="https://pl.wikipedia.org/wiki?curid=1212770" title="Dzień rektorski">
Dzień rektorski

Dzień rektorski – dzień w którym nie odbywają się zajęcia na uczelni, pomimo planu. Przyczyną może być święto, żałoba lub inne wydarzenia przewidziane w regulaminie. Rzadziej takie, którego nie dało się przewidzieć w momencie opublikowania planu. Np. niektóre uniwersytety ogłosiły rektorskim 21 października 2007, gdy odbyły się wcześniejsze wybory parlamentarne. Referenda i wybory przeprowadzane są zwykle w weekendy, zatem wolne mieli żacy studiujący zaocznie.
Również niektóre uczelnie ogłosiły dniami rektorskimi 17 i 18 kwietnia 2010 roku z powodu uroczystości żałobnych i pogrzebowych ofiar katastrofy lotniczej w Smoleńsku.
Ponieważ każda uczelnia wyższa ma autonomię, zasady ogłaszania dni rektorskich mogą być różne. Oprócz rektora, może je wprowadzić prorektor lub senat uczelni.
Analogiczny jest dzień dziekański. W tym wypadku nauka odwołana jest tylko na wydziale, na którym został ogłoszony. Oprócz dziekana, może je wprowadzić prodziekan lub rada wydziału.
Władze uczelni mogą również postanowić o godzinach rektorskich lub dziekańskich.

</doc>
<doc id="1212775" url="https://pl.wikipedia.org/wiki?curid=1212775" title="Bezocze">
Bezocze



</doc>
<doc id="1212779" url="https://pl.wikipedia.org/wiki?curid=1212779" title="Apostolstwo">
Apostolstwo

Apostolstwo (gr. "apostolos" = wysłannik) – w chrześcijaństwie przybliżanie przez ludzi wierzących innych osób do Boga i wiary.
Apostolstwo powszechne.
Apostolstwo zostało zapoczątkowane przez pierwszych Apostołów w I w. Jest zadaniem wszystkich ludzi wierzących. Szczególny obowiązek "głoszenia wiary i postępowania według jej zasad" spoczywa na ludziach bierzmowanych.
Apostolstwo świeckich.
Choć powszechnie uważa się je za zadanie przede wszystkim księży i zakonników, jednak szczególnie po Soborze Watykańskim II przypomina się o obowiązku apostolstwa ludzi świeckich. O takim apostolstwie przypominali sami Papieże: Jan Paweł II i Benedykt XVI.
Dokumentem w całości poświęconym apostolstwu świeckich jest Apostolicam actuositatem.

</doc>
<doc id="1212783" url="https://pl.wikipedia.org/wiki?curid=1212783" title="Peter Lilley">
Peter Lilley

Peter Bruce Lilley (ur. 23 sierpnia 1943 w Hayes w hrabstwie Kent) – brytyjski polityk, członek Partii Konserwatywnej, minister w rządach Margaret Thatcher i Johna Majora, oraz w gabinecie cieni Williama Hague'a.
Wykształcenie odebrał w Dulwich College oraz w Clare College na Uniwersytecie Cambridge, gdzie studiował nauki przyrodnicze i ekonomię. Następnie pracował jako analityk ds. energii w firmie W. Greenwell &amp; Co., zostając w końcu partnerem w tej firmie. W 1983 r. wygrał wybory do Izby Gmin w okręgu St Albans. Od 1997 r. reprezentuje okręg wyborczy Hitchin and Harpenden.
Początkowo był parlamentarnym prywatnym sekretarzem kanclerza skarbu Nigela Lawsona. W 1987 r. został ekonomicznym sekretarzem skarbu, a w 1989 r. finansowym sekretarzem skarbu. W 1990 r. został członkiem gabinetu jako minister handlu i przemysłu. Po wyborach w 1992 r. objął stanowisko ministra zabezpieczenia socjalnego. Na tym stanowisku pozostał do przegranych wyborów 1997 r.
Lilley wystartował w rozpisanych niedługo później wyborach na lidera konserwatystów. W pierwszej turze głosowania zajął przedostatnie czwarte miejsce, ale zrezygnował z dalszej walki o fotel lidera. Zwycięzca wyborów, William Hague, mianował Lilleya Kanclerzem Skarbu w swoim gabinecie cieni. Lilley pozostał na tym stanowisku do 1998 r. W latach 1998-1999 był zastępcą lidera Partii Konserwatywnej.
W 2001 r. Lilley wywołał kontrowersje, zarówno w swojej partii jak i w całym państwie, nawołując do legalizacji konopi siewnych. W 2005 r. skrytyował projekt laburzystowskiego rządu dotyczący wprowadzenia dowodów tożsamości. Kiedy David Cameron został w grudniu 2005 r. nowym liderem konserwatystów mianował Lilleya przewodniczącym Globalisation and Global Poverty policy group.

</doc>
<doc id="1212784" url="https://pl.wikipedia.org/wiki?curid=1212784" title="Joe Payne">
Joe Payne

Joseph „Joe” Payne (ur. 1984 w Tampie w stanie Floryda, zm. w styczniu 2020) – amerykański muzyk, kompozytor, wokalista i instrumentalista. Payne znany jest przede wszystkim z występów w grupie muzycznej Nile, której był członkiem w latach 2005-2007. Występował także w grupie Divine Heresy współpracując wraz z gitarzystą grupy Fear Factory Dino Cazaresem oraz perkusistą Timem Yeungiem znanym z grup Hate Eternal oraz Vital Remains. Był również członkiem zespołów A Sudden Fear, Lust of Decay, Pain After Death i Lecherous Nocturne. Na stałe grał w zespole Domination Through Impurity.
W 2012 roku muzyk został aresztowany pod zarzutem dystrybucji 2900 gramów marihuany w Iredell County. W trakcie przeszukania mieszkania muzyka policja zabezpieczyła trzy sztuki broni palnej, 2900 gramów marihuany o wartości 26 tys. USD oraz 5 tys. USD w gotówce.

</doc>
<doc id="1212786" url="https://pl.wikipedia.org/wiki?curid=1212786" title="PZL-110 Koliber">
PZL-110 Koliber

PZL-110 Koliber – samolot szkolno-sportowy, jest polską odmianą licencyjną francuskiego samolotu Socata Rallye powstałego w 1959 r., a produkowanego od 1961 r. 
Historia.
W 1976 r. PZL zakupiły licencję odmiany Rallye 100ST. Samolot został zmodyfikowany przez zamontowanie silnika PZL-Franklin 4A-235B3 oraz dostosowany do możliwości wytwórni. Oznaczenie zmieniono na PZL-110 Koliber. 18 kwietnia 1978 r. pierwszy lot wykonał zakupiony we Francji Rallye 100S z zamontowanym silnikiem PZL-Franklin, a 8 maja 1979 r. oblatany został PZL-110 zbudowany w całości w Polsce. Do końca 1987 r. zbudowano serię 36 egzemplarzy, które są używane głównie przez aerokluby.
Rozwinięciem konstrukcji PZL-110 są samoloty: PZL-110 Koliber 150 (określany także jako PZL-150 Koliber), PZL-110 Koliber 160 (Ostatnia wersja Kolibra) i PZL-111 Koliber 235 (nazywany także Senior). Powstał także dwumiejscowy samolot na podzespołach Kolibra PZL-112 Junior (skrzydła oraz podwozie). Nie wszedł jednak do produkcji seryjnej.
Konstrukcja metalowa, jednosilnikowy dolnopłat wolnonośny, podwozie trójpodporowe stałe.
Samolot posiada 4 miejsca. Wersja z silnikiem Franklin nie jest w stanie zabrać 4. dorosłych osób ze względu na zbyt słaby zespół napędowy. Dopuszczalna masa na tylnym siedzeniu wynosi 70 kg.
Napęd stanowi silnik PZL-Franklin 4A-235B31 typu bokser o mocy 85 kW (116 KM). Następne wersje z silnikami Franklin posiadały także moc podwyższoną do 125 KM.

</doc>
<doc id="1212787" url="https://pl.wikipedia.org/wiki?curid=1212787" title="Rachid Neqrouz">
Rachid Neqrouz

Rachid Neqrouz (arabski:راشد نقروز) (ur. 10 kwietnia 1972 w Ar-Raszidija) – marokański piłkarz grający na pozycji obrońcy.
Grał w Mouloudia Wadżda, BSC Young Boys i AS Bari.
Z reprezentacją Maroka wystąpił na Mistrzostwach Świata w piłce nożnej w 1994 i 1998 roku.

</doc>
<doc id="1212788" url="https://pl.wikipedia.org/wiki?curid=1212788" title="Dolnołużycka Wikipedia">
Dolnołużycka Wikipedia

Dolnołużycka Wikipedia – edycja Wikipedii tworzona w języku dolnołużyckim.
Ta edycja językowa wystartowała 12 stycznia 2008 roku, po długiej fazie testów. Ma być jednym z środków na nowo wzbudzających zainteresowanie językiem dolnołużyckim, używanym już dziś prawie wyłącznie przez starsze pokolenia.
Na dzień 3 stycznia 2020 roku zawierała 3253 artykuły. W tym też czasie w rankingu międzyjęzykowym zajmowała 208. pozycję.

</doc>
<doc id="1212791" url="https://pl.wikipedia.org/wiki?curid=1212791" title="Okręg wyborczy St Albans">
Okręg wyborczy St Albans

Okręg wyborczy St Albans powstał w 1554 r. i wysyłał do angielskiej, a następnie brytyjskiej, Izby Gmin jednego deputowanego. Okręg obejmował miasto St Albans w hrabstwie Hertfordshire wraz z okolicą. W 1852 r. okręg został zlikwidowany na skutek korupcji wyborczej. Odtworzono go w 1885 r. W 1997 r. wydzielono zeń miasto Harpenden.

</doc>
<doc id="1212794" url="https://pl.wikipedia.org/wiki?curid=1212794" title="Michel Gurfi">
Michel Gurfi

Michel Gurfi, właściwie Michel Leandro Gurfinkiel Korngold (ur. 3 grudnia 1982 roku w Buenos Aires) - argentyński aktor. Znany z roli, ucznia szkoły Elite Way School, Joaquína Mascaró w serialu młodzieżowym "Zbuntowani".

</doc>
<doc id="1212795" url="https://pl.wikipedia.org/wiki?curid=1212795" title="Okręg wyborczy Hitchin and Harpenden">
Okręg wyborczy Hitchin and Harpenden

Okręg wyborczy Hitchin and Harpenden powstał w 1997 r. i wysyła do brytyjskiej Izby Gmin jednego deputowanego. Okręg obejmuje miasta Hitchin i Harpenden oraz okoliczne wsie.

</doc>
<doc id="1212796" url="https://pl.wikipedia.org/wiki?curid=1212796" title="Imigracja do Stanów Zjednoczonych">
Imigracja do Stanów Zjednoczonych

Imigracja do Stanów Zjednoczonych – największy napływ ludności emigracyjnej w dziejach świata. W USA osiedliło się kilkadziesiąt milionów przybyszów z różnych krajów europejskich (Polska, Niemcy, Wielka Brytania, Irlandia, Włochy, Rosja) oraz z krajów azjatyckich (głównie z Chin), w tym licznie narody Europy Wschodniej oraz Ameryki Południowej i Środkowej. Fala emigracyjna trwa od początków XIX wieku aż po czasy dzisiejsze, jednak można wyróżnić okresy silniejszego napływu ludności.
Lata 80. i 90. XIX wieku stały się okresem wzrostu imigracji do Stanów Zjednoczonych. W latach 1915–1925 władze stopniowo wprowadzały ograniczenia imigracyjne, zmniejszając w 1926 roku liczbę wjeżdżających do ok. 150 tys. osób rocznie. Restrykcyjna polityka imigracyjna, mimo pewnych udogodnień wprowadzonych w 1948 roku dla uchodźców wojennych, pozostała taka aż do 1965 roku, kiedy to system kwotowy został wyparty przez wieloaspektowy system preferencji. Kolejny wzrost imigracji nastąpił w latach 80. i 90. XX wieku, utrzymując się po dziś dzień.
Przyczyny imigracji.
Imigranci przybywali do USA głównie z przyczyn zarobkowych – dla biednych Europejczyków, Ameryka była krajem szansy, gdzie mogli podjąć korzystniej opłacaną pracę.
Ponadto wyróżnić można, iż:
Ameryka krajem szansy.
Stany Zjednoczone, oprócz wyżej wymienionych zalet, miały również parę innych pozytywów: nie były krajem znacząco odległym od Starego Kontynentu, miały sprzyjające warunki klimatyczne. To sprawiło, że USA stały się emigracyjnym eldorado dla wielu narodów.
Nowy kraj.
Jednakże nie każdemu imigrantowi pozwalano zostać. Wszyscy nowi przybysze z Europy byli najpierw zbierani na nowojorskim Ellis Island, gdzie poddawano ich badaniom lekarskim. Jeżeli przeszli je pomyślnie, mogli pozostać i udać się do dowolnego miejsca. Ameryka potrzebowała imigrantów, ale w zamian oczekiwała, że będą dumni ze swojego nowego kraju. Mieszanina ras i kultur stanowiła problem: aby stać się pełnoprawnymi obywatelami Stanów Zjednoczonych, musieli nauczyć się języka angielskiego; oczekiwano od nich szacunku dla flagi Stanów Zjednoczonych – każdy dzień w szkole rozpoczynał się właśnie od jej uczczenia.
Niewielu imigrantów miało pieniądze, kierowali się więc do miast przemysłowych. Znajdowali prace w zakładach mięsnych Chicago, hutach Pittsburgha i w zakładach włókienniczych Filadelfii. Wielu Włochów, Irlandczyków oraz Żydów pozostało w Nowym Jorku, gdzie pracowali długie godziny za niską płacę w przemyśle, np. zakładach odzieżowych. Grupy etniczne dążyły do zachowania wspólnotowego charakteru, kultywowania języka, kultury, religii i kuchni. Aby zaoszczędzić pieniędzy, tłoczyli się w domach, wywołując problem przeludnienia. Dzielnice imigrantów bardzo szybko w wielu miastach zmieniały się w slumsy. Życie było niewygodne dla biednych imigrantów, lecz w dalszym ciągu nie tak trudne, jak w ich dawnej ojczyźnie.
Imigracja do 1865.
To właśnie wtedy zaczęli napływać nowi Amerykanie, którzy mieli stworzyć ojczyznę od podstaw zarówno politycznych, jak i gospodarczych. Jednak i tu można wyróżnić etapy napływu osadników.
Imigracja do 1776.
Tego etapu napływu ludności nie można nazwać imigracją. Była to kolonizacja Ameryki Północnej. Wśród osadników przeważali Anglosasi (Anglicy, Szkoci i Walijczycy). Na nowym kontynencie osiedlali się też Holendrzy i Francuzi. Koloniści dali początek narodowi amerykańskiemu oraz amerykańskiej kulturze – to oni wywalczyli niepodległość USA.
Imigracja od 1776 do 1865.
Większość imigrantów stanowili nadal Anglosasi, jednak dołączyli do nich Niemcy i Irlandczycy. Z czasem te dwie nacje wyparły tradycyjnych osadników, różnicując kraj religijne. Irlandczycy wraz z częścią Niemców zasilali szeregi amerykańskich katolików. Ludność ta odegrała kluczową rolę w kolonizacji terenów Wielkich Jezior oraz Dzikiego Zachodu. Oni też rozwinęli amerykańską gospodarkę.
Imigracja od 1865 do lat 20. XX wieku.
Zmiany w Europie znalazły odbicie w strukturze migracji do Stanów Zjednoczonych po zakończeniu wojny secesyjnej. Do lat dziewięćdziesiątych XIX wieku emigranci z Niemiec, Wielkiej Brytanii oraz Irlandii stanowili większość, lecz w miarę rozwoju niemieckiego i brytyjskiego przemysłu, powstawało więcej miejsc pracy, coraz mniej ludzi było zmuszonych emigrować za chlebem. W ogromnych liczbach przybywali Włosi i obywatele Imperium Rosyjskiego różnych narodowości. Wielu spośród rosyjskich emigrantów było Żydami, których prześladowania zmusiły do opuszczenia ojczyzny. Włosi natomiast uciekali przed ubóstwem swego południa wkrótce po zjednoczeniu. Dodatkowo Polacy, Czesi, Węgrzy, Rumuni, Bułgarzy, Grecy i Skandynawowie powiększali liczbę imigrantów. Do milionów przekraczających Atlantyk dołączyli Chińczycy, którzy do 1882 r., kiedy ich dalsza imigracja została zakazana, przez Pacyfik docierali do Kalifornii. Taki napływ imigrantów trwał aż do lat 20. ubiegłego stulecia, kiedy to rządzący republikanie utrudnili dostanie się do USA, tym samym redukując imigrację.
Lata 1865–1914 to również czas pierwszej wielkiej migracji wewnętrznej w Stanach Zjednoczonych, nazywanej „zdobywaniem Dzikiego Zachodu”. W kierunku zachodnim migrowali Brytyjczycy, Niemcy, Skandynawowie, Holendrzy, zaś na wschodnim wybrzeżu osiedlali się nowi imigranci – głównie Irlandczycy oraz Włosi.
Imigranci polscy skupiali się w tym czasie w dwóch miejscach: stanie Illinois (zwłaszcza Chicago) oraz stanie Nowy Jork (głównie w miastach Nowy Jork, Buffalo i Rochester). Mniej liczne skupiska polonijne powstały w stanach Wisconsin i Minnesota.
Imigracja powojenna i współczesna.
Imigracja do Ameryki na nowo odżyła po II wojnie światowej. Do Ameryki przed prześladowaniami uciekały tysiące ludzi z Europy Wschodniej. Do nowej fali imigracyjnej dołączyli mieszkańcy Ameryki Południowej i Środkowej. Latynosi stali się najbardziej liczna grupą nowych imigrantów, a język hiszpański i kultura latynoska stały się popularne i powszechne. Latynosi stali się obok Włochów, Irlandczyków i nacji Europy Wschodniej, jednym z głównych narodów w większości katolickich. W latach 80. XX wieku nastąpił napływ dużej liczby przybyszów ze wschodniej części starego kontynentu, szczególnie Polaków.
Bilans imigracji.
Imigranci, którzy przybywali do USA, w większości osiedlali się tam na stałe. Mało było ludzi, którzy przyjeżdżali okresowo, jak ma to miejsce w Europie Zachodniej. W XIX wieku imigranci głównie zajmowali się handlem oraz pracą w wielkich zakładach przemysłowych i rzemieślniczych – dzisiaj są to przede wszystkim pomoce domowe (sprzątaczki, ogrodnicy itp.), budowlańcy czy robotnicy. Bez imigrantów niemożliwy byłby rozwój amerykańskiego przemysłu, dla którego stanowili tanią siłę roboczą.

</doc>
<doc id="1212797" url="https://pl.wikipedia.org/wiki?curid=1212797" title="Memorare">
Memorare

Memorare (Pomnij, o Najświętsza Panno Maryjo) to modlitwa ustna w Kościele katolickim, skierowana do Najświętszej Maryi Panny. Memorare, po łacinie „Pamiętaj”, „Pomnij”, jest często przypisywana Św. Bernardowi z Clairvaux, żyjącemu w XII w. 
Oryginalny tekst łaciński:
Polskie tłumaczenie:
Modlitwa św. Bernarda
Pamiętaj, o najdobrotliwsza Panno Maryjo, że od wieków nie słyszano, 
aby ktokolwiek uciekając się do Ciebie, Twej pomocy wzywając, 
Ciebie o przyczynę prosząc, miał być od Ciebie opuszczony. 
Tą nadzieją ożywiony, uciekam się do Ciebie, 
o Maryjo, Panno nad pannami i Matko Jezusa Chrystusa. 
Przystępuję do Ciebie, biegnę do Ciebie, 
stawam przed Tobą jako grzeszny człowiek, drżąc i wzdychając. 
O Pani świata, racz nie gardzić moimi prośbami! 
O Matko Słowa przedwiecznego, racz wysłuchać mnie nędznego, 
który do Ciebie z tego padołu płaczu o pomoc wołam. 
Bądź mi pomocą we wszystkich moich potrzebach teraz i zawsze,
a osobliwie w godzinę śmierci, o łaskawa, o litościwa, o słodka Panno Maryjo. 
-Przez Twoje święte Panieństwo i Niepokalane Poczęcie, 
o Najświętsza Panno Maryjo, oczyść serce, ciało i duszę moją. Amen.

</doc>
<doc id="1212798" url="https://pl.wikipedia.org/wiki?curid=1212798" title="Pułk Przedniej Straży Wolnej Konfederacji">
Pułk Przedniej Straży Wolnej Konfederacji

Pułk Przedniej Straży Wolnej Konfederacji – oddział jazdy armii koronnej wojska I Rzeczypospolitej.
Utworzony w 1792 przez Konfederację Targowicką.
Stanowisko: nieznane. 
Dowódca: nieznany.
6 maja 1793 oddział został wcielony do wojska rosyjskiego pod nazwą "pułku owruckiego".

</doc>
<doc id="1212800" url="https://pl.wikipedia.org/wiki?curid=1212800" title="Rachid Rokki">
Rachid Rokki

Rachid Rokki (Rouki) (arabski:رشيد روكي; ur. 8 listopada 1974 w Casablance) – marokański piłkarz grający na pozycji napastnika.
Z reprezentacją Maroka wystąpił na Mistrzostwach Świata w Piłce Nożnej 1998.

</doc>
<doc id="1212802" url="https://pl.wikipedia.org/wiki?curid=1212802" title="Góry Kardamonowe">
Góry Kardamonowe

Góry Kardamonowe (khmerskie: Phnom Kravanh, tajskie: เขาบรรทัด Banthat) – zrębowe pasmo górskie w Azji Południowo-Wschodniej, na Półwyspie Indochińskim, w południowej Kambodży i południowo-wschodniej Tajlandii. 
Góry ciągną się przez 400 km wzdłuż wybrzeża Zatoki Tajlandzkiej, zamykając od zachodu Nizinę Mekongu. Południowo-wschodnim przedłużeniem Gór Kardamonowych są Góry Słoniowe, uważane czasem za ich część.
Cechują się rzeźbą średniogórską, ich kulminacja, Phnum Aôral wznosząca się na 1813 m n.p.m., stanowi najwyższe wzniesienie Kambodży. Położone są w strefie klimatu zwrotnikowego monsunowego, porośnięte gęstym, wiecznie zielonym lasem równikowym. W górach ma miejsce eksploatacja drzewa tekowego, w niższych partiach występują obszary uprawne, kardamonu i pieprzu.

</doc>
<doc id="1212804" url="https://pl.wikipedia.org/wiki?curid=1212804" title="Kasjan Sakowicz">
Kasjan Sakowicz

Kasjan Sakowicz herbu Korwin, inne formy nazwiska: "Касіян Калікст Сакович, Kasjan Sakowycz, Kalikst Sakowicz, Isakowicz" (ur. 1578 w Potyliczu koło Lubaczowa, zm. 1647 w Krakowie) – działacz cerkiewny, teolog i pisarz polemista.
Życiorys.
Urodził się w Potyliczu ("Podteliszu"), koło Lubaczowa, na ziemi bełskiej, jako syn duchownego prawosławnego. Studiował w Akademii Zamojskiej i Akademii Krakowskiej, następnie przebywał na dworze władyki przemyskiego, unity Atanazego Krupeckiego. W latach 1620–1624 był rektorem Szkoły Brackiej w Kijowie, następnie (1624) przeniósł się do Lublina. W roku 1625 został unitą, a w latach 1626–1639 był archimandrytą monasteru Podwyższenia Krzyża Pańskiego w Dubnie, który właśnie w roku objęcia przez niego obowiązków przełożonego przyjął unię. W 1641 za pozwoleniem Urbana VIII zmienił obrządek na rzymskokatolicki i został kapelanem w klasztorze augustianów w Krakowie. Tam też zmarł w 1647 r.
Twórczość.
Sakowicz jest autorem wierszy, rozpraw teologicznych i traktatów politycznych. Pisał w i polskim. Pierwszy utwór o tematyce filozoficznej pt. "Problemy" (Проблеми) ukazał się po polsku w Krakowie w 1620 r., a w 1622 r. w Kijowie Sakowicz wydał popularny panegiryk o treści historycznej pn. "Wiersz na żałosny pogrzeb zacnego rycerza Piotra Konaszewicza Sahajdacznego, hetmana wojsk jego Królewskiej Mości zaporoskich..." według wzorów barokowej poezji sylabicznej. Inne ważne jego utwory: "Kalendarz stary... i responzy na zarzuty starokalendarzan" (1642) i "Epanorthosis albo Perspektywa..." (1642) zawierają polemiczne wydźwięki, skierowane przeciwko kalendarzowi juliańskiemu i obrzędom liturgicznym ówczesnej cerkwi prawosławnej i unickiej.

</doc>
<doc id="1212805" url="https://pl.wikipedia.org/wiki?curid=1212805" title="Scream in Blue">
Scream in Blue

Scream in Blue – pierwszy album koncertowy australijskiej grupy rockowej Midnight Oil. Album został wydany w 1992 roku.

</doc>
<doc id="1212807" url="https://pl.wikipedia.org/wiki?curid=1212807" title="Rozalia Narloch">
Rozalia Narloch

Rozalia Narloch (ur. 9 lutego 1892 w Karsinie, zm. 2 maja 1961 tamże) – poetka oraz działaczka kaszubska. Zwana również "Konopnicką Kaszub".
Życiorys.
Oprócz działalności pisarskiej angażowała się w działalność Katolickiego Towarzystwa Ludowego – organizacji, której celem było kształtowanie życia rodzinnego, towarzyskiego i obywatelskiego w zgodzie z religijną moralnością. Działa w chórze kościelnym oraz współorganizowała występy teatru amatorskiego. Organizowała wystawy haftów kaszubskich. Podczas II wojny światowej współpracowała z Tajną Organizacją Wojskową "Gryf Pomorski". Była patronką Gimnazjum w Karsinie.
Słynęła też z tego, że potrafiła wymyślać wiersze na poczekaniu.

</doc>
<doc id="1212811" url="https://pl.wikipedia.org/wiki?curid=1212811" title="Bhaji">
Bhaji

Bhaji, hindi: भाजी (bhadźi - dosł. "warzywa") – popularna przekąska kuchni indyjskiej, jedzona jako przystawka podczas posiłku, bądź jako samoistne danie. Najczęściej stosuje się posiekaną cebulę, miesza z ciastem z besanu i różnego rodzaju przyprawami i smaży w głębokim oleju. „Pav” oznacza chleb, a „Bhaji” oznacza warzywo. Pav bhaji jest jedną z dziesięciu najlepszych ulicznych potraw w Indiach i jest popularna wśród turystów.

</doc>
<doc id="1212815" url="https://pl.wikipedia.org/wiki?curid=1212815" title="PZL-150 Koliber">
PZL-150 Koliber

PZL-110 „Koliber 150” – powstał jako modyfikacja produkowanego seryjnie samolotu PZL-110 Koliber. Najważniejsza zmiana polegała na zamontowaniu silnika Lycoming O-320-E2A o mocy 150 KM.
Prototyp został oblatany przez Macieja Akslera 27 września 1988 r. Samolot przeznaczony jest do lotów szkolnych, treningowych, turystycznych i dyspozycyjnych, dopuszczony też został do wykonywania podstawowej akrobacji.
Konstrukcja: metalowa, jednosilnikowy, dwumiejscowy dolnopłat wolnonośny, podwozie trójpodporowe stałe. Napęd stanowi 4-cylindrowy silnik Lycoming typu bokser O-320-E2A o mocy 150 KM.

</doc>
<doc id="1212816" url="https://pl.wikipedia.org/wiki?curid=1212816" title="Pakora">
Pakora

Pakora – popularna przekąska kuchni indyjskiej, zwłaszcza na południu Indii. Kawałki warzyw zanurza się w cieście z besanu i smaży w głębokim oleju. Tradycyjnie pakory są spożywane z herbatą jako przekąska, ale niektóre restauracje podają je również jako przystawkę przed głównym daniem.

</doc>
<doc id="1212817" url="https://pl.wikipedia.org/wiki?curid=1212817" title="Zespół Szkół Morskich w Świnoujściu">
Zespół Szkół Morskich w Świnoujściu

Zespół Szkół Morskich im. Eugeniusza Kwiatkowskiego w Świnoujściu – publiczna szkoła ponadgimnazjalna w Świnoujściu Warszowie w woj. zachodniopomorskim.
Historia.
Został powołany decyzją Ministra Żeglugi z dnia 25 kwietnia 1960 roku jako Szkoła Rybołówstwa Morskiego. Pierwszym dyrektorem placówki został Wacław Ignatowicz.
Dnia 1 września 1976 roku połączono Zasadniczą Szkołę Rybołówstwa Morskiego z Zasadniczą Szkołą Przyzakładową PPDiUR „ODRA” w Świnoujściu, tworząc Zespół Szkół Rybołówstwa Morskiego, którego organizację i kierowanie powierzono Czesławowi Nogalowi (1922–2018).
We wrześniu 1978 roku placówka wraz z internatem została przeniesiona z ulicy Piastowskiej 55 na ulicę Jana Sołtana 2.
17 sierpnia 1993 roku na podstawie decyzji Ministra Transportu i Gospodarki Morskiej ZSRM zmienił nazwę na Zespół Szkół Morskich.
Najważniejsze osiągnięcia szkoły to:
Dotychczas mury szkoły opuściło ponad 5 tysięcy absolwentów.
Zespół Szkół Morskich jest laureatem VI Edycji Narodowego Konkursu Ekologicznego „Przyjaźni Środowisku” w kategorii „Promotor Ekologii”, które zostało wręczone szkole w dniu 18 stycznia 2005 roku w Pałacu Prezydenckim.
Obecnie dyrektorem Zespołu jest mgr inż. Marzena Gańcza, a organem prowadzącym – Ministerstwo Gospodarki Morskiej i Żeglugi Śródlądowej
Uczniowie klas II, III Mechanik Okrętowy i Nawigator Morski odbywają praktyki na żaglowcu Dar Młodzieży. W szkole funkcjonuje szkolny radiowęzeł.

</doc>
<doc id="1212820" url="https://pl.wikipedia.org/wiki?curid=1212820" title="Francusko-amerykański traktat sojuszniczy (1778)">
Francusko-amerykański traktat sojuszniczy (1778)

Francusko-amerykański traktat sojuszniczy (ang. "Treaty of Alliance Between The United States and France") – zawarty w Paryżu pakt sojuszu pomiędzy USA a Francją z lutego 1778 roku, będącego podstawą wypowiedzenia wojny Wielkiej Brytanii przez Francję.
Według traktatu Francja po raz pierwszy uznawała istnienie Stanów Zjednoczonych.
6 lutego złożyli pod nim swój podpis, w imieniu Francji: Conrad-Alexandre Gérard, w imieniu USA: Benjamin Franklin, Silas Deane i Arthur Lee. Równocześnie zawarto francusko-amerykański traktat o przyjaźni i handlu.

</doc>
<doc id="1212822" url="https://pl.wikipedia.org/wiki?curid=1212822" title="Phnum Aôral">
Phnum Aôral

Phnum Aôral – najwyższy szczyt w Kambodży, wznoszący się na wysokość 1813 m n.p.m. (inne źródła podają wysokość 1771 m n.p.m.), położony jest we wschodniej części Gór Kardamonowych.

</doc>
<doc id="1212826" url="https://pl.wikipedia.org/wiki?curid=1212826" title="I.N.D.U.C.K.S.">
I.N.D.U.C.K.S.



</doc>
<doc id="1212828" url="https://pl.wikipedia.org/wiki?curid=1212828" title="Rogan josh">
Rogan josh

Rogan josh, Rogan dźosz – danie kuchni indyjskiej, popularne zwłaszcza w Kaszmirze. Słowo "Rogan" oznacza w farsi sklarowane masło ghee, natomiast "josh" znaczy "gorący", tak więc "Rogan Josh" to po prostu mięso duszone w maśle ghee, naturalnie przy użyciu odpowiedniego zestawu przypraw. Sama potrawa posiada wiele odmian.

</doc>
<doc id="1212834" url="https://pl.wikipedia.org/wiki?curid=1212834" title="Inwertaza">
Inwertaza

Inwertaza (β-fruktofuranozydaza, β-fruktozydaza, sacharaza, EC 3.2.1.26) – enzym z klasy hydrolaz i podklasy glikozydaz, który katalizuje hydrolizę wiązania fruktofuranozydowego (+)-sacharozy z wytworzeniem (+)-glukozy i (−)-fruktozy. Procesowi towarzyszy zmiana kierunku skręcania płaszczyzny polaryzacji światła spolaryzowanego z dodatniej na ujemną, tzw. "inwersja sacharozy", co jest źródłem nazwy enzymu.
Optymalne pH działania inwertazy wynosi około 5. Występuje głównie w komórkach roślinnych, gdzie związana jest ze ścianą komórkową. Wytwarzana jest też przez pszczoły, hydrolizując sacharozę podczas powstawania miodu. Produkty dostępne handlowo uzyskiwane są z drożdży.

</doc>
<doc id="1212835" url="https://pl.wikipedia.org/wiki?curid=1212835" title="Andrzej Maciej Łubowski">
Andrzej Maciej Łubowski

Andrzej Maciej Łubowski, występuje także jako Maciej Łubowski (ur. 6 października 1946 w Poznaniu) – polski artysta malarz, profesor sztuk plastycznych, animator życia artystycznego, dyrektor Galerii u Jezuitów w Poznaniu (2008–2012) działacz Związku Polskich Artystów Plastyków, pedagog zaangażowany na stanowisku profesora zwyczajnego w Wyższej Szkole Umiejętności Społecznych w Poznaniu w latach 2006–2015 oraz w Wyższej Szkole Artystycznej w Warszawie. Od 2015 profesor na Wydziale Architektury Politechniki Poznańskiej. Został odznaczony Brązowym i Srebrnym Medalem „Zasłużony Kulturze Gloria Artis” (2010, 2021).
Życiorys.
Ukończył warszawską Akademię Sztuk Pięknych w 1971 dyplomem na Wydziale Malarstwa, w pracowni prof. Stefana Gierowskiego. Po studiach powrócił do rodzinnego Poznania. Początkowo uprawiał malarstwo w konwencji informel. W drugiej połowie lat 70. zasłynął jako jeden z czołowych przedstawicieli fotorealizmu. W tamtych latach malował obrazy przedstawiające własną postać przemierzającą nieprzyjazne przestrzenie wielkomiejskich wykopów i zaułków (Kolekcja XX i XXI wieku – Muzeum Sztuki w Łodzi). W latach 80. brał udział w ruchu kultury niezależnej wystawiając swoje prace m.in. w pracowni Jana Rylkego na warszawskim Ursynowie. W swojej twórczości posługuje się fotografią tworząc cykle prac malarskich: w latach 80. symbolicznych obrazów, w latach 90. instalacji malarskich powstałych z powiększonych wizerunków twarzy pociętych w pionowe pasy i kostek betonowych („Dekompozycje”), od 1999 obiektów malarskich powstałych z pionowego załamania obrazów przedstawiających fragmenty twarzy („Złamane Obrazy” i „Obiekty Podwójne”), które po dołożeniu tła przedstawiającego rozkopaną ziemię wyewoluowały w następny monumentalny cykl pt. „Panoramy”. W 2008 rozpoczął cykl prac pt. „Presje" będący kontynuacją poprzednich serii. Równolegle od 2007 kontynuuje serie obrazów z postaciami umiejscowionymi pod światło na tle okien lub przeszklonych drzwi (Okna, Przy Oknie, Przy drzwiach). Są to obrazy o charakterze metaforycznym, dotykające kondycji ludzkiej.
W 1996 ukazała się książka pt. „Ścieżka Malowania”, traktująca o twórczości Andrzeja Maciej Łubowskiego autorstwa Ryszarda K. Przybylskiego, wydana przez Galerię Miejską „Arsenał” w Poznaniu. Przy okazji wystawy indywidualnej, we wspomnianej galerii w 2005, został wydany album dotyczący całej twórczości artysty (Maciej Łubowski: malarstwo otwarte, oprac. Barbara Gałężewska, Marcin Matuszak, Galeria Miejska „Arsenał”, Poznań 2005).

</doc>
<doc id="1212838" url="https://pl.wikipedia.org/wiki?curid=1212838" title="Kahwa">
Kahwa

Kahwa (urdu: قہوہ, ang.: również kahwah, qehwa, kehwa) – tradycyjny kaszmirski sposób przyrządzania zielonej herbaty.
Listki herbaty gotuje się razem z szafranem, korą cynamonu i strączkami kardamonu.
Najczęściej dodaje się również miód oraz rozdrobnione migdały lub orzechy włoskie.

</doc>
<doc id="1212839" url="https://pl.wikipedia.org/wiki?curid=1212839" title="John MacGregor">
John MacGregor

John Roddick Russell MacGregor, "baron MacGregor of Pulham Market" (ur. 14 lutego 1937 w Glasgow), brytyjski polityk, członek Partii Konserwatywnej, minister w rządach Margaret Thatcher i Johna Majora. Oficer Orderu Imperium Brytyjskiego (OBE).
Życiorys.
Wykształcenie odebrał w Merchiston Castle School, na uniwersytecie w St Andrews i w King's College w Londynie. W lutym 1974 r. został wybrany do Izby Gmin jako reprezentant okręgu South Norfolk. W latach 1977-1981 był partyjnym whipem. W 1981 r. został młodszym ministrem w departamencie handlu i przemysłu. W 1983 r. został przeniesiony do ministerstwa rolnictwa, rybołówstwa i żywności.
W 1985 r. został członkiem gabinetu jako naczelny sekretarz skarbu. W 1987 r. został ministrem rolnictwa, rybołówstwa i żywności. Za jego urzędowania miał miejsce pierwszy kryzys związany z pojawieniem się choroby wściekłych krów. W 1989 r. MacGregor został ministrem edukacji i nauki. W listopadzie 1990 r., na kilka dni przed ustąpieniem Margaret Thatcher, został Lordem Przewodniczącym Rady i przewodniczącym Izby Gmin. Stanowiska te utrzymał po dojściu do władzy Johna Majora. Po wyborach 1992 r. został ministrem transportu.
Ze stanowisk rządowych zrezygnował w 1994 r. W parlamencie zasiadał do 2001 r., kiedy nie wystartował w wyborach do Izby Gmin. 5 lipca tego roku otrzymał tytuł "barona MacGregor of Pulham Market" i zasiadł w Izbie Lordów.

</doc>
<doc id="1212840" url="https://pl.wikipedia.org/wiki?curid=1212840" title="Gerasdorf bei Wien">
Gerasdorf bei Wien

Gerasdorf bei Wien – miasto w Austrii, w kraju związkowym Dolna Austria, w powiecie Wien-Umgebung. Według Austriackiego Urzędu Statystycznego liczyło 10 862 mieszkańców (1 stycznia 2017).

</doc>
<doc id="1212842" url="https://pl.wikipedia.org/wiki?curid=1212842" title="Mannersdorf am Leithagebirge">
Mannersdorf am Leithagebirge

Mannersdorf am Leithagebirge − miasto w Austrii, w kraju związkowym Dolna Austria, w powiecie Bruck na der Leitha. Według Austriackiego Urzędu Statystycznego liczyło 3 887 mieszkańców (1 stycznia 2014).

</doc>
<doc id="1212843" url="https://pl.wikipedia.org/wiki?curid=1212843" title="Kraksa">
Kraksa



</doc>
<doc id="1212844" url="https://pl.wikipedia.org/wiki?curid=1212844" title="Dzień dziekański">
Dzień dziekański



</doc>
<doc id="1212845" url="https://pl.wikipedia.org/wiki?curid=1212845" title="Oberndorf bei Salzburg">
Oberndorf bei Salzburg

Oberndorf bei Salzburg – miasto w Austrii, w kraju związkowym Salzburg, w powiecie Salzburg-Umgebung. Liczy 5438 mieszkańców (1 stycznia 2015). 
W 1818 po raz pierwszy na świecie, podczas pasterki w mieście wykonano kolędę "Cicha noc". Znajduje się tu kaplica Cichej Nocy.

</doc>
<doc id="1212847" url="https://pl.wikipedia.org/wiki?curid=1212847" title="Okręg wyborczy South Norfolk">
Okręg wyborczy South Norfolk

Okręg wyborczy South Norfolk powstał w 1868 r. i wysyła do brytyjskiej Izby Gmin dwóch deputowanych. W 1885 r. liczbę mandatów przypadających na okręg zmniejszono do jednego. Okręg obejmuje południowo-wschodnią część hrabstwa Norfolk.

</doc>
<doc id="1212849" url="https://pl.wikipedia.org/wiki?curid=1212849" title="Oberwölz">
Oberwölz

Oberwölz – miasto w Austrii, w kraju związkowym Styria, w powiecie Murau. Liczy 1100 mieszkańców (1 stycznia 2015).

</doc>
<doc id="1212850" url="https://pl.wikipedia.org/wiki?curid=1212850" title="Abu al-Abbas Ahmad ibn Muhammad">
Abu al-Abbas Ahmad ibn Muhammad

Abu al-Abbas Ahmad ibn Muhammad (arab. أبو العباس أحمد بن محمد, zm. 1549 w Fezie) – ostatni sułtan Maroka z dynastii Wattasydów, syn sułtana Muhammada al-Burtukali. 
Abu al-Abbas Ahmad, podobnie jak jego ojciec, był słabym przywódcą z niewielkim autorytetem w Maroku. Mimo to jego pełniący rolę regenta stryj Abu Hassun zdołał opóźnić upadek Wattasydów i spowolnić wzrost potęgi Saadytów w południowym Maroku. Nie udało mu się jednak zapobiec zdobyciu Marrakeszu w 1524 roku. 
Rosnące zagrożenie ze strony Saadytów wymusiło zawarcie pokoju z okupującą marokańskie porty Portugalią, co jeszcze bardziej osłabiło autorytet sułtana w kraju. W 1527 roku doszło do bitwy z Saadytami, w czasie której Abu al-Abbas Ahmad dostał się do niewoli. W tym czasie rządy sprawował jako regent jego stryj, a przejściowo (w latach 1545-1547 jego syn Muhammad al-Kasri). Dopiero w 1547 roku jego stryjowi udało się wynegocjować jego uwolnienie w zamian za odstąpienie Saadytom Meknesu. Mimo wszelkich starań nie zdołano jednak powstrzymać upadku dynastii, przypieczętowanej w 1549 roku zdobyciem Fezu i zabiciem Abu al-Abbasa Ahmada przez saadyckiego szejka Muhammada asz-Szajcha.

</doc>
<doc id="1212851" url="https://pl.wikipedia.org/wiki?curid=1212851" title="Godziny dziekańskie">
Godziny dziekańskie



</doc>
<doc id="1212852" url="https://pl.wikipedia.org/wiki?curid=1212852" title="Stuttgarter Kickers">
Stuttgarter Kickers

Stuttgarter Kickers – niemiecki klub piłkarski z siedzibą w Stuttgarcie. Obecnie rozgrywa swoje spotkania na Gazi-Stadion auf der Waldau.
Historia.
Klub został założony 21 września 1899. We wczesnych latach istnienia grał w Bezirksliga Württemberg. Podczas trwania III Rzeszy zespół znalazł się w Gauliga Württemberg. W ostatnich latach wojny "Kickers" połączył się z "Sportfreunde Stuttgart".
W czasach powojennych Stuttgarter Kickers grał w Oberliga. Gdy w 1963 została utworzona Bundesliga Kickers zostało przesunięte do Regionalliga. W 1974 pojawiła się 2. Bundesliga i tam właśnie udała się drużyna. Zespół ze Stuttgartu radził tam sobie ze zmiennym szczęściem, ale w ostatecznym rozrachunku ustabilizował w górnej połowie tabeli. W 1987 zespół doszedł do finału Pucharu Niemiec. W sezonie 1988/1989 awansował do Bundesligi. W sezonie 1991/1992 "Die Blauen" spadło do zaplecza Bundesligi. Obecnie występuje w Regionalliga.

</doc>
<doc id="1212854" url="https://pl.wikipedia.org/wiki?curid=1212854" title="Godziny rektorskie">
Godziny rektorskie



</doc>
<doc id="1212855" url="https://pl.wikipedia.org/wiki?curid=1212855" title="Ambasadorowie Francji w Stanach Zjednoczonych">
Ambasadorowie Francji w Stanach Zjednoczonych

6 lutego 1778 Francuz Conrad-Alexandre Gérard, Benjamin Franklin, Silas Deane i Arthur Lee podpisali francusko-amerykański traktat sojuszniczy (1778) i francusko-amerykański traktat o przyjaźni i handlu między USA i Francją. Francja oficjalnie uznała istnienie i niepodległość USA. Odpowiednie instrukcje wydał ówczesny francuski MSZ Charles Gravier de Vergennes. Tym samym Gérard stał się pierwszym ambasadorem Francji w USA.

</doc>
<doc id="1212856" url="https://pl.wikipedia.org/wiki?curid=1212856" title="Rattenberg (Tyrol)">
Rattenberg (Tyrol)

Rattenberg – miasto w Austrii, w kraju związkowym Tyrol, w powiecie Kufstein. Według danych Austriackiego Urzędu Statystycznego liczyło 410 mieszkańców (1 stycznia 2015). Jest najmniejszym miastem zarówno pod względem powierzchni jak i liczby mieszkańców w Austrii.

</doc>
<doc id="1212858" url="https://pl.wikipedia.org/wiki?curid=1212858" title="Rohrbach in Oberösterreich">
Rohrbach in Oberösterreich

Rohrbach in Oberösterreich – dawne miasto w Austrii, w kraju związkowym Górna Austria, do 30 kwietnia 2015 siedziba powiatu Rohrbach. W 2014 liczyło 2552 mieszkańców. 1 maja 2015 połączone z gminą Berg bei Rohrbach utworzyło nowe miasto Rohrbach-Berg.

</doc>
<doc id="1212860" url="https://pl.wikipedia.org/wiki?curid=1212860" title="Schwanenstadt">
Schwanenstadt

Schwanenstadt – miasto w Austrii, w kraju związkowym Górna Austria, w powiecie Vöcklabruck. 1 stycznia 2015 liczyło 4162 mieszkańców.

</doc>
<doc id="1212861" url="https://pl.wikipedia.org/wiki?curid=1212861" title="Autarkia (filozofia)">
Autarkia (filozofia)

Autarkia (gr. "autarkeia" – przestawanie na swoim) – zalecane w starożytnej etyce greckiej (m.in. przez Sokratesa, cyników, stoików) wewnętrzne uniezależnienie się człowieka od świata zewnętrznego, tj. od innych ludzi i od rzeczy; poleganie na samym sobie.

</doc>
<doc id="1212863" url="https://pl.wikipedia.org/wiki?curid=1212863" title="Conchita Campbell">
Conchita Campbell

Conchita Elizabeth Campbell (ur. 25 października 1995 w Vancouver) – kanadyjska aktorka polskiego pochodzenia.
Wystąpiła w filmach i serialach: "Just Cause" jako Emma/Abigail, "Wilder Days" jako Lexy Morse, "Pursued", "Faerie Queen", "Kronika filmowa", "Scary Movie 4" jako Rachel, "Supernatural" jako Maggie, "4400" jako Maia Rutledge, a także w rolach teatralnych.
Mówi po polsku, jej matka jest Polką.

</doc>
<doc id="1212864" url="https://pl.wikipedia.org/wiki?curid=1212864" title="St. Valentin (Dolna Austria)">
St. Valentin (Dolna Austria)

St. Valentin, Sankt Valentin – miasto w Austrii, w kraju związkowym Dolna Austria, w powiecie Amstetten. Liczy 9,22 tys. mieszkańców (1 stycznia 2015).
W 1943 w St. Valentin urodził się Ryszard Krynicki.

</doc>
<doc id="1212865" url="https://pl.wikipedia.org/wiki?curid=1212865" title="Mečislovas Gedvilas">
Mečislovas Gedvilas

Mečislovas Gedvilas (ur. 19 listopada 1901 w Bubiach pod Szawlami, zm. 15 lutego 1981 w Wilnie) – litewski polityk komunistyczny, pierwszy szef rządu Litwy radzieckiej (1940-56).
Po ukończeniu szkoły średniej studiował w seminarium nauczycielskim, następnie pracował jako nauczyciel w Połądze (1923-27), w 1926 został aresztowany i zwolniony. Od 1931 do 1940 roku kierował Kasą Chorych w Telszach. W 1934 roku przystąpił do nielegalnej Komunistycznej Partii Litwy.
14 lipca 1940 wybrano go deputowanym do Sejmu Ludowego Litwy, którego został wiceprzewodniczącym. W 1940 piastował również stanowisko ministra spraw wewnętrznych w pierwszym rządzie komunistycznym.
Po przystąpieniu Litwy do ZSRR 25 sierpnia 1940 mianowano go przewodniczącym Rady Komisarzy Ludowych, od 1946 roku sprawował urząd premiera Litewskiej SRR (do 16 stycznia 1956). Od 15 sierpnia 1940 do 24 stycznia 1956 członek Biura KC Komunistycznej Partii (bolszewików) Litwy/Komunistycznej Partii Litwy, od 14 października 1952 do 14 lutego 1956 zastępca członka KC KPZR. Deputowany do Rady Najwyższej ZSRR od 1 do 5 kadencji i 7 kadencji. Jest symbolem pierwszych lat sowietyzacji Litwy.
W 1956 roku odsunięty na boczny tor, do 1973 roku kierował resortem edukacji w rządach Motiejusa Šumauskasa i Juozasa Maniušisa.

</doc>
<doc id="1212866" url="https://pl.wikipedia.org/wiki?curid=1212866" title="Seekirchen am Wallersee">
Seekirchen am Wallersee

Seekirchen am Wallersee – miasto w Austrii, w kraju związkowym Salzburg, w powiecie Salzburg-Umgebung. Według Austriackiego Urzędu Statystycznego liczyło 10257 mieszkańców (1 stycznia 2015). 
Współpraca.
Miejscowość partnerska:

</doc>
<doc id="1212867" url="https://pl.wikipedia.org/wiki?curid=1212867" title="Stadtschlaining">
Stadtschlaining

Stadtschlaining (węg. "Városszalónak", burg.-chorw. "Solunak") – miasto w Austrii, w kraju związkowym Burgenland, w powiecie Oberwart. 1 stycznia 2014 liczyło 2,03 tys. mieszkańców.

</doc>
<doc id="1212869" url="https://pl.wikipedia.org/wiki?curid=1212869" title="Vils (Austria)">
Vils (Austria)

Vils – miasto w Austrii, w kraju związkowym Tyrol, w powiecie Reutte.
Współpraca.
Miejscowość partnerska:

</doc>
<doc id="1212871" url="https://pl.wikipedia.org/wiki?curid=1212871" title="Nianda">
Nianda



</doc>
<doc id="1212873" url="https://pl.wikipedia.org/wiki?curid=1212873" title="Muhammad al-Kasri">
Muhammad al-Kasri

Muhammad al-Kasri (arab. ناصر الدين القاصري محمد بن أحمد = "Nasir ad-Din al-Kasri Muhammad ibn Ahmad", zm. 1547) – sułtan Maroka z dynastii Wattasydów, syn sułtana Abu al-Abbasa Ahmada. 
Doszedł do władzy, podczas gdy jego ojciec Abu al-Abbas Ahmad przebywał w niewoli u Saadytów. W 1547 roku jego ojciec został uwolniony w zamian za odstąpienie Saadytom Meknesu. Śmierć Muhammada al-Kasri w tym samym roku umożliwiła Abu al-Abbasowi Ahmadowi powrót na tron.

</doc>
<doc id="1212874" url="https://pl.wikipedia.org/wiki?curid=1212874" title="Reakcja lawinowa">
Reakcja lawinowa



</doc>
<doc id="1212876" url="https://pl.wikipedia.org/wiki?curid=1212876" title="Waidhofen an der Thaya">
Waidhofen an der Thaya

Waidhofen an der Thaya – miasto powiatowe w Austrii, w kraju związkowym Dolna Austria, siedziba powiatu Waidhofen an der Thaya. Liczy 5 606 mieszkańców (1 stycznia 2014).

</doc>
<doc id="1212877" url="https://pl.wikipedia.org/wiki?curid=1212877" title="Drzewica dwubarwna">
Drzewica dwubarwna

Drzewica dwubarwna ("Dendrocygna bicolor") – gatunek ptaka z podrodziny drzewic (Dendrocygninae) w rodzinie kaczkowatych (Anatidae). Zamieszkuje Amerykę Północną i Południową, Afrykę oraz południową Azję. Nie jest zagrożony wyginięciem.
Systematyka.
Gatunek ten po raz pierwszy zgodnie z zasadami nazewnictwa binominalnego opisał w 1789 roku niemiecki przyrodnik Johann Friedrich Gmelin w 13. edycji linneuszowskiego "Systema Naturae". Autor nadał gatunkowi nazwę "Anas fulva", a jako miejsce typowe wskazał Nową Hiszpanię, czyli Meksyk. Później drzewica dwubarwna została przeniesiona do rodzaju "Dendrocygna" i tak jest klasyfikowana do tej pory. W 1908 roku wykazano, że nazwa "Anas fulva" była już wcześniej (w 1787 roku) użyta przez Meuschena dla innego gatunku kaczki, tak więc nazwa Gmelina jest młodszym homonimem i należało ją zmienić. Wykorzystano pierwszą wolną nazwę – "Anas bicolor", której w 1816 roku użył dla opisania tego gatunku francuski ornitolog Louis Jean Pierre Vieillot. Autor ten jako miejsce typowe wskazał Paragwaj.
Nie wyróżnia się podgatunków. W 1922 roku dla populacji z USA i Meksyku opisano podgatunek "helva", ale nie jest on uznawany.
Występowanie.
Drzewica dwubarwna żyje od Indii na wschód po Mjanmę, w Afryce – wschodniej, południowej, w pasie na południe od Sahary oraz na Madagaskarze, w Ameryce Południowej, na Karaibach oraz w Meksyku i na południu Stanów Zjednoczonych. Ptak ten zamieszkuje okolice zbiorników wodnych, bagna oraz szerokie rozlewiska rzek.
Komisja Faunistyczna Sekcji Ornitologicznej Polskiego Towarzystwa Zoologicznego wymienia drzewicę dwubarwną na liście gatunków stwierdzonych w Polsce, lecz nie zaliczonych do awifauny krajowej (kategoria E w klasyfikacji AERC – pojaw nienaturalny).
Morfologia.
Długość ciała 45–55 cm, długość skrzydła 20–23,5 cm; masa ciała samic 595–964 g, samców 545–958 g. Drzewica dwubarwna ma ubarwioną głowę oraz spód ciała na żółtobrązowo, wierzch ciała na brązowoczarny, a nogi na niebiesko.
Pożywienie.
Drzewica dwubarwna odżywia się roślinami oraz bezkręgowcami wodnymi.
Rozród.
Samica drzewicy dwubarwnej przeciętnie znosi ok. 6–13 jaj, które są wysiadywane przez 24–26 dni. Młode stają się w pełni samodzielne po około 60 dniach.
Status.
IUCN uznaje drzewicę dwubarwną za gatunek najmniejszej troski (LC, "Least Concern"). Liczebność światowej populacji szacuje się na 1,3–1,5 miliona osobników. Globalny trend liczebności oceniany jest jako spadkowy, choć u niektórych populacji nie jest on znany, a w Ameryce Północnej liczebność tego gatunku rośnie.

</doc>
<doc id="1212878" url="https://pl.wikipedia.org/wiki?curid=1212878" title="Wilhelmsburg (Austria)">
Wilhelmsburg (Austria)

Wilhelmsburg – miasto w Austrii, w kraju związkowym Dolna Austria, w powiecie St. Pölten-Land. Według Austriackiego Urzędu Statystycznego liczyło 6 540 mieszkańców (1 stycznia 2014).

</doc>
<doc id="1212882" url="https://pl.wikipedia.org/wiki?curid=1212882" title="Kokcydiostatyki">
Kokcydiostatyki

Kokcydiostatyki – antybiotyki lub chemioterapeutyki dozwolone do stosowania u zwierząt, głównie drobiu, w profilaktyce lub leczeniu choroby zwanej kokcydiozą, wywoływanej przez pierwotniaki "Eimeria". Mogą działać kokcydiostatycznie (wstrzymywać rozwój pierwotniaków) lub kokcydiobójczo (zabijać pierwotniaki). Nie są wykorzystywane w leczeniu ludzi.
Rodzaje kokcydiostatyków.
Wyróżniamy dwa rodzaje kokcydiostatyków:
Poszczególne antybiotyki jonoforowe różnią się między sobą wchłanianiem, dostępnością biologiczną, dystrybucją i metabolizmem u zwierząt, np. salinomycyna ulega bardzo szybko wydaleniu, podczas gdy kwas lasalowy (lasalocid) ma okres półtrwania wynoszący 36 godzin.
Zastosowanie.
Dodatki paszowe (prewencyjnie).
Kokcydiostatyki są stosowane w przemysłowej hodowli zwierząt w formie dodatku do pasz, w celu zapobiegania kokcydiozie przez prawie cały okres tuczu. W intensywnej hodowli drobiu (głównie kurcząt rzeźnych i indyków rzeźnych) podaje się powszechnie kokcydiostatyki jonoforowe (antybiotyki jonoforowe). Okres karencji w przypadku drobiu i królików rzeźnych waha się od 0 do 5 dni w zależności od gatunku zwierząt, ich przeznaczenia konsumpcyjnego i użytego kokcydiostatyku.
Leki weterynaryjne (interwencyjnie).
W klinicznych przypadkach choroby stosuje się wyłącznie kokcydiostatyki chemiczne, czyli środki kokcydiobójcze (pierwotniakobójcze). Kokcydiostatyki chemiczne są stosowane znacznie rzadziej.
Lista kokcydiostatyków dopuszczonych w krajach UE jako leki weterynaryjne:
Wszystkie wyżej wymienione kokcydiostatyki chemiczne są związkami syntetycznymi i wykazują aktywność kokcydiobójczą przeciw "Eimeria".
Dopuszczenie kokcydiostatyków i sposób ich stosowania w hodowli zwierząt regulują przepisy prawne krajowe i unijne. W 2006 w państwach UE wyprodukowano szacunkowo 17 340 tysięcy ton paszy dla brojlerów (wersje "starter" i "grower/finiszer"), z czego 86% stanowiły pasze z kokcydiostatykami i 14% bez kokcydiostatyku, w końcowej fazie tuczu 100% pasz teoretycznie nie zawierało kokcydioststyku).
Zagrożenie i ochrona konsumentów.
Istnieje możliwość pozostawania kokcydiostatyków w mięsie i jajach ze względu na ich powszechne dodawanie do pasz, co z kolei stwarza zagrożenie dla zdrowia konsumentów.
EMEA i Komitet do spraw Leków Weterynaryjnych nie opracowały jeszcze dla wszystkich kokcydiostatyków najwyższych, dopuszczalnych wartości ich pozostałości (ang. "Maximum Residue Limit", skrót MRL) w żywności pochodzenia zwierzęcego, np. MRL dla kwasu lasalowego wynosi 20 μg/kg w mięśniach, 100 μg/kg w wątrobie i 150 μg/kg w jajach (dotyczy drobiu, według EMEA). Brakuje też jednolitych regulacji w tym zakresie dla wszystkich państw UE.
Zakłady wytwarzające lub wprowadzające do obrotu kokcydiostatyki oraz premiksy i mieszanki paszowe je zawierające muszą zostać uprzednio zatwierdzone przez organ właściwy dla tego typu działalności, zgodnie z rozporządzeniem Parlamentu Europejskiego nr 183/2005 z 12 stycznia 2005, dotyczącym higieny pasz. Dzięki temu zabezpieczeniu hodowcy otrzymują gotowe do użycia mieszanki paszowe z kokcydiostatykami.
Problem stanowi również wyprodukowanie pasz niezanieczyszczonych kokcydiostatykami dla kur niosek i brojlerów tuż przed ubojem, gdyż dochodzi do kontaminacji podczas mieszania w tych samych urządzeniach. W związku z tym postuluje się rozdzielenie linii produkcyjnych dla pasz czystych i pasz z kokcydiostatykiem.
W Polsce od 2003 są regularnie przeprowadzane badania kontrolne zgodnie z przepisami UE. Średnio kontroluje się od 706 do 883 próbek rocznie. W 2003 wartości MRL przekroczyło 8 próbek (1,13%), a w 2004 – 3 próbki (0,34%). Od 2004 prowadzony jest też w Polsce urzędowy monitoring pasz pod kątem obecności kokcydiostatyków, ale nie opracowano ustaleń co do metod analitycznych. Proponuje się przeniesienie pasz z kokcydiostatykami do grupy tzw. pasz leczniczych, których produkcja podlega bardziej rygorystycznym przepisom.
Zagrożenia medyczno-weterynaryjne wynikające ze stosowania kokcydiostatyków u zwierząt:
Objawy zatrucia kokcydiostatykami jonoforowymi u drobiu:
Zanieczyszczenie żywności.
Pozostałości kokcydiostatyków w tkankach zwierząt i jajach mogą stanowić zagrożenie toksykologiczne dla konsumentów. W związku z tym kokcydiostatyków nie podaje się kurom nioskom, a w przypadku brojlerów należy zachować odpowiedni okres karencji. Kokcydiostatyki – antybiotyki jonoforowe wykazują duże powinowactwo do tłuszczu i mogą kumulować się w żółtkach jaj, osiągając wysokie i długo utrzymujące się stężenia. Ze względu na lipofilowy charakter kokcydiostatyków analiza mięsa czy jaj przeznaczonych do spożycia pod względem zawartości tych związków nie jest łatwa. Mimo tych trudności zostały opracowane skuteczne metody badania zawartości kokcydiostatyków głównie przy użyciu spektrometrii mas.
Metody alternatywne.
Od 1 stycznia 2013 roku rozporządzeniem 1831/203/EC podjęto decyzję o zakazie dalszego dodawania kokcydioststyków do pasz dla zwierząt. Nie opracowano innych metod zapobiegania i zwalczania kokcydiozy. Postuluje się dopuszczenie stosowania kokcydioststyków jako leków weterynaryjnych.
Możliwe alternatywne metody dla stosowania kokcydiostatyków, o niepotwierdzonej do tej pory dostateczną ilością danych skuteczności, obejmują:
W zapobieganiu kokcydiozie odgrywają rolę także takie czynniki, jak:

</doc>
<doc id="1212883" url="https://pl.wikipedia.org/wiki?curid=1212883" title="Zistersdorf">
Zistersdorf

Zistersdorf – miasto w Austrii, w kraju związkowym Dolna Austria, w powiecie Gänserndorf. Liczy 5 354 mieszkańców (1 stycznia 2017).
Współpraca.
Miejscowości partnerskie:

</doc>
<doc id="1212884" url="https://pl.wikipedia.org/wiki?curid=1212884" title="Dub Buk">
Dub Buk

Dub Buk, to ukraińska grupa muzyczna wykonująca melodyjny black metal, powstała w marcu 1997 roku w miejscowości Charków. Rok później grupa wydała swój debiutanckie demo zatytułowane "Moon of Revenge".
W 1999 roku grupa nagrał demo pt."Zasynaye Ta U Vi Sni Pomyraye", tego samego roku ukazała się również kompilacja nagrań zespołu pt."Misyac Pomsty". Po przerwie w nagraniach 2003 roku nakładem Eastside Records ukazała się płyta "Idu na wy!".
W 2004 roku ukazał się album pt."Rus Ponad Vse!".

</doc>
<doc id="1212886" url="https://pl.wikipedia.org/wiki?curid=1212886" title="Butelkowa wieś Babci Prisbrey">
Butelkowa wieś Babci Prisbrey

Butelkowa wieś babci Prisbrey (ang. "Grandma Prisbrey's Bottle Village") – wioska turystyczna, w której konstrukcje budynków, ściany i elementy dekoracyjne zostały zbudowane z butelek i szklanych odpadów. Wioska znajduje się w Simi Valley w Kalifornii w USA i jako przykład sztuki ludowej jest jednym z dwudziestu kalifornijskich Centrów Sztuki Ludowej (Century Folk Art Environments)
Historia.
Pomysł wybudowania wsi z pustych butelek narodził się w 1956 roku. Pomysłodawcą była 60-letnia wówczas Tressa „Babcia” Prisbrey. Zamysł związany był z recyklingiem, czyli ograniczeniem zużycia surowców naturalnych oraz zmniejszeniem ilości odpadów. Przez kolejne 25 lat budowała ona różne przejścia, rzeźby i struktury architektoniczne. Do najciekawszych należy butelkowa wieża, samochód z butelek, łazienka Kleopatry. Materiał Babcia Prisbrey znajdowała na pobliskim składowisku odpadów. 
Obecnie wieś złożona jest z trzynastu budynków i dwudziestu rzeźb i wpisana jest jako Kalifornijski Historyczny Pomnik Architektury ("California Historical Landmark") (nr. 939). 
Wioska znajduje się na Cochran Street 4595 w Simi Valley. Oficjalnie została zamknięta w 1984 roku. W 1994 w wyniku trzęsienia ziemi została uszkodzona.
Tressa Prisbrey zmarła w 1988 roku.

</doc>
<doc id="1212887" url="https://pl.wikipedia.org/wiki?curid=1212887" title="Drosendorf-Zissersdorf">
Drosendorf-Zissersdorf

Drosendorf-Zissersdorf – miasto w Austrii, w kraju związkowym Dolna Austria, w powiecie Horn. Według Austriackiego Urzędu Statystycznego liczyło 1 210 mieszkańców (1 stycznia 2014).

</doc>
<doc id="1212890" url="https://pl.wikipedia.org/wiki?curid=1212890" title="Forever (album Złych Psów)">
Forever (album Złych Psów)

Forever – debiutancki album polskiej grupy muzycznej Złe Psy, wydany został 2002 roku nakładem Metal Mind Productions.
Lista utworów.
Źródło.
Twórcy.
Źródło.

</doc>
<doc id="1212891" url="https://pl.wikipedia.org/wiki?curid=1212891" title="Estymator ilorazowy">
Estymator ilorazowy

Estymator ilorazowy prosty.
Estymatorem ilorazowym prostym średniej w populacji w losowaniu warstwowym jest wartość:
gdzie:
Estymator ilorazowy złożony.
Jeżeli nie jest znana średnia arytmetyczna w każdej warstwie zmiennej dodatkowej formula_11 a znana jest jedynie wartość średniej formula_12 w populacji generalnej, estymator będziemy nazywać estymatorem ilorazowym złożonym i będzie miał postać:
gdzie:

</doc>
<doc id="1212893" url="https://pl.wikipedia.org/wiki?curid=1212893" title="Haag (Dolna Austria)">
Haag (Dolna Austria)

Haag – miasto w Austrii, w kraju związkowym Dolna Austria, w powiecie Amstetten. Liczy 5,45 tys. mieszkańców (1 stycznia 2014).

</doc>
<doc id="1212897" url="https://pl.wikipedia.org/wiki?curid=1212897" title="Dennis Lance">
Dennis Lance

Dennis Lance - autobus średniopodłogowy produkowany w latach 90. przez Dennis Specialist Vehicles Ltd. 
W Polsce są jedynie trzy pojazdy tego typu. Są to jedyne takie autobusy przystosowane do ruchu prawostronnego. W latach 1992-1993 zostały zakupione przez MZK Warszawa. Zostały oznaczone numerami 6260, 6360 i 6361. Trafiły do zajezdni Redutowa. W 2002 roku autobusy sprzedano: 6260 do TMMB, a 6360 i 6361 do ITS Michalczewski w Radomiu.

</doc>
<doc id="1212898" url="https://pl.wikipedia.org/wiki?curid=1212898" title="Trenčianske Teplice">
Trenčianske Teplice



</doc>
<doc id="1212901" url="https://pl.wikipedia.org/wiki?curid=1212901" title="Wolkersdorf im Weinviertel">
Wolkersdorf im Weinviertel

Wolkersdorf in Weinnviertel – miasto w Austrii, w kraju związkowym Dolna Austria, w powiecie Mistelbach. Liczy 6 936 mieszkańców.

</doc>
<doc id="1212902" url="https://pl.wikipedia.org/wiki?curid=1212902" title="7 Dywizja Piechoty (USA)">
7 Dywizja Piechoty (USA)

7 Dywizja Piechoty − amerykańska dywizja piechoty; walczyła w obu wojnach światowych i w wojnie koreańskiej.
Historia.
Sformowana po raz pierwszy 6 grudnia 1917, wzięła udział w końcowej fazie I wojny światowej, a następnie służyła jako jednostka okupacyjna. Jej straty podczas wojny wyniosły 204 zabitych i 1505 rannych. Dywizja została rozwiązana 22 września 1921.
Sformowana ponownie 1 lipca 1940 w trakcie ekspansji armii amerykańskiej w przededniu przystąpienia Stanów Zjednoczonych do II wojny światowej.
W 1943 oddziały dywizji brały udział w lądowaniach na wyspach Attu i Kiska. Na początku 1944 dywizja brała udział w zdobyciu atolów Kwajalein i Eniwetok. Pod koniec 1944 brała udział w lądowaniach na Filipinach. W kwietniu 1945 dywizja uczestniczyła w bitwie o Okinawę. Ogółem spędziła 208 dni na froncie wojny z Japonią.
Po wojnie dywizja służyła jako jednostka okupacyjna w Japonii i Korei Południowej. W następnych latach jej jednostki zostały wycofane z Korei, tak że w momencie wybuchu wojny koreańskiej dywizja stacjonowała w całości w Japonii. 7 DP wzięła aktywny udział w tym konflikcie, a po zawarciu rozejmu (1953) stacjonowała w Korei Południowej do 1971.
W 1971 dywizja wróciła do Stanów Zjednoczonych i została rozwiązana, lecz tylko 3 lata później została ponownie utworzona w Fort Ord. W 1985 została przemianowana na dywizję lekką. 
Jej zadaniem były interwencje w krajach Ameryki Południowej. W tej roli dywizja była obecna w Hondurasie w 1988 i Panamie w 1989. W 1991 w ramach oszczędności po zakończeniu Zimnej Wojny podjęto decyzję o zamknięciu Fortu Ord, co wykonano stopniowo do 1994. W tymże roku dywizja została rozwiązana, a jej jednostki przeniesione do innych dywizji. Przed rozwiązaniem dywizja zdążyła jeszcze wziąć udział w przywróceniu porządku po zamieszkach w Los Angeles w 1992.
Dywizja funkcjonowała jako formacja grupująca rezerwowe brygady od 1999 do 2006.

</doc>
<doc id="1212903" url="https://pl.wikipedia.org/wiki?curid=1212903" title="Muhammad al-Burtukali">
Muhammad al-Burtukali

Muhammad al-Burtukali (arab. أبو عبد الله البرتقالي محمد بن محمد = "Abu Abd Allah al-Burtukali Muhammad ibn Muhammad", zm. 1524) – sułtan Maroka z dynastii Wattasydów, syn sułtana Muhammada asz-Szajcha al-Mahdiego. 
Muhammad al-Burtukali wstąpił na tron po śmierci swojego ojca w 1505 roku. Pod jego rządami, zachęcona słabością dynastii Portugalia - zająwszy marokańskie porty nad Atlantykiem - rozpoczęła zbrojne wypady w głąb kraju. W 1514 roku Portugalczycy zaatakowali Marrakesz. Mimo skutecznej obrony miasta, znacznie ucierpiał i tak słaby już autorytet sułtana. Na południu kraju Abu Abdullah Muhammad al-Kaim - szejk rodu Saadytów - rozpoczął rewoltę przeciw Portugalii i Wattasydom. 
Po śmierci Muhammada al-Burtukali na tron wstąpił jego syn Abu al-Abbas Ahmad.

</doc>
<doc id="1212904" url="https://pl.wikipedia.org/wiki?curid=1212904" title="Wojciech Stamm">
Wojciech Stamm

Wojciech Stamm (ur. 15 grudnia 1965 w Gdańsku) – poeta, prozaik, dramaturg, reżyser teatralny, performer, dziennikarz, uczestnik działań Formacji Totart, związany z brulionem i jego telewizyjnymi emanacjami Dzyndzylyndzy i AlternaTiVi. Współzałożyciel i spiritus movens projektów Babcia Zosia, Ciocia Leosia i Dziadek Stanisław. Współzałożyciel Stowarzyszenia Nieudaczników Polskich w Berlinie, współtwórca grupy „bundesstrasse 1", wydającej w latach 1992–1998 kwartalnik literacki b1. Działał pod pseudonimem Lopez Mausere. Nominowany do Nagrody Literackiej Nike 2009 za powieść "Czarna matka".
Poezja.
Debiutował w 1987 arkuszem poetyckim: "AIDS – szwedzki obóz koncentracyjny, falowce na Oruni albo in flagranti w domu Laskowskiego lepiąc domek/bombę", wydanym z inicjatywy Pawła Konnaka w wydawnictwie „Zlew Polski” z rysunkami Pawła „Paulusa” Mazura, w liczbie czterdziestu egzemplarzy. W 1995 ukazał się w bibliotece brulionu tomik pod tytułem: "Aids albo szwedzki obóz koncentracyjny". W 1997 ukazał się w bibliotece nieregularnika „Kolano” zbiorek pod tytułem "Menu".
Jego teksty publikowano również w „b1”, „Homku”, „Kolanie”, „Metafizyce Społecznej” i „Tygodniku Literackim”, a także w antologiach "Xerofeeria", "Overground", "Macie swoich poetów" i "Napisane w Niemczech".
Proza.
W 2008 wydał powieść "Czarna matka", w 2010 powieść kryminalną "Doktor Jeremias" (wspólnie z Sebastianem Koperskim), w 2014 zbiór tekstów "Pieśni i dramaty patriotyczne i osobiste".
Performance i akcje.
Jedną z najgłośniejszych akcji była akcja kopulacji z szufladą biurka przy równoczesnym czytaniu listów od niemieckiej ubezpieczalni do dziadka artysty, który starał się bezskutecznie o odszkodowanie za pracę przymusową w czasach Trzeciej Rzeszy. Akcja ta odbyła się w Galerie der Künste (GdK) w ramach wystawy, której kuratorem była Emma Braslavsky; w wystawie brali udział też Mauricio Cattelan i Ola Levin. Akcja była częścią spektaklu, ale wysublimowana zaistniała w różnych miejscach, jak m.in. Galeria Bielska BWA w Bielsku-Białej 2005.
Do licznych akcji Wojciecha Stamma należy zorganizowanie meczu bokserskiego z Jerzym Truszkowskim; performerzy okładali się pięściami w rękawicach pomalowanych w barwy narodowe i improwizując epigramy (2001). „Koncert dla ras niższych, czyli koncert dla psów” odbył się w Schwarzsche Villa w dzielnicy willowej – Steglitz w Berlinie w ramach festiwalu nieudaczników polskich. Artystą grającym, dla jednego psa, był Christian Gunther na instrumentach elektroakustycznych, stworzonych przez siebie (2001). Wraz z Leszkiem Oświęcimskim i Adamem Gusowskim przy asyście Piotra Mordela artysta wdarł się na teren targów książki we Frankfurcie nad Menem, gdzie stowarzyszenie nieudaczników rozłożyło swoje nielegalne stoisko (2000).
Ze względów artystycznych i moralnych Wojciech Stamm podczas wystąpień publicznych nie pokazuje swojej twarzy bez maski.

</doc>
<doc id="1212906" url="https://pl.wikipedia.org/wiki?curid=1212906" title="Mistrzostwa Czech w szachach">
Mistrzostwa Czech w szachach

Mistrzostwa Czech w szachach – turniej szachowy zorganizowany po raz pierwszy w 1905 r. w Pradze, mający na celu wyłonienie mistrza kraju.
Wstęp.
Mistrzostwa wielokrotnie odbywały się pod różnymi nazwami, w zależności od roku, w którym były rozgrywane:
W latach 1936, 1966, 1969, 1971, 1973, 1975, 1977, 1981, 1983, 1985, 1987 i 1989 turnieje rozgrywano w obsadzie międzynarodowej, medale zdobywali jednak tylko zawodnicy czechosłowaccy.
Mistrzostwa kobiet po raz pierwszy rozegrano w 1938 roku. Kilka edycji również odbyło się w obsadzie międzynarodowej (1975, 1977, 1982, 1984, 1988, 1990), ale podobnie jak w klasyfikacji mężczyzn, medale przyznano tylko szachistkom czechosłowackim.

</doc>
<doc id="1212916" url="https://pl.wikipedia.org/wiki?curid=1212916" title="Baz Luhrmann">
Baz Luhrmann

Baz Luhrmann, właśc. Mark Anthony Luhrmann (ur. 17 września 1962) – australijski reżyser filmowy, scenarzysta i producent filmowy. Filmy Luhrmanna wyróżnia teatralność oraz krzykliwa kolorystyka.
Życiorys.
Luhrmann dorastał w Herons Creek, miejscowości w północnej Nowej Południowej Walii. Jego ojciec prowadził stację benzynową oraz kino – co nie pozostało bez wpływu na przyszłość filmową syna. 
Pseudonim został mu nadany z powodu podobieństwa do postaci Basil Brush – pacynki występującej w brytyjskiej telewizji.
26 stycznia 1997 poślubił Catherine Martin – producentkę artystyczną jego wszystkich filmów. Para ma dwoje dzieci: Lillian Amanda Luhrmann i Williama Alexandra Luhrmanna.
Luhrmann otrzymał nominacje w kategorii "Najlepszy Reżyser" do nagród Directors Guild of America i Złotego Globu za Moulin Rouge!, ale nie otrzymał nominacji do Oskara w tej kategorii. Otrzymał ją w kategorii "Najlepszy Film".
Filmografia.
Po sukcesach teatralnych Luhrmann wyreżyserował trzy filmy, które są obecnie nazywane 'The Red Curtain Trilogy' (każdy film zaczyna się w teatrze muzycznym z aksamitną czerwoną kurtyną):

</doc>
<doc id="1212920" url="https://pl.wikipedia.org/wiki?curid=1212920" title="Heinerfest">
Heinerfest

Heinerfest to coroczny festiwal w Darmstadt, w Niemczech. Uznany jest za drugi co do wielkości miejski festiwal w Niemczech, zaczyna się zwykle pod koniec czerwca albo na początek lipca. Podczas imprezy można znaleźć setki ulicznych sprzedawców jedzenia i piwa łącznie z rozrywkowymi wyścigami oraz grami dokoła Starego Miasta i otaczających go ulic.
Linki zewnętrzne.
Darmstädter Heinerfest

</doc>
<doc id="1212921" url="https://pl.wikipedia.org/wiki?curid=1212921" title="Biegus alaskański">
Biegus alaskański

Biegus alaskański ("Calidris mauri") – gatunek małego ptaka z rodziny bekasowatych (Scolopacidae). Od końca września jedynie po głosie można go odróżnić od biegusa tundrowego. Żeruje w głębszej wodzie. Nie wyróżnia się podgatunków.

</doc>
<doc id="1212923" url="https://pl.wikipedia.org/wiki?curid=1212923" title="Dallas Taylor (wokalista)">
Dallas Taylor (wokalista)

Dallas Taylor (ur. 17 maja 1980) – były wokalista oraz założyciel metalcore’owej grupy Underoath. Wziął on udział w nagrywaniu trzech albumów grupy – "Act of Depression", "Cries of the Past" oraz "The Changing of Times". W roku 2003, Dallas został poproszony o opuszczenie zespołu, ze względu na niezbyt dobre relacje z innymi członkami. Na jego miejsce wszedł Spencer Chamberlain, będący wokalistą Underoath do dziś.
W roku 2004, Dallas powrócił z nowym projektem muzycznym Maylene and the Sons of Disaster. Pierwszy album, noszący taką samą nazwę jak zespół pojawił się na rynku 25 października 2005. W tym samym czasie podpisali kontrakt z Mono vs Stereo. Jakiś czas później rozpoczęli współpracę z Ferret Records. W roku 2007 zespół wydał swoją drugą płytę zatytułowaną „II”.
Jedną z jego dużych pasji jest ogrodnictwo, którym zaraził się od swojego ojca.
Jego żona ma na imię Allison. Mają syna, Corgan Taliaferro Taylor (ur. 2006). Dallas ma również brata, który nazywa się Nash Fleet.
Dallas znany jest również z gry w dwuosobowym zespole Everett, gdzie gra z Patrickiem Copelandem. Są kolegami od bardzo dawna. Jak na razie udało im się wydać minialbum "Destination", który składa się z czterech utworów, których można posłuchać na stronie iTunes.

</doc>
<doc id="1212927" url="https://pl.wikipedia.org/wiki?curid=1212927" title="Biegus brodźcowaty">
Biegus brodźcowaty

Biegus brodźcowaty ("Calidris himantopus") – gatunek ptaka z rodziny bekasowatych (Scolopacidae). Nie wyróżnia się podgatunków.
Zasięg, środowisko.
Tundra północnej części Ameryki Północnej (północna Alaska i północna Kanada, zachodnie i południowe wybrzeża Zatoki Hudsona). Zimuje od południowych Stanów Zjednoczonych po Amerykę Południową, głównie od Boliwii i południowo-środkowej Brazylii po północną Argentynę (na południu po Buenos Aires).
Status.
Międzynarodowa Unia Ochrony Przyrody(IUCN) uznaje biegusa brodźcowatego za gatunek najmniejszej troski (LC, "Least Concern") nieprzerwanie od 1988 roku. W 2017 roku organizacja Partners in Flight szacowała liczebność światowej populacji lęgowej na około 1,2 miliona osobników. Informacje co do trendu liczebności populacji są sprzeczne.

</doc>
<doc id="1212928" url="https://pl.wikipedia.org/wiki?curid=1212928" title="King Faisal Babes FC">
King Faisal Babes FC

King Faisal Babies – ghański klub piłkarski grający obecnie w Ghana Telecom Premier League. Klub ma siedzibę w Kumasi. Swoje mecze rozgrywa na stadionie Kumasi Sports Stadium, który może pomieścić 40.000 widzów.

</doc>
<doc id="1212929" url="https://pl.wikipedia.org/wiki?curid=1212929" title="Zespół wad wrodzonych">
Zespół wad wrodzonych

Zespół wad wrodzonych (zespół dysmorficzny, zespół malformacyjny, wielowadzie, , z gr. „idący razem”) – występowanie wad wrodzonych w charakterystycznym zestawieniu, niestanowiącym sekwencji, asocjacji ani kompleksu. Zespół wad nie jest pojęciem tożsamym z zespołem chorobowym, ponieważ o rozpoznaniu mogą decydować drobne cechy wrodzone (cechy dysmorficzne), niestanowiące objawów chorobowych i nie upośledzające jakości życia pacjenta, a także duże wady, powodujące dysfunkcję wielu narządów i skutkujące niecharakterystycznymi objawami ogólnymi nie przesadzającymi o rozpoznaniu zespołu.
Większość zespołów wad ma słabo poznaną patogenezę, mimo że odkryto genetyczne podstawy wielu z nich: często są to genetyczne choroby jednogenowe. Z opisanych kilku tysięcy zespołów wad podłoże genetyczne ustalono dla około 1000.

</doc>
<doc id="1212930" url="https://pl.wikipedia.org/wiki?curid=1212930" title="Zespoły wad wrodzonych">
Zespoły wad wrodzonych



</doc>
<doc id="1212931" url="https://pl.wikipedia.org/wiki?curid=1212931" title="Zespół XXXY">
Zespół XXXY



</doc>
<doc id="1212932" url="https://pl.wikipedia.org/wiki?curid=1212932" title="Zespół XXXXY">
Zespół XXXXY



</doc>
<doc id="1212933" url="https://pl.wikipedia.org/wiki?curid=1212933" title="Izabel Goulart">
Izabel Goulart

Maria Izabel Goulart Dourado (ur. 23 października 1984 w São Paulo) – brazylijska modelka. Znana jako jeden z „Aniołków” Victoria’s Secret.
Życiorys.
Pochodzi z włosko-brazylijskiej rodziny. Ma 4 braci i siostrę.
W szkole miała problemy z powodu szczupłej budowy ciała, była nawet przezywana „Żyrafą”.
Kiedy robiła zakupy w sklepie spożywczym ze swoją matką w wieku 14 lat, fryzjer zasugerował, że powinna zostać modelką. Później przeniosła się do São Paulo i zaczęła pracować jako modelka.
Kariera.
Izabel została odkryta w 1998 roku w São Paulo, miała wówczas 14 lat. Początkowo zaczęła pracować jako modelka w Brazylii. W 2004 roku podpisała pierwsze zagraniczne kontrakty z agencją Women Management w Mediolanie i Paryżu. Po sukcesach odniesionych we Włoszech i Francji, zawitała do Londynu, Barcelony, Hamburga i Monachium. Prezentowała na wybiegu takie marki jak: Bill Blass, Balenciaga, Bottega Veneta, Óscar de la Renta, Valentino, Jill Sander, Chanel, Michael Kors, Ralph Lauren, Dolce &amp; Gabbana, Givenchy i wiele innych.
Na pokazie Victoria’s Secret Fashion Show pojawiła się pierwszy raz w 2005 r. W 2006 roku została „Aniołkiem” Victoria’s Secret, czyli awansowała do grona najlepszych modelek na świecie. Miała wiele sesji zdjęciowych z fotografami takimi jak Terry Richardson, David Sims, Greg Kadel i Vincent Peters, które były publikowane w takich magazynach jak „Vogue” czy „Numero”.
Życie osobiste.
Goulart jest obecnie w związku z bramkarzem Kevinem Trappem (od 2015), z którym zaręczyła się 5 lipca 2018.
Jest katoliczką i oddaną członkinią kościoła Świętego Serca Chrystusa.
Charytatywnie pomaga szpitalom w rodzinnej Brazylii zbierać pieniądze na darmową insulinę dla potrzebujących dzieci. Chce pomóc w znalezieniu leku na cukrzycę.

</doc>
<doc id="1212934" url="https://pl.wikipedia.org/wiki?curid=1212934" title="Bitwa pod Białą Cerkwią (1626)">
Bitwa pod Białą Cerkwią (1626)

Bitwa pod Białą Cerkwią – starcie zbrojne wojsk Rzeczypospolitej i Chanatu Krymskiego 9 października 1626.
Tło polityczne.
Z powodu wojny ze Szwecją, która wybuchła na Pomorzu, Stanisław Koniecpolski z głównymi siłami wojsk kwarcianych ruszył jesienią z Ukrainy nad Wisłę. Obrona kresów oddana została w ręce regimentarza Stefana Chmieleckiego, na którego barkach przez najbliższe pięć lat spocząć miała cała polityka wschodnia Rzeczypospolitej, a przede wszystkim stosunki z Tatarami. Ze względu na niezwykle poważną sytuację, jaka wytworzyła się na północy, siły wojskowe zostawione do dyspozycji Chmieleckiego były stosunkowo niewielkie. Król Szwecji Gustaw Adolf nie tylko listownie, ale nawet przez posłów usiłował skłonić Tatarów do ataku na Polskę. Podobnie czynił walczący ze sprzymierzonymi z Zygmuntem III Habsburgami protestancki władca Siedmiogrodu Gábor Bethlen, dobrze pamiętający polską interwencję z 1619 roku zakończoną bitwą pod Humiennem. Tatarzy nie potrzebowali jednak zachęty, by wykorzystać moment osłabienia sił polskich na Ukrainie.
Działania wojenne.
Licząc na to, że po odejściu większości wojsk wraz z hetmanem Koniecpolskim ziemie ukraińskie pozostały praktycznie bezbronne, wojska tatarskie w sile 10-15 tys. Tatarów krymskich i Nogajów budziackich, idące Czarnym szlakiem, wtargnęły w końcu września w granice Rzeczypospolitej i założyły kosz pod Białą Cerkwią. Kosz rozłożono w błotnistej okolicy nad rzeką Roś. Wkrótce rozpuszczono czambuły, by sprowadzały do kosza łup i jasyr. Stefan Chmielecki nie tracił czasu i szybko skoncentrował siłę liczącą 5000 żołnierzy, w tym 1500 Kozaków rejestrowych. Natychmiast uderzył na zupełnie zaskoczonego nieprzyjaciela, odbierając mu cały łup i zadając bardzo ciężkie straty. Uciekinierów ścigano przez 4 godziny, po czym zawrócono, by niszczyć pozostałe czambuły, które nieświadome zaistniałej sytuacji wciąż zajmowały się grabieżą okolic. Jeden lub dwa dni później rozbity został pod Fastowem oddział sołtana Buhara i synów Kantymira. W tym samym czasie rotmistrz Bajbuza rozbił przy którymś z brodów wracający z łupami czambuł. Całkowicie pobici Tatarzy stracili w sumie ok. tysiąca zabitych, a ponadto kilka chorągwi i buńczuków. Zwycięzcy wzięli także wielu jeńców, sami tracąc tylko 40 poległych. Ponieważ na Krymie doszło niebawem do wojny domowej, ziemie ukraińskie przez cały następny rok były wolne od najazdów tatarskich.

</doc>
<doc id="1212935" url="https://pl.wikipedia.org/wiki?curid=1212935" title="Zespół trisomii 8">
Zespół trisomii 8



</doc>
<doc id="1212936" url="https://pl.wikipedia.org/wiki?curid=1212936" title="Zespół delecji 4p">
Zespół delecji 4p



</doc>
<doc id="1212937" url="https://pl.wikipedia.org/wiki?curid=1212937" title="Asocjacja aniridia-guz Wilmsa">
Asocjacja aniridia-guz Wilmsa



</doc>
<doc id="1212938" url="https://pl.wikipedia.org/wiki?curid=1212938" title="Mahmoud Fathallah">
Mahmoud Fathallah

Mahmoud Abdou Ibrahim Fathallah (arab. محمود فتح الله, ur. 12 lutego 1982 w Al-Mahalla al-Kubra) – piłkarz egipski grający na pozycji środkowego obrońcy. Mierzy 183 cm wzrostu.
Kariera klubowa.
Fathallah piłkarską karierę rozpoczął w klubie Ghazl Al-Mehalla, wywodzącego się z jego rodzinnego miasta Al-Mahalla al-Kubra. W 2000 roku zadebiutował w jego barwach w pierwszej lidze. W 2001 roku dotarł do finału Pucharu Egiptu, ale jego zespół przegrał w finale z Al-Ahly Kair. W 2007 roku Fathallah przeniósł się do jednego z czołowych klubów w kraju, stołecznego Zamaleku SC, gdzie podobnie jak w Ghazl zaczął grać w pierwszym składzie.
Kariera reprezentacyjna.
W reprezentacji Egiptu Fathallah zadebiutował w 2005 roku. W 2008 roku został powołany przez Hassana Shehatę na Puchar Narodów Afryki, swój pierwszy taki turniej w karierze.

</doc>
<doc id="1212939" url="https://pl.wikipedia.org/wiki?curid=1212939" title="Julian Sielski">
Julian Sielski

Julian Sielski – Polak odznaczony medalem Sprawiedliwy wśród Narodów Świata przyznawanym przez Instytut Jad Waszem.
W czasie II wojny światowej uratował dwie żydowskie dziewczynki – Etlę Wolberg i Hannę Wolberg. Był właścicielem kamienicy przy ul. Krakowskie Przedmieście 36 w Lublinie, w której mieszkała rodzina Wolberg. W 1942 spotkał przez przypadek ukrywającą się w kamienicy po ucieczce z obozu na Majdanku 16-letnią Etlę. Pomógł jej zdobyć fałszywe papiery, a następnie wysłał do domu swoich rodziców we wsi Oblasy koło Janowca. Antonina i Sylwester Sielscy dawali schronienie dziewczynie aż do końca wojny. Julian Sielski dostarczał żywność i pieniądze na utrzymanie Etli, a także przewoził korespondencję pomiędzy siostrami Wolberg.
W 2006 rodzina Sielskich została pośmiertnie uhonorowana izraelskim odznaczeniem Sprawiedliwi wśród Narodów Świata. 18 lipca 2007 w ich imieniu z rąk ambasadora Izraela Davida Pelega medal i dyplom honorowy odebrała córka Juliana Sielskiego – Alina Miętek.

</doc>
<doc id="1212940" url="https://pl.wikipedia.org/wiki?curid=1212940" title="Zespół triploidii">
Zespół triploidii



</doc>
<doc id="1212941" url="https://pl.wikipedia.org/wiki?curid=1212941" title="Antonina i Sylwester Sielscy">
Antonina i Sylwester Sielscy

Antonina i Sylwester Sielscy – Polacy odznaczeni medalem Sprawiedliwy wśród Narodów Świata przyznawanym przez Instytut Jad Waszem.
W czasie II wojny światowej przyjęli pod dach swojego domu we wsi Oblasy koło Janowca młode Żydówki Hannę i Etlę Wolberg, której pomagali aż do końca okupacji. 16-letnią dziewczynę, której udało się uciec z obozu na Majdanku, skierował do domu swoich rodziców Julian Sielski, sąsiad rodziny Wolberg.
W 2006 Sielscy zostali pośmiertnie uhonorowani izraelskim odznaczeniem Sprawiedliwi wśród Narodów Świata. 18 lipca 2007 w ich imieniu z rąk ambasadora Izraela Davida Pelega medal i dyplom honorowy odebrała Alina Miętek – córka Juliana Sielskiego.

</doc>
<doc id="1212942" url="https://pl.wikipedia.org/wiki?curid=1212942" title="Zespół delecji 18p">
Zespół delecji 18p



</doc>
<doc id="1212943" url="https://pl.wikipedia.org/wiki?curid=1212943" title="Zespół delecji 18q">
Zespół delecji 18q



</doc>
<doc id="1212945" url="https://pl.wikipedia.org/wiki?curid=1212945" title="Błotowiec">
Błotowiec

Błotowiec ("Tringa semipalmata") – gatunek średniej wielkości ptaka z rodziny bekasowatych (Scolopacidae), zamieszkujący Amerykę Północną, a zimą także Amerykę Południową. Nie jest zagrożony wyginięciem.
Podgatunki i zasięg występowania.
Wyróżnia się dwa podgatunki "T. semipalmata":
Status.
IUCN uznaje błotowca za gatunek najmniejszej troski (LC, "Least Concern") nieprzerwanie od 1988 roku. BirdLife International uznaje trend liczebności populacji za stabilny.

</doc>
<doc id="1212946" url="https://pl.wikipedia.org/wiki?curid=1212946" title="Fenotyp Peny i Shokeira">
Fenotyp Peny i Shokeira



</doc>
<doc id="1212948" url="https://pl.wikipedia.org/wiki?curid=1212948" title="Zespół Menkesa">
Zespół Menkesa



</doc>
<doc id="1212949" url="https://pl.wikipedia.org/wiki?curid=1212949" title="Ogród Botaniczny Polskiej Akademii Nauk">
Ogród Botaniczny Polskiej Akademii Nauk



</doc>
<doc id="1212951" url="https://pl.wikipedia.org/wiki?curid=1212951" title="Zespół Meckla i Grubera">
Zespół Meckla i Grubera



</doc>
<doc id="1212952" url="https://pl.wikipedia.org/wiki?curid=1212952" title="Zespół dystrofii miotonicznej Steinerta">
Zespół dystrofii miotonicznej Steinerta



</doc>
<doc id="1212954" url="https://pl.wikipedia.org/wiki?curid=1212954" title="Pyknodysosotoza">
Pyknodysosotoza



</doc>
<doc id="1212956" url="https://pl.wikipedia.org/wiki?curid=1212956" title="Dysplazja przynasadowa typu McKusicka">
Dysplazja przynasadowa typu McKusicka



</doc>
<doc id="1212957" url="https://pl.wikipedia.org/wiki?curid=1212957" title="Dysostoza obojczykowo-czaszkowa">
Dysostoza obojczykowo-czaszkowa



</doc>
<doc id="1212960" url="https://pl.wikipedia.org/wiki?curid=1212960" title="Fibrodysplasia ossificans progressiva">
Fibrodysplasia ossificans progressiva



</doc>
<doc id="1212962" url="https://pl.wikipedia.org/wiki?curid=1212962" title="Johannes Gronowski">
Johannes Gronowski

Johannes Gronowski (ur. 4 lutego 1874 w Grudziądzu, zm. 27 sierpnia 1958 w Paderborn) – niemiecki polityk.
Pochodził z biednej rodziny, jego ojciec zmarł przed jego narodzeniem. Po zawodowej szkole powszechnej wyuczył się zawodu ślusarza. Później brał udział w kursach wieczorowych katolickiego ruchu związkowego.
Zaangażowany przede wszystkim w polityczne tematy socjalne. Po I wojnie światowej od 1921 był członkiem w pruskim sejmu i od 1922 do 1933 naczelnym prezesem pruskiej prowincji Westfalia. Z funkcji tej został zdjęty po przejęciu władzy narodowych socjalistów.
Po II wojnie światowej należał do współzałożycieli CDU w brytyjskiej strefie okupacyjnej, od 1948 do 1951 jej przewodniczący.

</doc>
<doc id="1212963" url="https://pl.wikipedia.org/wiki?curid=1212963" title="Zespół Maffucciego">
Zespół Maffucciego



</doc>
<doc id="1212965" url="https://pl.wikipedia.org/wiki?curid=1212965" title="Piotr Pawłowski (piłkarz)">
Piotr Pawłowski (piłkarz)

Piotr Pawłowski (ur. 18 marca 1977 we Wrocławiu) – austriacki piłkarz polskiego pochodzenia.
W 1981 wraz z rodzicami Anną i Tadeuszem znanym piłkarzem polskim z lat 70. XX w., a dzisiaj trenerem z licencją UEFA Pro Licence oraz bratem Pawłem wyjechał do Austrii i tam się osiedlił. Początkowo zamieszkali w Wiedniu, potem na stałe w Bregencji nad jeziorem Bodeńskim. Od najmłodszych lat trenował piłkę nożną. Grał w pierwszoligowych klubach austriackich takich jak: SC Austria Lustenau, SW Bregenz, LASK Linz, FC Tirol Innsbruck. 23-krotnie reprezentował barwy Austriackie. W 2000 roku ze względów zdrowotnych musiał przerwać karierę piłkarską. Był jednym z najlepiej zapowiadających się piłkarzy austriackich w latach 1996-1999. Od 2003 roku na stałe mieszka w Polsce we Wrocławiu i wciąż zajmuje się piłką nożną, lecz z innej strony – jest managerem piłkarskim i pośredniczy w sprzedaży i zakupach wielu zawodników.

</doc>
<doc id="1212967" url="https://pl.wikipedia.org/wiki?curid=1212967" title="Różyczka wrodzona">
Różyczka wrodzona



</doc>
<doc id="1212968" url="https://pl.wikipedia.org/wiki?curid=1212968" title="Wadi Sus">
Wadi Sus

Wadi Sus (arab. وادي سوس, fr. "Oued Souss") – rzeka w południowym Maroku, wypływa z Atlasu Wysokiego, uchodzi do Oceanu Atlantyckiego na południe od Agadiru. W dolinie Wadi Sus położone jest miasto Tarudant.

</doc>
<doc id="1212969" url="https://pl.wikipedia.org/wiki?curid=1212969" title="Oued Souss">
Oued Souss



</doc>
<doc id="1212971" url="https://pl.wikipedia.org/wiki?curid=1212971" title="Klobuck">
Klobuck



</doc>
<doc id="1212972" url="https://pl.wikipedia.org/wiki?curid=1212972" title="Fode Mansare">
Fode Mansare



</doc>
<doc id="1212973" url="https://pl.wikipedia.org/wiki?curid=1212973" title="Sekwencja Klippla i Feila">
Sekwencja Klippla i Feila



</doc>
<doc id="1212974" url="https://pl.wikipedia.org/wiki?curid=1212974" title="Sekwencja syrenomelii">
Sekwencja syrenomelii



</doc>
<doc id="1212975" url="https://pl.wikipedia.org/wiki?curid=1212975" title="Maraton Babci">
Maraton Babci

Maraton Babci (ang. "Grandma's Marathon") – coroczny, organizowany późną wiosną, maraton w mieście Duluth w stanie Minnesota. Trasa maratonu przebiega przez ustalone punkty, poczynając od miasta Two Harbors poprzez drogę stanową Lake County Road 61 (przebiegająca przez Duluth) i kończąc w Canal Park, nad jeziorem koło Restauracji Babci ("Grandma's Restaurant") na moście Aerial Lift Bridge. 
Maraton Babci po raz pierwszy został rozegrany w 1977 roku; uczestniczyło w nim 150 biegaczy. Pierwszym zwycięzcą był biegacz z Minnesoty, Garry Bjorklund. Odkąd Restauracja Babci zasponsorowała biegi, maraton nosi jej nazwę. Obecnie w maratonie uczestniczy co roku ok. 10 000 biegaczy.
Rekordowy czas Maratonu Babci rozgrywanego na dystansie 26,2 mil, wynosi 2:09:37 i uzyskany został w 1981 roku przez maratończyka Dicka Beardsleya.
W 2004 w maratonie uczestniczyła polska biegaczka Elżbieta Jarosz, która z wynikiem 2:37:02 zajęła drugie miejsce. W 2006 roku w Duluth na 27. miejscu sklasyfikowano Wiesława Perszke z czasem 2:35:38.

</doc>
<doc id="1212977" url="https://pl.wikipedia.org/wiki?curid=1212977" title="Sekwencja dysplazji kaudalnej">
Sekwencja dysplazji kaudalnej



</doc>
<doc id="1212979" url="https://pl.wikipedia.org/wiki?curid=1212979" title="STS-61-E">
STS-61-E

STS-61-E – planowana przed katastrofą Challengera misja promu kosmicznego Columbia. Misja miała odbyć się w marcu 1986 r. i potrwać 7 dni. Jej celem miało być wyniesienie na orbitę satelity ASTRO-1.

</doc>
<doc id="1212982" url="https://pl.wikipedia.org/wiki?curid=1212982" title="James Mackay">
James Mackay

James Peter Hymers Mackay, "baron Mackay of Clashfern" (ur. 2 lipca 1927 w Edynburgu) – szkocki prawnik i polityk, lord kanclerz w rządach Margaret Thatcher i Johna Majora.
Jest synem pracownika kolei. Wykształcenie odebrał w George Herriot's School, na uniwersytecie w Edynburgu oraz w Trinity College na Uniwersytecie Cambridge, gdzie kończył matematykę. W latach 50. wykładał ten przedmiot na uniwersytecie w St Andrews, po czym powrócił na uniwersytet edynburski, aby studiować prawo. W 1955 r. został wybrany do stowarzyszenia adwokackiego. W 1965 r. został Radcą Królowej, a niedługo później dziekanem stowarzyszenia i przewodniczącym szkockich korporacji prawniczych.
W 1979 r. Mackay został lordem adwokatem, najwyższym urzędnikiem prawnym w Szkocji. W tym samym roku otrzymał dożywotni tytuł parowski "barona Mackay of Clashfern". Na tym stanowisku pozostał do 1984 r., kiedy został sędzią Sądu Sesji ("Court of Sessions"), najwyższego szkockiego sądu cywilnego. W 1985 r. został członkiem komitetu apelacyjnego Izby Lordów. W 1987 r. został Lordem Kanclerzem i pozostał na tym stanowisku do końca rządów Partii Konserwatywnej w 1997 r. W 1999 r. został kawalerem Orderu Ostu.
W latach 2005-2006 lord Mackay był Lordem Wysokim Komisarzem przy Zgromadzeniu Generalnym Kościoła Szkocji. 27 kwietnia 2007 r. został Lordem Clerk Register. Lord Mackay jest również redaktorem "Halsbury's Laws of England", zbioru aktów prawnych publikowanego od 1907 r.
Na jego cześć nazwana została James Mackay Hall, główna sala konferencyjna w King’s College na uniwersytecie w Aberdeen.

</doc>
<doc id="1212983" url="https://pl.wikipedia.org/wiki?curid=1212983" title="Wojsław (kasztelan małogoski)">
Wojsław (kasztelan małogoski)

Wojsław (kasztelan małogoski) herbu Półkozic (? – zm. 2 poł. XIII wieku) – kasztelan małogoski, podkomorzy krakowski.
Prawdopodobnie urodził się w Przemankowie (Przemykowie), miejscowości leżącej koło Skalbmierza w ziemi sandomierskiej. Był synem komesa Jazdona. Jego bratem był biskup krakowski Paweł z Przemankowa. Wojsław występuje jako świadek na dokumentach z tamtych czasów, co świadczy o wysokiej randze kasztelana małogoskiego w ówczesnej hierarchii urzędniczej.

</doc>
<doc id="1212984" url="https://pl.wikipedia.org/wiki?curid=1212984" title="Vincas Krėvė-Mickevičius">
Vincas Krėvė-Mickevičius

Vincas Krėvė-Mickevičius, właśc. Vincas Mickevičius, pol. "Wincenty Mickiewicz" (ur. 19 października 1882 w Subortowiczach koło Merecza, zm. 17 lipca 1954 w Broomall w Pensylwanii) – litewski pisarz i filolog, wykładowca na uniwersytetach w Kownie, Wilnie i Pensylwanii, slawista, teoretyk literatury oraz minister spraw zagranicznych i tymczasowy premier Litwy (1940).
Życiorys.
Wczesna młodość.
Urodził się w rodzinie małorolnych chłopów na Wileńszczyźnie, przydomek rodzinny Krėvė dodał do nazwiska w okresie późniejszym. W młodości pragnął zostać księdzem – rozpoczął studia na seminarium duchownym, które jednak przerwał po dwóch latach w 1900 roku. W 1904 roku zapisał się na studia filologiczne na Uniwersytecie Kijowskim, które ukończył jednak we Lwowie, uzyskując w 1908 roku tytuł doktora filologii. Jeszcze w tym samym roku otrzymał Złoty Medal Uniwersytetu św. Włodzimierza za swoją pracę magisterską na temat pochodzenia języków indoeuropejskich.
W 1909 roku wyjechał do Baku, gdzie pracował jako nauczyciel. Trzy lata później miał swój udział w powstaniu lokalnego Uniwersytetu Narodowego, w którym nauczał języków obcych. 2 listopada 1918 roku został mianowany konsulem litewskim w Azerbejdżanie, po likwidacji azerskiej państwowości w 1920 roku powrócił do Kowna, gdzie pracował jako sekretarz komisji podręcznikowej w ministerstwie oświaty.
Po założeniu Uniwersytetu Witolda Wielkiego w Kownie rozpoczął karierę profesora literatury i języków słowiańskich. Od 1925 do 1937 roku był również dziekanem Wydziału Filozofii UWW.
Aktywność w latach II wojny światowej.
Po wejściu na Litwę wojsk sowieckich i utworzeniu proradzieckiego rządu Paleckisa w czerwcu 1940 roku wszedł w jego skład jako wicepremier oraz minister spraw zagranicznych. 24 czerwca 1940 roku awansował na szefa rządu (Paleckis został prezydentem), 30 czerwca wraz z grupą litewskich posłów wziął udział w politycznej pielgrzymce do Moskwy. Po powrocie do Kowna podał się do dymisji, 25 sierpnia 1940 roku został w roli premiera zastąpiony przez polityka KPL Mečysa Gedvilasa. Poświęcił się pracy naukowej – wykładał na Uniwersytecie Wileńskim oraz kierował litewską Akademią Nauk.
Podczas okupacji niemieckiej (1941-44) ukrywał się, w obliczu zbliżającej się ku Litwie ofensywie Armii Czerwonej wyjechał na zachód, gdzie przejściowo przebywał w obozie dla dipisów w Glasenbach koło Salzburga, pracując tam jako nauczyciel. Po 1946 wyjechał do Stanów Zjednoczonych, aż do 1953 roku wykładał literaturę i języki słowiańskie na Uniwersytecie w Pensylwanii.
Krėvė-Mickevičius jako pisarz.
Przygodę z pisarstwem rozpoczął w wieku 15 lat, pisał w języku polskim i rosyjskim, dopiero jego dzieła wydane po 1902 roku pisane są w większości językiem litewskim. Inspiracją dla jego twórczości były legendy, mity i tradycje południowego regionu Litwy, z którego pochodził. W 1921 roku ukazał się pierwszy tom jego dzieł zebranych, u progu niepodległości Litwy był już osobą znaną i cenioną w środowisku literackim. Dorobek pisarski Krėvė-Mickevičiusa oprócz dramatów historycznych, zbiorów folkloru litewskiego i powieści, obejmuje również nowele, opowiadania czy baśnie inspirowane kulturą Orientu ("„Rytų pasakos”", 1930).
Krėvė-Mickevičius wniósł ogromny wkład w rozwój języka litewskiego i jego słownictwa. Był rozważany jako kandydat do literackiej Nagrody Nobla. W miejscowości Subartys znajduje się obecnie muzeum jego imienia, z kolei w Wilnie, w kamienicy w której mieszkał do 1943 roku, istnieje izba pamięci jego imienia.

</doc>
<doc id="1212985" url="https://pl.wikipedia.org/wiki?curid=1212985" title="Herbert Grasemann">
Herbert Grasemann

Herbert Grasemann (ur. 21 grudnia 1917 w Grudziądzu, zm. 21 czerwca 1983 w Berlinie) – niemiecki szachista, kompozytor szachowy i autor książek o tematyce szachowej.
Od 1946 r. opublikował ok. 200 zadań szachowych (przede wszystkim wielochodówek). W konkursach zdobył 40 nagród oraz ok. 80 wyróżnień. W Albumach FIDE wyróżniono ponad 20 jego problemów. W 1957 r. otrzymał tytuł sędziego międzynarodowego kompozycji szachowej.
Poniżej przykładowa kompozycja szachowa autorstwa Grasemanna.
Rozwiązanie: [1.Gh8 We3 2.Hg7 We7 3.Ha1 mat]"(zaznacz tekst pomiędzy nawiasami, aby zobaczyć rozwiązanie)"

</doc>
<doc id="1212986" url="https://pl.wikipedia.org/wiki?curid=1212986" title="Pawieł Bogdanowicz">
Pawieł Bogdanowicz

Pawieł Nikołajewicz Bogdanowicz, ros. Павел Николаевич Богданович (ur. w 1883 r. w Kijowie, zm. 6 marca 1973 r. w Buenos Aires) – rosyjski wojskowy (pułkownik), antykomunistyczny działacz polityczny, wydawca proniemieckiego "Kuriera Paryskiego" podczas II wojny światowej.
Ukończył aleksandrowskie klasyczne gimnazjum w Carycynie, a następnie szkołę wojskową w Kijowie. Służył w 13 erywańskim pułku lejb-grenadierskim. W 1911 r. ukończył Nikołajewską Akademię Wojskową. Dostał przydział do lejbgwardii Pułku Prieobriażeńskiego. W 1914 r. został w stopniu kapitana przeniesiony do sztabu generalnego armii rosyjskiej. Po wybuchu I wojny światowej został młodszym adiutantem w sztabie 8 dywizji piechoty. Pod koniec sierpnia 1914 r. dostał się do niewoli niemieckiej w wyniku okrążenia 2 Armii w Prusach Wschodnich i został osadzony w obozie jenieckim. Pod koniec wojny udało mu się zbiec do Galicji. 
W 1921 r. został przyjęty do pracy w rosyjskiej misji wojskowej w Paryżu jako sztabsoficer do specjalnych poruczeń. Awansował do stopnia podpułkownika, a następnie pułkownika. W 1925 r. założył młodzieżową Narodową Organizację Rosyjskich Wywiadowców (NORR). Działał też w Zrzeszeniu Eriwańskiego Pułku Lejb-Grenadierskiego. 
W okresie II wojny światowej podjął współpracę z Niemcami. Od poł. 1942 r. wydawał w okupowanym Paryżu proniemiecki tygodnik "Pariżskij wiestnik" przeznaczony dla rosyjskiej emigracji. Według dokumentów kancelarii Reichsfuhrera SS, opublikowanych w jednym z sowieckich czasopism historycznych, paryskie Gestapo oskarżyło płk. P. N. Bogdanowicza o przynależność do "nikołajewskiego ruchu monarchistycznego" i aresztowało. Udało mu się jednak zbiec z aresztu. 
Po zakończeniu wojny wyjechał do Argentyny, gdzie zmarł 6 marca 1973 r. Został pochowany w miejscowości Pilar. Był autorem książki pt. "Wtrożenije w Wostocznuju Prussiju w awgustie 1914 g." (1964), zawierającej wspomnienia b. żołnierzy rosyjskiej 2 Armii oraz różne artykuły i prace, opublikowane po rosyjsku i niemiecku, dotyczące klęski 2 Armii.

</doc>
<doc id="1212988" url="https://pl.wikipedia.org/wiki?curid=1212988" title="Georg Britting">
Georg Britting

Georg Josef Britting (ur. 17 lutego 1891 w Ratyzbonie, zm. 27 kwietnia 1964 w Monachium) – niemiecki poeta, autor opowiadań i powieściopisarz. Pochodził z rodziny urzędniczej. Po ukończeniu studiów jako ochotnik zaciągnął się do wojska i walczył na froncie I wojny światowej w stopniu oficerskim.
Od 1920 r. mieszkał w Monachium gdzie poświęcił się wyłącznie pracy twórczej. Spod jego pióra między innymi wyszły:
Wiersze Brittinga doczekały się uznania w III Rzeszy, mimo iż jego twórczość była rozpatrywana w kategoriach tzw. Heimatliteratur.
Został pochowany na Cmentarzu Północnym w Monachium.

</doc>
<doc id="1212991" url="https://pl.wikipedia.org/wiki?curid=1212991" title="Viktor Karl Ludwig von Grumbkow">
Viktor Karl Ludwig von Grumbkow

Viktor Karl Ludwig von Grumbkow (ur. 3 lipca 1849 w Grudziądzu, zm. 1 lipca 1901 w podróży powrotnej z Turcji do Niemiec) - generał pruski, należał do oficerów, którzy na zlecenie niemieckiego rządu przebudowali wojskowość w Turcji.

</doc>
<doc id="1212992" url="https://pl.wikipedia.org/wiki?curid=1212992" title="Catoptrophorus semipalmatus">
Catoptrophorus semipalmatus



</doc>
<doc id="1212994" url="https://pl.wikipedia.org/wiki?curid=1212994" title="Romuald Krupanek">
Romuald Krupanek

Romuald Krupanek (ur. 19 lutego 1964 w Siemianowicach Śląskich) – polski lekkoatleta, długodystansowiec.
Były zawodnik WKS Śląsk Wrocław i członek kadry Polski. Dwukrotny reprezentant kraju na przełajowych Mistrzostwach Świata. Pod koniec kariery maratończyk. Swoje wieloletnie doświadczenie zdobywał pracując m.in. w zagranicznych klubach lekkoatletycznych takich jak SCC i OSC Berlin. W swojej karierze trenerskiej posiada kilku medalistów mistrzostw Polski. Co jakiś czas występuje w roli trenera wspomagającego kadry PZLA, gdzie zajmuje się najlepszymi biegaczami z całego kraju m.in. Adrianem Danilewiczem. Obecnie trener WLKS Wrocław oraz WKS "Śląsk".
Rekordy życiowe:

</doc>
<doc id="1212995" url="https://pl.wikipedia.org/wiki?curid=1212995" title="Dendrocygna bicolor">
Dendrocygna bicolor



</doc>
<doc id="1212996" url="https://pl.wikipedia.org/wiki?curid=1212996" title="STS-61-F">
STS-61-F

STS-61-F – anulowana misja promu kosmicznego Challenger. Miała początkowo odbyć się w czerwcu 1986, następnie przełożona na wrzesień. Po katastrofie Challengera misję wykreślono z planu lotów.

</doc>
<doc id="1212997" url="https://pl.wikipedia.org/wiki?curid=1212997" title="Micropalama himantopus">
Micropalama himantopus



</doc>
<doc id="1212998" url="https://pl.wikipedia.org/wiki?curid=1212998" title="Calidris mauri">
Calidris mauri



</doc>
<doc id="1213001" url="https://pl.wikipedia.org/wiki?curid=1213001" title="Savoy (zespół muzyczny)">
Savoy (zespół muzyczny)

Savoy – norwesko-amerykańskie trio. Grupa powstała w 1994 i od tej pory wydała 6 płyt.
Najbardziej znane piosenki Savoy to: "Velvet" (później śpiewane również przez a-ha), "Rain", "Star", "Grind You Down", "If You Won't Come to the Party" oraz "Whalebone". 

</doc>
<doc id="1213007" url="https://pl.wikipedia.org/wiki?curid=1213007" title="Liryka polsko-łacińska">
Liryka polsko-łacińska

Liryka polsko-łacińska – nurt literatury polskiej rozwijający się od wczesnego średniowiecza (ok. X–XII w.) do XVIII wieku. Obejmuje on twórczość polskich literatów, powstałą na terenie Polski oraz z Polską związaną, a stworzoną w języku łacińskim.
Średniowiecze.
Do czasu wykształcenia się polskiego języka literackiego jako pełnoprawnego czynnika kulturowego literatura polsko-łacińska stanowiła zasadniczy rdzeń piśmiennictwa polskiego. Literatura w języku polskim pojawiła się w większym stopniu dopiero w XV w. Literatura łacińska w Polsce zaczęła rozwijać się później niż w Europie Zachodniej, dlatego niektóre prądy umysłowe, funkcjonujące na Zachodzie w odstępach czasowych, docierały do Polski jednocześnie. W średniowieczu poezję identyfikowano z utworami pisanymi wierszem, dlatego też wśród tekstów z tego okresu można spotkać wierszowane traktaty medyczne, gramatyczne i kroniki.
Polską literaturę średniowieczną można podzielić na trzy podokresy: XI–XII w., XIII–XIV w. oraz XV w. Pierwsze łacińskie utwory wierszowane – epigrafy – pojawiły się na początku XI w., od XIII w. nastąpił szybki rozwój poezji liturgicznej, zaś w XV w. na większą skalę pojawiła się poezja świecka związana głównie ze środowiskiem dworskim i uniwersyteckim. W wiekach XI–XIII najczęstsze były utwory użytkowe, jak wiersze inskrypcyjne, ryte na nagrobkach i innych przedmiotach, oraz gatunki poezji liturgicznej. W wiekach XII i XIII pojawiła się liryka i epika świecka (zwłaszcza jako wstawki poetyckie w kronikach). Liryka religijna XIII wieku w dużym stopniu wiązała się z lokalnymi świętymi (św. Wojciech, św. Stanisław. W XIII w. pojawiły się poematy dydaktyczne i stanowe, tworzone również w kolejnych wiekach (m.in. Mikołaja z Polski). W XIV i XV w. powstawały utwory okolicznościowe (np. o bitwie pod Grunwaldem). W wieku XV i na początku XVI osobny nurt stanowiły utwory pisane przez żaków krakowskich (wierszowane „statuty”, listy proszalne, ukazujące trudne położenie studentów, związane z zabawami, listy miłosne, parodie modlitw i tekstów naukowych, opisy narodowości). Przez całe średniowiecze dominowała jednak w Polsce poezja religijna. XV wiek to czas, gdy do polskiej literatury łacińskiej zaczęły przenikać elementy humanizmu.
Zachodnie wzorce literackie przyjmowane były w Polsce selektywnie. Niewielki odzew znalazła poezja wagantów. Ubogo reprezentowana była też poezja miłosna (brak zwłaszcza nawiązań do twórczości trubadurów i minnesigerów), nie było utworów głoszących pochwałę życia i zabawy (jak w zbiorze "Carmina Burana"). Słabo obecne były też pieśni rycerskie i opisujące wojny, również toczone przez Polaków. W zakresie literatury religijnej w niewielkim stopniu zaznaczył się nurt moralistyczny, dotyczący wzgardy świata i potęgi śmierci. Literatura piśmienna nie przejęła też prawie nic ani z rodzimej twórczości ustnej okresu przedpiśmiennego, ani rozwijającej się współcześnie z piśmiennictwem.
Autorzy.
W XI i XII w. literaturę w Polsce tworzyli głównie autorzy obcego pochodzenia. Od XIII w. twórcami poezji łacińskiej byli przeważnie Polacy. Polscy poeci średniowieczni tworzący w języku łacińskim to m.in. Wincenty z Kielczy (XIII w.), Jan Łodzia (XIV w.), Adam Świnka, Stanisław Ciołek, Władysław z Gielniowa, Marcin ze Słupcy, Grzegorz z Sanoka (XV w.).
Duża część średniowiecznej twórczości w języku łacińskim jest anonimowa. Autorstwo niektórych utworów można wskazać dzięki akrostychom, czyli układaniu się pierwszych liter kolejnych wersów w słowa, w tym przypadku imiona. W ten sposób swoje autorstwo oznaczył Jan Łodzia w sekwencji "In laudem sacro praesuli": „IOHANNES PRESUL POSNANIE”. W kilku utworach akrostychy wskazują na autorstwo Adama Świnki: „ADAM SVINCA DE ZELONA” (w sekwencji "Ave virgo, fons virtutum"), „SVINCA”, „PRANDOTE ADAM PIO DONAT”, „ADAM PRANDOTE” (dwa ostatnie z dedykacją biskupowi Janowi Prandocie). Sekwencje Stanisława Ciołka zawierały akrostych „STANISLAUS”, zaś utwory Władysława z Gielniowa – „IESUS CRISTUS MARIA LADISLAUS” (przywołanie Jezusa i Maryi mogło być wyrazem pobożności oraz chęci uczczenia patronów). Dzięki akrostychom można też wskazać autorstwo Marcina ze Słupcy, Pawła z Pyskowic i kilku innych autorów, nieznanych skądinąd.
Twórczość religijna.
Za najstarszą znaną pieśń religijną powstałą w Polsce uznawana jest sekwencja "Hac festa die", datowana od schyłku XI w. do XIII w. "Modlitewnik Gertrudy", pochodzący ze schyłku XI w., zawiera zasadniczo znane ówcześnie modlitwy, zawiera jednak też osobiste i autobiograficzne wstawki.
Rozwój polskiej poezji liturgicznej w języku łacińskim przypada na XIII w., kiedy to działał m.in. pierwszy znany z nazwiska polski poeta – Wincenty z Kielczy, autor hymnu "Gaude Mater Polonia". Wincenty mógł być także autorem sekwencji "Leta mundus" i "Iesu Christe, rex superne" oraz oficjum "Dies adest celebris" (cykl 34 utworów poświęconych św. Stanisławowi). Z XIII w. pochodzą też pieśni hagiograficzne "Hodierne lux diei" (o św. Wojciechu) oraz "Consurge iubilans" i "Exultent hodie iugiter" (o św. Jadwidze).
W 1. połowie XIV w. działał Jan Łodzia, któremu przypisuje się autorstwo kilku lub kilkunastu pieśni, w tym sekwencję o św. Wojciechu "In laudem sacro praesuli" oraz sekwencję maryjną "Salve salutis ianua", mógł też układać pieśni świeckie. Prawdopodobnie z XIV w. z klasztoru dominikańskiego we Wrocławiu pochodzi również hymn o św. Annie "Ave, mater Anna".
W 1. połowie XV w. działał Adam Świnka, autor m.in. sekwencji o św. Barbarze ("Ave virgo, fons virtutem"), św. Wojciechu ("Salve sidus Polonorum"), Maryi ("Ave virgo regia"), św. Stanisławie ("Psallat poli hierarchia"). W tym samym czasie tworzył Stanisław Ciołek (m.in. pieśń maryjna "Stupet Averni feritas", sekwencja "Stella sole clarior"). W 2. poł. XV w. tworzył Marcin ze Słupcy (sekwencja o św. Marcinie "Mavors o Daviducus"). Również w 2. poł. XV w. działał tworzący zarówno po łacinie, jak i po polsku, Władysław z Gielniowa. Przypisywanych jest mu kilkanaście utworów łacińskojęzycznych, m.in. "Ad Cantica canticorum verto me" (wierszowany komentarz do "Pieśni nad pieśniami"), modlitwa maryjna "Pieśń „contra pestem”", utwór na dzień zaduszny "Metra id Die animarum", wiersze o świętych.
Ogółem wśród polskich pieśni religijnych w języku łacińskim najliczniej reprezentowane są sekwencje. Z XIII w. pochodzą 4 sekwencje, z XIV – 27, z XV – 54, z 1 poł. XVI – 53. Słabiej zbadane są hymny – przyjmuje się, że powstało ich ok. 60, zaś większość z nich poświęcona była rodzimym świętym. Hymny tworzone były głównie z XIV i XV w., przeważnie w środowisku dominikańskim w Małopolsce i na Śląsku. Innym gatunkiem religijnym spotykanym w polskich średniowiecznych księgach liturgicznych są tropy, nie wiadomo jednak, które z nich powstały na terenie Polski.
Z obszaru Polski znane są też oficja rymowane, czyli cykle utworów przeznaczone do śpiewania podczas nabożeństw pozamszalnych. Najstarsze znane oficjum – "Dies adest celebris" – pochodzi z XIII w., niedługo po nim powstało oficjum "Benedic regem cunctorum" o św. Wojciechu. Prawdopodobnie z XIV w. pochodzą oficja: "O amica pudica / Dei santca Barbara" (o św. Barbarze, aczkolwiek polskie pochodzenie nie jest pewne) i na cześć Matki Boskiej Śnieżnej, z przełomu XIV i XV w. – cykle o św. Tomaszu Apostole, św. Mikołaju i św. Janie Jałmużniku, z XVI w. – oficjum o św. Jacku.
Poezja świecka.
Epigrafy i epigramy chronologiczne.
Najstarszym znanym poetyckim utworem łacińskim z terenu Polski jest zachowany fragmentarycznie epigraf "Ossa trium", pochodzący z pierwszej ćwierci XI wieku. Niepewne jest datowanie innego epigrafu, znanego jako "Nagrobek Bolesława Chrobrego" – czas jego powstania sytuowany jest między XI a XIV wiekiem. Kolejne znane epigrafy pochodzą z XII wieku. Zachowało się stosunkowo dużo epigrafów zawierających daty konkretnych wydarzeń. Specyficzną odmianą epigramu jest autobiograficzny wiersz Władysława z Gielniowa "Anno Christi milleno".
Utwory poetyckie w kronikach.
Kilka tekstów poetyckich zawartych jest w "Kronice polskiej" Anonima tzw. Galla, napisanej w początkach XII w. Każda z trzech ksiąg poprzedzona jest wierszowanym skrótem oraz zawiera po jednej pieśni. Utwory poetyckie zawiera również "Kronika" Wincentego Kadłubka z przełomu XII i XIII w., na które składa się ok. 40 fragmentów różnej długości. W "Kronice" Kadłubka znalazło się m.in. "Epicedium na śmierć Kazimierza Sprawiedliwego" ("Non est pudor pro dolore") oraz wierszowana bajka "Vincit conflictu lapis, cadit olla sub ictu". W "Roczniku świętokrzyskim (nowym)", prawdopodobnie z końca XIII w., znalazło się "Epitafium Leszka Czarnego" ("Migravit Baro"). Wierszowane wstawki pojawiały się również w kronikach zakonnych i żywotach świętych.
Utwory użytkowe, traktaty naukowe.
U schyłku XIII w. zaczęła rozwijać się w Polsce literatura związana ze stanami społecznymi. Po 1270 powstał poemat "Antipocras" Mikołaja z Polski, w którym obok wywodów medycznych znalazł się satyryczny opis złego lekarza. Po 1320 kanonik krakowski Frowinus ułożył poemat satyryczny "Antigameratus", ukazujący wady i przewinienia różnych grup społecznych i zawodowych. Sprzed 1469 pochodzą moralistyczne poematy "De hiis malis que aguntur in hoc mundo" ("O występkach, które się panoszą na świecie") oraz "De curie miseria" ("O marnościach dworu"), być może autorstwa Mikołaja Olocha z Szamotuł.
Wierszowaną formę przybierały też utwory zawierające informacje praktyczne. Wiersze o miesiącach ("Signitur oculta febris februo tibi multa"), wpisane do rubryceli przemyskiej z 1415, zawierały wskazówki dietetyczne i higieniczne, pomagające utrzymać zdrowie i dobre samopoczucie, na każdy miesiąc. Władysław z Gielniowa stworzył wierszowany poradnik wymierzania kary "Annis decem peniteat presbiter".
Epigramaty.
Od XIII w. zaczęły się też pojawiać drobne formy poetyckie umieszczane na marginesach lub okładkach ksiąg, dotyczące bieżących wydarzeń (np. spalenie Krakowa w 1287, napad Brandeburczyków na Poznań w 1299), spraw codziennych (wiersz o drożyźnie i cenach we Wrocławiu) oraz poświęcone książkom, pisarzom i problemom pracy twórczej. Epigramaty zawierały nie tylko informacje kronikarskie. Część z nich przedstawiało sytuacje niezwiązane z konkretnym czasem i miejscem z nastawieniem na przekazywanie nauki. XIV-wieczny polityczny epigramat "Wrotslaw cum Slesia, Nyssa, Swednicz, Glogovia" argumentuje o polskości Śląska i Pomorza. Epigramat "Qui libros apperis, hos claudere, ne pigriteris", zanotowany w XV-wiecznym kodeksie prawa kościelnego, zawiera pouczenie na temat obchodzenia się z księgami. XV-wieczny utwór "Franconicus mansus perfectus sit tibi sensus" przedstawia praktyczne informacje o miarach ziemi i ich przeliczeniach. Zachowały się również epigramaty charakteryzujące narodowości: utwór "Dico vobis rite, fugite consorcium" (XV w.) zawiera krytyczne opinie o mieszkańcach Mazowsza, zaś "Poloniam repeto vidique Italica regna" (pocz. XVI w.) mówi o radości po powrocie z Włoch do ziemi ojczystej.
Wiersze historyczne.
Odmianą poezji okolicznościowej były wiersze utrwalające pamięć o istotnych wydarzeniach. W księdze III "Kroniki" Anonima tzw. Galla zamieszczony został wiersz o zwycięstwie pod Nakłem "Deo vero laus et honor". Prawdopodobnie w latach 1317–1320 powstała anonimowa "Pieśń o wójcie Albercie", opisująca bunt mieszczan krakowskich z lat 1311–1312. Z XIV w. pochodzi "Wiersz o zakonnikach z Lubiąża" ("Est locus iste Lubens Julio de Cesare dictus"), opisujący historię klasztoru cystersów w Lubiążu. Po 1410 powstawały wiersze o bitwie pod Grunwaldem, w tym najobszerniejszy z zachowanych "Anno milleno quadringentesimo deno". Inna grupa utworów dotyczyła klęski w bitwie pod Warną w 1444 (m.in. poemat "Ego Wladislaus"). W 2. poł. XV w. Władysław z Gielniowa napisał "Wiersz o spustoszeniu Sambora" ("Inde lupus surgens cum Turcis tot rapit agnos"). Katalog królów polskich "Auctor Polonorum regni Boleslaus dictus Chabri" z początku XVI w, przypisywany niekiedy Władysławowi z Gielniowa, przedstawiał sylwetki koronowanych władców Polski od Bolesława Chrobrego do Kazimierza Jagiellończyka.
Utwory pochwalne.
W "Kronice" Anonima tzw. Galla znalazła się piosenka "Bolezlaue, Bolezlaue dux gloriosissime", śpiewana rzekomo przez rycerzy niemieckich na cześć księcia Bolesława Krzywoustego. "Kronika" Kadłubka zawiera panegiryk na cześć arcybiskupa Piotra – "Aplanon axe tero". Tworzący w 1. poł. XV w. Stanisław Ciołek napisał "Lauc Cracoviae" (inc. "Cracovia civitas") – pieśń zawierającą pochwałę Krakowa oraz panującej rodziny. Z końca XV w. pochodzi "Wiersz ku czci Spytka z Melsztyna" ("Spythko, tua virtus meritis coniuncta priori").
Wiersze o narodzinach.
Specjalnym rodzajem utworu pochwalnego jest genethliakon. Ten typ wiersza dotyczy czyichś urodzin, najczęściej potomków osób sprawujących władzę. "Kronika" Anonima tzw. Galla zawiera w księdze I pieśń o cudownym poczęciu i narodzinach Bolesława Krzywoustego – "Boleslaus dux inclitus". Dwa tego rodzaju teksty z XV w., przeznaczone do śpiewu, zachowały się wraz z nutami w rękopisie "Kras 52": "Nitor inclite claredinis" (z okazji urodzin królewicza Władysława w 1424) oraz "Hystorigraphi aciem" (z okazji urodzin królewicza Kazimierza w 1426). Dawniej przypisywano je Stanisławowi Ciołkowi, zawierają jednak akrostych „NICOLAUS” – ich autorem mógł być Mikołaj z Błonia lub Mikołaj z Radomia (autor muzyki do "Hystorigraphi aciem").
Utwory żałobne.
Stosunkowo liczną grupę średniowiecznych utworów po łacinie stanowią wiersze żałobne (epitafia, epicedia), poświęcone zmarłym osobistościom, jak władcy i ich rodziny, dostojnicy, sławni rycerze. Najstarszymi utworami żałobnymi na ziemiach polskich były epigrafy ryte na płytach nagrobnych i zawierające skrótowe dane o zmarłych (najstarszy z nich to "Ossa trium" z pocz. XI w.), dłuższe utwory funeralne pojawiły się w XII–XIII w., zaś rozkwit tego rodzaju poezji nastąpił w XV w., kiedy to powstawały rozbudowane poematy oraz wiersze o charakterze panegirycznym.
W księdze I "Kroniki" Anonima tzw. Galla znajduje się planctus "Omnis etas, omnis sexus, omnis ordo currite", wyrażający żal po śmierci Bolesława Chrobrego. "Kronika" Kadłubka zawiera epicedium na śmierć Kazimierza Sprawiedliwego – "Non est pudor pro dolore". Z "Rocznika świętokrzyskiego (nowego)", prawdopodobnie z końca XIII w., pochodzi epitafium Leszka Czarnego "Migravit Baro". Z końca XIII w. może też pochodzić epitafium biskupa Jana Prandoty "Hic iacet ecclesie decus, hic pastor bonus, hic flos".
Większość zachowanych utworów żałobnych powstała w XV w.:
Poezja żakowska i miłosna.
W XV w. rozwijała się poezja żakowska, tworzona głównie w środowisku studentów Akademii Krakowskiej. Wśród żaków rozpowszechniane były wierszowane zbiory zasad postępowania, tworzone na wzór regulaminów zachodnioeuropejskich. Tego rodzaju utworem jest mnemotechniczny wiersz "Latinale de statu scolarium" ("Po łacinie – o stanie scholarów"). Innym typem literatury żakowskiej były utwory zawierające prośby o wsparcie materialne, np. wierszowane listy "Epistola preoptima in illos" (inc. "O domini digni") i "O domine digne, venerabilis atque benigne" oraz piosenka "Responsorium pauperum" (inc. "Defectus misti ad vos"). W polskich rękopisach znajdują się również inne drobne wiersze i przysłowia, notowane prawdopodobnie przez studentów, nie wiadomo jednak, które z nich są twórczością miejscową, a które przyniesione zostały z zagranicy.
Codzienne życie żaków, zwłaszcza mieszkających w bursach, poddane było ostrym regulaminom. Jednak w ustalonym czasie (w Krakowie był to 15–22 października) odbywały się święta studentów, kiedy to reguły przestawały obowiązywać – odwracano dotychczasową hierarchię, wybierano „króla”, urządzano karnawałowe zabawy. Wybór „króla” żaków opisują piosenki "Breve regnum erigitur" oraz "Ad festa regis incliti", w której naprzemiennie występują wersy po łacińsku i polsku. Wiersz "Metra de sancto Gallo" opisuje zwyczaje świąteczne związane z kogutami (obdarowywanie kogutami nauczycieli, walki kogutów). Pod takim samym tytułem "Metra de sancto Gallo" funkcjonuje też poemat dydaktyczny dla żaków krakowskich, autorstwa Władysława z Gielniowa.
W środowisku żakowskim powstawały również utwory miłosne. Zachowały się dwa wierszowane listy: "Epistola ad dominicellam" ("List do panienki") – list do ukochanej Heleny, mieszkającej w Krakowie – oraz "Es enim stella virginum" ("Jesteś iście gwiazdą panien"), stanowiący końcową część prozaicznego listu "Litera ad amasiam de eodem amore".
Nurt poezji waganckiej, czyli tworzonej przez wędrownych studentów, nie był w Polsce liczne reprezentowany. Zachował się m.in. krótki wiersz "Pons polonicus", będący typową dla tego nurtu charakterystyką różnych narodowości, być może autorstwa Ambrożego Pampowskiego. Podobną charakterystykę nacji zawiera "Satira comica", będąca przeróbką utworu popularnego w Niemczech.
Renesans.
Pod koniec XV w. w polskiej poezji łacińskojęzycznej zaczęły pojawiać się tendencje humanistyczne, przejawiające się m.in. próbami naśladowania łaciny klasycznej i gatunków uprawianych przez starożytnych poetów, jak elegia, dialog, epos, pieśń. Wczesnymi przykładami tych tendencji są m.in. wierszowany dialog o kardynale Zbigniewie Oleśnickim pt. "Thomas, Joannes, Gorias" (być może autorstwa Jana Długosza lub Mikołaja de Albocastro) oraz fragment epopei "Sbigneis" Mikołaja Kotwicza o prymasie Zbigniewie Oleśnickim. Za właściwy początek łacińskiej poezji humanistycznej w Polsce można uznać odejście od średniowiecznych wierszy rymowanych oraz izosylabicznych na rzecz systemów metrycznych wzorowanych na łacinie starożytnej, który to proces zaznaczył się najwcześniej w poezji Filipa Kallimacha. Innym przejawem tendencji humanistycznych było poruszanie w utworach wątków osobistych i autobiograficznych (np. relacjonowanie własnych przeczyć, prawdziwych lub zmyślonych przygód miłosnych, komplementowanie przyjaciół, krytyka przeciwników), rzadkie w poezji średniowiecznej. W poezji humanistycznej pojawiło się też więcej nawiązań do realiów starożytnych oraz mitologii greckiej i rzymskiej.
Gdy w XVI wieku rozwinął się polski język literacki (m.in. za sprawą twórczości Jana Kochanowskiego), łacina pozostała językiem wielu utworów pisanych przez Polaków. Pierwszymi przedstawicielami renesansowego nurtu poezji polsko-łacińskiej są autorzy obcego pochodzenia: Niemiec Konrad Celtis, Włoch Filip Kallimach. Wkrótce po nich łacińską poezję humanistyczną zaczęli uprawiać Polacy: Andrzej Krzycki, Jan Dantyszek, Klemens Janicki, Mikołaj Hussowczyk oraz Jan Kochanowski, który przez całe życie pisał w obydwu językach.
Wczesny humanizm.
Filip Kallimach.
W dorobku Filipa Kallimacha (1437–1496), włoskiego humanisty, który w latach 1470–1496 działał w Polsce, znalazły się pieśni, epigramaty i elegie miłosne. Utwór hagiofraficzny "Carmen sapphicum in vitam gloriosissimi martyris sancti Stanislai" ("Pieśń saficka o życiu przesławnego męczennika świętego Stanisława") wykorzystuje antyczną strofę saficką. Z lat 1470–1471 pochodzi sześćdziesiąt elegii i epigramatów miłosnych Kalimacha, kierowanych do bliżej nieznanej Fanni Swentochny.
Konrad Celtis.
W latach 1488–1490 lub 1491 działał w Krakowie Niemiec Konrad Celtis (1459–1508), założyciel "Sodalitas Litteraria Vistulana". Z jego pobytem w Polsce związane są elegie, ody i epigramaty. Niektóre z nich chwalą Kraków i okolice, inne są złośliwymi komentarzami do miejscowych nieporządków, obyczajów i urody kobiet (w tym kochanki poety Hasiliny).
Wawrzyniec Korwin.
Związany z Polską był też Wawrzyniec Korwin (ok. 1470–1527), humanista pochodzący z Dolnego Śląska, przyjaciel Konrada Celtisa oraz Mikołaja Kopernika. Jako wykładowca uniwersytetu w Krakowie napisał podręcznik wersyfikacji łacińskiej z przykładami zaczerpniętymi z własnej twórczości. W utworze przedstawiającym podróż z Torunia do Wrocławia zawarł pochwałę Kopernika oraz opis jego teorii heliocentrycznej. W 1518 stworzył dwa wiersze na turniej poetycki z okazji ślubu Zygmunta Starego i Bony, za które otrzymał nagrodę.
Paweł z Krosna.
Paweł z Krosna (ok. 1470–1517), wywodzący się z niemieckiego mieszczaństwa w Krośnie, tworzył na przełomie XV i XVI w. poezję okolicznościową i religijną. W jego dorobku znalazły się m.in. utwory: "Panegyrici ad divum Ladislaum… et sanctum Stanislaum… et pleraque alia connexa carmina" (panegiryki na część św. Władysława i św. Stanisława, Wiedeń 1509), "Epithalamion… Sigismundi regis Poloniae nobilissimaeque Barbare" (na ślub Zygmunta Starego z Barbarą Zápolya, 1512) oraz dzieła religijne "Sapphicon de inferorum vastatione et triumpho Christi" (ok. 1513) i "Elegiacum… ad divam Virginem Mariam" (1515).
Jan z Wiślicy.
Jan z Wiślicy (ok. 1485 – ok. 1520), uczeń Pawła z Krosna, wydał w 1516 obszerny epicki poemat "Bellum Prutenum" ("Wojna pruska") z fragmentami wzorowanymi na Wergiliuszu, opisujący bitwę pod Grunwaldem i sławiący dynastię Jagiellonów.
Mikołaj Hussowczyk.
Na tle epoki wyróżnia się oryginalnością (rzetelny opis zwierzęcia, unikanie pustosłowia, brak sztafażu antycznego i mitologicznego) "Pieśń o żubrze" ("Carmen Nicolai Hussoviani de statura, feritate ac venatione bisontis") Mikołaja Hussowczyka (ur. 1478–1485, zm. po 1533) . Utwór ten, opisujący żubra i przy okazji Litwę oraz jej zwyczaje, miał być przesłany wraz z wypchanym okazem zwierzęcia papieżowi Leonowi X, do czego jednak ostatecznie nie doszło. W dorobku Hussowczyka znalazły się też inne utwory epickie, drobne elegie okolicznościowe, kilka epigramatów oraz oda saficka do św. Sebastiana.
Andrzej Krzycki.
Obszerny i wartościowy dorobek twórczy pozostawił Andrzej Krzycki (1482–1537). Wśród jego utworów poetyckich znalazły się panegiryki na cześć Zygmunta Starego (m.in. "In Augustissimum Sigisimundi regis Poloniae et reginae Barbarae connubium … Carmen", z okazji zaślubin z Barbarą Zapolya, "Encomium Divi Sigismundi, regis Poloniae, post victoriam de Tartaris partam"), satyry i pamflety poświęcone ówczesnym polskim osobistościom (m.in. biskupowi Janowi Latalskiemu), śmiałe erotyki, wiersze wielkanocne i bożonarodzeniowe.
Jan Dantyszek.
Jan Dantyszek (1485–1548) tworzył zarówno poezję świecką, jak i religijną, w dużej części o charakterze publicystycznym. Debiutował wydanym w 1510 tomem wierszy moralistycznych "De Virtutis et Fortunae differentia somnium" ("Sen o różności Cnoty i Fortuny"). W 1517 wydał utwór "Elegia amatoria" (tzw. elegia "Ad Grineam"), poświęcony kochance ukrytej pod pseudonimem. Utwór, przedstawiający koleje życia nieszczęśliwych kochanków, zawiera wiele odniesień mitologicznych, jednak obok nich są też obecne nawiązania do prawdziwych wydarzeń, pozwalające identyfikować bohatera elegii z samym Dantyszkiem. Dantyszek tworzył też wiersze okolicznościowe, m.in. epitalamia na cześć Zygmunta Starego i królowej Bony, epicedia, epitafia, gratulacje, adhortacje, życzenia, prośby, dziękczynienia, epigramaty, satyry. Pod koniec życia Dantyszek napisał wiersz "Vita Ioannis de Curiis Dantisci" ("Życie Jana von Höfen Dantyszka"), będący podsumowaniem własnego życia. Ostatnim tomem poetyckim Dantyszka był zbiór hymnów religijnych "Hymni aliquot ecclesiastici", wydany w roku śmierci autora. Ogółem zachowana twórczość poetycka Dantyszka obejmuje ok. 7,5 tys. utworów.
Klemens Janicki.
Kulminacją wczesnohumanistycznej poezji łacińskiej w Polsce była twórczość Klemensa Janickiego (1516–1543). Janicki, mimo odwołań do starożytności, nie tworzył poezji będącej jedynie kombinacją motywów antycznych, lecz przy użyciu łaciny odwoływał się do historii Polski czy polskich realiów. Debiutem Janickiego, wydanym jednak dopiero w 1574, był zbiór epigramatów "Vitae archiepiscoporum Gnesnensium" ("Żywoty arcybiskupów gnieźnieńskich"), opisujący sylwetki arcybiskupów gnieźnieńskich na tle historii Polski. Również dopiero pośmiertnie (po raz pierwszy w 1563) wydany został utwór "Vitae Regum Polonorum elegiaco carmine descriptae" ("Żywoty królów polskich wierszem elegijnym opisane"), przedstawiający w wierszowanej formie sylwetki władców Polski. Jednak najważniejszym osiągnięciem Janickiego, a także całej polskiej wczesnorenesansowej poezji łacińskiej, był zbiór "Tristium liber I. Variarum elegiarum liber I. Epigrammatum liber I" ("Księga żalów. Księga różnych elegii. Księga epigramatów"), wydany w 1542. Znalazło się w nim kilkadziesiąt utworów o różnej tematyce (religijnej, epitafjnej, miłosnej, obyczajowej, herbowej, okolicznościowej), z których jedną czwartą stanowią epigramy żałobne. Szczególne miejsce w tomie zajmuje Elegia VII – "De se ipso ad posteritatem" ("O sobie samym do potomności"), będąca przykładem autobiografizmu w literaturze renesansowej. Utwór, pisany w obliczu nadchodzącej śmierci, przedstawia rzeczowo życie poety, dane geograficzne i topograficzne, nazwiska osób z nim związanych, przebieg i skutki choroby, pocieszenie dla bliskich oraz przekonanie o nieśmiertelności własnej poezji.
Barok.
W XVII w. poezję polsko-łacińską tworzył m.in. bardzo popularny w Europie Maciej Kazimierz Sarbiewski, a także większość twórców polskojęzycznych, m.in. Mikołaj Sęp Szarzyński.
Oświecenie.
Kres rozwoju poezji polsko-łacińskiej nastąpił w dobie oświeceniowej walki o język narodowy i rozpowszechnienia się języka francuskiego jako języka europejskich elit intelektualnych.

</doc>
<doc id="1213008" url="https://pl.wikipedia.org/wiki?curid=1213008" title="Alfred Wohl">
Alfred Wohl

Alfred Wohl (ur. 3 października 1863 w Grudziądzu, zm. 25 grudnia 1939 w Sztokholmie) – niemiecki chemik, do jego prac należą m.in. "Methylaldehyd und seine Derivate" (Berlin1886) i "Organische Chemie und die Lehre vom Leben" (1910).
Studiował chemię na uniwersytetach w Heidelbergu i Berlinie (1882-1886). Doktoryzował się w Berlinie w 1886. W latach 1887-1904 pracował w przemyśle cukrowniczym. W 1891 uzyskał habilitację w Berlinie, w 1904 został tam profesorem zwyczajnym. Od 1904 był profesorem zwyczajnym i dyrektorem Instytutu Chemii Organicznej Politechniki Gdańskiej ("Technische Hochschule" – TH Danzig), a w latach 1913-1915 był rektorem tej szkoły. W 1933 przeszedł na emeryturę. W 1938 wyemigrował do Sztokholmu, gdzie następnego roku zmarł w wieku 76 lat.
W 1928 doktor inżynier honoris causa Politechniki Hanowerskiej. Doktor nauk rolniczych honoris causa Akademii Rolniczej w Berlinie (1931). Członek Akademii Nauk Przyrodniczych w Halle/Saale. W latach 1932-1933 przewodniczący Niemieckiego Towarzystwa Chemicznego.

</doc>
<doc id="1213011" url="https://pl.wikipedia.org/wiki?curid=1213011" title="Sekwencja Polanda">
Sekwencja Polanda



</doc>
<doc id="1213016" url="https://pl.wikipedia.org/wiki?curid=1213016" title="STS-61-G">
STS-61-G

STS-61-G – anulowana misja promu kosmicznego Atlantis. Na początku planowana na czerwiec 1986 jako jeden z pięciu lotów w tym miesiącu. Następnie z powodu problemu z płytkami wahadłowców przełożona na grudzień 1986 r. Po katastrofie Challengera wykreślona z planu lotów. Celem misji miało być wyniesienie satelity Galileo.

</doc>
<doc id="1213017" url="https://pl.wikipedia.org/wiki?curid=1213017" title="Lista gwiazd w gwiazdozbiorze Wieloryba">
Lista gwiazd w gwiazdozbiorze Wieloryba

Zestawienie to zawiera gwiazdy w gwiazdozbiorze Wieloryba do jasności 6,5. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1213018" url="https://pl.wikipedia.org/wiki?curid=1213018" title="Muhammad asz-Szajch al-Mahdi">
Muhammad asz-Szajch al-Mahdi

Muhammad asz-Szajch al-Mahdi (arab. أبو عبد الله الشيخ محمد بن يحي = "Abu Abd Allah asz-Szajch Muhammad ibn Jahja", zm. 1505) – pierwszy sułtan Maroka z dynastii Wattasydów, syn wezyra Jahji ibn Abu Zakariji Jahji. Panował w latach 1472-1505.
Muhammad asz-Szajch al-Mahdi pochodził z berberskiego klanu Wattasydów, którzy od połowy XIV wieku urośli w siłę jako wezyrowie na dworze marynidzkich sułtanów i mieli realny wpływ na politykę państwa. Sułtan Abdulhak II próbował jednak złamać ich potęgę i w 1459 roku dokonał rzezi na członkach rodu Wattasydów. Muhammadowi asz-Szajchowi wraz z bratem udało się jednak uciec i schronić się w Asili na północy kraju. Tam zebrał wojska do walki przeciw Abdulhakowi, sułtan zginął jednak w 1465 roku w czasie tłumienia powstania w Fezie. 
Nastał okres bezkrólewia i rządów imamów i bractw islamskich. W 1472 roku Muhammad asz-Szajch al-Mahdi zdołał podporządkować sobie imamat i ogłosić się sułtanem. Z zamieszania w Maroku skorzystali jednak Portugalczycy i zajęli część marokańskich portów nad Atlantykiem. Wobec przewagi ich wojsk, Muhammad asz-Szajch al-Mahdi musiał podpisać zawieszenie broni i uznać ich podboje (m.in. przejęcie Tangieru). 
Mimo zawieszenia broni Portugalia zajęła pozostałe atlantyckie porty w Maroku i zyskała znaczną kontrolę nad marokańskim handlem morskim. Po 1497 roku również Hiszpania zajęła porty nad Morzem Śródziemnym. Wszystkim tym podbojom nie towarzyszył większy opór ze strony Maroka.
Niemoc wattasydzkiego sułtana wobec ataków europejskich mocarstw spowodowała sprzeciw ludności wobec jego władzy i w konsekwencji znaczne osłabienie autorytetu dworu wśród plemion w kraju. Chociaż Muhammad formalnie uznawany był za władcę całego kraju, realnie sprawował władzę tylko w dużych miastach na północy.
Po śmierci Muhammada asz-Szajcha na sułtański tron Maroka wstąpił jego syn Muhammad al-Burtukali.

</doc>
<doc id="1213019" url="https://pl.wikipedia.org/wiki?curid=1213019" title="Czepiec (nakrycie głowy)">
Czepiec (nakrycie głowy)

Czepiec lub czepek – w dawnych czasach kobiece nakrycie głowy bez ronda, gładkie, przylegające do głowy lub usztywniane dla uzyskania różnorodnych kształtów; element stroju ludowego, szlacheckiego i mieszczańskiego. Był noszony zarówno w wersji domowej, jak i wyjściowej. Zdobiony był falbankami, koronkami, często posiadał dodatkowo małą pelerynkę okrywającą ramiona. Szczególnie fantazyjne kształty występowały w okresie późnego średniowiecza.
Czepiec był nakryciem głowy kobiet zamężnych. W dniu ślubu o północy w trakcie obrządku zwanego oczepinami panna młoda otrzymywała czepiec od starszej kobiety, zwykle matki chrzestnej, i od tej pory nie chodziła już z gołą głową.
Od XVI wieku wielkość czepca zaczęła się zmniejszać, znikły falbanki i marszczenia, a pojawiły się małe płaskie czepki przypominające naleśnik, uszyte ze wstążek i koronek. W końcu jedynym śladem dawnego czepca stał się upięty na czubku głowy pukiel z wstążek. Kobiety wolały nosić coraz modniejsze kapelusze, jednak jeszcze na początku XX wieku starsze matrony, tradycjonalistki, nadal zakładały koronkowe, wiązane pod brodą, czepki. Jeśli starsza pani była wdową, to przez rok nosiła czarny wdowi czepiec z takiej samej barwy woalką, która osłaniała twarz oraz welonem, który spływał na plecy, sięgając czasami aż do ziemi.
Czepek nocny.
Szyty był najczęściej z białego płótna, tak jak bielizna, i zakładany na noc do spania. Pełnił dwie funkcje: przede wszystkim chronił przed chłodem w słabo ogrzewanych dworach czy mieszkaniach w mieście, a ponadto chronił pościel przed zabrudzeniem. Starsze panie często farbowały siwiejące włosy wyciągiem z włoskiego orzecha, który zostawiał trudno usuwalne plamy.
Męskim odpowiednikiem czepka nocnego była szlafmyca (niem. "Schlafmütze"). Głęboko wciśnięta na czoło z długim spiczastym końcem przypominała czapkę św. Mikołaja, tyle że białego koloru. Zwyczaj spania w szlafmycy zanikł na początku XX wieku.

</doc>
<doc id="1213020" url="https://pl.wikipedia.org/wiki?curid=1213020" title="Film samurajski">
Film samurajski

W Japonii dla określenia tego gatunku filmowego stosowany jest termin "chanbara eiga" (チャンバラ映画), co znaczy „filmy z walkami na miecze” i z grubsza odpowiada pojęciu „filmy płaszcza i szpady”, używanemu dla określenia analogicznego gatunku w kinematografii zachodniej. "Chanbara" jest podkategorią szerszego gatunku filmowego "jidai-geki", którym w kinematografii japońskiej określa się filmy historyczne. Z tym, że w gatunku "jidai-geki" znajdziemy także wiele filmów nie-samurajskich, których akcja, pomimo jej osadzenia w okresie historycznym, wcale niekoniecznie musi być związana z postaciami samurajów, czy choćby obrazować ich walki.
Tematyka.
Akcja większości filmów samurajskich toczy się w okresie Edo (1600-1868), choć akcja niektórych z nich osadzona jest w innych okresach historycznych Japonii. Najczęściej są to poniżej wymienione okresy oraz związane z nimi ważne postacie lub wydarzenia:
Wiele filmów samurajskich dotyczy nie tyle samurajów w dosłownym znaczeniu, co rōninów, czyli „samurajów bez pana”; często również takich samurajów, którzy popadają w kłopoty w związku ze zmianami w statusie wojownika, co bywa rezultatem ich osobistych nieszczęść lub nieuchronnych zmian postępujących w społeczeństwie. Akcja filmu samurajskiego często koncentruje się na zakończeniu drogi życiowej bohatera filmu w okolicznościach tragicznych.
Podobnie jak w całej kinematografii japońskiej, wcześniejsze, przedwojenne filmy o tematyce samurajskiej bazowały na formie dramatycznej teatru kabuki, a dopiero filmy tworzone po II w. św. opierają się już raczej na formie i tempie akcji filmowej, choć niektóre z tych późniejszych też bywały stylizowane na formę teatralną.
W odróżnieniu od wcześniejszych produkcji filmowych, bohaterowie powojennych filmów samurajskich częściej są przedstawiani jako charaktery raczej ciemne, a także znacznie częściej uciekają się do przemocy. Nietrudno jednak zauważyć, że w epice filmów samurajskich przemoc i śmierć są zazwyczaj mocno stylizowane i przejaskrawiane. Powojenna epika filmów samurajskich miała też tendencję do ukazywania postaci samurajów jako wojowników, których już sama fizjonomia i postawa psychiczna miały wywoływać lęk. Samuraje portretowani w filmach z tego okresu są z reguły samotnikami, bardziej skłonnymi do skrywania swych umiejętności w zakresie szermierki, niż do chełpienia się nimi.
Złotą epoką filmu samurajskiego był okres począwszy od lat pięćdziesiątych do wczesnych lat siedemdziesiątych XX w. Jednakże po tym okresie, w dużej mierze skutkiem nadmiernego eksponowania tego gatunku (zwłaszcza przez japońską telewizję), jak również w rezultacie „zestarzenia się” wielkich gwiazdorów tego gatunku (Toshirō Mifune (1920-1997), Tatsuya Nakadai (ur. 1932), Shintarō Katsu (1931-1997), film samurajski przestał być głównym nurtem japońskiego przemysłu filmowego, co zahamowało burzliwy rozwój tego oryginalnego i zadziwiająco artystycznego gatunku. Mimo to również w dwóch ostatnich dekadach XX wieku powstało kilka wybitnych dzieł (np. "Sobowtór" i "Ran", "Tabu", czy "Po deszczu"). Jednak większość filmów tworzonych w tym okresie uległa sztampie przemożnej komercjalizacji i popadała w efekciarstwo - ich płytka zazwyczaj akcja służyła głównie jako pretekst do zaprezentowania jak największej ilości krwawych scen walki, najczęściej zresztą mocno odrealnionych, przerysowanych za pomocą czysto filmowych środków technicznych. Niektóre z tych filmów bardziej przynależą do gatunku fantastyki, niż do kina samurajskiego (np. The Legend of the Eight Samurai, G.I. Samurai, Gojoe, Samurai Reincarnation). Pojawiło się również sporo filmów animowanych o tematyce samurajskiej, jednak te produkcje zbyt daleko wybiegają poza omawiany w tym artykule gatunek, by je w tym miejscu opisywać.
Dopiero początki XXI wieku przyniosły niejakie ożywienie tego nieco już podupadłego gatunku. Reżyserzy tacy jak Yōji Yamada z filmami "Samuraj – Zmierzch" (2002), "Ukryte ostrze" (2004), "Miłość i honor" (2006), czy Yōjirō Takita z filmem "Kiedy dobyto ostatni miecz" (2003), oraz Takeshi Kitano z wskrzeszonym przez siebie Zatōichim stanowią przykłady tego gatunku powstałe na początku XXI wieku.
Wielcy reżyserzy „złotej epoki” filmów samurajskich.
Akira Kurosawa (1910–1998).
Dla zachodniej widowni kinowej Kurosawa jest najbardziej znanym japońskim reżyserem, a zarazem twórcą filmów samurajskich. To on nakręcił filmy takie jak Rashōmon (1950), Siedmiu samurajów (1954), Tron we krwi (1957), Straż przyboczna (1961), (1962), Ukryta forteca (1958), Sobowtór (1980) i Ran (1985). Długo tworzył w powiązaniu z Toshirō Mifune, który był wybitnym odtwórcą ról samurajskich, a zarazem najbardziej znanym za granicą aktorem japońskim. Dwa spośród swoich filmów o tematyce samurajskiej Kurosawa oparł na dziełach Williama Szekspira: Tron we krwi (na Makbecie) oraz Ran (na Królu Learze). Z kolei fabuła niektórych filmów Kurosawy została przerobiona na westerny, czyli również filmy akcji, z tym że osadzone w realiach „Dzikiego Zachodu”.
Film Siedmiu samurajów Akiry Kurosawy stał się kamieniem milowym tego gatunku i zarazem najbardziej znanym filmem japońskim poza Japonią. Film ten doskonale ilustruje konwencje filmu samurajskiego, w którym główne role odgrywają „bezrobotni” samuraje – rōninowie, czyli „samuraje bez pana”, a zatem „ludzie wolni”, czyli mogący postępować w sposób jaki im wyznacza jedynie własne sumienie. Oczywiście, ludzie ci skłaniali się do rozwiązywania swoich problemów przy użyciu mieczy, w czym przecież byli bardzo biegli. Film ten wyraźnie też ukazuje ogromne zróżnicowanie pomiędzy warstwami społecznymi samurajów i japońskich wieśniaków.
Masaki Kobayashi (1916–1996).
Masaki Kobayashi wyreżyserował kilka filmów samurajskich, w tym co najmniej dwa znakomite i dobrze znane widowni zachodniej: Harakiri i Bunt. Obydwa te filmy dobitnie ukazują wady namiernej lojalności klanowej.
Kihachi Okamoto (1923–2005).
Filmy tego reżysera ogniskują się na sprawach przemocy, ale pokazywanej w sposób szczególny. Bohaterowie jego filmów są wyobcowani ze swego otoczenia, a ich brutalna przemoc jest skutkiem reakcji na tę właśnie sytuację. Widoczne jest to zwłaszcza w trzech jego filmach: Samurai Assassin, Kill! oraz Sword of Doom.
Hideo Gosha (1929–1992).
Filmy tego reżysera pomogły stworzyć archetyp samuraja jako człowieka poza prawem. Są równie ważne dla kina samurajskiego, co filmy Akiry Kurosawy (zwłaszcza, gdy chodzi o ich wpływ na styl wizualny tego gatunku i zawarte w nim treści). W swoich filmach często obrazował starcia pomiędzy myśleniem tradycjonalistycznym i modernistycznym, w których zdecydowanie opowiadał się po stronie antyfeudalnej. Niestety, znakomite filmy Hideo Goshy nie są zbyt znane widzowi zachodniemu, ani tym bardziej polskiemu.
Hiroshi Inagaki (1905–1980).
Popularniejesze dzieła :
Miecz do wynajęcia (Sengoku burai / Sword for Hire) 1952
Samurajskie chorągwie (Furin kazan / Samurai Banners) 1969
Machibuse (Incident at Blood Pass) 1970
Czas bogów (Nippon tanjo / Age of the Gods) 1959
47 wiernych samurajów (Chushingura - Hana no maki yuki no maki / The Loyal 47 Ronin) 1962
Samurai (Miyamoto Musashi) 1954
Samurai II: Duel at Ichijoji Temple (Zoku Miyamoto Miyamoto Musashi) 1955
Samurai III: Duel on Ganryu Island (Musashi and Kojiro) 1956
Masahiro Shinoda (1931–żyje).
Samobójstwo kochanków w niebiańskiej Amijimie (Shinjû: Ten no amijima / Double Suicide) 1969
Popularne postacie z filmów samurajskich.
Masażysta Ichi (Zatōichi).
Zatoichi to niewidomy masażysta, który jest zarazem bardzo biegłym szermierzem, kierującym się w walce wyostrzonym zmysłem słuchu. Wędruje po Japonii okresu Edo, żyjąc głównie z hazardu (gra w kości). Fabuła filmów o Zatoichim opiera się na dość jednolitej kanwie: angażuje się on w sprawy prostych ludzi, broniąc ich przed niesprawiedliwością, a zwłaszcza przed ówczesnymi gangami "yakuza", w wyniku czego sam również musi ustawicznie bronić się przed zemstą wszystkich tych złoczyńców, których swoimi ingerencjami doprowadza do białej gorączki.
Choć filmy o Zatoichim bez wątpienia się mieszczą w gatunku filmów samurajskich, to sam Zatoichi bynajmniej nie jest samurajem jako masażysta należy do "hinin", czyli najniższej w owych czasach warstwy społecznej. Tym samym oczywiście nie ma prawa nosić mieczy samurajskich (daishō), więc jako broń służy mu prosty miecz, który ukrywa w swej trzcinowej lasce ślepca. Również technika szermiercza, jaką posługuje się tym mieczem w swoich walkach jest dosyć nietypowa.
Na przestrzeni lat 1962–1973 o Zatoichim nakręcono 25 filmów pełnometrażowych, a ponadto w latach 1974–1979 około 100 odcinków serialu telewizyjnego, wszystkie z Shintarō Katsu w tej roli. Dwudziesty szósty film o Zatoichim powstał w roku 1989 i wyreżyserował sam Shintaro Katsu.
Choć ta filmowa postać jest raczej mało znana widzowi zachodniemu (w Polsce np. z serii o Zatoichim można było obejrzeć tylko jeden, może dwa tytuły), za to jest on chyba najbardziej znaną postacią gatunku "chanbara" w Japonii. Telewizyjny serial z Zatoichim stał się najbardziej popularnym serialem w historii japońskiego filmu.
Dopiero po blisko 15 latach przerwy (oraz po śmierci samego Shintarō Katsu) w tę postać filmową wcielił się ponownie inny japoński aktor i twórca filmowy, Takeshi Kitano, w obrazie przez samego siebie wyreżyserowanym, pod tytułem Zatoichi (2003).
Szkarłatna Nietoperzyca (The Crimson Bat).
Niewidoma kobieta-samuraj, imieniem Oichi. Pierwszy film z tą postacią filmową powstał już w 1931 r., na bazie wcześniejszej mangi. Postać tę wskrzeszono, gdy tylko okazało się jak ogromny sukces odnoszą filmy z niewidmym masażystą Zatōichi. Ten serial nie utrzymał się jednak zbyt długo – w latach 1969–1970 powstały tylko cztery filmy.
Kyoshiro Nemuri.
Postać wędrującego wojownika dręczącego się faktem, że jest owocem nielegalnego związku portugalskiego księdza i japońskiej matki. Jest on bohaterem 21 filmów powstałych na przestrzeni lat 1956–1998 (z czterema aktorami wcielającymi się w tę postać - najpopularniejszym był drugi - Raizō Ichikawa - 12 filmów).
Musashi Miyamoto.
Miyamoto Musashi jest postacią rzeczywistą, żyjącą w Japonii na przełomie XVI i XVII wieku. Wiadomo, że był on wybitnym szermierzem, strategiem wojskowym i uznanym artystą. Jego nadzwyczaj burzliwe życie jest tak bardzo owiane legendami, że trudno jest oddzielić prawdę historyczną od fikcji podawanej w przekazach. Był on wybitnym przedstawicielem szkoły walki na miecze Niten Ichi Ryu, w której szermierz posługuje się dwoma mieczami jednocześnie. Podczas swoich wędrówek po Japonii Musashi uczestniczył ponoć w ponad sześćdziesięciu śmiertelnych starciach, pojedynczych i grupowych - no i oczywiście ze wszystkich wyszedł niepokonany. O Musashim powstała duża liczba filmów pełnometrażowych oraz kilka seriali telewizyjnych. Najbardziej z nich znana jest Samurajska trylogia w reżyserii Hiroshiego Inagaki, w której postać Musashiego odtwarza Toshirō Mifune.
Samotny wilk i szczenię.
Opowieść o samuraju Kenzaburo-jo, wędrującym po Japonii ze swoim synkiem w wózku dziecinnym (który to wózek jest uzbrojony jak rydwan wojenny i używany w walce). Nakręcono serial pt. „The Baby Cart Series” złożony z sześciu filmów. Dwa z tych filmów zostały połączone i wydane pod nową edycją przeznaczoną dla widza zachodniego pt. „Shogun Assassin”. Aktorem grającym główną rolę we wszystkich tych filmach był Tomisaburō Wakayama, brat aktora Shintarō Katsu, znanego z roli Zatōichi.
Sanjūrō: samuraj znikąd / Yojinbo (ochroniarz) / Rōnin bez nazwiska.
Sanjūrō jest postacią wędrującego rōnina, która pojawia się w dwóch filmach Kurosawy: Straż przyboczna i . Jest to postać bezimiennego samuraja, który zapytany o nazwisko naprędce wymyśla: Sanjūrō Tsubaki (co znaczy „Trzydziestolatek Kamelia”), i które staje się jego przybranym nazwiskiem. Yojinbo to bezrobotny samuraj, rōnin szukający dla siebie odpowiedniego zajęcia, zapewniającego mu środki do życia. Obydwie te postacie w filmach Kurosawy kreuje Toshirō Mifune. Również w kilku filmach innych reżyserów Mifune gra podobne postacie; jednym z przykładów może być postać bezimiennego rōnina, zwanego po prostu Yojinbo (czyli „ochroniarz”), która pojawia się w filmie „Ambush at Blood Pass” Hiroshiego Inagaki.
Wyraźnym nawiązaniem do ról bezimiennych rōninów, tak charakterystycznych dla filmów samurajskich, jest postać „człowieka bez nazwiska”, która pojawia się w westernach Clinta Eastwooda.
Tematyka filmów samurajskich.
Tematyka w filmach samurajskich jest dosyć bogata - w jej ramach są zarówno filmy obrazujące rzeczywiste wydarzenia i wielkie postacie historyczne, jak i perypetie życiowe zwykłych samurajów, a także, a może nawet przede wszystkim awanturnicze przygody przydarzające się rōninom, bezimiennym „samurajom bez pana”, wędrującym po kraju w poszukiwaniu zajęcia odpowiedniego dla ich szlacheckiego stanu, dążącym do poprawy swej pozycji w społeczeństwie. Jeszcze inne filmy opowiadają o zawiłościach i pułapkach kodeksu bushidō, wynikającym zwłaszcza z konfliktów pomiędzy wymogiem posłuszeństwa i klanowej lojalności a indywidualnym poczuciem honoru(np. w filmie Bunt Masaki Kobayashiego.
Najczęściej obrazowanym w filmach samurajskich wydarzeniem, które miało miejsce w rzeczywistości, była zemsta jakiej w roku 1702 dokonało 47 rōninów. Filmy nawiązujące do tego wydarzenia bazują na sztuce z repertuaru teatru "kabuki" pod tytułem "Skarbiec wasalnej lojalności" ("Chushingura") autorstwa Takedy Izumo, napisanej w 1744 roku pod wpływem tego wydarzenia.
Wpływ filmów samurajskich na kinematografię zachodnią.
Liczne filmy westernowe są oparte na fabułach zaczerpniętych z filmów samurajskich, opowiedzianych w innym kontekście, najczęściej „Dzikiego Zachodu”.
Lista filmów samurajskich.
Obszerna lista filmów zaliczanych do tego gatunku zamieszczona jest w publikacji Alaina Silvera pt. Samurai Film; podane są tam szczegółowe informacje dotyczące ponad 500 tytułów filmów z gatunku kina samurajskiego.
Lista najbardziej znaczących filmów samurajskich.
Filmy rozpowszechniane w Polsce.
(rok produkcji, tytuł polski/"tytuł japoński" – reżyser; uwagi):
Filmy nierozpowszechniane w Polsce.
(rok produkcji, tytuł angielski/tytuł japoński – reżyser; uwagi):
Popularni aktorzy z filmów samurajskich.
(podani są w porządku europejskim, tj. najpierw imię, później nazwisko):

</doc>
<doc id="1213023" url="https://pl.wikipedia.org/wiki?curid=1213023" title="Alpha Ceti">
Alpha Ceti



</doc>
<doc id="1213027" url="https://pl.wikipedia.org/wiki?curid=1213027" title="STS-61-H">
STS-61-H

STS-61-H – anulowana misja promu kosmicznego Columbia. Na początku planowana na przełom czerwca i lipca 1986 roku. Później przełożona na grudzień 1986 roku. Po katastrofie Challengera wykreślona z planu lotów.

</doc>
<doc id="1213029" url="https://pl.wikipedia.org/wiki?curid=1213029" title="Wirusy ECHO">
Wirusy ECHO

Wirusy ECHO (od ), echowirusy – grupa wirusów RNA należąca do rodzaju enterowirusów i rodziny pikornawirusów. Zakażenia nimi przebiegają niemal identycznie jak wirusami "Coxsackie". Niektóre z możliwych obrazów klinicznych zakażenia to m.in. herpangina, choroba wysypkowa, zapalenie mięśnia sercowego i osierdzia, choroba bornholmska i aseptyczne zapalenie opon mózgowo-rdzeniowych.

</doc>
<doc id="1213030" url="https://pl.wikipedia.org/wiki?curid=1213030" title="Karl Rudolf von Ollech">
Karl Rudolf von Ollech

Karl Rudolf von Ollech (ur. 22 czerwca 1811 w Grudziądzu, zm. 25 października 1884 w Berlinie) generał pruski, wierny, gorliwy, jednak szorstki i krzepki pruski "Soldatentums", który przy ściśle ortodoksyjnej pobożności, nabył sobie jako historyczny wojenny pisarz wielką renomę (między innymi redaktor "Tygodnika wojskowego").

</doc>
<doc id="1213031" url="https://pl.wikipedia.org/wiki?curid=1213031" title="Wuzzle">
Wuzzle

Wuzzle (ang. "Wuzzles", 1985) – pierwszy serial animowany wytwórni "The Walt Disney Company", składający się z 13 odcinków, powstały w roku 1985. Emitowany był w paśmie niedzielnej wieczorynki od 25 września 1988 roku na antenie TVP1. Premierowa emisja serialu odbyła się 1 czerwca 1988 roku z okazji Międzynarodowego Dnia Dziecka.
Wersja polska.
Wersja polska: Studio Opracowań Filmów w Warszawie
Reżyser: Maria Piotrowska
Tekst: Elżbieta Kowalska
Przekład piosenki: Anira i Filip Łobodzińscy
Dźwięk:
Montaż:
Kierownik produkcji: Jan Szatkowski
W wersji polskiej udział wzięli:
Piosenkę tytułową śpiewał: Emilian Kamiński
Lektor: Tadeusz Borowski

</doc>
<doc id="1213033" url="https://pl.wikipedia.org/wiki?curid=1213033" title="Liudas Adomauskas">
Liudas Adomauskas

Liudas Adomauskas (ur. 8 kwietnia 1880 w Nacianach, zm. 16 sierpnia 1941 w Ponarach pod Wilnem) ― litewski ksiądz katolicki i działacz komunistyczny, członek WKP(b) i KPL, minister w rządzie radzieckiej Litwy. 
W 1903 roku ukończył seminarium duchowne w Kownie, w czasie I wojny światowej był kapelanem wojskowym w armii rosyjskiej. 
W 1921 roku zerwał z posługą duchowną, przystępując do ruchu komunistycznego – był członkiem KPL. Rok później wydał antyreligijną książkę "Šventraščio pa­slaptys", za którą spotkała go surowa krytyka Kościoła katolickiego na Litwie. 
W 1922 roku redagował komunistyczne gazety "Žarija" i "Naujoji gadynė"
14 lipca 1940 roku wybrany do Sejmu Ludowego Litwy, został komisarzem kontroli państwowej w rządzie Litewskiej SRR. 
Rozstrzelany przez Niemców w Ponarach.

</doc>
<doc id="1213036" url="https://pl.wikipedia.org/wiki?curid=1213036" title="Herezja parafrazy">
Herezja parafrazy

Herezja parafrazy (ang. "the heresy of paraphrase") – według szkoły New Criticism błąd polegający na próbie omówienia treści tekstu literackiego, szczególnie poetyckiego, innymi słowami lub zredukowaniu go do jego treści, z pominięciem sposobu jej wyrażenia. Próba taka powoduje oderwanie treści utworu od jego formy, a tym samym zniszczenie autonomicznej, spójnej i organicznej całości, jaką jest utwór literacki. Pojęcie herezji parafrazy zostało wprowadzone przez Cleantha Brooksa w książce "The Well Wrought Urn: Studies in the Structure of Poetry", wydanej w 1947 roku.

</doc>
<doc id="1213040" url="https://pl.wikipedia.org/wiki?curid=1213040" title="Echowirusy">
Echowirusy



</doc>
<doc id="1213045" url="https://pl.wikipedia.org/wiki?curid=1213045" title="STS-61-K">
STS-61-K

STS-61-K – anulowana misja promu kosmicznego Columbia. Na początku planowana na lipiec 1986 r. Później przełożona na styczeń 1987 roku. Po katastrofie Challengera przełożona na marzec 1987 roku, a następnie anulowana.

</doc>
<doc id="1213046" url="https://pl.wikipedia.org/wiki?curid=1213046" title="Hotel Waldorf-Astoria">
Hotel Waldorf-Astoria

Waldorf-Astoria, The Waldorf-Astoria Hotel – nowojorski hotel, położony w dzielnicy Midtown Manhattan w okręgu Manhattan, należący do grupy hoteli Waldorf=Astoria w ramach sieci Hilton. Zabytek od 1993 roku. 
Początkowo były to dwa hotele. Właścicielem pierwszego, 13-piętrowego, otwartego w 1893, był William Waldorf Astor. Drugi, 17-piętrowy, należał do jego kuzyna, Johna Jacoba Astora IV, i został otwarty w 1897. Następnie wybudowano przez "Peacock Alley" pasaż który połączył oba hotele w jeden - Waldorf-Astoria, i który stał się w owym czasie największym tego typu obiektem w świecie. W 1929 podjęto decyzję o wybudowaniu nowego hotelu. Na miejscu dotychczasowego hotelu Waldorf powstał Empire State Building, hotelu Astoria - obecny Waldorf-Astoria, również ówcześnie będący największym hotelem w świecie (47 pięter, 1413 pokoi). 
W 1949 został zakupiony przez Conrada Hiltona. W latach 1931-1953 był najwyższym hotelem w świecie, kiedy zdystansował go moskiewski hotel Ukraina. Obecną nazwą hotelu jest The Waldorf=Astoria Hotel (dywiz zastąpiono znakiem równości).
6 października 2014 Hilton Worldwide ogłosił sprzedaż hotelu chińskiej grupie ubezpieczeniowej - China Anbang Insurance Group z Pekinu za 1,95 mld USD.
Zrealizowane w hotelu filmy.
serialach 

</doc>
<doc id="1213047" url="https://pl.wikipedia.org/wiki?curid=1213047" title="Top Shop">
Top Shop

Top Shop – pasmo telezakupowe, traktowane także jako kanał telewizyjny, który pojawił się na antenie w 1996 roku. Dzieliło częstotliwość z kanałem Polonia 1. Prezentuje zasady działania i możliwości zastosowań najnowszych osiągnięć z zakresu fitness, zdrowia, kosmetyki czy urządzeń gospodarstwa domowego, oferując jednocześnie promocyjne ceny.
Historia.
Pasma telezakupowe zadebiutowały na antenie Polonii 1 już w 1996 roku. Były to wypełniacze pomiędzy serialami, nadawane kilka razy w ciągu dnia - czasami również podczas bloków reklamowych. Z powodu ograniczonego zasięgu oraz niskich dochodów z reklam, brakowało pieniędzy na inwestycje programowe - coraz większą część ramówki wypełniały bloki nazywane początkowo Tele Shop, a następnie Top Shop. W kolejnych latach pasmo zajmowało godziny poranne oraz częściowo popołudniowe oraz nocne, aktualnie Top Shop nadawany jest przez większość dnia, choć z czasem zajmuje mniejszą część czasu antenowego.
W tym paśmie telezakupowym pojawiły się oferty firm: TV Shop (1996-2000), Telezakupy Mango (1996-2000, 2017-2018), Promovision (1996-2005), Telesklep Moderna (1998-2004), TV Market (później Top Shop) (1996-2017), Vita Shop (2003-2014), Militaria.pl (2003-2014), BCTV (2013), JML (2014), Media Shop (2009-2018), Gigashop (2014-2018), TV Okazje (2014-2018). Sprzedażą czasu antenowego pasma zajmowała się Media 5. Pod koniec 2018 roku zniknęło logo Top Shop, przez co oznacza definitywny koniec tego pasma. Jednakże telesprzedaż nadal jest emitowana na Polonii 1, z tym że od marca 2020 roku zrezygnowano z emisji zwykłych telezakupów na rzecz emitowanego na żywo telezakupów z biżuteriami Gemporia.

</doc>
<doc id="1213049" url="https://pl.wikipedia.org/wiki?curid=1213049" title="Regiment Konny im. Królowej">
Regiment Konny im. Królowej

Regiment Konny im. Królowej – oddział jazdy armii koronnej wojska I Rzeczypospolitej.
Formowanie i zmiany organizacyjne.
Utworzony z regimentu arkebuzjerów podkomorzego koronnego Jerzego Dominika Lubomirskiego w 1717 roku uchwałą sejmu niemego jako regiment dragonii Królowej. Regiment otrzymał etat liczący 500 „porcji”, co stanowiło 343 osoby. Początkowo dragonia była rodzajem piechoty, której środkiem transportu były konie. W drugiej połowie XVIII w była już traktowana jako kawaleria.
W 1770 roku liczył 10 oficerów, 18 podoficerów, 6 felczerów, 8 doboszy i 138 gemajnów. W 1778 według etatu regiment liczył 219 żołnierzy a faktycznie posiadał 218.
Zreformowany etat z 1776 roku zakładał istnienie regimentu w sile 353 ludzi i był zgodny z etatem sześciokompanijnego regimentu piechoty. Było to związane z założeniami reformy, która mówiła o zamianie dragonii w piechotę. W jego skład wchodziły: sztab, lejbkompania, kompanie: gen. Wielowiejskiego, ppłk Jaszewskiego, mjr Wielowiejskiego, kpt. Życzyńskiego i kpt. Gintowta. W styczniu 1789 posiadał 257 „głów”.
Na mocy uchwały sejmowej z 9 lutego 1789 roku przekształcającego regimenty dragońskie w pułki przedniej straży, hetman wielki koronny wraz z Komisją Wojskową Obojga Narodów 12 lutego 1789 roku wydali rozkaz nakazujący szefowi pułku reorganizację dragonii i powiększenie chorągwi przedniej straży do 135 osób. W myśl tego rozkazu z regimentu konnego im. Królowej gen. mjr Adama Szydłowskiego sformowany został 1 pułk przedniej straży im. Królowej. 
Stanowiska.
Regiment stacjonował w następujących miejscowościach:
Żołnierze regimentu.
Do 1789 roku regiment etatowo liczył 24 oficerów z szefem i regimentsfelczerem włącznie. W sztabie służyli: szef, pułkownik, podpułkownik, major, kwatermistrz, audytor, adiutant w randze porucznika. W kompaniach służyło: dwóch kapitanów z kompanią, dwóch kapitanów sztabowych (agrègè), sześciu poruczników i sześciu chorążych. Szefa i pułkownika w dowodzeniu kompaniami zastępowali kapitanowie sztabowi. Podpułkownik i major osobiście dowodzili swoimi kompaniami. 
Szefowie regimentu:
Pułkownicy:

</doc>
<doc id="1213051" url="https://pl.wikipedia.org/wiki?curid=1213051" title="Pietro Germi">
Pietro Germi

Pietro Germi (ur. 14 września 1914 w Genui; zm. 5 grudnia 1974 w Rzymie) – włoski reżyser, scenarzysta i aktor filmowy.
Życiorys.
Pochodził z ubogiej rodziny. W młodości pracował jako posłaniec, następnie przez krótki okres kształcił się w szkole morskiej, wkrótce jednak postanowił poświęcić się aktorstwu. Studiował aktorstwo i reżyserię w rzymskiej szkole filmowej Centro Sperimentale di Cinematografia. W czasie studiów utrzymywał się jako statysta, asystent reżysera (m.in. przy dwu filmach Alessandra Blasettiego), czasami również jako scenarzysta.
Debiutował jako reżyser filmem "Świadek" (1946). Wczesne prace Germiego (m.in. "Pod niebem Sycylii") włączają go w nurt włoskiego neorealizmu. Z czasem zaczął stopniowo odchodzić od dramatów podejmujących kwestie społeczne do satyrycznych komedii. Nadal jednak głównym obiektem zainteresowania reżysera było sycylijskie społeczeństwo.
W latach 60. międzynarodowe uznanie przyniosły mu filmy: "Rozwód po włosku" (1961), "Uwiedziona i porzucona" (1964) oraz "Panie i panowie" (1966). Za "Rozwód po włosku" otrzymał Oscara za najlepszy scenariusz oryginalny (był również nominowany za reżyserię). Film "Panie i panowie" przyniósł mu Złotą Palmę na 19. MFF w Cannes.
Ostatni film Germiego "Moi przyjaciele" (1975) został dokończony po jego śmierci przez Maria Monicellego.

</doc>
<doc id="1213052" url="https://pl.wikipedia.org/wiki?curid=1213052" title="1 Brygada Legionów Polskich">
1 Brygada Legionów Polskich



</doc>
<doc id="1213054" url="https://pl.wikipedia.org/wiki?curid=1213054" title="Richard Hilton">
Richard Hilton

Richard Howard Hilton (ur. 17 sierpnia 1955 w Los Angeles, Kalifornia) – amerykański przedsiębiorca. Jest ojcem Paris Hilton, Nicky Hilton, Barrona Hilton, Conrada Hilton
Życiorys.
Richard Hilton urodzony w Los Angeles jest szóstym z ośmiorga dzieci Barrona Hiltona i Marilyn June Hawley. Jego rodzeństwo to: William Barron Hilton Jr. (ur. 1948), Hawley Anne Hilton (ur. 1949), Stephen Michael Hilton (ur. 1950), David Alan Hilton (ur. 1952), Sharon Constance Hilton (ur. 1953), Daniel Kevin Hilton (ur. 1962) i Ronald Jeffrey Hilton (ur. 1963). Fortuna jego ojca jest szacowana na 2,3 mld dolarów. 
Rodzina
24 listopada 1979 Richard poślubił Kathy Richards. Mają czworo dzieci:

</doc>
<doc id="1213055" url="https://pl.wikipedia.org/wiki?curid=1213055" title="STS-61-L">
STS-61-L

STS-61-L – anulowana misja promu Atlantis. Początkowo planowana na sierpień 1986. Później przełożona na przełom stycznia i lutego 1987. Po katastrofie Challengera odwołana.

</doc>
<doc id="1213059" url="https://pl.wikipedia.org/wiki?curid=1213059" title="STS-61-M">
STS-61-M

STS-61-M – anulowana misja promu Challenger. Na początku planowana na sierpień 1986 r. Później przełożona na marzec 1987 r. Po katastrofie Challengera rozważano w tę misję wysłać prom Atlantis, jednak wkrótce wykreślono ją z planowanych lotów.

</doc>
<doc id="1213060" url="https://pl.wikipedia.org/wiki?curid=1213060" title="Zespół Dyggve-Melchiora-Clausena">
Zespół Dyggve-Melchiora-Clausena

Zespół Dyggve-Melchiora-Clausena (choroba Dyggve-Melchiora-Clausena, ang. Dyggve-Melchior-Clausen syndrome, Dyggve-Melchior-Clausen disease, DMC) – rzadki zespół wad wrodzonych należący do grupy dysplazji kręgosłupowo-przynasadowych, o dziedziczeniu autosomalnym recesywnym. Do tej pory opisano około sześćdziesięciu przypadków choroby. Zespół charakteryzuje się zahamowaniem wzrostu, krótkim tułowiem, wystającym mostkiem, mikrocefalią i opóźnieniem umysłowym w stopniu od łagodnego do ciężkiego. Podobnym zespołem jest dysplazja Smitha-McCorta (OMIM#607326), będąca schorzeniem allelicznym: obydwie choroby wywoływane są przez mutacje w genie "DYM" w "locus" 18q12-q21.1, kodującym białko dymeklinę o niepoznanej dotąd funkcji.
Chorobę opisali jako pierwsi Duńczycy: pediatra i psychiatra Holger Victor Dyggve, biochemik Jørgen Clausen i pediatra Johannes Christian Melchior. Ich pacjentami była trójka dzieci ze związku spokrewnionych ze sobą mieszkańców Grenlandii (wuja i siostrzenicy). Wskazali oni na cechy podobne w zespole Morquio i zespole Hurler, z czasem okazało się jednak że jest to odrębna jednostka chorobowa i przyjęła się na jej określenie nazwa zespołu honorująca trzech uczonych. Kolejne opisane przypadki pochodziły m.in. z Libanu, gdzie zespół rozpoznano u sześciu marokańskich Żydów i dwóch Arabów z Gazy, z Afryki Południowej i Gruzji.

</doc>
<doc id="1213063" url="https://pl.wikipedia.org/wiki?curid=1213063" title="Etla Wolberg">
Etla Wolberg

Etla Wolberg (ur. 30 stycznia 1926 w Lublinie) – ocalona z Holocaustu, siostra Hanny Wolberg, obecne nazwisko nieznane. Dzięki jej zeznaniom w 2006 Instytut Jad Waszem przyznał tytuł Sprawiedliwy wśród Narodów Świata jej wybawcom: małżeństwu Antoninie i Sylwestrowi Sielskim oraz ich synowi Julianowi Sielskiemu.
Przed II wojną światową żydowska rodzina Wolberg mieszkała w Lublinie przy ul. Krakowskie Przedmieście 36. W kamienicy znajdował się zarząd miejski Narodowej Demokracji, której sympatykiem był właściciel budynku – Julian Sielski.
W marcu 1942 rodzina Wolberg została przesiedlona do getta w podlubelskiej wsi Majdan Tatarski. Podczas likwidacji getta w listopadzie 1942, starsza siostra Etli, Hanna Wolberg została przez matkę ukryta w piwnicy i udało jej się uciec. Pozostałych członków rodziny wywieziono do obozu na Majdanku. Etla pracowała tam w jednej z filii obozu na terenie dawnego lotniska Plagego-Laszkiewicza, gdzie sortowała odzież po zamordowanych więźniach. Pewnego dnia korzystając z nieuwagi strażników udało jej się uciec. 
Po ucieczce Etla przez tydzień ukrywała się u zaprzyjaźnionej polskiej rodziny Jasińskich, a gdy ci nie pozwolili jej przebywać u siebie dłużej, postanowiła znaleźć schronienie pod schodami prowadzącymi na strych w jej domu rodzinnym. Tam odnalazł ja przypadkowo właściciel kamienicy i sąsiad rodziny Wolberg, Julian Sielski, który zabrał ją do siebie, wyrobił fałszywe dokumenty i umieścił na wsi u swoich rodziców.
23 grudnia 1942 Antonina i Sylwester Sielscy przyjęli Etlę pod dach swojego domu we wsi Oblasy koło Janowca, a Julian Sielski dostarczał im pieniędzy na utrzymanie i dostarczał Etli korespondencję od jej siostry, która ukrywała się wówczas w Warszawie. Etla mieszkała u Sielskich do czasu ewakuacji ludności w 1944, kiedy to została aresztowana i wywieziona na roboty przymusowe do Austrii.
Po wojnie Etla (której rodzice zginęli na Majdanku) wróciła do Polski, gdzie wraz z siostrą zamieszkała u Sielskich w Lublinie.
W 2004 na podstawie wspomnień Etli Wolberg powstała publikacja "Lublin - Majdanek - Lublin. Moja ucieczka od Zagłady", wydana w Kanadzie pod red. Jerzego i Ewy Baryckich.
W 2006 Sielscy zostali pośmiertnie uhonorowani izraelskim odznaczeniem Sprawiedliwi Wśród Narodów Świata. 18 lipca 2007 w ich imieniu z rąk ambasadora Izraela Davida Pelega medal i dyplom honorowy odebrała Alina Miętek – córka Juliana Sielskiego.

</doc>
<doc id="1213064" url="https://pl.wikipedia.org/wiki?curid=1213064" title="Break the Ice">
Break the Ice

Break the Ice – piosenka autorstwa Nate’a „Danja” Hillsa, Marcelli „Ms. Lago” Araica, Keri Hilson i Jamesa Washingtona dla amerykańskiej piosenkarki Britney Spears. Została wyprodukowana przez Nate’a Hillsa na piąty album studyjny Spears "Blackout" (2007). Oficjalnie ogłoszona została jako trzeci singel na oficjalnej stronie wokalistki, a swoją premierę odnotowała 3 marca 2008 roku w Stanach Zjednoczonych w tamtejszym radio.
Piosenka, mimo bycia już trzecim singlem z albumu "Blackout", cieszyła się późną wiosną oraz początkiem wakacji 2008 ogromną popularnością po obu stronach oceanu.
Teledysk.
Premiera oficjalnego klipu do piosenki "Break the Ice" odbyła się 13 marca o godzinie 18:30 na amerykańskiej stronie internetowej BlackoutBall.com, poświęconej albumowi piosenkarki "Blackout".
Jest to pierwszy animowany teledysk artystki. Oparty na typowych obrazach anime, ma fabułę przypominającą zarówno słynny teledysk artystki, „Toxic” z 2004 roku, jak i wielkie przeboje anime: "Ghost in the Shell" oraz "Hellsing". Teledysk kończy się napisami „to be continued...” („ciąg dalszy nastąpi...”), mimo tego ani „Radar” (wydany jako digital download czwarty utwór z albumu "Blackout"), ani żaden z wideoklipów obrazujących pierwsze trzy single z albumu "Circus", nie kontynuował wątku przedstawionego w teledysku. Dopiero w fazie produkcji jest powstanie kolejnego animowanego teledysku do piosenki Kill The Lights. Teledysk reżyseruje fanka Britney, która wygrała konkurs przeprowadzony przez oficjalną stronę piosenkarki. Piosenka nie zostanie singlem, a teledysk dostępny będzie jedynie w internecie.

</doc>
<doc id="1213070" url="https://pl.wikipedia.org/wiki?curid=1213070" title="STS-62-B">
STS-62-B

STS-62-B – anulowana misja promu kosmicznego Discovery. Miała to być misja dla Departamentu Obrony. Na początku planowana na wrzesień 1986 r. Później przełożona na kwiecień 1987 r. Po katastrofie Challengera misję wykreślono z planu lotów.

</doc>
<doc id="1213071" url="https://pl.wikipedia.org/wiki?curid=1213071" title="Sylwester (Zwariowane melodie)">
Sylwester (Zwariowane melodie)

Kot Sylwester – postać fikcyjna, antropomorficzny kot, bohater ponad 90 odcinków "Zwariowanych melodii", kreskówek tworzonych w latach 1945–1966. Tematyką większości odcinków z jego udziałem były gonitwy za ptaszkiem Tweetym lub Speedym Gonzalesem. Imię „Sylwester” (ang. "Sylvester") pochodzi od łacińskiej nazwy gatunkowej żbika ("silvestris", łac. "las"). Sylwester zadebiutował w kreskówce Friza Frelenga "Życie lekkie jak piórko" (1945). W innym filmie Frelenga, "Łakomy kąsek" (1946), po raz pierwszy wystąpił razem z Tweetym, zaś w wyreżyserowanym przez Chucka Jonesa "Przestraszyć kota" (1948) z Prosiakiem Porkym.
Charakterystyczną cechą Sylwestra jest jego wada wymowy. Jego głos był wzorowany na głosie Kaczora Daffy’ego (który miał być z kolei zainspirowany przez głos producenta Leona Schlesingera). Dubbingujący kota Mel Blanc twierdził, iż głos Sylwestra jest podobny do jego własnego. Później dubbingował go Joe Alaskey, a w polskiej wersji dubbingowej głosu użycza mu Włodzimierz Press.
Sylwester jest dumnym kotem i nigdy się nie poddaje. Mimo tego przeważnie znajduje się on po przegranej stronie w starciach z oponentami. Jego postać jest oparta na Kojocie Wilusiu, przy czym Sylwester poluje na myszy lub drobne ptaki (obie postacie spotkały się w jednym z odcinków, w którym wspólnie polowały na biorących udział w wyścigu Strusia Pędziwiatra i Speedy’ego Gonzalesa). Czasem zdarzało się, że jego postać ukazywana była od innej strony, m.in. gdy wraz z Porkym przebywał w nawiedzonych miejscach (odgrywał wtedy rolę przerażonego kota). Najbardziej rozwinięte role miał w krótkometrażówkach Roberta McKimsona, w których próbował nauczyć łapania myszy swojego syna, Sylwestra Juniora (wtedy funkcję „myszy” pełniło potężne kangurzątko).

</doc>
<doc id="1213072" url="https://pl.wikipedia.org/wiki?curid=1213072" title="Radogost (Pogórze Kaczawskie)">
Radogost (Pogórze Kaczawskie)

Radogost (niem. "Janusberg") – wzniesienie o wysokości 398 m n.p.m. w południowo-zachodniej Polsce, na Pogórzu Zachodniosudeckim, dokładniej na Pogórzu Kaczawskim.
Wzniesienie położone jest na terenie Parku Krajobrazowego „Chełmy” w województwie dolnośląskim, w południowo-wschodniej części Pogórza Kaczawskiego, dokładniej na Pogórzu Złotoryjskim, około 3,2 km na południowy wschód od Myśliborza.
Ukształtowanie terenu i budowa geologiczna.
Niewielkie powulkaniczne wzniesienie, w kształcie ściętego stożka, o dość stromym północnym i wschodnim zboczu, z wyraźnie podkreślonym wierzchołkiem, wznosi się na wschodniej krawędzi Wzgórz Złotoryjskich. Wzniesienie o zróżnicowanej budowie geologicznej, zbudowane z bazanitu mioceńskiego, stanowiącego część dawnego wulkanicznego komina, z towarzyszącą mu pokrywą lawową. Bazanit budujący wzniesienie jest spękany, tworzy regularne słupy lub grube nieregularne pseudosłupy. Na zboczach występują skalne duże ostrokrawędziste głazy tworzące miejscami rumowiska skalne. Na północnym zboczu wzniesienia powyżej 340 m n.p.m., występuje grupa skał pochodzenia wulkanicznego. Niższe partie zbocza pokrywa warstwa utworów soliflukcyjnych, a u podnóża występują osady glacjalne, fluwioglacjalne. 
Wzniesienia w trzeciorzędzie było wyższe od obecnego wzgórza. W okresie zlodowacenia, trakcie transgresji lądolodu wzniesienie było całkowicie przykryte lodem, wody topniejącego lądolodu, oraz silne procesy erozyjne, trwające przez kilka milionów lat, przyczyniły się do zdarcia grubej pokrywy otaczającej komin wulkaniczny. Z dawnego wulkanu zachowały się tylko neki, w postaci twardzieli wypełniających wnętrze krateru.
Turystyka.
Na szczycie znajduje się murowana z granitu i cegły okrągła w przekroju wieża widokowa o wysokości 22 metrów, zbudowana pod koniec XIX wieku, wyremontowana w latach 90. XX wieku. Z tarasu widokowego wieży rozciąga się panorama na Sudety, Przedgórze Sudeckie, Wał Trzebnicki (dokładniej Wzgórza Dalkowskie i Wzgórza Trzebnickie) i Równinę Wrocławską. Przy odpowiednich warunkach atmosferycznych dojrzeć można liczne obiekty infrastruktury KGHM oraz Jawor, Polkowice, Lubin, Legnicę i Wrocław. 
Dawniej przez wzniesienie prowadził poniemiecki szlak turystyczny, natomiast obecnie w pobliże szczytu prowadzi szlak turystyczny

</doc>
<doc id="1213074" url="https://pl.wikipedia.org/wiki?curid=1213074" title="Taça de Portugal">
Taça de Portugal

Puchar Portugalii w piłce nożnej (, wym. ) – cykliczne rozgrywki piłkarskie o charakterze pucharu krajowego w Portugalii. Organizowane co sezon przez Portugalski Związek Piłki Nożnej (FPF) i przeznaczone są dla krajowych klubów piłkarskich. Najważniejsze po Primeira lidze piłkarskie rozgrywki w kraju. Triumfator danej edycji Pucharu zyskuje prawo reprezentowania swego kraju w następnej edycji Ligi Europy.
Historia.
W 1912 roku rozpoczęły się pierwsze rozgrywki pucharowe, zwane "Puchar Imperium" (port.: Taça do Império) z powodu nazwy klubu organizatora (Sport Clube Império). Rywalizacja obejmowała niewielką liczbę drużyn i została przerwana podczas I wojny światowej. Turniej trwał do 1918 roku. Stworzony w sezonie 1921/22 turniej pucharowy, zwany "Campeonato de Portugal" (pol. "Mistrzostwa Portugalii"), był pierwszym oficjalnym ogólnokrajowym turniejem piłkarskim. Kluby zakwalifikowały się z rozgrywek regionalnych (w systemie ligowym), a następnie walczyły o mistrzostwo Portugalii (w systemie pucharowym). Pierwszym zwycięzcą mistrzostw Portugalii został FC Porto. Najwięcej zwycięstw mistrzostw Portugalii ma Sporting CP i FC Porto, które zdobyły cztery trofea.
W sezonie 1938/39 nazwa turnieju została przemianowana na Puchar Portugalii (port. Taça de Portugal, tak jak powstały rozgrywki ligowe, które przyjęły nazwę "Campeonato" (lub w dłuższej formie "Campeonato Nacional da Primeira Divisão"). W rzeczywistości trofeum przyznawany zwycięzcom Pucharu Portugalii pozostał ten sam, jaki przyznawano zwycięzcom "Campeonato de Portugal", chociaż tytuły w każdym konkursie są liczone osobno. Pierwszym zwycięzcą Pucharu została Académica Coimbra. Najwięcej triumfów w tym turnieju na swoim koncie ma SL Benfica, która po Puchar Portugalii sięgała 26 krotnie. 18 i 17 razy odpowiednio zdobyło puchar FC Porto i Sporting CP.
Mistrzostwa Portugalii rozegrano w 17 edycjach 7 zwycięskich klubów. Puchar Portugalii, w dotychczas rozegranych 80 edycjach, zdobyło 13 klubów.
Format.
Format rozgrywek był wiele razy zmieniany. W rozgrywkach uczestniczą 154 klubów występujących w Mistrzostwach Portugalii. Obecnie wszystkie rywalizacje od rundy pierwszej do finału (oprócz półfinału, który grany systemem każdy z każdym) grane są w jednym meczu. Zwycięzca kwalifikuje się do dalszych gier, a pokonany odpada z rywalizacji. W wypadku kiedy w regulaminowym czasie gry padł remis zarządza się dogrywkę, a jeśli i ona nie przyniosła rozstrzygnięcia, to dyktowane są rzuty karne. Od sezonu 2008/09 rozgrywki składają się z 8 etapów: rundy pierwszej, drugiej i trzeciej eliminacyjnej, 1/8 finału, ćwierćfinałów, półfinałów i finału. Mecz finałowy rozgrywany jest na różnych obiektach, choć zazwyczaj był to stadion Estádio Nacional w Oeiras.
Zwycięzcy i finaliści.
Taça de Portugal.
Uwagi:
Statystyki.
Klasyfikacja według klubów.
W dotychczasowej historii oficjalnych rozgrywek o Puchar Portugalii na podium oficjalnie stawało w sumie 26 drużyn. Liderem klasyfikacji jest Benfica Lizbona, która zdobyła 26 Pucharów oraz 3 Mistrzostwa Portugalii (tytuły w każdym konkursie są liczone osobno).
Taça de Portugal (od 1938).
Stan na 31.05.2022.
Klasyfikacja według dystryktów.
Siedziby klubów: Stan na 31.05.2021.

</doc>
<doc id="1213076" url="https://pl.wikipedia.org/wiki?curid=1213076" title="Regiment Konny im. Królewicza">
Regiment Konny im. Królewicza

Regiment Konny im. Królewicza Imci Fryderyka – oddział jazdy armii koronnej wojska I Rzeczypospolitej.
Utworzony w 1717 w sile 500 porcji. W 1770 roku liczył 12 oficerów, 8 podoficerów, 3 felczerów, 2 doboszy i 29 gemajnów.
Od 1733 do 1763 Regiment Konny im. Królewicza, a w 1776 został spieszony (przeformowany w 3 Regiment Pieszy Koronny).
Stanowiska.
Regiment stacjonował w następujących miejscowościach:
Żołnierze regimentu.
Szefowie regimentu:
Pułkownicy:

</doc>
<doc id="1213077" url="https://pl.wikipedia.org/wiki?curid=1213077" title="STS-71-B">
STS-71-B

STS-71-B – anulowana misja promu Challenger. Na początku planowana na grudzień 1986 r. Po katastrofie Challengera przełożono ją na przełom lipca i sierpnia 1987 r., ale ostatecznie misję anulowano.

</doc>
<doc id="1213078" url="https://pl.wikipedia.org/wiki?curid=1213078" title="Shabd (film)">
Shabd (film)

Shabd (hindi शब्द, urdu شبد, tłumaczenie: "Słowo") – indyjski dramat wyreżyserowany w 2004 roku przez Leena Yadav. W rolach głównych Sanjay Dutt, Aishwarya Rai i Zayed Khan. Tematem filmu jest miłość małżeńska, próba, na jaką zostaje ona wystawiona, pokusa zdrady, manipulowanie kochaną osobą, niemoc twórcza pisarza, szukanie materiału we własnym życiu, zabawa pisarza z uczuciami własnymi i żony. W filmie zazdrosny o żonę mężczyzna walczy w sercu z pisarzem prowokującym ją do zdrady, aby móc z bólu trzech osób uczynić materiał pisarski.
Fabuła.
Shaukat (Sanjay Dutt) to pisarz, który wie, czym jest sława i uznanie (dostał w swoim czasie Nagrodę Bookera), a teraz dowiaduje się, czym jest klęska, miażdżąca krytyka jego książek za brak kontaktu z rzeczywistością i niemoc twórcza. Muzą jego kolejnej książki, która ma być szansą na powrót radości tworzenia, staje się jego ukochana żona Antara (Aishwarya Rai). To jej twarz nadaje wymyślonej postaci Tamanna. Aby uczynić ją bardziej realną zaczyna eksperymentować z własnym życiem. Namawia żonę do spotkań z zakochanym w niej Yashem (Zayed Khan), który nie wie o tym, że Antara jest mężatką. Aby miłość mogła wzrosnąć, prosi ją o ukrycie przed Yashem tego faktu. Antara spotyka się z Yashem, cieszy się jego zachwytem, daje się mu rozśmieszać, wzrusza ją jego niewinność, niepokoją i pochlebiają słyszane wyznania miłosne. Młodnieje, ożywia się, czuje zmieszanie, ból. Shaukat obserwuje te uczucia zapisując zachłannie jej i swój ból związany z tym, co się dzieje. Moc twórcza powraca, ale cena za to jest wielka.
Muzyka i piosenki.
Twórcami muzyki jest duet Vishal-Shekhar, autorzy kompozycji do "Om Shanti Om", "Tara Rum Pum", "Cash", "Honeymoon Travels Pvt. Ltd.", "Taxi Number 9211", "Zinda", "Mistrz blefu", "Ek Ajnabee", "Salaam Namaste", "Dus", "Musafir", "I See You", "Szalona przyjaźń" i innych.

</doc>
<doc id="1213082" url="https://pl.wikipedia.org/wiki?curid=1213082" title="STS-71-C">
STS-71-C

STS-71-C – anulowana misja promu Atlantis. Na początku planowana na styczeń 1987 r. Później przełożona na październik 1987 r. Po katastrofie Challengera misję anulowano.

</doc>
<doc id="1213086" url="https://pl.wikipedia.org/wiki?curid=1213086" title="STS-71-D">
STS-71-D

STS-71-D – anulowana misja promu Columbia. Początkowo planowana była na luty 2007 r., później przełożona na grudzień 1987 r. Po katastrofie Challengera odwołana.

</doc>
<doc id="1213088" url="https://pl.wikipedia.org/wiki?curid=1213088" title="Martin Camaj">
Martin Camaj

Martin Camaj (ur. 21 lipca 1925 w Temal w rejonie Dukagjini, zm. 12 marca 1992 w Lenggries) – albański poeta, prozaik i lingwista.
Życiorys.
Był jednym z siedmiorga dzieci Koli Camaja i Terezy z d. Vukaj. Od 1935 uczył się w szkole Collegium Ksawerianum, prowadzonej przez jezuitów w Szkodrze. Naukę przerwał w 1946 (władze komunistyczne zabroniły dalszego funkcjonowania szkoły) i podjął pracę nauczyciela w szkole w Prekalu. W 1949 Camaj uciekł przez góry do Jugosławii. Po jego ucieczce władze komunistyczne w Albanii internowały jego rodzinę.
Martin Camaj ukończył kurs dla nauczycieli w Peciu, a w latach 1949-1950 pracował w szkole w Tuzi. W 1950 rozpoczął studia na Uniwersytecie Belgradzkim. Studiował tam teorię literatury, slawistykę i filologię klasyczną. Naukę kontynuował na uniwersytecie w Sarajewie, pod kierunkiem Henrika Baricia. W 1956 roku wyjechał z Jugosławii i udał się do Włoch, gdzie kształcił się pod kierunkiem Giuseppe Ungarettiego. Doktoryzował się w Rzymie na podstawie rozprawy "Gjuha e Gjon Buzukut" (Język Gjona Buzuku). W Rzymie współpracował ze środowiskiem pisarzy emigracyjnych, wywodzących się z krajów Europy Wschodniej. W roku 1957 stanął na czele pisma "Shejzat" (Plejady), wokół którego skupiali się Arboresze. W 1961 wyjechał do Monachium, gdzie poświęcił się studiom nad językiem albańskim. Tam też prowadził wykłady na miejscowym uniwersytecie do 1990, kiedy przeszedł na emeryturę. Zmarł dwa lata później.
W 2010 został uhonorowany pośmiertnie orderem Nderi i Kombit. W 2015 w Szkodrze stanął pomnik Camaja, dłuta Skendera Kraji. W Tiranie, Szkodrze, Durrësie, Prisztinie i w Prizrenie znajdują się ulice noszące imię Martina Camaja.

</doc>
<doc id="1213092" url="https://pl.wikipedia.org/wiki?curid=1213092" title="Dragon’s Kiss (album)">
Dragon’s Kiss (album)

Dragon’s Kiss - pierwszy album studyjny amerykańskiego wirtuoza gitary Marty’ego Friedmana. Wydawnictwo ukazało się 8 sierpnia 1988 roku nakładem wytwórni muzycznej Shrapnel Records. Nagrania zostały zarejestrowane Prairie Sun Studio B.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="1213095" url="https://pl.wikipedia.org/wiki?curid=1213095" title="David Charvet">
David Charvet

David Franck Guez Charvet (ur. 15 maja 1972 w Lyonie) – francuski aktor i piosenkarz na stałe zamieszkały w Stanach Zjednoczonych.
Życiorys.
Wczesne lata.
Urodził się w Lyonie, we Francji jako syn Francuzki Christiane Charvet Haddad i Paula Gueza, urodzonego w Tunezji Żyda biznesmena. Ma pięć sióstr i jednego brata. Kiedy miał dziewięć lat, jego rodzice rozstali się i wraz z ojcem przeniósł się do Stanów Zjednoczonych. We wczesnych latach 90. otrzymał Kartę Stałego Pobytu Stanów Zjednoczonych.
Studiował na Simon Fraser University w Burnaby w Kanadzie.
Kariera.
Po ukończeniu szkoły średniej został zauważony przez fotografa i jego kariera modela nabrała rozpędu. Przechodząc w kierunku show-biznesu, podpisał kontrakt z prestiżową agencją Elite Model Management, a w wieku 18 lat dostał ogólnokrajową kampanię prasową reklam odzieży Bugle Boy, Levi’s, Miller’s Outpost i Coca-Coli. Zabłysnął w serialu "Słoneczny patrol" ("Baywatch", 1992-1996) jako Matt Brody oraz operze mydlanej Aarona Spellinga "Melrose Place" (1996-1998) w roli Craiga Fielda. Pojawił się także w serialu CBS "Serca Zachodu" ("Harts of the West", 1994).
W 1997 rozpoczął swoją karierę we Francji w Europie jako piosenkarz. Nagrał trzy albumy: "David Charvet" (1997), "Leap of Faith" (2002) i "Se laisser quelque chose" (2004).
Życie prywatne.
W latach 1992–1994 był związany z Pamelą Anderson. Spotykał się także z Yasmine Bleeth (1996) i modelką Bar Refa’eli (2004-2005). 21 sierpnia 2006 związał się z modelką Brooke Burke, z którą ma córkę Heaven Rain (ur. 8 stycznia 2007) i syna Shayę (ur. 5 marca 2008). 12 sierpnia 2011 wzięli ślub. W kwietniu 2018 doszło do separacji, a 5 marca 2020 rozwiedli się.

</doc>
<doc id="1213107" url="https://pl.wikipedia.org/wiki?curid=1213107" title="Volkswagen-Arena">
Volkswagen-Arena

Volkswagen-Arena – niemiecki stadion piłkarski położony w Wolfsburgu. 
Na co dzień gra tu niemiecka drużyna piłkarska występująca w 1. Bundeslidze VfL Wolfsburg.
Obiekt oddano do użytku 13 grudnia 2002 r. Zastąpił VfL Stadion.

</doc>
<doc id="1213108" url="https://pl.wikipedia.org/wiki?curid=1213108" title="Philipp Rudolf">
Philipp Rudolf

Philipp Rudolf (ur. 2 marca 1901 w Grabowcach, pow. Stryj, w ówczesnej Galicji, zm. 28 grudnia 1983 roku w Eberbach) – nauczyciel, autor historii Solca Kujawskiego. 
Rodzicami Philippa Rudolfa byli Peter Rudolf i Katharina z domu Wagemann. Ojciec był rolnikiem i szewcem. W 1908 roku jego rodzice przenieśli się do Siemkowa w powiecie świeckim na Pomorzu Gdańskim. Uczęszczał do seminarium nauczycielskim w Malborku. W latach 1922–1925 pełnił funkcję nauczyciela, a następnie kierownika niemieckiej szkoły podstawowej w Solcu Kujawskim i organisty w miejscowym kościele ewangelickim. 
W latach 1925–1930 został nauczycielem w niemieckim liceum im. Dregera w Bydgoszczy. Jednocześnie w latach 1925–1940 pełnił obowiązki redaktora "Niemieckiej Gazety Szkolnej w Polsce". 
W latach 1930–1934 podjął studia na Uniwersytecie we Wrocławiu, na Uniwersytecie w Hamburgu oraz w Wyższej Szkole Technicznej w Gdańsku. Studiował romanistykę, historię, i anglistykę. W roku 1933 uzyskał tytuł doktora filozofii na Uniwersytecie w Hamburgu. W 1935 roku zdał egzaminy z języka francuskiego, historii i języka angielskiego a w roku 1939 egzamin pedagogiczny w Gdańsku. 
W latach 1940–1945 sprawował funkcję dyrektora szkoły średniej im. Mikołaja Kopernika w Toruniu. Na początku 1945 roku zaciągnięty został do wojska z którego dostał się do niewoli brytyjskiej. Po wojnie w latach 1946–1954 był nauczycielem gimnazjalnym w Bremie, a następnie, do chwili przejścia w stan spoczynku w 1966 roku jego dyrektorem 
Zmarł 28 grudnia 1983 roku w Eberbach, pow. Heidelberg; pochowano go w Moguncji.
Jego syn Walter Rudolf jest niemieckim profesorem prawa.

</doc>
<doc id="1213112" url="https://pl.wikipedia.org/wiki?curid=1213112" title="Proste skośne">
Proste skośne

Proste skośne, proste wichrowate – proste, które się nie przecinają i jednocześnie nie są równoległe. Równoważnie – dwie proste są skośne, jeśli nie leżą na tej samej płaszczyźnie. Proste skośne występują w trzech lub więcej wymiarach.
Jeśli każda z dwóch prostych jest zadana za pomocą pary nieidentycznych punktów, to proste te są skośne wtedy i tylko wtedy, gdy cztery definiujące je punkty nie są współpłaszczyznowe.
Odległość między dwiema prostymi skośnymi.
Dwie proste skośne, określone są przez dwie pary punktów formula_1 i formula_2
Dowolne dwa punkty tych prostych mogą być zapisane jak wektor w postaci formula_3 i formula_4 Odległość między dwoma takimi punktami może być obliczona przy użyciu twierdzenia Pitagorasa do współrzędnych i przegrupowaniu wynikowego wielomianu z formula_5 i formula_6 jako
gdzie:
Szukając minimum tego wyrażenia, otrzymujemy najmniejszą odległość między dwoma prostymi jako
gdzie formula_12 i formula_13
Wykorzystując Tożsamość Lagrange’a, można przepisać to do postaci:
w której operator formula_15 oznacza iloczyn zewnętrzny wektorów.

</doc>
<doc id="1213113" url="https://pl.wikipedia.org/wiki?curid=1213113" title="Volkswagen Arena">
Volkswagen Arena



</doc>
<doc id="1213114" url="https://pl.wikipedia.org/wiki?curid=1213114" title="Robotnik (dwutygodnik)">
Robotnik (dwutygodnik)

„Robotnik” – dwutygodnik założony we wrześniu 1977 przez grupę współpracowników Komitetu Obrony Robotników, niosących pomoc ofiarom represji po wydarzeniach Czerwca 1976.
Historia.
Pismo założyli Dariusz Kupiecki, Jan Lityński, Witold i Helena Łuczywo, Elżbieta i Wojciech Maliccy, Ludwika i Henryk Wujec oraz Irena Wóycicka. Pomysłodawcą był Wojciech Onyszkiewicz. Wszyscy oni (z wyjątkiem Malickich) pracowali w "Robotniku" do jesieni 1980 społecznie i z dużym zaangażowaniem. W późniejszych latach do zespołu dołączyli Aleksandra i Zbigniew Sarata, Małgorzata Pawlicka, Mieczysław Książczak, Witold Sielewicz i Andrzej Zozula.
Wybierając nazwę "Robotnik", założyciele nawiązali do tradycji pisma PPS, redagowanego niegdyś przez Piłsudskiego – tradycji walki o prawa robotników i o niepodległość Polski. W pierwszym numerze deklarowali:
"Celem, jaki stawia sobie Robotnik jest pomoc w działaniach zmierzających do: solidarnej obrony interesów robotniczych, zwiększenia udziału pracowników w ustalaniu wysokości zarobków, warunków i czasu pracy, warunków socjalnych i mieszkaniowych, popieranie niezależnych przedstawicielstw robotniczych, które powinny zastąpić martwą instytucję Związków Zawodowych./…/"
"Podstawowym zadaniem piszących jest przekazywanie prawdy. Oficjalna prasa nie spełnia tej roli, przeciwnie – pełno w niej kłamstw i oszczerstw. W Robotniku będziemy pisać o wydarzeniach, o których milczą oficjalne gazety, radio i telewizja./…/Chcemy, aby nasza wspólna działalność zapoczątkowała współpracę przy realizacji dążeń do sprawiedliwej i niepodległej Polski."
Już w tym numerze, odbitym w 400 egz. na spirytusowym powielaczu (przez Zenona Pałkę w mieszkaniu Aldony i Tadeusza Klimczaków na Żoliborzu), swoje adresy i telefony podali w stopce Lityński, Onyszkiewicz i Józef Śreniowski, członek zespołu "Robotnika" z Łodzi. Ukazał się też apel o kontakt z redakcją, przekazywanie informacji i udział w pracy nad pismem. Apel zaczynał się od słów:
"Gazeta 'Robotnik' powstała i może istnieć tylko dzięki współpracy inteligencji i robotników."
Podobny apel zamieszczano później w każdym numerze.
W numerze drugim w stopce pojawił się Bogdan Borusewicz z Trójmiasta, który od początku był jednym z najaktywniejszych członków zespołu, a także Leopold Gierek, robotnik z Radomia (który był równocześnie tajnym współpracownikiem SB) i Józef Ruszar z Krakowa. W kolejnych numerach doszły nazwiska i adresy Władysława Suleckiego, górnika ze Śląska i Edmunda Zadrożyńskiego, robotnika z Grudziądza, a później Franciszka Grabczyka z Nowej Huty, Stefana Kozłowskiego ze Szczecina, Jana Witkowskiego z Gryfina, i innych.
Numer 6, z grudnia 1977 r., był pierwszym wydrukowanym w technice sitodruku, przystosowanej do potrzeb poligrafii podziemnej w gospodarce niedoboru przez Witolda Łuczywo (drukowały z nim wtedy Barbara Felicka i Elżbieta Regulska w mieszkaniu tej ostatniej). Sitodruk umożliwił szybki wzrost nakładu, już nr 9 ukazał się w 1,5 tys., a od jesieni 1978 r. – numer 20, poświęcony wyborowi Karola Wojtyły na papieża – zaczął przekraczać 10 tys. egz. Wtedy to z Łuczywą zaczął drukować Andrzej Zieliński, wkrótce potem drukiem zajęli się też studenci Politechniki Warszawskiej z Teodorem Klincewiczem, a następnie grupa krewnych i znajomych Witolda Sielewicza. Rekordowy nakład 70 tys. egzemplarzy osiągnął numer o strajkach Sierpnia 1980 (nr 60 z 30 sierpnia).
Pismo dostarczało konkretnej informacji, używało prostego języka. Rzeczowe opisy zdarzeń, sytuacji, problemów złożone w całość dawały obraz systemowego zła. Już nr 1 ”Robotnika” pisał o protestach robotniczych w Pabianicach i Ursusie. Pismo zdobywało wiarygodność publikując informacje otrzymywane dzięki kontaktom w zakładach pracy – o strajkach i próbach niezależnej działalności robotniczej, o warunkach i prawie pracy, przyczynach trudności w zaopatrzeniu i ukrytych podwyżkach cen. "Robotnik" szczegółowo i rzetelnie dokumentował i nagłaśniał przypadki łamania prawa i represji, co – jak pokazała amnestia lipca 1977 r., która uwolniła więzionych po Czerwcu 1976 r. robotników i działaczy KOR – było w PRL za rządów Gierka skutecznym narzędziem obrony represjonowanych. Podobnie jak KOR pismo odwoływało się do Międzynarodowych Paktów Praw Człowieka ONZ i konwencji Międzynarodowej Organizacji Pracy, podpisanych przez Polskę, które władze PRL łamały. Zespół i współpracownicy ”Robotnika” organizowali wiele akcji w obronie represjonowanych działaczy opozycji, a w jeszcze liczniejszych – uczestniczyli.
"Robotnik" przywracał pamięć o najnowszej historii: o czerwcu 1976, grudniu 1970, Praskiej Wiośnie, 17 września 1939 i zbrodni katyńskiej, a także o dziejach niezależnej PPS (publikował sylwetki socjalistycznych przywódców).
Wiosną 1978 powstał w ścisłej współpracy z "Robotnikiem" Komitet Założycielski Wolnych Związków Zawodowych Wybrzeża, a w 1979 – Pomorza Zachodniego. Pierwszy Komitet Założycielski Wolnych Związków Zawodowych powołany na początku 1978 na Śląsku nie rozwinął działalności z powodu represji. WZZ Wybrzeża wydawały od sierpnia 1978 do maja 1980 pismo ”Robotnik Wybrzeża” (łącznie siedem numerów), w zespole byli Bogdan Borusewicz, Joanna Gwiazda i Andrzej Gwiazda, Alina Pieńkowska, Maryla Płońska, Anna Walentynowicz i Lech Wałęsa. W latach 1979-1981 wyszły również cztery numery ”Robotnika Szczecińskiego”.
"Robotnik" od początku wzywał do tworzenia "niezależnych przedstawicielstw pracowniczych" i szybko zaczął dyskusję o ich kształcie. Pisał m.in. o hiszpańskich komisjach robotniczych, które odgrywały dużą rolę pod koniec rządów Franco. W 1979 opracował Kartę Praw Robotniczych, wspólną platformę programową dla grup robotniczych podejmujących niezależną działalność, którą podpisało 106 osób z wielu miast Polski. Karta zawierała zarówno konkretne postulaty o charakterze związkowym, dotyczące zarobków, czasu i bezpieczeństwa pracy, jak i zróżnicowanych form organizacji walki o prawa pracownicze. Karta wzywała też do tworzenia niezależnych związków zawodowych w miejscach, gdzie istnieje silne, zorganizowane środowisko robotnicze.
W latach 1979-80 ”Robotnik” docierał do kilkudziesięciu miast. Najwięcej egzemplarzy odbierał Gdańsk (1-2 tys.), Szczecin (tysiąc, później więcej), po kilkaset szło na Śląsk, do Łodzi, do Krakowa i okolic, 100-300 do Radomia, Grudziądza, Torunia, Poznania, Gorzowa Wlkp., Lublina, Siedlec, Przemyśla, Słupska, Wałbrzycha, Świdnika. Do ośrodków dynamicznych nie należała Warszawa, gdzie działacze opozycji docierali z trudem do niektórych tylko fabryk. Bliższe kontakty nawiązano natomiast wiosną 1980 r. z grupą robotników Zakładów Mechanicznych „Ursus”, czyli Zbigniewem Bujakiem, Zbigniewem Janasem i Emilem Broniarkiem.
Pismo zaczęło z czasem wydawać bibliotekę ”Robotnika”, m.in. "Robotników” Bolesława Sulika, o losach przywódcach strajku w stoczni szczecińskiej w grudniu 1970 i poemat satyryczny Janusza Szpotańskiego o Breżniewie "Caryca i zwierciadło".
W lipcu 1980, wraz z narastającym ruchem strajkowym pismo zdominowały informacje o strajkach w całym kraju. Współpracownicy ”Robotnika” odegrali kluczową rolę w strajku w Stoczni Gdańskiej, którego głównym organizatorem i był członek KSS KOR Bogdan Borusewicz, a wraz z nim grupa WZZ Wybrzeża z Joanną i Andrzejem Gwiazdami, Wałęsą, Walentynowicz i Pieńkowską. Bujak i Janas kierowali strajkiem w Ursusie.
W tekstach programowych z lata 1980 "Robotnik" przedstawia konkretne postulaty: dodatek drożyźniany, podniesienie zasiłków rodzinnych, poprawa zaopatrzenia w mięso, oraz gwarancje nierepresjonowania za udział w strajku. Nawołuje do tworzenia niezależnych przedstawicielstw robotniczych.
Pismo było ściśle związane z KSS KOR. Wyrosło z akcji pomocy organizowanej przez Komitet Obrony Robotników i próbowało utrzymać nawiązane wówczas kontakty z robotnikami (co się niezupełnie udało). Podzielało KOR-owską filozofię działania opozycyjnego. W zespole było kilku członków KSS KOR – Borusewicz, Lityński, Wujec, Onyszkiewicz, Śreniowski. "Robotnik" publikował wszystkie ważniejsze dokumenty KSS KOR, otrzymywał od środowisk korowskich informacje, uczestniczył we wspólnych akcjach, korzystał z pomocy współpracowników KOR na Zachodzie, zwłaszcza Niny i Eugeniusza Smolarów. Z pismem współpracowali regularnie pod koniec lat 70. zawodowi dziennikarze: Jerzy Zieleński, Wojciech Adamiecki, Janina Jankowska oraz Piotr Wierzbicki, ekonomiści (Krzysztof Hagemejer, Tadeusz Kowalik, Waldemar Kuczyński i Ryszard Bugaj) oraz Stefan Kawalec, Paweł Śpiewak i wielu innych.
Działacze ”Robotnika” byli represjonowani przez ówczesną władzę – nękani nieustannymi zatrzymaniami na 48 godzin i rewizjami, wyrzucani z pracy, próbowano ich zastraszać. Represje nasiliły się po utworzeniu w 1978 r. Komitetu Założycielskiego WZZ na Śląsku, jego założyciel Kazimierz Świtoń został aresztowany. "Robotnik", wraz z Biurem Interwencyjnym KSS KOR, Studenckimi Komitetami Solidarności i środowiskami korowskimi, zorganizował wielotygodniową akcję – w każdy weekend jeździli do Katowic rozrzucać ulotki w jego obronie. W końcu Kazimierz Świtoń wyszedł na wolność. Podobne akcje organizował "Robotnik" w obronie Stefana Kozłowskiego i Edmunda Zadrożyńskiego. Natomiast obronę założycieli WZZ Wybrzeża zorganizowały środowiska gdańskiej opozycji, najsilniejsze w kraju.
Po podpisaniu porozumień sierpniowych i utworzeniu Niezależnego Samorządnego Związku Zawodowego "Solidarność" redaktorzy "Robotnika" zaangażowali się w działalność w "Solidarności". Robotnik wychodził nadal, aż do stanu wojennego, jednak mniej regularnie niż poprzednio.

</doc>
<doc id="1213116" url="https://pl.wikipedia.org/wiki?curid=1213116" title="Te Awamutu">
Te Awamutu

Te Awamutu – miasto w Nowej Zelandii, na Wyspie Północnej, 30 km na południe od miasta Hamilton. Około 14 tys. mieszkańców.
Z tej miejscowości pochodzi rockowy muzyk Neil Finn, lider zespołu Crowded House.

</doc>
<doc id="1213118" url="https://pl.wikipedia.org/wiki?curid=1213118" title="Wady rozwojowe macicy">
Wady rozwojowe macicy



</doc>
<doc id="1213120" url="https://pl.wikipedia.org/wiki?curid=1213120" title="Ważka (nowela)">
Ważka (nowela)

Ważka (oryg. ang. "Dragonfly") – nowela fantasy amerykańskiej pisarki Ursuli K. Le Guin, łącznik między czwartą a piątą powieścią cyklu "Ziemiomorze".
Wydana w 1998 r. w antologii "Legends" Roberta Silverberga (polskie wydanie "Legendy", Rebis 1999, w tłumaczeniu Radosława Kota), a następnie w 2001 r. w zbiorze "Tales from Earthsea" (polskie wydanie "Opowieści z Ziemiomorza", Prószyński i S-ka 2002 r., w tłumaczeniu Pauliny Braiter).
Zarys treści.
Na wyspie Way, w krainie Iria, w - niegdyś bogatej i sławnej, a obecnie podupadłej i skłóconej - rodzinie, urodziła się dziewczynka o imieniu Ważka. Jej ojciec był zgorzkniałym, żyjącym przeszłością i kłótniami, mężczyzną, matki zaś nikt nie widział - urodziła dziewczynkę podczas pobytu ojca gdzieś w mieście i zmarła podczas połogu. Dziewczynkę wychowywała służba domowa i nikt specjalnie się nią nie przejmował. Gdy skończyła trzynaście lat, jak zwyczaj każe, wioskowa czarownica nadała jej imię. Ku rozczarowaniu dziewczynki imię to brzmiało Irian. Czarownica jednak miała poczucie niedokończonej pracy - stwierdziła, że nie jest to pełne imię dziewczynki.
W innej części Irii mieszkał młody czarodziej, Kość. Kość nie był czarnoksiężnikiem, z nieznanych nikomu przyczyn przerwał naukę na Roke, ale poznał nieco użytecznych czarów i umiał zaimponować prowincjuszom. Przypadkiem poznawszy Ważkę, zapałał do niej uczuciem. Dziewczyna była jednak zupełnie odporna na jego awanse, natomiast bardzo interesowały ją czary. Kość postanowił zniewolić Ważkę, omamiwszy perspektywą przemycenia do szkoły magii na Roke. Warunkiem wstępu do szkoły jest wyjawienie prawdziwego imienia ucznia, Kość umyślił sobie, że gdy pozna prawdziwe imię dziewczyny, zdobędzie nad nią pełną władzę. Mimo iż wszystko poszło jak trzeba, młodzieniec nie był zdolny nic jej zrobić.
Na Roke Ważka była jedyną kobietą w męskiej szkole, w związku z czym mistrzowie nie chcieli jej uczyć. Schronienie dał jej Mistrz Wzorów, zamieszkujący w przedwiecznym Gaju. Tam, spacerując wśród drzew, rozmawiając z mistrzem Azverem, Irian spędzała dni, ucząc się i przechodząc wewnętrzną przemianę. Jej obecność jednak przeszkadzała czarodziejom, a zwłaszcza Mistrzowi Przywołań, Thorionowi, który niegdyś odmieniony wrócił z krainy martwych, a teraz chciał zostać nowym Arcymagiem. Thorion doprowadził do konfrontacji między podzielonymi magami, podczas której ujawniła się prawdziwa natura Irian, natura człowieka-smoka. Dziewczyna unicestwiła maga, po czym w postaci smoka odleciała poza zachód, do swojego ludu.

</doc>
<doc id="1213121" url="https://pl.wikipedia.org/wiki?curid=1213121" title="Regiment Konny Buławy Wielkiej Koronnej">
Regiment Konny Buławy Wielkiej Koronnej

Regiment Konny Buławy Wielkiej Koronnej – oddział jazdy armii koronnej wojska I Rzeczypospolitej.
Formowanie i zmiany organizacyjne.
Sformowany z regimentu arkebuzjerów hetmana wielkiego koronnego Adama Mikołaja Sieniawskiego w 1717 roku uchwałą sejmu niemego jako regiment dragonii. Regiment otrzymał etat liczący 500 „porcji”, co stanowiło 343 osoby. Początkowo dragonia była rodzajem piechoty, której środkiem transportu były konie. W drugiej połowie XVIII w była już traktowana jako kawaleria.
W 1770 roku liczył 13 oficerów, 28 podoficerów, 3 felczerów, 10 doboszy i 129 gemajnów. Jego etat został zreformowany w 1776 roku i początkowo przyjęto stan faktyczny w liczbie 213 „głów”. W 1778 według etatu regiment liczył 257 żołnierzy i faktycznie tyle posiadał.
Na mocy uchwały sejmowej z 9 lutego 1789 roku przekształcającego regimenty dragońskie w pułki przedniej straży, hetman wielki koronny wraz z Komisją Wojskową Obojga Narodów 12 lutego 1789 roku wydali rozkaz nakazujący szefowi pułku reorganizację dragonii i powiększenie chorągwi przedniej straży do 135 osób. W myśl tego rozkazu na bazie regimentu konnego Buławy Wielkiej Koronnej sformowany został 2 pułk przedniej straży Buławy Wielkiej Koronnej.
Stanowiska.
Regiment stacjonował w następujących regionach:
Żołnierze regimentu.
Szefem regimentu zgodnie z tradycją był każdorazowy hetman wielki koronny (stąd nazwa regimentu). 

</doc>
<doc id="1213123" url="https://pl.wikipedia.org/wiki?curid=1213123" title="Chanat Kara Kitajów">
Chanat Kara Kitajów

Chanat Kara Kitajów (albo Karakitajów, Karakitanów) (mong. Хар Хятад – Czarni Kitanowie) albo Zachodnia dynastia Liao () – państwo w Turkiestanie z ośrodkiem w dolinie rzeki Czu i Siedmiorzeczu, istniejące w latach ok. 1130 do 1218, założone przez Kitanów, którzy uciekli na zachód po upadku dynastii Liao.
Nazwa "Czarni Kitanowie" była używana przez kronikarzy muzułmańskich i została następnie przejęta przez Mongołów. Natomiast dla Chińczyków państwo Kara Kitajów było "Zachodnią dynastią Liao", kontynuacją pierwotnej, „wschodniej”, dynastii Liao.
Powstanie.
Do roku 1124 właściwie całe państwo dynastii Liao zostało opanowane przez Dżurdżenów. Większość pozostałych przy życiu Kitanów poddała się nowym zdobywcom, jednakże ich część, pod wodzą jednego z członków panującego rodu cesarskiego, Yelü Dashi (1130 – 1143), udała się na zachód, w kierunku zachodniej Mongolii. Po sześciu latach Yelü Dashi zrozumiał, że jego siły są zbyt słabe by zagrozić Dżurdżenom i zwrócił się jeszcze dalej na zachód, w stronę Wschodniego Turkiestanu. Opierał się on przy tym na tradycyjnie podlegających Kitanom Ujgurach, którzy zajmowali wschodnią połowę Wschodniego Turkiestanu i teraz życzliwie przyjęli uchodźców. We współpracy z nimi zaatakował on zajmujących resztę regionu Karachanidów. Już w roku 1128 pewien odłam Kitanów zaatakował Kaszgar, został jednak wtedy odparty przez jego władcę. W roku 1131 Yelü Dashi założył miasto Imil w pobliżu dzisiejszego Tachengu w Xinjiangu. W roku 1134 zagrożony przez tureckie plemiona Karłuków i Kangły chan Bałasagunu poprosił Kara Kitajów o pomoc przeciwko nim. Kara Kitajowie pokonali wrogów Karachanidy, ale zajęli także Bałasagun, gdzie ustanowili swoją stolicę, przenosząc chana jako swojego wasala do Kaszgaru i pozbawiając go jego tytułu. W roku 1137 Kara Kitajowie pokonali wojska chana zachodnich Karachanidów Mahmud-chana w bitwie w pobliżu Chudżandu, również z niego czyniąc swojego wasala. Ten ostatni zwrócił się o pomoc do swojego dotychczasowego zwierzchnika, sułtana Wielkich Seldżuków Ahmada Sandżara. Kara Kitajowie odnieśli jednak całkowite zwycięstwo nad ich połączonymi siłami w bitwie na równinie Katwańskiej w pobliżu Samarkandy w roku 1141. Mahmud-chan uciekł do Chorasanu, zaś Kara Kitajowie ustanowili posłusznego sobie chana zachodnich Karachanidów, kończąc tym samym proces tworzenia swojego nowego państwa. Niejasne wieści o zwycięstwie wrogiego muzułmanom władcy nad sułtanem Sandżarem dotarły także do Europy, będąc jednym ze źródeł opowieści o chrześcijańskim Księdzu Janie władającym gdzieś w sercu Azji. Wykorzystując swoje powodzenie Kara Kitajowie najechali także państwo chorezmszaha Atsiza (1128 – 1156), zmuszając go do płacenia trybutu.
Charakter państwa Kara Kitajów.
Władcy Kara Kitajów używali środkowoazjatyckiego tytułu gurchan, oznaczającego "chana chanów", albo "chana uniwersalnego", który przyjął Yelü Dashi, ale używano w stosunku do nich także tytułu chińskich cesarzy. Organizacja państwa Kara Kitajów bardzo różniła się od organizacji muzułmańskich państw, na których terytoriach ono powstało. W znacznym stopniu zsinizowani Kara Kitajowie przenieśli do Azji Środkowej chińskie techniki administracyjne. W przeciwieństwie do muzułmanów nie rozdzielali oni terytorium państwa na należące do krewnych władcy apanaże. W sposób bezpośredni Kara Kitajom podlegało jedynie Siedmiorzecze, ze stolicą w Bałasagunie w dolinie rzeki Czu. Poza tym sprawowali oni luźną kontrolę nad swoimi wasalami, takimi jak Karachanidzi, Ujgurowie, Karłucy i Chorezmszahowie, która wyrażała się przede wszystkim w obowiązku płacenia trybutu. W miastach obecni byli przedstawiciele gurchana, baskakowie, których zadaniem było ściąganie podatku w wysokości jednego dinara od każdego gospodarstwa domowego i pewnej zryczałtowanej kwoty od danego terytorium wiejskiego. Niektórzy podlegli gurchanowi władcy pośredniczyli w przekazywaniu trybutu, analogicznie jak to się działo później na podległej Złotej Ordzie Rusi, której system fiskalny był rozwinięciem tutaj opisywanego. Poza tym wasale Kara Kitajów prowadzili w zasadzie swobodnie własną politykę wewnętrzną i zagraniczną, z toczeniem wojen włącznie, w związku z czym dokładna liczba i terytorium podległych gurchanowi państw była zmienna. Interweniował on jedynie wtedy gdy zagrożone były jego interesy. Chorezmszah płacił wprawdzie trybut, nie był jednak w pełni podporządkowany Kara Kitajom.
Kara Kitajowie dowodzili wojskiem w skład którego obok nich samych wchodziły odłamy różnych tureckich ludów, jednak do końca zachowali oni odrębność w stosunku do swoich poddanych, przede wszystkim dlatego, że nie nawrócili się na islam. Wśród samych Kitanów dominował buddyzm, prowadzili oni jednak politykę religijnej tolerancji. W ich czasach w Turkiestanie doszło do względnego rozkwitu buddyzmu, manicheizmu i nestoriańskiego chrześcijaństwa. Patriarcha nestorian Elias III (1176 – 1190) utworzył nawet biskupstwo w Kaszgarze. Monety Kara Kitajów miały charakter chiński – były podobne do monet bitych przez dynastię Liao. Chiński był prawdopodobnie głównym językiem administracji, chociaż wydaje się, że używano także perskiego, arabskiego i ujgurskiej odmiany tureckiego, jak również języka samych Kitanów.
Losy państwa po śmierci Yelü Dashi i jego upadek.
Po śmierci Yelü Dashi w roku 1143 władza przeszła w ręce wdowy po nim, Xiao Tabuyan, która rządziła jako regentka w imieniu swojego syna, Yelü Yiliu (1150 – 1163), do roku 1150. Po śmierci Yelü Yiliu rządy przeszły w ręce jego siostry, Yelü Pusuwan. Rządziła ona aż do roku 1178, kiedy władzę przejął jej syn, Yelü Zhilugu (1178 – 1213). Najważniejsze wydarzenia późniejszej historii Kara Kitajów związane są ze wzrastającą potęgą ich coraz bardziej nominalnych tylko wasali, chorezmszahów. Już w roku 1158 Il Arslan (1156 – 1172) interweniował na swoją korzyść w sporach pomiędzy Karachanidami, próbując usadowić się w Mawarannahrze, a w roku 1170 lub 1171 odmówił płacenia trybutu. Kara Kitaje byli jednak na tyle silni że w roku 1165 za pomocą interwencji zbrojnej przywrócili swoje wpływy wśród Karachanidów, a ich inwazję na Chorezm po odmowie płacenia trybutu Il Arslan odparł tylko dzięki przerwaniu tamy na Syr-Darii. Kolejny chorezmszah, Tekesz (1172 – 1200), zawdzięczał swoje wstąpienie na tron w roku 1172 interwencji Kara Kitajów przeciwko jego bratu Sułtanszahowi, jednak kiedy umocnił swoją pozycję to odmówił płacenia trybutu i zabił posła gurchana. W tej sytuacji Kara Kitajowie poparli Sułtanszaha przeciwko Tekeszowi, ten jednak podobnie jak jego ojciec spowodował powódź, która zatrzymała pochód armii gurchana, poza tym zawiodły nadzieje na poparcie Sułtanszaha przez ludność Chorezmu. Niemniej w późniejszym okresie swojego panowania Tekesz uznał zwierzchnictwo gurchana i status jego wasala odziedziczył po nim jego syn i następca, Muhammad II (1200 – 1220), któremu w roku 1206 dzięki pomocy armii Kara Kitajów udało się odeprzeć atak Ghurydów.
To wzmocnienie swojej pozycji Muhammad wykorzystał dla przeciwstawienia się swoim wybawcom. Okolicznością sprzyjającą zamierzeniom Muhammada były bunty, które wybuchały w państwie Kara Kitajów z powodu nadmiernego ucisku fiskalnego, wywołanego m.in. ściąganiem przez niektórych wasali sumy większej niż tego wymagał gurchan, w celu zatrzymania nadwyżki dla siebie. W roku 1204 zbuntowały się Kaszgar i Chudżand. Powstanie stłumiono, a na miejsce dotychczasowego Karachanidzkiego chana Kaszgaru nie wyznaczono następcy. W roku 1206 zbuntowała się Buchara, niemiłosiernie wyzyskiwana przez swoich władców, Sadrów, tłumaczących się koniecznością ściągnięcia podatku dla gurchana. Sadrowie zwrócili się o pomoc do Kara Kitajów, uprzedził ich jednak Muhammad, który w roku 1207 stłumił powstanie i oddał Sadrom władzę jako swoim wasalom. Teraz zaczął on spiskować z Karachanidzkim chanem Samarkandy, chcąc stworzyć antykitańską koalicję z muzułmanów niezadowolonych z rządów gurchana. To doprowadziło w roku 1210 do wybuchu wojny pomiędzy Kara Kitajami a Chorezmszahem, której pierwszym aktem było zajęcie przez wojska gurchana Samarkandy. Kara Kitajowie musieli się jednak z niej wycofać ze względu na wydarzenia we wschodniej części swojego państwa.
Jeszcze w roku 1208 do państwa Kara Kitajów przybyła część pokonanych przez Czyngis-chana Najmanów pod wodzą następcy tronu Küczlüka (1213 – 1218). Yelü Zhilugu oddał mu swoją córkę za żonę oraz pozwolił Najmanom zorganizować jednostkę wojskową. Wzrastająca potęga Czyngis-chana (1206 – 1227) zaczęła być odczuwana przez gurchana kiedy w roku 1209 pod jego opiekę oddali się dotychczas mu podlegający Ujgurzy. W roku 1211 za ich przykładem mieli pójść także wódz Karłuków Arslan i Turcy znad górnego biegu rzeki Ili. Ważniejsze były jednak wydarzenia roku 1210, kiedy to wykorzystując inwazję Chorezmszaha Küczlük zbuntował się przeciwko swojemu teściowi. Zaatakowany z dwóch stron Yelü Zhilugu próbował wycofać się do swojej stolicy, Bałasagunu, jednak muzułmańscy mieszkańcy miasta zamknęli przed nim bramy. W tej sytuacji armia Kara Kitajów została rozbita przez Muhammada w bitwie nad rzeką Tałas. W roku 1211 Yelü Zhilugu został schwytany przez Küczlüka, który pozwalał używać mu tytułu gurchana aż do śmierci w roku 1213, chociaż cała realna władza znajdowała się w tym momencie w ręku Najmana. Mimo że Küczlük nie był Kitanem to można mówić o kontynuacji ich państwa, przejął on bowiem większość ich terytoriów wraz z tytułem gurchana i specyficznym systemem rządów, a nawet pod wpływem swojej kitańskiej żony przeszedł z nestorianizmu na buddyzm. Wkrótce przymierze pomiędzy nim a Muhammadem, który zajął Mawarannahr, uległo zerwaniu, i doszło do wojny, która trwała nie przynosząc decydującego rozstrzygnięcia. Walcząc z muzułmańskim władcą Küczlük zerwał z tolerancyjną polityką Kara Kitajów i zaczął brutalnie prześladować islam. Jego muzułmańscy poddani wezwali na pomoc Czyngis-chana. Ten wysłał przeciwko Küczlükowi armię pod wodzą Dżebego, który pokonał swojego przeciwnika i w roku 1218 doprowadził do jego egzekucji. Zwolennicy Küczlüka zostali zabici przez muzułmanów, zaś pozostali przy życiu Kitanowie uznali zwierzchność Mongołów, którzy zajmując terytorium ich dawnego państwa doprowadzili do jego ostatecznego unicestwienia.

</doc>
<doc id="1213124" url="https://pl.wikipedia.org/wiki?curid=1213124" title="Weserstadion">
Weserstadion

Weserstadion – niemiecki stadion piłkarski w mieście Brema, w dzielnicy Östliche Vorstadt.
Charakterystyka.
Na co dzień swoje mecze rozgrywa na nim Werder Brema, występujący w 2. Bundeslidze. Od października 2008 roku do późnej jesieni 2010 trwała przebudowa obiektu. Za 60 milionów euro powstają nowe trybuny za bramkami, które będą miały taką samą pojemność jak dotychczasowe, ale za to będą znacznie bliżej boiska, dzięki czemu obiekt stanie się typowo piłkarski. Cały stadion otrzyma też nowe zadaszenie, które będzie pokryte w całości bateriami słonecznymi. Podobne instalacje otrzyma fasada stadionu. Pierwotnie w projekcie planowane było też wyburzenie masztów oświetleniowych, ale zrezygnowano z tego pomysłu.

</doc>
<doc id="1213126" url="https://pl.wikipedia.org/wiki?curid=1213126" title="Pierścień chłonny Waldeyera">
Pierścień chłonny Waldeyera



</doc>
<doc id="1213131" url="https://pl.wikipedia.org/wiki?curid=1213131" title="Dzierżno (Pyskowice)">
Dzierżno (Pyskowice)

Dzierżno (niem. "Sersno", 1936–45 "Stauwerder"")" – dzielnica Pyskowic położona na południowy zachód od centrum miasta, nad jeziorem Dzierżno. 
Liczy około 300 mieszkańców.
Nazwa.
Nazwa miejscowości wywodzi się od polskiej nazwy "dzierżawa". Heinrich Adamy w swoim dziele o nazwach miejscowych na Śląsku wydanym w 1888 r. we Wrocławiu jako najstarszą nazwę wymienia "Dzierżniów" podając jej znaczenie "Lehngut" czyli w języku polskim "dziedziczna dzierżawa". Nazwa została później fonetycznie zgermanizowana na "Dziersno".
W alfabetycznym spisie miejscowości na terenie Śląska wydanym w 1830 r. we Wrocławiu przez Johanna Knie wieś występuje pod nazwami "Nieder" oraz "Ober Dzierśno".
Historia.
Na terenie obecnej dzielnicy funkcjonowały w przeszłości odkrywkowe kopalnie piasku, w miejscu których utworzono później zbiorniki poeksploatacyjne Dzierżno Małe w 1938 roku na rzece Dramie i Dzierżno Duże w 1964 roku na Kłodnicy (nazywane również Taciszowskim). Były to piaskownie:
Turystyka i rekreacja.
W Dzierżnie nad zalewami wodnymi rozwija się turystyka i rekreacja stanowiąca doskonałą ofertę wypoczynkową dla mieszkańców okolicznych większych miast Górnego Śląska. W 2021 r. Jezioro Dzierżno Małe w kategorii najpiękniejsze jeziora i stawy metropolii wygrało internetowy plebiscyt pod nazwą "Skarby Metropolii", organizowany przez Radio Piekary.
Najpopularniejszym miejscem do odpoczynku są wybrzeża jezior oraz wyspa Tumidaj na Dzierżnie Małym. Rozwijają się tutaj ośrodki żeglarskie, yacht klub, hotele i restauracje oraz place kempingowe.

</doc>
<doc id="1213133" url="https://pl.wikipedia.org/wiki?curid=1213133" title="Daniele Dessena">
Daniele Dessena

Daniele Dessena (ur. 10 maja 1987 w Parmie) – włoski piłkarz występujący najczęściej na pozycji defensywnego pomocnika. Zawodnik klubu Brescia Calcio.
Kariera klubowa.
Daniele Dessena jest wychowankiem Parmy. Zawodową karierę rozpoczął w 2004. W Serie A zadebiutował 27 lutego 2005 w przegranym 2:0 meczu z S.S. Lazio. W tym samym roku po raz pierwszy wystąpił w rozgrywkach Pucharu UEFA. Mimo młodego wieku wychowanek "Gialloblu" z sezonu na sezon coraz częściej dostawał szanse występów. Swojego pierwszego gola w profesjonalnej karierze Dessena strzelił rosyjskiemu Rubinowi Kazań w meczu pierwszej rundy Pucharu UEFA 2006/2007, w którym Parma dotarła do 1/16 finału.
Po spadku Parmy do Serie B w sezonie 2007/2008 Dessena postanowił zmienić klub. Ostatecznie 11 lipca za ponad cztery miliony euro trafił do Sampdorii. Zadebiutował w niej 30 sierpnia w zremisowanym 1:1 spotkaniu z Interem Mediolan. 9 maja Dessena strzelił dwa gole w zwycięskim 5:0 pojedynku przeciwko Regginie.
W Sampdorii włoski gracz pełni w swoim zespole rolę rezerwowego, po czym 31 sierpnia 2009 został wypożyczony do Cagliari Calcio. 27 września zdobył bramkę w wygranym 2:0 spotkaniu z Parmą. 18 października strzelił natomiast honorowego gola podczas przegranego 1:2 meczu przeciwko Catanii. Po sezonie Dessena wrócił do Sampdorii.
Kariera reprezentacyjna.
Dessena ma za sobą występy w młodzieżowych reprezentacjach Włoch. Wychowanek Parmy występował w drużynach U-18 i U-19, a obecnie grywa w zespole do lat 21, do którego Daniele po raz pierwszy powołany został na spotkanie z Hiszpanami w 2006 roku. W 2008 roku Dessena wystąpił na Igrzyskach Olimpijskich w Pekinie.

</doc>
<doc id="1213136" url="https://pl.wikipedia.org/wiki?curid=1213136" title="Wspólnota administracyjna Bad Schönborn">
Wspólnota administracyjna Bad Schönborn

Wspólnota administracyjna Bad Schönborn – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w miejscowości Bad Schönborn, przewodniczącym jej jest Rolf Müller.
Wspólnota administracyjna zrzesza dwie gminy wiejskie:

</doc>
<doc id="1213138" url="https://pl.wikipedia.org/wiki?curid=1213138" title="Zachodnia Dynastia Liao">
Zachodnia Dynastia Liao



</doc>
<doc id="1213141" url="https://pl.wikipedia.org/wiki?curid=1213141" title="Robotnik (ujednoznacznienie)">
Robotnik (ujednoznacznienie)



</doc>
<doc id="1213142" url="https://pl.wikipedia.org/wiki?curid=1213142" title="Kasem Trebeshina">
Kasem Trebeshina

Kasëm Hysen Trebeshina (ur. 5 sierpnia 1926 roku w Beracie, zm. 6 listopada 2017 w Ankarze) – albański pisarz, poeta, dramaturg i publicysta, ofiara represji komunistycznych.
Życiorys.
Był synem Hysena i Khadiji. Uczył się w Szkole Pedagogicznej w Elbasanie, ale w roku 1942 przerwał naukę i związał się z komunistycznym ruchem oporu. W lutym 1944 został ciężko ranny. Po zakończeniu wojny był funkcjonariuszem Departamentu Obrony Ludu w stopniu porucznika.
W latach pięćdziesiątych rozpoczął studia w Leningradzie, ale szybko wrócił do kraju. 5 października 1953 r. skierował list do Envera Hodży pod tytułem "Promemorje". Protestował w nim przeciwko dyktaturze i przeciwko ingerencjom cenzury w dzieła literackie. Ostrzegał, że kontynuowanie tej politykę prowadzi do katastrofy kultury albańskiej. Jego wystąpienie było jednym z najbardziej spektakularnych wystąpień przeciwko albańskiemu reżimowi. Aresztowany 17 grudnia 1953 Trebeshina trafił do więzienia, w którym spędził 17 lat, a jego utwory pozostały w rękopisie do lat 90. XX w. Ich publikację rozpoczęto w 1991 roku, w Prisztinie.
Większość swoich utworów napisał pod koniec lat czterdziestych i na początku lat pięćdziesiątych. Był autorem 18 tomików poezji, 21 powieści i 42 dramatów, część z nich do dziś pozostaje w rękopisie. Był także tłumaczem poezji Federico Garcii Lorki.
Zmarł w 2017 w Ankarze, pochowany na cmentarzu Sharre w Tiranie. 
Był żonaty (żona Zydije), miał dwoje dzieci (Tatjana, Artan).

</doc>
<doc id="1213144" url="https://pl.wikipedia.org/wiki?curid=1213144" title="Wspólnota administracyjna Bretten">
Wspólnota administracyjna Bretten

Wspólnota administracyjna Bretten – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w mieście Bretten, przewodniczącym jej jest Paul Metzger.
Wspólnota administracyjna zrzesza jedno miasto i jedną gminę:

</doc>
<doc id="1213145" url="https://pl.wikipedia.org/wiki?curid=1213145" title="Lobsang Rampa">
Lobsang Rampa

Tuesday Lobsang Rampa vel Cyril Henry Hoskin (ur. 8 kwietnia 1910, zm. 25 stycznia 1981) – brytyjski pisarz będący jedną z ważniejszych postaci ruchu New Age. Autor wielu książek parapsychologicznych (m.in. bestsellera "Trzecie oko"), w których opisuje swoje życie, podróże po świecie, praktyki metafizyczne, kulturę Tybetu itd. 
Twierdził, że jest tybetańskim lamą, Lobsangiem Rampą, którego duch przeszedł (transmigrował) do ciała Anglika, Cyrila Hoskina (według autora, jego metamorfoza miała miejsce w chwili, kiedy ten rzucił z drzewa w swoim ogrodzie, aby dostarczyć - niezbędnego do przemiany - szoku). Niecodzienne imię "Tuesday", jak stwierdza autor w "Trzecim oku", zostało mu nadane wedle tybetańskiego zwyczaju nazywania dzieci dniami tygodnia, w których się narodziły.
Pomimo twierdzeń autora, dość powszechny jest pogląd, iż jego książki nie mają nic wspólnego z buddyzmem tybetańskim. Agehananda Bharati w ten sposób ocenił "Trzecie oko":
Rampa napisał 20 (lub 19 - wykluczając "My Visit to Venus") książek:

</doc>
<doc id="1213146" url="https://pl.wikipedia.org/wiki?curid=1213146" title="Maria Holaus">
Maria Holaus

Maria Holaus (ur. 19 grudnia 1983 w Brixen im Thale) – austriacka narciarka alpejska, srebrna medalistka mistrzostw świata juniorek.
Kariera.
Po raz pierwszy na arenie międzynarodowej pojawiła się 3 grudnia 1998 roku podczas zawodów FIS Race w Bad Hofgastein, gdzie zajęła 21. miejsce w slalomie. W 2001 roku wystartowała na mistrzostwach świata juniorów w Verbier, zdobywając srebrny medal w zjeździe. Była też między innymi czternasta w supergigancie.
W zawodach Pucharu Świata zadebiutowała 13 stycznia 2007 roku w Altenmarkt, zajmując czwarte miejsce w zjeździe. Tym samym już w swoim debiucie zdobyła pierwsze pucharowe punkty. Na podium zawodów tego cyklu po raz pierwszy stanęła dwa tygodnie później w San Sicario, kończąc zjazd na trzeciej pozycji. W zawodach tych wyprzedziły ją tylko jej rodaczki: Renate Götschl i Elisabeth Görgl. Jeszcze dwukrotnie stawała na podium: 20 stycznia 2008 roku w Cortina d’Ampezzo wygrała supergiganta, a 2 lutego 2008 roku w Sankt Moritz była druga w zjeździe. Najlepsze wyniki osiągnęła w sezonie 2007/2008, kiedy to w klasyfikacji generalnej zajęła 25. miejsce.
Podczas mistrzostw świata w Åre w 2007 roku zajęła 21. miejsce w zjeździe. Był to jej jedyny start na międzynarodowych zawodach tej rangi. Nigdy nie wystąpiła na igrzyskach olimpijskich.
Maria Holaus upadła na trasie supergiganta 10 lutego 2008 roku w Sestriere. Została śmigłowcem przetransportowana do szpitala, gdzie stwierdzono wstrząśnienie mózgu, ogólne potłuczenia i naderwanie więzadeł w prawym kolanie. Holaus nie wystartowała w pozostałych zawodach sezonu 2007/2008. W 2010 roku doznała kolejnej kontuzji, tym razem w postaci złamania prawej kostki. W lipcu tego samego roku ogłosiła zakończenie kariery.

</doc>
<doc id="1213147" url="https://pl.wikipedia.org/wiki?curid=1213147" title="Okres noworodkowy">
Okres noworodkowy



</doc>
<doc id="1213151" url="https://pl.wikipedia.org/wiki?curid=1213151" title="Wspólnota administracyjna Bruchsal">
Wspólnota administracyjna Bruchsal

Wspólnota administracyjna Bruchsal – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w mieście Bruchsal, przewodniczącym jej jest Bernd Doll.
Wspólnota administracyjna zrzesza jedno miasto i trzy gminy wiejskie:

</doc>
<doc id="1213154" url="https://pl.wikipedia.org/wiki?curid=1213154" title="Meve">
Meve



</doc>
<doc id="1213155" url="https://pl.wikipedia.org/wiki?curid=1213155" title="Ida McKinley">
Ida McKinley

Ida Saxton McKinley (ur. 8 czerwca 1847 w Canton, zm. 26 maja 1907 tamże) – pierwsza dama Stanów Zjednoczonych Ameryki w latach 1897-1901 jako żona prezydenta Williama McKinleya.
Życiorys.
Ida Saxton urodziła się 8 czerwca 1847 roku w Canton, jako córka bankiera Jamesa Saxtona. Miała siostrę Mary i brata George’a. Uczyła się w Brook Hill Seminary w Media, a po ukończeniu szkoły, wraz z siostrą wyjechała w podróż do Europy. W 1869 roku rozpoczęła pracę w banku swojego ojca. W tym okresie poznała swojego przyszłego męża, Williama McKinleya. Ich ślub odbył się dwa lata później.
Około 1874 roku Ida zachorowała i w ramach terapii przyjmowała brom, co odbiło się na jej zachowaniu i wyglądzie. Cierpiała na epilepsję. Stała się wówczas zależna od męża, co było częstym powodem odrywania go od spraw politycznych, także w czasie prezydentury. Wiosną 1877 oboje przenieśli się do Waszyngtonu, gdyż William został kongresmanem. W tym okresie McKinleyowie byli częstymi gośćmi ówczesnego prezydenta, Rutherforda Hayesa i jego żony Lucy. Ida często zajmowała się wówczas szydełkowaniem i czyszczeniem biżuterii. W 1892 roku przeprowadziła się do Columbus, gdzie jej mąż sprawował funkcję gubernatora Ohio.
Gdy w 1896 roku William McKinley był rozważanym kandydatem Partii Republikańskiej na prezydenta, Ida wyprawiła przyjęcie dla prominentnych polityków, by ułatwić mężowi uzyskanie nominacji. By nie nadwyrężać zdrowia żony, w czasie kampanii William nie odbywał podróży, tylko przyjmował wyborców w domu. Stworzyło to podejrzenia, które przerodziły się w ataki, że Ida miała być rzekomo brytyjskim szpiegiem, osoba chorą psychicznie lub ofiarą przemocy domowej.
Po zwycięstwie wyborczym McKinleyowie wprowadzili się do Białego Domu. Nowa pierwsza dama nie mogła sprostać nowym obowiązkom i często doznawała ataków epilepsji w czasie oficjalnych imprez. Pomimo że wśród elity waszyngtońskiej słabe zdrowie Idy był tajemnicą poliszynela, prasa amerykańska zachowywała w tej sprawie dyskrecję. Często wymagała także dodatkowych kuracji, m.in. w rodzinnym Canton czy w Buffalo w 1901 roku.
6 września 1901 roku, William McKinley został postrzelony przez Leona Czolgosza i zmarł 8 dni później. Po jego śmierci, Ida wpadła w głęboką depresję i nie udzielała się towarzysko. Zmarła 26 maja 1907 roku i została pochowana obok męża i córek.
Życie prywatne.
Ida Saxton poślubiła Williama McKinleya 25 stycznia 1871 roku. Mieli dwie córki: Katie (ur. w 1871, zm. w 1875) oraz Idę (ur. i zm. w 1875). Należała do Kościoła prezbiteriańskiego.

</doc>
<doc id="1213158" url="https://pl.wikipedia.org/wiki?curid=1213158" title="Erika Flocken">
Erika Flocken

Erika Flocken (ur. 12 listopada 1912, zm. 4 kwietnia 1965) – naczelna lekarka w podobozie KL Dachau – Mühldorf i zbrodniarka wojenna.
Życiorys.
Doktor medycyny, w trakcie II wojny światowej pracowała dla Organizacji Todt. Od czerwca 1944 do kwietnia 1945 z ramienia tej organizacji sprawowała funkcję naczelnej lekarki obozowej podobozu Mühldorf, należącego do kompleksu Dachau. Flocken zakazała podawania wszelkich środków medycznych więźniom, ograniczając również dopuszczalną liczbę więźniów w obozowych szpitalach. Nie robiła nic by polepszyć fatalne warunki sanitarne w Mühldorf. Flocken uczestniczyła w selekcjach więźniów, których następnie przewożono do Auschwitz-Birkenau celem zagazowania.
Erika Flocken została osądzona w procesie załogi Mühldorf przez amerykański Trybunał Wojskowy w Dachau. Za zbrodnie wojenne i zbrodnie przeciw ludzkości skazana została na karę śmierci przez powieszenie. Wyrok zamieniono jednak w drodze aktu łaski na dożywocie. Z więzienia w Landsbergu wypuszczono ją 29 kwietnia 1957.

</doc>
<doc id="1213159" url="https://pl.wikipedia.org/wiki?curid=1213159" title="Jelu Taszy">
Jelu Taszy



</doc>
<doc id="1213161" url="https://pl.wikipedia.org/wiki?curid=1213161" title="VfL-Stadion am Elsterweg">
VfL-Stadion am Elsterweg

VfL-Stadion am Elsterweg jest stadionem piłkarskim. Na tym stadionie swoje mecze rozgrywał VfL Wolfsburg. Stadion pomieści 21.000 widzów. Został otwarty w 1948, a pierwszy zespół VfL wyprowadził się z niego w 2002. Na jego miejsce powstał nowy stadion Volkswagen-Arena. Obecnie rozgrywają na nim mecze amatorzy klubu VfL Wolfsburg i żeńska drużyna VfL Wolfsburg.

</doc>
<doc id="1213162" url="https://pl.wikipedia.org/wiki?curid=1213162" title="Opowieść wigilijna (film 1997)">
Opowieść wigilijna (film 1997)

Opowieść wigilijna (ang. "A Chrismas Carol") – amerykański film animowany z 1997 roku. Film miał w Polsce swoją premierę w KidsCo w 2007.
Fabuła.
Animowana, musicalowa wersja powieści Karola Dickensa o świętach Bożego Narodzenia. W wigilijną noc bogaty skąpiec przechodzi wielką przemianę.
Wersja polska.
Wersja polska: Toya Sound Studios
Dialogi polskie i reżyseria: Patryk Steczek i Grzegorz Pawlak
Wystąpili:

</doc>
<doc id="1213169" url="https://pl.wikipedia.org/wiki?curid=1213169" title="Warrel Dane">
Warrel Dane

Warrel Dane (ur. 7 marca 1961 w Seattle w stanie Waszyngton, zm. 13 grudnia 2017 w São Paulo) – amerykański wokalista i autor tekstów znany przede wszystkim z występów w grupach muzycznych Nevermore i Sanctuary. Wcześniej był członkiem zespołu Serpent's Knight. Od 2008 roku prowadził solową działalność artystyczną.
Warrel Dane był także zawodowym kucharzem, wraz z basistą Nevermore – Jimem Sheppardem – prowadził niegdyś restaurację.

</doc>
<doc id="1213173" url="https://pl.wikipedia.org/wiki?curid=1213173" title="Seta (botanika)">
Seta (botanika)

Seta, szczecinka, trzonek sporangialny – pojedyncza, nierozgałęziona oś podtrzymująca zarodnię sporofitu u wątrobowców i części mchów (brak jej u torfowców i naleźlinów, nie wykształcają jej także glewiki). Powstaje wraz z zarodnią z górnej komórki zygoty po pierwszym jej podziale, w wyniku jej dalszych podziałów. Znajduje się między stopą i zarodnią. Ma różną długość, barwę i kształt u różnych gatunków. U wątrobowców jest zwykle bezbarwna i krótkotrwała – ginie po wysypaniu dojrzałych zarodników z puszki zarodni. Osiąga różną długość – od 10 cm w przypadku przedstawicieli rodzaju "Pellia", do postaci bardzo zredukowanej u rodzaju "Riccia". U mchów jest zwykle zabarwiona na kolor żółty, pomarańczowy lub czerwony, może być prosta, wygięta (np. u "Bryum") lub skręcona śrubowato (np. u "Funaria"). Składa się z epidermy (gładkiej lub brodawkowanej), pod którą znajduje się warstwa komórek miękiszowych. Przez środek szczecinki przechodzi walec osiowy zbudowany z długich, wąskich i cienkościennych komórek.
W przypadku niektórych mchów (np. w rodzaju podsadnik "Splachnum") występuje rozszerzenie trzonka bezpośrednio pod puszką zarodni zwane apofizą (też hipofizą). Może być okazałe, barwne i może zawierać aparaty szparkowe.
W przypadku torfowców i naleźlinów zarodnia wznoszona jest w górę na pseudopodium, zastępującym setę u innych grup mchów. W tym jednak przypadku nie jest to jednak część sporofitu, lecz gałąź boczna gametofitu (gametofor), wydłużająca się podczas dojrzewania zarodni i wynosząca cały sporofit składający się u tych mchów z zarodni i krótkiej stopy.

</doc>
<doc id="1213184" url="https://pl.wikipedia.org/wiki?curid=1213184" title="Wilhelm Jergas">
Wilhelm Jergas

Wilhelm Jergas (ur. 1896, zm. ?) – zbrodniarz hitlerowski, oficer raportowy w podobozie KL Dachau – Mühldorf i SS-Hauptscharführer.
Członek SS od 19 kwietnia 1940. Wysoki rangą członek załogi KL Mühldorf od 5 grudnia 1944 do 2 maja 1945. Jergas sprawował funkcję dowódcy kompanii wartowniczej w obozie głównym oraz był "Rapportführerem" (oficerem raportowym, odpowiedzialnym za apele więźniów). Znęcał się nad więźniami, często katując ich biczem czy łopatą do nieprzytomności, a nieraz powodując nawet ich śmierć.
Wilhelm Jergas został osądzony w procesie załogi Mühldorf przez amerykański Trybunał Wojskowy w Dachau. Skazany został na karę śmierci przez powieszenie, ale wyrok zamieniono w akcie łaski na dożywocie. Więzienie w Landsbergu opuścił 13 kwietnia 1955.

</doc>
<doc id="1213190" url="https://pl.wikipedia.org/wiki?curid=1213190" title="Esra Kırıcı">
Esra Kırıcı

Esra Kırıcı; z d. Gümüş (ur. 2 października 1982 roku w Ankarze) – turecka siatkarka, grająca na pozycji przyjmującej, reprezentantka kraju. W sezonie 2016/2017 występowała w drużynie Sarıyer Belediyesi. W 2003 roku wraz z reprezentacją zdobyła srebrny medal na Mistrzostwach Europy, rozgrywanych w Turcji.
Życie prywatne.
W maju 2013 wyszła za mąż, za Mustafę Kırıcı.
Sukcesy klubowe.
Mistrzostwo Turcji:
Puchar Turcji:
Superpuchar Turcji:
Liga Mistrzyń:
Klubowe Mistrzostwa Świata:
Sukcesy reprezentacyjne.
Mistrzostwa Europy:
Igrzyska Śródziemnomorskie:
Liga Europejska:
Grand Prix:

</doc>
<doc id="1213191" url="https://pl.wikipedia.org/wiki?curid=1213191" title="Bilon (raper)">
Bilon (raper)

Bilon, właśc. Maciej Bilka (ur. 4 marca 1977 w Warszawie), znany również jako Bilet, BPP, Bilka i Bilon Prosty Przewodnik – polski raper, a także przedsiębiorca. Maciej Bilka znany jest przede wszystkim z wieloletnich występów w formacji Hemp Gru. Współtworzy także kolektyw DIIL Gang i JLB.
Raper wystąpił gościnnie na płytach takich wykonawców jak: Fundacja nr 1, Instynkt, Paluch, Jasiek MBH i Pono. Poza działalnością artystyczną prowadzi sieć sklepów odzieżowych Hemp Szop. Od 2014 roku jest także właścicielem baru szybkiej obsługi w Warszawie. W 2015 roku lokal został wyróżniony nagrodą miesięcznika Warsaw Insider – Best of Warsaw Food &amp; Drinks Awards.
Ma córkę Katarzynę.

</doc>
<doc id="1213192" url="https://pl.wikipedia.org/wiki?curid=1213192" title="Esra Gumus">
Esra Gumus



</doc>
<doc id="1213195" url="https://pl.wikipedia.org/wiki?curid=1213195" title="Schronisko PTTK na Hali Miziowej">
Schronisko PTTK na Hali Miziowej

Schronisko PTTK na Hali Miziowej – górskie schronisko turystyczne Polskiego Towarzystwa Turystyczno-Krajoznawczego na stokach Pilska. Znajduje się na Hali Miziowej na wysokości 1274 m n.p.m.
Historia.
Pierwsze plany budowy schroniska w okolicach Pilska powstały już w 1912 z inicjatywy Kazimierza Sosnowskiego. Według niektórych źródeł już w 1906 były plany uruchomienia polskiego schroniska, celem przeciwstawienia się akcji germanizacyjnych polskich gór przez Beskidenverein. Wybuch I wojny światowej uniemożliwił zrealizowanie tych zamiarów. Dopiero w 1927 roku Oddział Babiogórski Polskiego Towarzystwa Tatrzańskiego przygotował projekt obiektu (twórcami idei budowy schroniska byli członkowie zarządu: Merta, Haliński, Fucik, Mikuszewski i Mączyński). Budowa trwała 3 lata (były problemy natury finansowej i konieczne okazało się zaciągnięcie pożyczki). Drewno na budowę uzyskano od arcyksięcia Karola Stefana Habsburga, ówczesnego właściciela dóbr żywieckich. Obiekt uroczyście otwarto 20 lipca 1930 r. Był to piętrowy drewniany budynek utrzymany w stylu architektury góralskiej, z przeszkloną werandą zapewniającą gościom interesującą panoramę Beskidu Żywieckiego. Schronisko dysponowało łącznie 125 miejscami noclegowymi latem i 60 zimą. W 1936 uruchomiono turbinę wodną, otwarto natryski, doprowadzono linię telefoniczną oraz zorganizowano pośrednictwo pocztowe.
Pierwszym dzierżawcą schroniska był Robert Sikora, drugim Helena Polakowa. W 1938 dzierżawcą obiektu został Albert Rudolf. W czasie okupacji hitlerowskiej przyjął on niemieckie obywatelstwo, a obiekt prowadził pod szyldem bielskiego oddziału Beskidenverein (o budynek toczyła się rywalizacja pomiędzy oddziałem bielskim a żywieckim). W budynku stacjonował także niewielki oddział niemieckiego wojska, mający zwalczać partyzantów. Obiekt uniknął zniszczenia, choć po odejściu Niemców część wyposażenia została rozkradziona przez szabrowników.
Po II wojnie światowej schronisko wróciło do Polskiego Towarzystwa Tatrzańskiego, które już w 1945 roku urządziło w nim bufet. Wyremontowany budynek 19 marca 1953 został strawiony przez pożar. Ocalały tylko zabudowania gospodarcze – szopa i stajnia. Nie zdecydowano się na odbudowę schroniska – w zabudowaniach gospodarczych urządzono tymczasowy bufet i miejsca noclegowe dla 50 osób. W latach 1970–1971 obiekt rozbudowano.
Prowizorka okazała się bardzo trwała. Dopiero w roku 1989 rozpoczęto budowę nowego, dużego obiektu turystycznego. Nowe schronisko otwarto w 12 października 2003, pół wieku po pożarze. 30 czerwca 2004 zamknięto stare schronisko i częściowo rozebrano. W pozostałej części starego schroniska urządzono niewielki bufet. 20 grudnia 2018 pozostała część starego schroniska spłonęła.
Warunki pobytu.
W pobliżu znajduje się także dyżurka GOPR oraz wyciągi narciarskie.
Szlaki turystyczne.
W pobliżu (0:15 h, przy szlaku do Korbielowa) znajduje się studencka baza namiotowa na Hali Górowej.

</doc>
<doc id="1213196" url="https://pl.wikipedia.org/wiki?curid=1213196" title="Skotschau">
Skotschau



</doc>
<doc id="1213200" url="https://pl.wikipedia.org/wiki?curid=1213200" title="Krakowskie mosty">
Krakowskie mosty



</doc>
<doc id="1213203" url="https://pl.wikipedia.org/wiki?curid=1213203" title="Mary Harrison">
Mary Harrison

Mary Scott Harrison McKee (ur. 3 kwietnia 1858 w Indianapolis, zm. 28 października 1930 w Indianapolis) – córka prezydenta Benjamina Harrisona i jego żony Caroline.
Życiorys.
Mary pełniła funkcję pierwszej damy w czasie gdy jej matka, Caroline Harrison, była poważnie chora.
W listopadzie 1884 roku wyszła za Jamesa Roberta McKee, jednego z założycieli zakładu General Electric. Para miała dwójkę dzieci: Benjamina Harrisona McKee (nazywanego Baby McKee) oraz Mary Lodge McKee.
Mary została pochowana na Crown Hill Cemetery w Indianapolis, Indiana.
 

</doc>
<doc id="1213204" url="https://pl.wikipedia.org/wiki?curid=1213204" title="Millerntor-Stadion">
Millerntor-Stadion

Millerntor-Stadion (1970–1998: Wilhelm-Koch-Stadion) - stadion piłkarski w Hamburgu. Na co dzień gra tu klub występujący w 2. Bundeslidze, FC St. Pauli. Został wybudowany w 1963 roku. W latach 2006-2015 został przebudowany i aktualnie może pomieścić 29 546 widzów.

</doc>
<doc id="1213205" url="https://pl.wikipedia.org/wiki?curid=1213205" title="Książę i żebrak (ujednoznacznienie)">
Książę i żebrak (ujednoznacznienie)



</doc>
<doc id="1213206" url="https://pl.wikipedia.org/wiki?curid=1213206" title="Caio César Alves dos Santos">
Caio César Alves dos Santos

Caio César Alves dos Santos (ur. 29 maja 1986 r. w Mirandópolis) – brazylijski piłkarz występujący na pozycji pomocnika w Grasshopper Zurych.

</doc>
<doc id="1213207" url="https://pl.wikipedia.org/wiki?curid=1213207" title="Wspólnota administracyjna Graben-Neudorf">
Wspólnota administracyjna Graben-Neudorf

Wspólnota administracyjna Graben-Neudorf – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w miejscowości Graben-Neudorf, przewodniczącym jej jest Hans D. Reinwald.
Wspólnota administracyjna zrzesza dwie gminy wiejskie:

</doc>
<doc id="1213208" url="https://pl.wikipedia.org/wiki?curid=1213208" title="Wspólnota administracyjna Oberderdingen">
Wspólnota administracyjna Oberderdingen

Wspólnota administracyjna Oberderdingen – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w miejscowości Oberderdingen, przewodniczącym jej jest Thomas Nowitzki.
Wspólnota administracyjna zrzesza dwie gminy wiejskie:

</doc>
<doc id="1213209" url="https://pl.wikipedia.org/wiki?curid=1213209" title="Heinrich Engelhardt">
Heinrich Engelhardt

Heinrich Engelhardt (ur. 1912, zm.?) – zbrodniarz hitlerowski, adiutant komendanta podobozu KL Dachau – Mühldorf, SS-Hauptscharführer.
Pełnił funkcję adiutanta komendanta KL Mühldorf Waltera Adolfa Langleista od 1944 do kwietnia 1945. Engelhardt przeprowadzał wielogodzinne apele więźniarek, okrutnie przy tym nad nimi się znęcając. Niemal codziennie bił więźniów (używając przy tym również bicza), nie oszczędzając nawet tych najbardziej schorowanych i wycieńczonych.
Heinrich Engelhardt został osądzony w procesie załogi Mühldorfu przez amerykański Trybunał Wojskowy w Dachau. Skazany został na karę dożywotniego pozbawienia wolności. Więzienie w Landsbergu opuścił 23 grudnia 1953.

</doc>
<doc id="1213210" url="https://pl.wikipedia.org/wiki?curid=1213210" title="Caio">
Caio



</doc>
<doc id="1213211" url="https://pl.wikipedia.org/wiki?curid=1213211" title="Aysun Özbek">
Aysun Özbek



</doc>
<doc id="1213212" url="https://pl.wikipedia.org/wiki?curid=1213212" title="Wspólnota administracyjna Sulzfeld">
Wspólnota administracyjna Sulzfeld

Wspólnota administracyjna Sulzfeld – wspólnota administracyjna w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba wspólnoty znajduje się w miejscowości Sulzfeld, przewodniczącym jej jest Eberhard Roth.
Wspólnota administracyjna zrzesza dwie gminy wiejskie:

</doc>
<doc id="1213216" url="https://pl.wikipedia.org/wiki?curid=1213216" title="Ludwigsparkstadion">
Ludwigsparkstadion

Ludwigsparkstadion – niemiecki stadion piłkarski. Położony jest w mieście Saarbrücken. Na co dzień rozgrywa tam swoje mecze klub 1. FC Saarbrücken. Obiekt może pomieścić 35 286 widzów. Został wybudowany w 1953 roku. Na stadionie swoje spotkania rozgrywała również reprezentacja Saary.

</doc>
<doc id="1213222" url="https://pl.wikipedia.org/wiki?curid=1213222" title="Tomáš Polák">
Tomáš Polák

Tomáš Polák (ur. 24 kwietnia 1974 w Brnie) – czeski szachista, arcymistrz od 2000 roku.
Kariera szachowa.
Pod koniec lat 90. awansował do czołówki czeskich szachistów. W 1998 (na I szachownicy) i 2000 r. reprezentował swój kraj na szachowych olimpiadach, natomiast w 2007 – na drużynowych mistrzostwach Europy. Również w 2007 r. osiągnął największy sukces w dotychczasowej karierze, zwyciężając w rozegranych w Pradze indywidualnych mistrzostwach Czech. W następnym roku w finałowym turnieju o mistrzostwo kraju zajął II miejsce.
Jeden z pierwszych międzynarodowych startów zanotował w 1988 r., reprezentując Czechosłowację na mistrzostwach świata juniorów do lat 18 w Timisoarze. W 1990 r. zdobył tytuł wicemistrza, natomiast rok później – mistrza kraju w tej kategorii wiekowej. W 1994 r. triumfował w mistrzostwach Moraw, natomiast w 1997 zajął I lokatę w Ołomuńcu.
W kolejnych latach sukcesy odniósł m.in. w:
Najwyższy ranking w dotychczasowej karierze osiągnął 1 kwietnia 2008 r., z wynikiem 2553 punktów zajmował wówczas 7. miejsce wśród czeskich szachistów.

</doc>
<doc id="1213224" url="https://pl.wikipedia.org/wiki?curid=1213224" title="Tomas Polak">
Tomas Polak



</doc>
<doc id="1213225" url="https://pl.wikipedia.org/wiki?curid=1213225" title="Aysun Ozbek">
Aysun Ozbek



</doc>
<doc id="1213226" url="https://pl.wikipedia.org/wiki?curid=1213226" title="Tswetan Sokołow">
Tswetan Sokołow



</doc>
<doc id="1213227" url="https://pl.wikipedia.org/wiki?curid=1213227" title="Regiment Konny Buławy Polnej Koronnej">
Regiment Konny Buławy Polnej Koronnej

Regiment Konny Buławy Polnej Koronnej – oddział jazdy armii koronnej wojska I Rzeczypospolitej.
Formowanie i zmiany organizacyjne.
Sformowany z regimentu dragonii hetmana polnego koronnego Stanisława Mateusza Rzewuskiego w 1717 roku uchwałą sejmu niemego jako regiment dragonii. Regiment otrzymał etat liczący 500 „porcji”, co stanowiło 343 osoby. Początkowo dragonia była rodzajem piechoty, której środkiem transportu były konie. W drugiej połowie XVIII w była już traktowana jako kawaleria.
W 1770 roku liczył 2 oficerów, 3 podoficerów, 1 felczerów, 1 doboszy i 33 gemajnów. Etat regimentu, zreformowany został w 1776 roku i początkowo ustalony na 186 osób. W 1777 pułk składał się ze sztabu, lejbkompanii, kompanii: płk Podhorodeńskiego, ppłk Jeżewskiego, kpt. Bałły, kpt. Kobyłeckiego i kpt. Zagórskiego.
W 1778 według etatu regiment liczył 257 żołnierzy, a faktycznie posiadał 242.
Na mocy uchwały sejmowej z 9 lutego 1789 roku przekształcającego regimenty dragońskie w pułki przedniej straży, hetman wielki koronny wraz z Komisją Wojskową Obojga Narodów 12 lutego 1789 roku wydali rozkaz nakazujący szefowi pułku reorganizację dragonii i powiększenie chorągwi przedniej straży do 135 osób. W myśl tego rozkazu na bazie regimentu konnego Buławy Polnej Koronnej sformowany został pułk 3 przedniej straży Buławy Polnej Koronnej.
Stanowiska.
Regiment stacjonował w następujących miejscowościach:
Żołnierze regimentu.
Szefowie regimentu:
&lt;br&gt;Szefem regimentu zgodnie z tradycją był każdorazowy hetman polny koronny (stąd nazwa regimentu). Wyjątek stanowi okres maj-sierpień 1792 roku, kiedy na skutek zniesienia buławy polnej funkcję tę pełnił gen. Józef Zajączek.
Pułkownicy:

</doc>
<doc id="1213229" url="https://pl.wikipedia.org/wiki?curid=1213229" title="Numer jednostki wojskowej">
Numer jednostki wojskowej

Numer jednostki wojskowej – niepowtarzalny, czterocyfrowy numer jednostki wojskowej używany w SZ PRL, SZ RP, MON, ABW, AW, MSW w korespondencji służbowej i prywatnej żołnierzy bądź funkcjonariuszy od 1946 r. do chwili obecnej. W latach 1943–1945 instytucje i jednostki ludowego Wojska Polskiego posługiwały się pięciocyfrowymi numerami poczty polowej ("Войсковая часть полевая почта") obowiązującymi w Armii Czerwonej.
Aktualnie nadawanie jednostkom (instytucjom i zakładom) wojskowym numerów jednostek wojskowych na czas pokoju, numerów poczt polowych na czas wojny i numerów identyfikacyjnych, a także prowadzenie ich ewidencji jest jednym z zadań Oddziału Planowania i Sprawozdawczości Zarządu Organizacji i Uzupełnień P1 Sztabu Generalnego WP. Wspomniana komórka wewnętrzna jest także odpowiedzialna za prowadzenie „Rejestru Głównego Jednostek WP”.
Numer jednostki wojskowej odczytuje się dzieląc go na dwie części, przykładowo: „Jednostka Wojskowa 3216” odczytuje się „Jednostka Wojskowa trzydzieści dwa szesnaście”.

</doc>
<doc id="1213231" url="https://pl.wikipedia.org/wiki?curid=1213231" title="Jeff Loomis">
Jeff Loomis

Jeff Loomis (ur. 14 września 1971 w Appleton) – amerykański muzyk i kompozytor, wirtuoz gitary elektrycznej. Jeff Loomis znany jest przede wszystkim z występów w grupie muzycznej Nevermore, której był członkiem w latach 1991-2011. Wcześniej występował w zespole Sanctuary. Pod koniec lat 80. XX w. brał udział w przesłuchaniach na stanowisko gitarzysty w zespole Megadeth. Od 2008 roku prowadzi solową działalność artystyczną. 
17 listopada 2014 roku został gitarzystą deathmetalowego zespołu Arch Enemy.
Loomis jest endorserem gitar firmy Schecter, która produkuje sygnowany nazwiskiem muzyka siedmiostrunowy instrument (Schecter Jeff Loomis 7-String Signature Model). Gitarzysta używa także wzmacniacza ENGL model Savage 120 oraz przetworników gitarowych EMG 57 i 66.
Filmografia.
Zespół

</doc>
<doc id="1213232" url="https://pl.wikipedia.org/wiki?curid=1213232" title="Henselt z Kaedwen">
Henselt z Kaedwen



</doc>
<doc id="1213234" url="https://pl.wikipedia.org/wiki?curid=1213234" title="Dydko">
Dydko

Dydko, didko, ditko, dytko, dydo – nadprzyrodzona istota z polskiego folkloru, pierwotnie demon z wierzeń słowiańskich, później zdegradowany do roli straszydła. 
Postać dydka wywodzi się od znanego na Rusi demona opiekuńczego domu (por. domowik), po chrystianizacji zdegradowanego do roli diabła, zwłaszcza leśnego, ostatecznie zaś do roli nocnego straszydła, którym straszono dzieci (por. bobo).
Dydka wyobrażano sobie jako niezgrabną postać z wielką głową, zazwyczaj na słomianych nogach podobnych do pajęczych odnóży. Według późniejszych wierzeń dydko miał się pokazywać w zwierciadle pannom spędzającym za dużo czasu przed lustrem.
Na Podkarpaciu uważano, że bytuje on w puszczach i zaroślach, plącząc szlaki, podmieniając drogowskazy i uprzykrzając życie wędrowcom. Czasem stosuje on czary i uroki, pokazując się w postaci związanego koguta albo zająca.

</doc>
<doc id="1213235" url="https://pl.wikipedia.org/wiki?curid=1213235" title="Køge BK">
Køge BK

Køge Boldklub – duński klub piłkarski z siedzibą w mieście Køge.
Historia.
Køge BK założony został w 1927 roku. W pierwszej lidze klub zadebiutował w sezonie 1939/40 zajmując 4 miejsce. Od czasu, gdy w 1985 roku klub spadł do II ligi, w pierwszej lidze rozegrał tylko jeden sezon - Køge BK awansował w 2001/02, by spaść rok później.
14 marca 2009 roku doszło do fuzji z Herfølge BK, w wyniku czego miał powstał klub HB Køge.
Klub w swojej historii rozegrał 34 sezony w pierwszej lidze, 25 sezonów w drugiej lidze oraz 6 sezonów w trzeciej lidze.

</doc>
<doc id="1213237" url="https://pl.wikipedia.org/wiki?curid=1213237" title="Reprezentacja Portoryka w piłce nożnej mężczyzn">
Reprezentacja Portoryka w piłce nożnej mężczyzn

Reprezentacja Portoryka w piłce nożnej jest narodową drużyną Portoryko i gra pod egidą Portorykańskiej Federacji Piłki Nożnej (Federación Puertorriqueña de Fútbol). Federacja została założona w 1940, od 1960 jest członkiem FIFA i CONCACAF. Portorykańczycy nigdy nie awansowali do finałów Mistrzostw Świata ani do Złotego Pucharu CONCACAF. Obecnie w rankingu FIFA reprezentacja Portoryko zajmuje 166. miejsce. Trenerem reprezentacji jest pochodzący z Hiszpanii Carlos Garcia Cantarero. Przydomek reprezentacji to Boricuas - Coquies.
Portoryko zajmowała 18 maja 2011 r. 20. miejsce w CONCACAF.

</doc>
<doc id="1213240" url="https://pl.wikipedia.org/wiki?curid=1213240" title="Droga krajowa B47 (Niemcy)">
Droga krajowa B47 (Niemcy)

Droga krajowa 47 () – niemiecka droga krajowa przebiegająca na osi wschód-zachód od skrzyżowania z drogą B27 w Walldürn w Badenii-Wirtembergii do skrzyżowania z autostradą A6 na węźle "Wattenheim" koło Hettenleidelheim w Nadrenii-Palatynacie.
Część drogi od Worms pokrywa swój bieg z turystaczną drogą "Nibelungenstraße" ("Droga Nibelungów").
Droga krajowa 47n () przebiega równolegle do B47 pomiędzy Worms i Monsheimem i jest rozbudowana jako droga ekspresowa. Droga ma ok. 12 km długości.
Miejscowości leżące przy B47.
Badenia-Wirtembergia.
Walldürn, Rippberg.
Bawaria.
Schneeberg, Amorbach, Boxbunn.
Hesja.
Michelstadt, Rehbach, Hutzwiese, Kirch-Beerfurth, Reichelsheim (Odenwald), Gumpen, Lindenfels, Kolmbach, Gadernheim, Lautertal (Odenwald), Reichenbach, Elmshausen, Wilmshausen, Bensheim, Lorsch, Bürstadt.
Nadrenia-Palatynat.
Worms, Pfeddersheim, Monsheim, Wachenheim, Zellertal, Albisheim (Pfrimm), Marnheim, Dreisen, Göllheim, Kerzenheim, Eisenberg (Pfalz), Hettenleidelheim.
Historia.
W 1840 r. wybudowano utwardzoną szosę pomiędzy Worms i Michelbach. Była to pierwsza droga utwardzona w Odenwaldzie.

</doc>
<doc id="1213241" url="https://pl.wikipedia.org/wiki?curid=1213241" title="Droga krajowa B47n (Niemcy)">
Droga krajowa B47n (Niemcy)



</doc>
<doc id="1213242" url="https://pl.wikipedia.org/wiki?curid=1213242" title="Institute of Real Estate Management">
Institute of Real Estate Management

Institute of Real Estate Management, IREM – Instytut Zarządzania Nieruchomościami, międzynarodowe stowarzyszenie zrzeszające zarządców nieruchomości założone w 1933 roku w Chicago w USA.
W skład stowarzyszenia wchodzi 88 oddziałów: 80 w USA, pozostałe 8 w Brazylii, Kanadzie, Japonii, Korei, Polsce oraz Rosji. Stowarzyszenie zrzesza ponad 18 000 członków indywidualnych oraz 500 członków korporacyjnych. Stowarzyszenie w ramach swojej statutowej działalności m.in. wydaje branżowe publikacje, organizuje szkolenia oraz nadaje tytuł Dyplomowanego Zarządcy Nieruchomości (CPM – Certified Property Manager).
IREM w Polsce.
Polski oddział IREM (Chapter 109) został zarejestrowany w 1998 roku w Chicago, a w 1999 roku uzyskał osobowość prawną w Polsce. Siedziba stowarzyszenia mieści się w Warszawie. Pod koniec 2007 roku zrzeszało 16 członków z tytułem CPM oraz 5 ze statusem CPM Candidate.

</doc>
<doc id="1213248" url="https://pl.wikipedia.org/wiki?curid=1213248" title="IREM">
IREM



</doc>
<doc id="1213249" url="https://pl.wikipedia.org/wiki?curid=1213249" title="Zespół Rubinsteina i Taybiego">
Zespół Rubinsteina i Taybiego



</doc>
<doc id="1213250" url="https://pl.wikipedia.org/wiki?curid=1213250" title="Babcia Gąska">
Babcia Gąska

Babcia Gąska (ang. Mother Goose) – postać występująca w baśniach i rymowankach, rozpowszechniona w literaturze Stanów Zjednoczonych, Wielkiej Brytanii i innych narodów anglojęzycznych. 
Często występuje w opowieściach Babci Gąski. Obecnie znana mieszkańcom Wielkiej Brytanii głównie dzięki tytułowi pantomimy bożonarodzeniowej.
Pochodzenie postaci.
Angielska nazwa Mother Goose została nadana archetypowi kobiety wiejskiej, która przypuszczalnie zapoczątkowała opowieści i rymowanki firmowane przez siebie. Do tej pory jednak żadna konkretna osoba nie została jednoznacznie zidentyfikowana pod tym imieniem. Pierwsza wzmianka o tej osobie znalazła się w wierszowanej kronice, która ukazywała się około 1660 roku. Z zapisanej przez Jeana Loreta notatki "...comme un conte de la Mere Oye" ("...jak opowieść Babci Gąski") wynika, że termin ten był już wtedy znany. 
Wśród mieszkańców i turystów odwiedzających Boston rozpowszechniona jest również wersja, iż pierwowzorem postaci Mother Goose jest mieszkanka Bostonu, żona Isaaca Goose'a, Elizabeth Foster Goose (1635-1693) lub Mary Goose (1665-1758), która jest pochowana na cmentarzu Granary Burying Ground przy Tremont Street. Według badającej w latach 1930-40 historię Bostonu Eleanor Early, Mother Goose była rzeczywistą postacią, która żyła w Bostonie około roku 1660. Według tej wersji była ona drugą żoną Isaaca Goose'a. Każde z małżonków wniosło do małżeństwa po dziesięcioro własnych dzieci. Po śmierci Isaaca, Elizabeth zamieszkała ze swą najstarszą córką, która poślubiła Thomasa Fleeta, wydawcę mieszkającego przy Pudding Lane (obecnie Devonshire Street). Według Early, "Mother Goose" śpiewała całymi dniami swoim wnukom i innym dzieciom, które tłumnie schodziły się posłuchać. Ostatecznie jej zięć zebrał jej piosenki razem i wydał je.
W wydanej w roku 1930 pozycji "The Real Personages of Mother Goose" Katherine Elwes Thomas sugeruje, iż nazwa "Mother Goose" czy "Mère l'Oye" może pochodzić z opowieści o żonie Roberta II Pobożnego. "Bertha o gęsich stopach" jest często wymieniana we francuskich legendach jako gawędziarka, która porywała dzieci niezwykłymi opowieściami. Badająca tradycję "Mother Goose" Iona Opie nie daje jednak wiary ani wersji Thomas, ani wersji związanej z Bostonem.
W roku 1695 Charles Perrault, ukrywając się pod imieniem swego syna, wydał zbiór baśni "Histoires ou contes du temps passés, avec des moralités", które następnie rozpowszechnione zostały pod swym podtytułem – "Contes de ma mère l'Oye" (w Polsce znane jako "Bajki Babci Gąski").
Pierwsze angielskie tłumaczenie zbioru Perraulta autorstwa Roberta Sambera wydane zostało w roku 1729 pod tytułem "Histories or Tales of Past Times, Told by Mother Goose". Około roku 1765 John Newbery opublikował kompilację angielskich rymowanek pod tytułem "Mother Goose's Melody, or, Sonnets for the Cradle", które aż do czasów obecnych związały tę postać silniej z rymowankami niż z baśniami. 
Pierwsze oficjalne wydanie opowieści Babci Gąski w Nowym Świecie miało miejsce w roku 1786 w Worcester, gdzie Isaiah Thomas przedrukował pozycję Sambera pod tym samym tytułem.

</doc>
<doc id="1213252" url="https://pl.wikipedia.org/wiki?curid=1213252" title="Zespół Beckwitha i Wiedemanna">
Zespół Beckwitha i Wiedemanna



</doc>
<doc id="1213260" url="https://pl.wikipedia.org/wiki?curid=1213260" title="Nonet">
Nonet

Nonet ("łac. nonus - dziewiąty, ang. nonet, fr. nonet, niem. Nonett, wł. nonetto") - utwór muzyczny na 9 instrumentów solowych, rzadziej głosów, także zespół złożony z 9 wykonawców. Nonet uważany jest za najliczniejszy zespół kameralny zdolny do swobodnego występowania bez dyrygenta.

</doc>
<doc id="1213261" url="https://pl.wikipedia.org/wiki?curid=1213261" title="Buszer">
Buszer



</doc>
<doc id="1213265" url="https://pl.wikipedia.org/wiki?curid=1213265" title="Reprezentacja Saint Lucia w piłce nożnej mężczyzn">
Reprezentacja Saint Lucia w piłce nożnej mężczyzn

Reprezentacja Saint Lucia w piłce nożnej jest jedną z karaibskich reprezentacji piłkarskich i reprezentuje jedną z wysp Małych Antyli. Gra pod egidą Związku Piłkarskiego Saint Lucia (Saint Lucia Football Association). Federacja została założona w 1979, od 1988 jest członkiem FIFA, od 1966 CONCACAF. Jest to jedna z najsłabszych drużyn na świecie. Nigdy nie awansowała do finałów Mistrzostw Świata ani do Złotego Pucharu CONCACAF.
Trenerem reprezentacji od 2022 roku jest Stern John. 
Obecnie zajmuje 29. miejsce w CONCACAF.

</doc>
<doc id="1213268" url="https://pl.wikipedia.org/wiki?curid=1213268" title="Jury (ujednoznacznienie)">
Jury (ujednoznacznienie)



</doc>
<doc id="1213269" url="https://pl.wikipedia.org/wiki?curid=1213269" title="Jakość modelu">
Jakość modelu



</doc>
<doc id="1213273" url="https://pl.wikipedia.org/wiki?curid=1213273" title="Michaił Zalewski">
Michaił Zalewski

Michaił Nikołajewicz Zalewski, ros. Михаил Николаевич Залевский (ur. 18 września 1895 r. w Sankt Petersburgu, zm. 26 października 1996 r. we Frankfurcie nad Menem) – rosyjski, a następnie radziecki wojskowy (wojeninżynier 3 rangi), wykładowca w szkole propagandystów ROA, propagandysta Rosyjskiej Armii Wyzwoleńczej, a następnie szef oddziału propagandy frontowej i na tyłach Głównego Zarządu Propagandy Komitetu Wyzwolenia Narodów Rosji podczas II wojny światowej, emigracyjny publicysta oraz działacz polityczny i kulturalno-społeczny.
Życiorys.
W 1915 r. ukończył gimnazjum, a następnie nikołajewską szkołę kawaleryjską. Brał udział w I wojnie światowej w pułku kawalerii. Został odznaczony Orderem Św. Anny 4 klasy. W 1918 r. zmobilizowano go do wojska bolszewickiego. Uczestniczył w wojnie domowej w Rosji. Początkowo skierowano go do rezerwy kawaleryjskiej, a następnie dostał przydział do dywizjonu artylerii. W 1921 r. został zdemobilizowany, po czym studiował na instytucie leśno-technicznym i inżyniersko-pedagogicznym. Następnie wykładał na politechnice im. Lenina, moskiewskim instytucie chemiczno-pedagogicznym im. Mendelejewa i instytucie gospodarki narodowej im. Plechanowa. W 1938 r. został awansowany do stopnia wojeninżyniera 3 rangi rezerwy. Na pocz. września zmobilizowano go do Armii Czerwonej. Objął funkcję zastępcy dowódcy samodzielnego batalionu saperów. Brał udział w agresji na Polskę. Po demobilizacji powrócił do poprzedniej pracy. 30 czerwca 1941 r. ponownie został zmobilizowany. Został zastępcą ds. technicznych dowódcy 738 Pułku Artylerii Przeciwpancernej. W 1942 r. aresztowano go za "antysowiecką agitację i propagandę". Miał zostać rozstrzelany, ale zamieniono mu karę na służbę w batalionie karnym (sztrafbatalionie). Podczas rozminowywania przedpola przeszedł na stronę Niemców. Przebywał w różnych obozach jenieckich. Wiosną 1943 r. wstąpił do Rosyjskiej Armii Wyzwoleńczej (ROA). W poł. czerwca tego roku ukończył szkołę propagandystów ROA w Dabendorfie pod Berlinem, po czym został w niej wykładowcą rosyjskiej historii. Pod koniec 1943 r. wstąpił do emigracyjnego Narodowego Związku Pracujących (NTS). Od kwietnia 1944 r. pełnił funkcję zastępcy starszego oficera propagandowego ROA płk. W. W. Pozdniakowa w sztabie Grupy Armii Północ. Od listopada tego roku w stopniu majora był szefem oddziału propagandy frontowej i na tyłach Głównego Zarządu Propagandy Komitetu Wyzwolenia Narodów Rosji (KONR). Po zakończeniu wojny uniknął repatriacji do ZSRR. Przebywał w obozie dla przesiedleńców pod Ratyzboną, w którym utworzył struktury NTS. Prowadził działalność kulturalno-społeczną. Wydawał pismo „Echo”. Od 1948 r. pracował w redakcji wydawnictwa Posiew. Redagował pismo „Za Rossiju”. W latach 1952-1973 prowadził audycje radiowe nadającego na terytorium ZSRR radia NTS „„Swobodnaja Rossija”. Współpracował z Instytutem Badań nad ZSRR w Monachium. Przewodniczył oddziałowi NTS w RFN i Funduszowi „Swobodnaja Rossija”, którego był założycielem w 1974 r. Był autorem licznych artykułów historyczno-publicystycznych i wspomnieniowych.

</doc>
<doc id="1213274" url="https://pl.wikipedia.org/wiki?curid=1213274" title="Mistrzostwa Europy w Łyżwiarstwie Figurowym 2008">
Mistrzostwa Europy w Łyżwiarstwie Figurowym 2008

Mistrzostwa Europy w łyżwiarstwie figurowym 2008 – zawody rangi mistrzowskiej dla łyżwiarzy figurowych z Europy. Mistrzostwa odbywały się od 21 do 27 stycznia 2008 w hali w Dom Sportova w Zagrzebiu.
W konkurencji solistów zwyciężył Czech Tomáš Verner, zaś wśród solistek Włoszka Carolina Kostner. W parach sportowych złoty medal wywalczyli reprezentanci Niemiec Alona Sawczenko i Robin Szolkowy, zaś w parach tanecznych Rosjanie Oksana Domnina i Maksim Szabalin.
Kwalifikacje.
W zawodach udział brali zawodnicy, którzy przed dniem 1 lipca 2007 roku ukończyli 15 rok życia (tj. urodzili się do 30 czerwca 1994 roku). Liczba dopuszczonych do startu zawodników z poszczególnych krajów była uzależniona od miejsc, jakie reprezentanci krajów zdobyli na ubiegłorocznych mistrzostwach.
Wyniki.
Pary taneczne.
Tańcem obowiązkowym była "Yankee Polka".

</doc>
<doc id="1213283" url="https://pl.wikipedia.org/wiki?curid=1213283" title="Jacques Arago">
Jacques Arago

Jacques Étienne Arago fr: ʒak ɛtiɛ̃: arago (ur. 6 marca 1790 w Estagel pod Perpignan, zm. 27 listopada 1855 w Paryżu) – francuski podróżnik, rysownik i literat; młodszy brat fizyka, astronoma i polityka François Arago.
Życiorys.
W roku 1817 Arago został zaangażowany jako rysownik i reportażysta przez przygotowującego wyprawę na Morza Południowe Louisa Claude'a de Saulces de Freycineta. We wrześniu ekspedycja "l'Uranie" wyruszyła w drogę na pokładzie statku. W skład załogi, jako zespół naukowy, wchodzili też: oceanograf Louis-Isadore Duperrey, przyrodnicy Joseph Paul Gaimard, Charles Gaudichaud-Beaupré i Jean René Constant Quoy.
W ciągu trzech lat statek opłynął glob, odwiedzając (na Pacyfiku) Mariany, Hawaje oraz osady brytyjskie na południowo-wschodnich wybrzeżach Australii. Arago wykonał w tym czasie kilkaset rysunków i akwarel przedstawiających zarówno okazy flory i fauny, jak też sceny z życia tubylczych plemion i obrazki z wyprawy.
Po powrocie do Francji w listopadzie 1820 roku Arago siadł do spisywania relacji z wyprawy, która pod tytułem "Voyage autour du monde" ("Wyprawa naokoło świata") została opublikowana w 1822, a więc znacznie wcześniej niż oficjalny raport Freycineta. Sukces książki przyczynił się w znacznym stopniu do tego, że Arago w latach następnych poświęcił się – jako dramatopisarz i reżyser – teatrowi.
Do opisu wyprawy z Freycinetem dookoła świata powrócił w latach 1838-1840 wydając – mimo postępującej od 1837 roku ślepoty – poszerzoną i bogato ilustrowaną relację pt. "Curieux voyage autour du monde" (1853). Po utracie wzorku, jedną z jego wypraw opisał polski podróżnik Teodor Tripplin, który wydał ją pod tytułem Podróż przez Saharę, ułożona z opowiadań Jakuba Arago i objaśniona przypisami i uwagami w 1854 roku.
Dla teatru napisał:
Inne prace:

</doc>
<doc id="1213287" url="https://pl.wikipedia.org/wiki?curid=1213287" title="Operacja &quot;Y&quot;">
Operacja &quot;Y&quot;



</doc>
<doc id="1213288" url="https://pl.wikipedia.org/wiki?curid=1213288" title="Analizator spalin">
Analizator spalin

Analizator spalin – urządzenie służące do pomiaru ilości i jakości produktów spalania. Wyposażony jest najczęściej w czujnik elektrochemiczny. Urządzenie pozwala na ocenę sprawności spalania oraz emisji zanieczyszczeń. Najczęściej badana jest zawartość O2, CO, NO, NO2, SO2, HC. Analizatory spalin wykorzystywane są w motoryzacji i ogrzewnictwie. 
Analizator spalin samochodowych – przyrząd pomiarowy przeznaczony do pomiaru zawartości następujących składników gazowych: tlenek węgla (CO), dwutlenek węgla (CO2), węglowodorów (HC w przeliczeniu na n-heksan), tlenu (O2) w spalinach pojazdów z silnikiem iskrowym 
Pomiar CO,CO2,HC odbywa się z wykorzystaniem metody NDIR-Non-Dispersive Infrared, pomiar O2 następuje za pomocą czujnika elektrochemicznego.
Elektrochemiczny pomiar NOx jest opcja dodatkową 
Pozwalają ocenić, czy badane urządzenie spełnia normy prawne dotyczące emisji zanieczyszczeń. Dodatkowo pozwalają określić współczynnik nadmiaru powietrza.
Wartości takie jak tlenek czy dwutlenek węgla poddawane są w procentach objętości, natomiast węglowodory i tlenki azotu w częściach na milion (ppm).
Analizator kryptonowy spalin.
Jedną z metod badania spalin i wyziewów jest metoda wykorzystująca izotopy promieniotwórcze. Jej przykładem jest analizator kryptonowy, wykorzystujący krypton-85. Umożliwia on oznaczanie tlenku węgla, tlenków azotu i węglowodorów. Po odpowiednim zmodyfikowaniu może też służyć do pomiarów związków fluoru, siarki, czy ozonu.
Podstawy prawne.
a) Wymagania dla nowych (wprowadzanych do obrotu) analizatorów spalin samochodowych reguluje załącznik nr 10 do Rozporządzenia ministra rozwoju z dnia 2 czerwca 2016 w sprawie zasadniczych wymagań dla przyrządów pomiarowych (Dz. U. 2016 poz. 815) Rozporządzenie to przenosi do krajowego systemu prawnego zapisy Dyrektywy Parlamentu Europejskiego i Rady 2014/32/UE z dnia 26 lutego 2014 r. w sprawie harmonizacji ustawodawstw państw członkowskich odnoszących się do udostępniania na rynku przyrządów pomiarowych (zwanej potocznie MID) 
b) Wymagania techniczne i metrologiczne dla analizatorów spalin samochodowych (będących w użyciu - już wprowadzonych do obrotu) w aktualnym stanie prawnym w Polsce określa rozporządzenie ministra gospodarki z dnia 7 grudnia 2007 r. w sprawie wymagań, którym powinny odpowiadać analizatory spalin samochodowych, oraz szczegółowego zakresu sprawdzeń wykonywanych podczas prawnej kontroli metrologicznej tych przyrządów pomiarowych.
c) Wymagania techniczne i metrologiczne dla analizatorów spalin w ogrzewnictwie PN-EN 50379

</doc>
<doc id="1213289" url="https://pl.wikipedia.org/wiki?curid=1213289" title="Septet">
Septet

Septet (z łac. "septem" – siedem: ang. "septet", franc. "septuor", niem. "Septett", wł. "settimino") – utwór na 7 głosów lub instrumentów solowych; także 7-osobowy zespół muzyczny.
Nazwa septet (na wzór tria, kwartetu, kwintetu) używana jest od chwili powstania 7-częściowego "Septetu Es-dur" op. 20 (1799/1800) na skrzypce, altówkę, wiolonczelę, kontrabas, klarnet, róg i fagot Ludwiga van Beethovena. Skład tej „zminiaturyzowanej orkiestry” oraz wieloodcinkową formę wielokrotnie naśladowano w XIX wieku, a nawet w XX wieku.
Najbardziej znane septety:
W XIX w. popularnością cieszył się septet będący przeniesieniem na kameralną obsadę koncertu fortepianowego. Takie właśnie są septety:
Specyficzna jest obsada "Septetu wojskowego" ("Septet militaire C-dur" op. 114), J.N. Hummla, gdyż koncertuje w nim fortepian i trąbka; na tej obsadzie wzorował się Camille Saint-Saëns komponując "Septet Es-dur" (op. 65).
Septety wokalne spotykane są w operach, na ogół jako część rozbudowanego finału, tak jak to ma miejsce w drugim akcie "Wesela Figara" W.A. Mozarta, lub w "Hugenotach" G. Meyerbeera.

</doc>
<doc id="1213292" url="https://pl.wikipedia.org/wiki?curid=1213292" title="Antanas Garmus">
Antanas Garmus

Antanas Garmus (ur. 19 lutego 1881 w Tursonas koło Kowna, zm. 23 lipca 1955 w Chicago) - litewski lekarz i działacz społeczno-polityczny, poseł na Sejm Ludowy w 1940 roku, samorządowiec, burmistrz Kowna. 
Życiorys.
Ukończył gimnazjum w Lipawie, następnie studiował medycynę w Kijowie i Bernie (1907-14). W czasie I wojny światowej służył w armii rosyjskiej jako lekarz. 
We wczesnej młodości zaangażował się w ruch socjalistyczny, zostając członkiem LSDP (1901). Podczas wypadków 1905 roku aresztowany. 
W latach 1926-29 pracował jako asystent na Wydziale Medycyny Uniwersytetu Litewskiego. Od 1932 roku przez kilkanaście miesięcy dyrektorował sanatorium Czerwonego Krzyża na Litwie, później został szefem kowieńskiej kasy chorych. 
Od 1934 do 1940 pełnił mandat członka Rady Miejskiej Kowna. Od 20 czerwca do 20 listopada 1940 burmistrz Kowna, w głosowaniu z 14 lipca 1940 roku wybrany do Sejmu Ludowego Litwy, który zatwierdził włączenie kraju do ZSRR. Z jego wspomnień wynika, że nikt nie pytał go o zgodę na kandydowanie, a o umieszczeniu jego nazwiska na liście kandydatów dowiedział się z gazety.
W czasie okupacji radzieckiej udzielał się społecznie - od maja 1940 do lipca 1941 roku stał na czele litewskiego Czerwonego Krzyża. Od 1940 do 1944 roku pełnił urząd dziekana katedry biologii Uniwersytetu Witolda Wielkiego. 
W czasie II wojny światowej pomagał w ukrywaniu kowieńskich Żydów. W sierpniu 1944 roku próbował zbiec do Szwecji, jednak został aresztowany przez Niemców. Koniec wojny zastał go w zachodnich Niemczech, skąd w 1949 roku wyjechał do USA. 
W 1950 roku zeznawał przed specjalną komisją amerykańskiej Izby Reprezentantów na temat okoliczności aneksji krajów bałtyckich do ZSRR podczas II wojny światowej. 
W czasie swej działalności społecznej współpracował z licznymi gazetami litewskimi, m.in. "Naujienos", "Ūkininkas", "Naujoji Gadynė", "Vilniaus žinios", a w USA z "Keleivis", "Naujienos", "Darbas".

</doc>
<doc id="1213298" url="https://pl.wikipedia.org/wiki?curid=1213298" title="Køge Boldklub">
Køge Boldklub



</doc>
<doc id="1213302" url="https://pl.wikipedia.org/wiki?curid=1213302" title="Związek gmin Philippsburg">
Związek gmin Philippsburg

Związek gmin Philippsburg (niem. "Gemeindeverwaltungsverband Philippsburg") – związek gmin w Niemczech, w kraju związkowym Badenia-Wirtembergia, w rejencji Karlsruhe, w regionie Mittlerer Oberrhein, w powiecie Karlsruhe. Siedziba związku znajduje się w mieście Philippsburg, przewodniczącym jego jest Stefan Martus.
Związek zrzesza jedno miasto i jedną gminę wiejską:

</doc>
<doc id="1213305" url="https://pl.wikipedia.org/wiki?curid=1213305" title="Hernan Rengifo">
Hernan Rengifo



</doc>
<doc id="1213306" url="https://pl.wikipedia.org/wiki?curid=1213306" title="1 Pułk Tatarski">
1 Pułk Tatarski



</doc>
<doc id="1213307" url="https://pl.wikipedia.org/wiki?curid=1213307" title="Joseph-Mathias Gérard de Rayneval">
Joseph-Mathias Gérard de Rayneval

hrabia Joseph-Mathias Gérard de Rayneval (ur. 25 lutego 1736 w Masevaux - zm. 31 grudnia 1812 w Paryżu) - radca stanu, literat, francuski dyplomata i urzędnik konsularny, polityk.
Urodził się w rodzinie prawniczej. Uzyskał licencjat z prawa na uniwersytecie w Strasburgu. Miał 20 lat, gdy francuski MSZ wysłał go po raz pierwszy w misję dyplomatyczną. M.in. pełnił funkcję sekretarza ambasady w Dreźnie (1763), "charge d'affaires" w Ratyzbonie (1767), konsula w Gdańsku (1768-1773). Następnie mianowano go pierwszym urzędnikiem [commis] spraw zagranicznych.
W 1786 podpisał w Londynie traktat handlowy z Wielką Brytanią, tzw. traktat Edena-Raynevala, który spowodował zalew brytyjskich towarów na francuskim rynku. Był sekretarzem Rady Państwa ("Conseil d'Etat") i ambasadorem w Bernie, Wiedniu, Berlinie, Madrycie i Londynie (1783-1792). Następnie przeszedł na emeryturę.
Członek Akademii Sztuk Pięknych ("l'Académie des beaux-arts"). Był autorem: "les Institutions au Droit de la nature et des gens" (wyd. 1803 i 1832).
Jego bardziej znany brat był również dyplomatą Conrad-Alexandre Gérard. Synem Josepha-Mathiasa był Maximilien Gérard, hrabia de Rayneval, również dyplomata.

</doc>
<doc id="1213309" url="https://pl.wikipedia.org/wiki?curid=1213309" title="Zespół atopowego zapalenia skóry">
Zespół atopowego zapalenia skóry



</doc>
<doc id="1213310" url="https://pl.wikipedia.org/wiki?curid=1213310" title="2 Pułk Tatarski">
2 Pułk Tatarski



</doc>
<doc id="1213311" url="https://pl.wikipedia.org/wiki?curid=1213311" title="Reprezentacja Surinamu w piłce nożnej mężczyzn">
Reprezentacja Surinamu w piłce nożnej mężczyzn

Reprezentacja Surinamu w Piłce nożnej jest narodową drużyną Surinamu i gra pod egidą Surinamskiego Związku Piłki Nożnej (Surinaamse Voetbal Bond).
Federacja została założona w 1920, od 1929 jest członkiem FIFA, od 1965 CONCACAF (Surinam leży w Ameryce Południowej, ale razem z drużyną Gujany i Gujany Francuskiej należy do federacji Północnoamerykańskiej). Do uzyskania niepodległości przez Surinam w 1975 piłkarze Surinamu grali jako reprezentacja Gujany Holenderskiej. Trenerem reprezentacji jest Kenneth Jaliens. Surinamczycy nigdy nie awansowali do finałów Mistrzostw Świata, a w Złotym Pucharze CONCACAF zadebiutowali w 2021 roku. Jednym z bardziej znanych piłkarzy pochodzenia surinamskiego jest Mark de Vries, były snajper szkockiego Heart of Midlothian, który jednak nigdy nie zdecydował się na grę w reprezentacji kraju.Na początku obecnej dekady gwiazdą zespołu był Todd Lumsden, który grał w klubach z niższych lig szkockich (Albion Rovers, Raith Rovers).
27 lipca 2011 Surinam zajmował 12. miejsce w CONCACAF.
Obecnym selekcjonerem kadry Surinamu jest Roberto Gödeken

</doc>
<doc id="1213313" url="https://pl.wikipedia.org/wiki?curid=1213313" title="Romualdas Juknevičius">
Romualdas Juknevičius

Romualdas Juknevičius, Romuald Juchniewicz (ur. 18 marca 1906 w Petersburgu, zm. 13 kwietnia 1963 w Wilnie) – litewski aktor i reżyser, poseł na Sejm Ludowy w 1940.
Życiorys.
W młodości uczył się w kowieńskiej szkole handlowej, w 1926 rozpoczął studia na Wydziale Humanistycznym Uniwersytetu Litewskiego, uczęszczał na seminaria teatralne Balysa Sruogi.
Od 1934 do 1936 przebywał w Moskwie, gdzie obserwował rozwój radzieckiego teatru.
Po 1940 przeprowadził się do Wilna, gdzie związał się w Teatrem Państwowym (do 1963). W latach 1946–1948 dyrektorował Żmudzkiemu Teatrowi Dramatycznemu.
W lipcu 1940 roku wybrano go posłem do Sejmu Ludowego Litwy, mandat pełnił do czerwca 1941. Z jego wspomnień wynika, że nikt nie pytał go o zgodę na kandydowanie, a o umieszczeniu jego nazwiska na liście kandydatów dowiedział się z afisza, na którym podano inny niż w rzeczywistości jego wiek i zawód.

</doc>
<doc id="1213314" url="https://pl.wikipedia.org/wiki?curid=1213314" title="Traktat Edena-Raynevala">
Traktat Edena-Raynevala

Traktat Edena-Raynevala (fr:"Traité Eden-Rayneval", ang: "Eden Agreement, Eden Treaty" - "Traktat Edena") - traktat o wolnym handlu Francji z Wielką Brytanią, który podpisał w Londynie 26 września 1786 roku Joseph-Mathias Gérard de Rayneval (1736-1812) i William Eden, 1. baron d'Auckland (1745-1814). Spowodował on zalew francuskiego rynku przez towary brytyjskie.
Traktat ten był przesiąknięty duchem dzieła Adama Smitha "Badania nad naturą i przyczynami bogactwa narodów" opublikowanego w 1776 roku. Popierali go zarówno William Pitt Młodszy, jak i Fizjokraci. Brytyjczycy jednak zbyt egoistycznie podtrzymali elementy swej ochrony celnej, w rezultacie czego, traktat był mało opłacalny dla Francji.

</doc>
<doc id="1213315" url="https://pl.wikipedia.org/wiki?curid=1213315" title="Traktat Edena">
Traktat Edena



</doc>
<doc id="1213319" url="https://pl.wikipedia.org/wiki?curid=1213319" title="Romualdas Juknevicius">
Romualdas Juknevicius



</doc>
<doc id="1213320" url="https://pl.wikipedia.org/wiki?curid=1213320" title="Joseph-Mathias Gerard de Rayneval">
Joseph-Mathias Gerard de Rayneval



</doc>
<doc id="1213321" url="https://pl.wikipedia.org/wiki?curid=1213321" title="Okęcie Warszawa (boks)">
Okęcie Warszawa (boks)

Okęcie Warszawa – polski klub bokserski z Warszawy. Działał jako sekcja założonego w maju 1929 roku Klubu Kulturalno-Sportowego SKODA, który w marcu 1936 roku zmienił nazwę na Klub Kulturalno-Sportowy Okęcie.
Skoda był klubem wielosekcyjnym. Prowadziła działalność sportową przy Polskich Zakładach Skoda, które w 1936 roku zostały przekształcone w PZL – Wytwórnię Silników Lotniczych w Warszawie na Okęciu. Sekcjami wiodącymi w klubie były: boks, kolarstwo, lotnictwo, piłka nożna i tenis ziemny i stołowy.

</doc>
<doc id="1213325" url="https://pl.wikipedia.org/wiki?curid=1213325" title="Christoph Bernhard">
Christoph Bernhard

Christoph Bernhard (ur. 1 stycznia 1628 w Kołobrzegu, zm. 14 listopada 1692 w Dreźnie) – niemiecki kompozytor, teoretyk muzyki, śpiewak (tenor) i kapelmistrz.
Wykształcenie muzyczne uzyskał w Gdańsku; wśród jego pierwszych gdańskich nauczycieli są wymieniani Paul Siefert i Christoph Werner. W 1648 został przyjęty do kapeli dworskiej w Dreźnie (Dresdner Hofkapelle) jako śpiewak. W Dreźnie poznał największego kompozytora ówczesnych Niemiec, Heinricha Schütza, który wywarł na twórczość Bernharda wielki wpływ. Około 1650 udał się na roczny wyjazd do Włoch, gdzie m.in. nawiązał znajomość z Giacomo Carissimim, kapelmistrzem rzymskiego Collegium Germanicum. Po powrocie do Drezna został wybrany w 1655 wicekapelmistrzem i piastował to stanowisko do 1664. W 1656 Bernhard wyruszył w następną podróż do Italii, tym razem na 9 miesięcy.
W 1664 Bernhard przejął stanowisko dyrektora muzycznego i kantora przy Szkole św. Jana (Johannisschule) w Hamburgu. W 1674 powrócił do Drezna, gdzie znów objął urząd wicekapelmistrza; pracował także jako wychowawca i nauczyciel muzyki księcia na drezdeńskim dworze. 1680 został mianowany głównym kapelmistrzem kapeli dworskiej.
Twórczość kompozytorska Christpha Bernharda należy stylistycznie do szkoły Heinricha Schütza. Podobnie jak jego mistrz, tworzył głównie muzykę kościelną (zwłaszcza motety). Był też autorem traktatów o teorii muzyki i sztuce śpiewu.
Dziewięciogłosowy motet żałobny "Gott sei mir gnädig" Bernharda, napisany przez kompozytora na pogrzeb cenionego poety Johanna Rista zachował się w zbiorach Biblioteki Kościół św. Elżbiety we Wrocławiu (wyd. płytowe CD w wykonaniu "Concerto palatino" pod dyr. Jana Tomasza Adamusa na płycie "Harmonologia – Muzyka w dawnym Wrocławiu", DUX 0485).

</doc>
<doc id="1213327" url="https://pl.wikipedia.org/wiki?curid=1213327" title="Valter Matošević">
Valter Matošević

Valter Matošević (ur. 11 czerwca 1970 w Rijece) – chorwacki piłkarz ręczny, bramkarz. Dwukrotny mistrz olimpijski.
Grał w Zamecie z rodzinnego miasta, w ojczyźnie bronił także barw RK Zagrzeb (1995–1996, 2004–2005) i RK Metković, Z pierwszym z tym klubów zdobywał tytuły mistrza kraju. Grał w lidze włoskiej oraz dwóch klubach z Niemiec: Wilhelmshavener HV oraz HSG Wetzlar. Występował też w hiszpańskim SDC San Antonio i duńskim FCK Håndbold.
W reprezentacji Chorwacji rozegrał blisko 200 spotkań. Mistrzem olimpijskim zostawał w Atlancie oraz Atenach. Był także złotym medalistą mistrzostw świata (2003).

</doc>
<doc id="1213328" url="https://pl.wikipedia.org/wiki?curid=1213328" title="Cienków">
Cienków

Cienków (czasem również w formie Cieńków) – długi na ok. 8 km grzbiet górski w Paśmie Baraniej Góry w Beskidzie Śląskim, odgałęziający się w Zielonym Kopcu w kierunku południowo-zachodnim od głównego grzbietu pasma. Rozdziela doliny: Malinki na północy oraz Białej Wisełki, a niżej Wisły na południu.
Grzbiet opada kilkoma wyraźnymi progami, których spiętrzenia noszą nazwy: Cienków Wyżni (957 m n.p.m.), Cienków Postrzedni (867 m n.p.m.) i Cienków Niżni (720 m n.p.m.). Grzbiet w części pokryty jest polanami, które w przeszłości były żywym ośrodkiem szałaśnictwa.
Grzbietem Cienkowa na całej jego długości biegnie szlak turystyczny z Wisły Nowej Osady na Zielony Kopiec.
Na północnym zboczu Niżniego Cienkowa znajduje się Stacja Narciarska Cieńków z wyciągiem krzesełkowym, 3 wyciągami talerzykowymi, 2 wyciągami dla dzieci, snowparkiem i prawie 7 km tras narciarskich.
Na północnym zboczu zakończenia grzbietu Cienkowa, wbijającego się w widły Wisły i Malinki, zlokalizowana jest Skocznia narciarska im. Adama Małysza w Wiśle-Malince.

</doc>
<doc id="1213330" url="https://pl.wikipedia.org/wiki?curid=1213330" title="Valter Matosevic">
Valter Matosevic



</doc>
<doc id="1213331" url="https://pl.wikipedia.org/wiki?curid=1213331" title="Muzyka kreatywna">
Muzyka kreatywna

Muzyka kreatywna – termin używany dla określenia nowej muzyki związanej z improwizacją i często wykraczającej poza jazz.
Terminem muzycznym, który do pewnego czasu był wręcz synonimiczny z muzyką improwizowaną był jazz.
Termin.
Termin ten odnosi się bezpośrednio do tych muzyków, którzy są zaangażowani w poszukiwanie własnego czy osobistego języka ekspresji muzycznej. Muzycy ci poszukują ekspresji w swoich własnych rejonach i ich medium jest muzyka. Podstawą jest jazz, w którego kręgach wyłoniła się idea, że każdy muzyk może i powinien mówić własnym językiem i wyrażać swoje ja. Z jazzu pochodziła także idea, że wolność zależy od tego, na ile pozwoli się innym być wolnymi i że każdy muzyk na prawo, nawet powinność, do poszukiwania swojego własnego głosu.
Muzycy kreatywni czerpią z dowolnego źródła: z jazzu, muzyki współczesnej (klasycznej); elektronicznej, rocka itd.
Narastanie problemu.
W okresie jego ekspansji w latach 50. XX wieku jazz został uznany za formę sztuki i w dodatku sztuki amerykańskiej. W związku z tym został ustalony przez krytykę jazzową pewien kanon muzyki jazzowej i utwory czy płyty jazzmanów były oceniane na ile są zgodne z kryteriami. Jeśli nie były zgodne – otrzymywały niskie oceny. Dlatego zarówno Charlie Parker jak i Duke Ellington domagali się, aby nie nazywać ich muzyki "jazzem". Krytycy narzucili swój punkt widzenia i dyktowali społeczeństwu, co jest dobrym jazzem, a co jest złym jazzem, a nawet, co jest jazzem, a co nim nie jest. W większości po jakimś czasie zaakceptowali bebop i z entuzjazmem przyjęli nagrania nonetu Milesa Davisa Birth of the Cool i w konsekwencji nowy styl zwany cool jazzem. I na tym poziomie się zatrzymali.
Problemy poszukujących artystów typu Ornette’a Colemana, Cecila Taylora, Alberta Aylera i nawet Johna Coltrane’a z krytyką wykazały, że poszukujący artyści, a zwłaszcza ci, którzy próbują zrobić karierę na swoich własnych prawach, spotkają się z atakiem ze strony zagrożonych krytyków. Obrazuje to problem jaki miał Miles Davis po wydaniu w 1956 r. albumu "Sketches of Spain". Krytycy stwierdzili, że to nie jest jazz; brak swingu, synkopy itd. Na to padła rozsądna i oczywista odpowiedź Davisa "to jest muzyka i ja ją lubię". Tacy krytycy jak André Previn, John Tynan i John S. Wilson krytykowali Johna Coltrane’a. Wilson z New York Timesa i Leonard Feather uważali, że jego sola są monotonne, zbyt długie i nudne, jego brzmienie jest zbyt ostre i kojarzone przez słuchaczy z brzydotą. Previn i Tynon usiłowali znaleźć w jego muzyce jakąś logiczną nić przewodnią, postępujący rozwój czy nawet rozpoznawalny temat. 23 listopada 1961 r. Tynan w magazynie Down Beat ogłosił, że ostatnie występy grupy Coltrane’a z Erikiem Dolphym to "antyjazz". Oskarżył zespół, że nie swinguje, wykorzystuje zbyt wiele dysonansów i brak mu formalnej jedności.
Jeszcze większe problemy narosły na przełomie lat 60. i 70. XX wieku, gdy jazz zaczął czerpać z muzyki rockowej (fusion lub jazz rock), a muzyka rockowa – z jazzowej. Przykładem pierwszej tendencji może znów być Miles Davis ze swoją zelektryfikowaną improwizowaną muzyką z lat 1969–1975. Przykładem drugiej tendencji może być np. brytyjska grupa Soft Machine.
Następnym etapem było pojawienie się zespołów, które nie były ani jazzowe, ani rockowe, chociaż z reguły traktuje się je jako zespoły rockowe. Trzeba tu wymienić brytyjski zespół awangardowy i eksperymentalny Henry Cow oraz amerykańską radykalną grupę Captain Beefheart and His Magic Band. Oba zespoły spotkały się z niezrozumieniem krytyki, a także większości publiczności, zwłaszcza wychowanej na bardziej komunikatywnej muzyce grupy Pink Floyd.
Kolejna grupa muzyków, która wymknęła się spod czujnego nadzoru stróżów kanonów, to byli muzycy po konserwatoriach, którzy przeszli na stronę muzyki improwizowanej, a takie pojęcia jak swing czy synkopa raczej nie budziły ich zainteresowania. Ich muzyki, chociaż przecież była improwizowana na koncertach z pewnością nie można było nazwać jazzem.
Istotnym zjawiskiem stał się także gwałtowny rozwój nowych, popularnych rodzajów muzyki adresowanych do szerokich mas. Z bluesa powstał rhythm and blues, który odwrócił uwagę afroamerykańskiej młodzieży od jazzu, a w szczególności od jazzu rewolucyjnego, Nowej Rzeczy (ang. New Thing), Wspaniałej Czarnej Muzyki (ang. Great Black Music), które w zamierzeniu twórców miały być muzyką dla Afroamerykanów. Tymczasem słuchaczami nowej muzyki w klubach byli biali intelektualiści i studenci. Wypączkowany z rhythm and bluesa rock and roll, zabrał trudniejszemu w odbiorze jazzowi następnych słuchaczy. A wkrótce brzmienie Motown i brytyjska inwazja zabrały resztę. W 1965 r. Archie Shepp powiedział reporterowi: "nie możemy pozwolić tym słuchaczom na ucieczkę. Musimy wnieść do naszej muzyki każdy smród z ulicy, każdą tragedię (...)" Jednak do 1968 r. jazz stracił właściwie kontakt z czarnymi słuchaczami.
Chuck Berry śpiewał w „Rock and Roll Music"
Samoobrona.
Grupy poszukujących muzyków zaczęły się organizować w celach samopomocy, kooperacji i promowania muzycznych wartości swojej sztuki. W wypadku USA dochodził do tego jeszcze bardzo ważny czynnik rasowy, gdyż rewolucjonistami w muzyce byli Afroamerykanie, ale profity czerpali muzycy biali. Szczególną troską o kolor wykazywała się TV. W 1951 r. nakazano zmienić Charlesa Mingusa na białego kontrabasistę Redowi Norvo na występ w telewizyjnym show Mela Thormé. W czasie koncertu telewizyjnego Elli Fitzgerald kamerzyści dokonywali cudów, aby nie pokazać, że w jej zespole jest biały gitarzysta, którego nie wyrzuciła z zespołu, jak jej nakazano. W 1960 r. Benny Goodman odwołał tournée po południowych college'ach, gdy nakazano mu zmienić czarnego kontrabasistę Eugene’a Wrighta na białego.
Nowojorska „międzyrasowa” kooperatywa założona przez Billa Dixona i Cecila Taylora
Najsłynniejsza organizacja powstała w maju 1965 r. w Chicago. Założona została przez pianistę i kompozytora Muhala Richarda Abramsa, pianistę Jodiego Christiana, perkusistę Steve’a McCalla i kompozytora Phila Cohrana. Mottem organizacji było "Great black music, ancient to the future". Organizacja ta powstała wśród muzyków skupionych wokół Muhala Richarda Abramsa i jego zespołu Experimental Band istniejącego od 1962 r.
Organizacja powstała w 1968 r. w Saint Louis w stanie Missouri. Był to kolektyw wielodyscyplinarnych artystów, który istniał do 1972 r.
Było to artystyczne odgałęzienie ruchu Czarnych Panter. Rozpoczął się on w nowojorskim Harlemie. Założony został przez poetę, pisarza i aktywistę znanego jako Amiri Baraka a przed przyjęciem tego nazwiska jako Everett LeRoy Jones.
Organizacja założona w 1968 r. przez grupę Henry Cow, do której przyłączyło się kilka europejskich zespołów wykonujących muzykę niechętnie nagrywaną i propagowaną przez wielkie wytwórnie płytowe.
Obecnie.
Termin muzyka kreatywna zdaje się coraz pewniej ugruntowywać. Powstało wiele organizacji skupiających artystów wykonujących muzykę improwizowaną, można tu wymienić
Organizacja powstała w Oregonie; jej misją jest promocja nowej muzyki oraz nauczanie sztuki improwizacji i kompozycji.
Założony został przez trębacza Wadadę Leo Smitha. Festiwal w lutym 2008 r. był poświęcony kreatywnym orkiestrom.
Grupuje muzyków z rejonu San Francisco.
Grupuje muzyków rejonu Seattle.
Firma nagraniowa związana z audiofilskim magazynem "Cadence Magazine – A Journal of Creative Improvized Music"'.
Rejon Kolorado.

</doc>
<doc id="1213332" url="https://pl.wikipedia.org/wiki?curid=1213332" title="Autentyzm">
Autentyzm



</doc>
<doc id="1213334" url="https://pl.wikipedia.org/wiki?curid=1213334" title="Tim McCord">
Tim McCord

Tim McCord (ur. 28 czerwca 1979 w Sacramento) – amerykański gitarzysta basowy.
We wrześniu 2006 został gitarzystą basowym Evanescence zastępując Willa Boyda, który opuścił zespół w połowie 2006 roku. Poprzednim zespołem McCorda był The Revolution Smile, w którym grał w latach 2000-2004.

</doc>
<doc id="1213337" url="https://pl.wikipedia.org/wiki?curid=1213337" title="Pustelnik (wzgórze)">
Pustelnik (wzgórze)

Pustelnik (355 m n.p.m.) – drugie pod względem wysokości (po Sowińcu) wzgórze na terenie Krakowa, położone w zachodniej części masywu Pasma Sowińca na terenie Lasu Wolskiego. Od zachodu sąsiaduje ono z Ostrą Górą, natomiast od wschodu z Sikornikiem poprzez szeroką i rozległą Przegorzalską Przełęcz. Jest zwornikiem dla krótkiego północnego grzbietu, zakończonego Łysą Górą. Na Pustelniku znajduje się krakowski ogród zoologiczny.
Na szczycie Pustelnika znajduje się Polana Jacka Malczewskiego, który często na niej bywał. Wówczas wzgórze było bardzo widokowe, obecnie drzewa przesłaniają widoki. Na polanie dawniej był niewielki budyneczek gajówki, który Jacek Malczewski podobno otrzymał w darze od rodziny Czartoryskich, której był przyjacielem.

</doc>
<doc id="1213345" url="https://pl.wikipedia.org/wiki?curid=1213345" title="Andrzej Bobola (podkomorzy)">
Andrzej Bobola (podkomorzy)

Andrzej Bobola herbu Leliwa (ur. w 1540, zm. 27 listopada 1616 roku) – starosta pilźnieński, gniewkowski, starosta dybowski w 1611 roku, burgrabia zamku krakowskiego, podkomorzy wielki koronny (od 1607), początkowo dworzanin Jana Tarnowskiego, Zygmunta II Augusta, Henryka Walezego, sekretarz króla Stefana Batorego, oraz od 1599 r.; doradca i sekretarz królewski Zygmunta III Wazy, protektor jezuitów i fundator kościołów.
Pochodzenie.
Był synem Krzysztofa Boboli (dziadka św. Andrzeja Boboli) – dziedzica dóbr Jabłonica i dworku w Iskrzyni z posiadłościami koło Krosna.
Matką jego była Elżbieta z Wielopolskich (1520 – 1615).
Prawdopodobnie (według ks. J. Poplatka) Andrzej był stryjem świętego Andrzeja Boboli i Jakuba Boboli. Miał pięć sióstr (m.in. Annę Drohojowską) i dwóch braci: Jana Bobolę i Mikołaja Bobolę – ojca św. Andrzeja Boboli.
Majątek.
Był najbardziej majętnym z Bobolów, który obok starostw: Rohatyn, Pilzno, Gniewków, Dybów i Dobrowoda, dziedziczył lub otrzymał od króla Zygmunta III Wazy wsie: Zmiennicę, Krościenko Wyżne i Krościenko Niżne (dzielnica Krosna), Podwinie, Leszczynę, Królówkę, Leśniówkę, Nową Wolę, Rzepiennik, Libuszę, Czychawkę, Złotą, Kryg,
Binarową i Sadków. W 1611 roku kupił od Kiszków wieżę mieszkalną na działce u zbiegu ulic Bednarskiej i Krakowskie Przedmieście w Warszawie.
Kariera.
Andrzej Bobola z burgrabiego zamku krakowskiego, doszedł powoli do urzędu podkomorzego koronnego. Młodość swą spędził na dworze hetmana wielkiego koronnego – Jana Tarnowskiego (zm. 16 maja 1561 r.), a na jego pogrzebie w maju 1561 r. jechał przed trumną, trzymając „drzewo” genealogiczne.
Na dworze Zygmunta III Wazy miał zlecenie królów: Zygmunta, potem Augusta, aby wychowywać młodzież. Od 1599 r. był sekretarzem i doradcą króla, przywódcą obozu regalistów. Jako podkomorzy, i na wyraźny rozkaz króla, brał udział w wyprawie na Smoleńsk, skąd po zdobyciu twierdzy, w drugiej połowie czerwca 1611 r., wybrał się do Wilna, by przygotować tam dla dworu kwatery i przypilnować triumfalnego wjazdu Zygmunta III Wazy.
Uczestniczył też z ramienia króla w wyprawie pod Gdańsk i do Moskwy poświęcając swe życie ojczyźnie. Największe uznanie zdobył u króla Zygmunta III Wazy. Za działalność kontrreformacką otrzymał podziękowanie od Stolicy Apostolskiej. Po porady przyjeżdżano do niego z Włoch, z Francji i Hiszpanii.
Fundacje.
Andrzej Bobola wspierał uboższych członków rodu i własnym kosztem wykształcił, w uniwersytetach paryskim i rzymskim, późniejszego biskupa krakowskiego i kanclerza wielkiego koronnego – Jakuba Zadzika. W 1615 r. wypłacił na założony w Grójcu przez Piotra Skargę szpital dla ubogich
3000 złp. i „opatrzenie dla niego z wsi Sadków i Wólka Sadkowska - w ówczesnej ziemi Czerskiej, w powiecie Grójeckim”. Gorliwie zabiegał o otwarcie jezuickiego domu profesów w Warszawie i przy kościele św. Barbary w Krakowie, a gdy starania te uwieńczył pożądany skutek, łożył wiele na ich utrzymanie.
Umożliwił odbudowę, zrujnowanego przez pożar, domu nowicjatu w Wilnie. Znienawidzony przez opozycję, protektor jezuitów i współfundator klasztoru Jezuitów w Krośnie. Na kolegium w tym mieście przeznaczył 6000 złp.
Był też fundatorem kościoła Jezuitów w Warszawie, gdzie później jego brat Wojciech Bobola umieścił tablicę i popiersie zmarłego. Upamiętniony w Pilźnie w 1616 r.
Miał też kuzyna ks. Andrzeja Bobolę z Dubiecka proboszcza w l. 1676-1704.
Andrzej Bobola nie zostawił potomstwa.

</doc>
<doc id="1213347" url="https://pl.wikipedia.org/wiki?curid=1213347" title="Srebrna Góra (Bielany)">
Srebrna Góra (Bielany)

Srebrna Góra (317 m n.p.m.) – czwarte pod względem wysokości a trzecie pod względem wybitności wzgórze na terenie zrębu Pasma Sowińca na terenie Lasu Wolskiego w Krakowie, w jego południowo-zachodniej krańcu. Znajduje się w końcowej części grzbietu odchodzącego ku południowi od Ostrej Góry, oddzielone od niego szeroką Bielańską Przełęczą z Polaną pod Dębiną zwaną też Polaną Bielańską (wys. ok. 285 m). Od wschodu opada do głęboko wciętego wąwozu Łupany Dół, a ku południu do doliny Wisły. Na stromych, południowych stokach znajduje się Rezerwat przyrody Bielańskie Skałki.
Na szczycie wzgórza znajduje się Klasztor Kamedułów i Kościół Wniebowzięcia Najświętszej Maryi Panny. Tuż obok klasztoru znajduje się Bateria FB-35 „Srebrna Góra” należąca do zespołu dzieł obronnych Twierdzy Kraków.
Na południowych i południowo-zachodnich stokach Srebrnej Góry, po obu stronach alei Wędrowników, u podnóża klasztoru kamedułów, znajduje się druga co do wielkości w Polsce winnica.
Na Srebrnej Gorze znajduje się Schronisko pod wsią Bielany oraz wykuta przez Austriaków Kawerna Bielany.

</doc>
<doc id="1213352" url="https://pl.wikipedia.org/wiki?curid=1213352" title="Hrafn Gunnlaugsson">
Hrafn Gunnlaugsson

Hrafn Gunnlaugsson (ur. 17 czerwca 1948 w Reykjavíku) – islandzki reżyser i scenarzysta filmowy, najbardziej znany ze swoich filmów osadzonych w czasach Wikingów. Jego filmy są czasem nazywane "zimowymi westernami". Jego siostrą jest aktorka Tinna Gunnlaugsdóttir.

</doc>
<doc id="1213355" url="https://pl.wikipedia.org/wiki?curid=1213355" title="Andrzej i Eliza">
Andrzej i Eliza

Andrzej i Eliza – polski zespół wokalno-instrumentalny, wykonujący muzykę z pogranicza folku, folk-rocka, country i popu. Istniał w latach 1971–1981.
Historia.
Zespół Andrzej i Eliza powstał w czerwcu 1971 roku w Warszawie, lecz już w marcu dokonała nagrań radiowych dla Młodzieżowego Studia "Rytm" jako grupa Elizy Grochowieckiej. Zespół działał pod patronatem Klubu Piosenki ZAKR.
W skład zespołu wchodzili: Eliza Grochowiecka (ex-Portrety; śpiew, tamburyn), Andrzej Rybiński (ex-2 plus 1; śpiew, gitara, flet) oraz zmieniający się muzycy towarzyszący. Wiosną 1971 roku odszedł basista Arkadiusz Żak, którego zastąpił Czesław Mogiliński (ex-Kanon Rytm), a następnie w 1974 roku brat Andrzeja Rybińskiego Jerzy Rybiński – (śpiew, gitara basowa), odtąd stały członek zespołu.
Zespół Andrzej i Eliza zadebiutował w roku 1971 roku na 9. Krajowym Festiwalu Piosenki Polskiej w Opolu, zaś kariera zespołu nabrała rozpędu od występu na deskach praskiego festiwalu Folk &amp; Country. W 1972 roku wyruszył w trasę koncertową po ZSRR, brał udział w festiwalu Bratysławska Lira. Występował także w Austrii, Belgii, Bułgarii, we Francji, NRD, RFN, Stanach Zjednoczonych.
Nagrania zespołu cieszyły się dużym powodzeniem, a duży wpływ na styl zespołu miały teksty Bogdana Olewicza. W 1974 roku zespół wylansował swój największy przebój pt. "Czas relaksu", a w kolejnych latach, m.in.: "Rzuciła mnie dziewczyna", "Czeka na nas świat", "Dzieląc świat na pół", "Królem bądź, głową rusz", "Buty, buty (Ballada o butach)", "Idzie na deszcz", "Deszcz w obcym mieście".
Zespół jest laureatem wielu nagród zdobytych na międzynarodowych i krajowych festiwalach, m.in. w 1974 roku "Srebrny Gronostaj" na Festival International des Variétés et Music-Halls w Rennes, w 1975 roku Nagroda za interpretację na 13. Krajowym Festiwalu Piosenki Polskiej w Opolu za utwór pt. "Czeka na nas świat", I Nagroda na Festiwalu Przebojów w Dreźnie, Wyróżnienie na Festiwalu Krajów Nadbałtyckich w Rostocku oraz w 1977 roku II Nagroda i Nagroda Publiczności na Festiwalu Przebojów w Dreźnie.
Zespół rozpadł się w grudniu 1981 roku. Krótko przed tym wydarzeniem świętował 10-lecie swojego istnienia. Z tej okazji przygotował program estradowy pt. "Album rodzinny, czyli Od jutra już". Program ten miał charakter retrospektywny. Bracia Rybińscy jesienią 1982 roku znaleźli się w zespole Chorus, który obok nich współtworzyli: Stanisław Witta (ex-Andrzej i Eliza; instrumenty klawiszowe), Mirosław Kowalik (gitara) i Henryk Onysek (ex-Irjan; perkusja). Żywot zespołu był krótki, a bracia Rybińscy zajęli się karierami solowymi.

</doc>
<doc id="1213356" url="https://pl.wikipedia.org/wiki?curid=1213356" title="Wykonawstwo historyczne">
Wykonawstwo historyczne

Wykonawstwo historyczne, autentyzm ( – po polsku czasami oddawane kalką: „wykonanie historycznie poinformowane”) – kierunek powstały w Wielkiej Brytanii w latach 70. XX wieku, mający na celu próbę odtworzenia pierwotnych warunków wykonywania muzyki. Przeciwstawia się XIX- oraz XX-wiecznej praktyce wykonywania dawnych – zwłaszcza barokowych – utworów we współczesnej konwencji.
Przedstawiciele autentyzmu opierają się na badaniu oryginalnych traktatów muzycznych, prowadzą także badania w dziedzinie transkrypcji, produkcji instrumentów, tańca, akustyki budowli i technik wokalnych.
Przedstawiciele i krytycy.
Do przedstawicieli autentyzmu należą m.in. Jordi Savall, Andrew Parrott, Christopher Hogwood, Ton Koopman, Masaaki Suzuki, John Eliot Gardiner, Paul McCreesh, René Jacobs, Andreas Scholl, Gustav Leonhardt, Nikolaus Harnoncourt, Philippe Herreweghe oraz Emma Kirkby.
Nurt ten ma także swoich krytyków; należą do nich muzycy, którzy preferują muzykę współczesną i jej środki wyrazu, m.in. Daniel Barenboim i Elżbieta Chojnacka (jej zdaniem „muzyką dawną zawładnął świat archeologii, w którym fetyszyzuje się instrument, a środki i sposoby wykonania stają się ważniejsze od samej muzyki”).

</doc>
<doc id="1213358" url="https://pl.wikipedia.org/wiki?curid=1213358" title="Tofol">
Tofol

Tofol – miasto w Sfederowanych Stanach Mikronezji, stolica stanu Kosrae. Położone w gminie Lelu, na południowy zachód od wyspy Lelu.

</doc>
<doc id="1213360" url="https://pl.wikipedia.org/wiki?curid=1213360" title="Talassokracja">
Talassokracja

Talassokracja (gr. "Θαλασσα" - morze; "κρατία" - władza) – państwo, które zdobywa i utrzymuje dominację za pomocą silnej floty. Cała potęga i polityczne znaczenie danej talassokracji dobiega końca w przypadku anihilacji sił morskich. 
Termin ten odnosi się także do dominacji morskiej, zarówno w jej militarnym, jak i gospodarczym znaczeniu. 
Przykładami historycznie istniejących talassokracji są starożytne polis Ateny i Związek Morski (Symmachia Delijska), czy brytyjskie imperium kolonialne.

</doc>
<doc id="1213362" url="https://pl.wikipedia.org/wiki?curid=1213362" title="Meduza (kabina)">
Meduza (kabina)

Meduza – eksperymentalna podwodna komora mieszkalna dla nurków, zaprojektowana i wykonana w 1967 przez Antoniego Dębskiego i płetwonurków z klubu nurkowego "Posejdon". Miała zapewniać miejsce do odpoczynku dla nurków podczas głębokich nurkowań, w związku z długim czasem trwania takich nurkowań.
Problem saturacji i prac na dużych głębokościach.
Nurek pod wodą oddycha powietrzem (lub specjalną mieszanką, patrz: trimix, heliox, hydrox, neox i triox) pod zwiększonym w stosunku do normalnego, ciśnieniem (o około 1000 hPa na każde 10 m głębokości). Powoduje to, między innymi, że większa ilość gazów rozpuszcza się we krwi nurka i nasyca wszystkie tkanki. Aby uniknąć choroby kesonowej, wynurzanie się nurka (dekompresja) musi następować powoli, czas dekompresji zależy od osiągniętej głębokości oraz czasu zanurzenia i może sięgać wielu godzin. Powodowało to problemy ekonomiczne przy pracach na dużych głębokościach, bo każdy nurek mógł pracować efektywnie kilkanaście lub nawet kilkadziesiąt minut, a pozostałą część dnia poświęcał na wynurzanie się, połączone z dekompresją. Dodatkowym problemem był długi czas przebywania nurka w skafandrze i związane z tym niewygody. Część tych problemów rozwiązało użycie dzwonu nurkowego, w którym nurków transportowano na dno i po wykonaniu zadania na powierzchnię, gdzie można było przejść bezpośrednio do komory dekompresyjnej. Metoda ta wymaga odpowiednio wyposażonej jednostki (statek, barka), zakotwiczonej nad miejscem pracy i może być użyta tylko w czasie dobrej pogody.
Kabina podwodna umożliwiała wielodniowy pobyt pod wodą, pracę nurków po kilka godzin dziennie (zależnie od innych czynników), niezależność od pogody i tylko jedną dekompresję (chociaż dłuższą).
Budowa kabiny.
Kabina Meduza (budowana amatorsko w Stoczni Gdynia) miała kształt zbliżony do graniastosłupa o podstawie sześciokątnej, leżącego poziomo. Balastem były płyty betonowe i kamienie. Część balastu była przymocowana do kabiny, a część leżała na dnie i była połączona z kabiną linami. Liny te mogły być skracane i wydłużane przez załogę kabiny za pomocą wciągarek. W ten sposób mogli oni regulować głębokość zanurzenia. 
Sprężone powietrze i energia elektryczna były dostarczane z bazy na powierzchni, działało też połączenie telefoniczne. Na wypadek awarii kabina była wyposażone we własne zbiorniki powietrza (butle spawalnicze, zamontowane na zewnątrz kabiny). Część zbiorników zawierała czysty tlen do inhalacji tlenowych w czasie dekompresji. 
W kabinie znajdowały się dwie koje dla mieszkańców.
Na zewnątrz można było wyjść przez właz (bez zamknięcia), umieszczony w dnie kabiny. Posiłki były dostarczane z powierzchni przez płetwonurków.
Objętość kabiny wynosiła około 3,7 m³ (3700 litrów).
Zanurzenie.
14 lipca 1967 Antoni Dębski i Aleksander Lassaud zanurzyli się, używając kabiny Meduza w jeziorze Kłodno na głębokość 24 metrów i po pełnej saturacji, wynurzyli się, zatrzymując się na stacjach dekompresyjnych.
Ten eksperyment dzięki zdobyciu doświadczenia i rozgłosowi w mediach, otworzył drogę do zbudowania następnych pojazdów podwodnych.
Meduza II.
Po sukcesie Meduzy projektem zainteresowało się Przedsiębiorstwo Robót Czerpalnych i Podwodnych. Na jego potrzeby technik Antoni Dębski, inż. Jerzy Kuliński i inż. Aleksander Lassaud zaprojektował następną kabinę Meduza II. Wykonana profesjonalnie kabina była gotowa w listopadzie 1968, kiedy dokonano pierwszego zanurzenia. Kabina zanurzyła się wtedy na głębokość 24 metrów. W czasie tego zanurzenia 2 płetwonurków i 1 nurek klasyczny pracowało przy inwentaryzacji wraku leżącego koło Helu na głębokości ponad 40 m. Zanurzenie to trwało 157 godzin. Następnie Meduza II była używana przy budowie Portu Północnego i innych pracach na Bałtyku, Zalewie Solińskim a nawet w Zatoce Gwinejskiej.
Meduza II była wygodniejsza od prototypu (zainstalowano ubikację). Jako przeznaczona do prac, miała kolektor sprężonego powietrza, umożliwiający podłączenie węży dla nurka klasycznego, bezprzewodowy telefon podwodny.
Wyposażona była w dwa włazy (dolny i górny), po pewnym czasie dobudowano na zewnątrz zbiorniki balastowe, ułatwiające zmianę zanurzenia. Balast stały był wyposażony w komory powietrzne, ułatwiające jego podnoszenie.

</doc>
<doc id="1213363" url="https://pl.wikipedia.org/wiki?curid=1213363" title="Edward Brudzewski">
Edward Brudzewski

Edward Brudzewski (ur. 1838, zm. 1908), ziemianin polski, uczestnik powstania styczniowego, zaprzyjaźniony z dramatopisarzem Stanisławem Wyspiańskim.
Życiorys.
Pochodził z Wielkopolski. Kształcił się w zakresie agronomii we Wrocławiu, w czasie studiów będąc członkiem Towarzystwa Literacko-Słowiańskiego (1859). Potem odbył służbę wojskową w szeregach pruskiej kawalerii. Po wybuchu powstania styczniowego walczył w stopniu oficerskim w oddziale Apolinarego Kurowskiego, dowodził szwadronem jazdy. Używał w okresie powstania pseudonimu Nałęcz. Został ranny pod Miechowem.
Po powstaniu internowany przez władze austriackie w Krakowie, zbiegł niebawem do Francji i przez pewien czas przebywał na emigracji. Powróciwszy do kraju osiadł i gospodarował w podkrakowskich Korabnikach. Tu poznał Wyspiańskiego, który był kolegą szkolnym jego synów Karola i Kazimierza. Wyspiański często przyjeżdżał do Korabnik i zaprzyjaźnił się z weteranem powstania; ślady tej znajomości można odnaleźć w dramacie "Wyzwolenie".
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. 

</doc>
<doc id="1213364" url="https://pl.wikipedia.org/wiki?curid=1213364" title="Talasokracja">
Talasokracja



</doc>
<doc id="1213365" url="https://pl.wikipedia.org/wiki?curid=1213365" title="Tarek El-Sayed">
Tarek El-Sayed

Tarek El-Sayed (arab. تاريك إلسايد, ur. 9 października 1978 w Kairze) – egipski piłkarz grający na pozycji lewego obrońcy.
Kariera klubowa.
El-Sayed jest wychowankiem klubu Zamalek Kair. W 1996 roku w wieku 18 lat zadebiutował w jego barwach w rozgrywkach pierwszej lidze. W 1997 roku osiągnął swój pierwszy sukces wygrywając Puchar Afro-Azjatycki. W 1999 roku zdobył Puchar Egiptu, dzięki czemu w sezonie 1999/2000 wystąpił w Pucharze Zdobywców Pucharów Afryki i ostatecznie sięgnął po to trofeum. W 2001 roku po raz pierwszy w karierze zdobył mistrzostwo kraju, a rok później wygrał z Zamalekiem Ligę Mistrzów, a także kolejny krajowy puchar. W 2003 roku został po raz drugi mistrzem Egiptu, a także zdobył Superpuchar Afryki. Kolejnym trofeum było trzecie mistrzostwo ligi w 2004 roku, a w 2008 roku El-Sayed zdobył Puchar Egiptu. Latem przeszedł do innej pierwszoligowej drużyny, Itesalat. W 2009 roku przeszedł do Tersany.
Kariera reprezentacyjna.
W reprezentacji Egiptu El-Sayed zadebiutował w 2002 roku. W tym samym roku wystąpił w Pucharze Narodów Afryki 2002 docierając z Egiptem do ćwierćfinału. W 2004 roku nie wyszedł z Egiptem z grupy, a w 2006 roku przyczynił się do mistrzostwa Afryki - nie wystąpił jednak w finale z Wybrzeżem Kości Słoniowej (0:0, karne 4:2). W 2008 roku Hassan Shehata powołał go na Puchar Narodów Afryki 2008, na którym Egipt obronił mistrzostwo kontynentu.

</doc>
<doc id="1213367" url="https://pl.wikipedia.org/wiki?curid=1213367" title="Smerekowiec (szczyt)">
Smerekowiec (szczyt)

Smerekowiec (835 m n.p.m.) – niewybitny szczyt w Paśmie Baraniej Góry w Beskidzie Śląskim, wznoszący się w bocznym pasemku Równicy.
Na szczycie Smerekowca główny grzbiet pasemka Równicy (biegnący od Przełęczy Salmopolskiej) zakręca pod kątem prostym w kierunku północno-zachodnim. Szczyt ten jest zwornikiem dla bocznego ramienia Czupla. Niekiedy nazwą „Smerekowiec” określa się cały odcinek grzbietu od Czupla prawie po Jawierzny.
Szlaki turystyczne

</doc>
<doc id="1213368" url="https://pl.wikipedia.org/wiki?curid=1213368" title="Polle">
Polle

Polle - miasto w Sfederowanych Stanach Mikronezji, w stanie Chuuk. Według danych szacunkowych na rok 2008 liczy 2662 mieszkańców.¹

</doc>
<doc id="1213372" url="https://pl.wikipedia.org/wiki?curid=1213372" title="6 Dywizja Piechoty (USA)">
6 Dywizja Piechoty (USA)

6 Dywizja Piechoty − amerykańska dywizja piechoty; walczyła w obu wojnach światowych.
Sformowana po raz pierwszy w listopadzie 1917, została wysłana do Europy w czerwcu 1918. W walkach I wojny światowej straciła 38 zabitych i 348 rannych. Rozwiązana w czerwcu 1919.
Sformowana ponownie 12 października 1939 w trakcie ekspansji armii amerykańskiej w przededniu przystąpienia Stanów Zjednoczonych do II wojny światowej.
Wojnę spędziła na obszarze Pacyfiku walcząc przeciwko Japonii. Pierwsze boje dywizji miały miejsce na Nowej Gwinei w czerwcu 1944. Dywizja walczyła ne tej wyspie do końca 1944, następnie w 1945 wzięła udział w walkach na Luzonie.
W pierwszych latach powojennych dywizja była jednostką okupacyjną w Korei. Tam została rozwiązana w styczniu 1949.
W latach 1950-1956 funkcjonowała jako jednostka szkoleniowa. Sformowana ponownie na krótki okres w latach 1967–1968.
Ponownie utworzona w latach 1986–1994 jako dywizja lekka. Stacjonowała w stanie Alaska.

</doc>
<doc id="1213377" url="https://pl.wikipedia.org/wiki?curid=1213377" title="Henri de Saint Nectaire">
Henri de Saint Nectaire

markiz Henri de Saint Nectaire (lub Senecterre) – francuski oficer i dyplomataą żyjący w XVIII wieku.
W latach 1719-1720 pełnił funkcję francuskiego ambasadora w Wielkiej Brytanii. W armii doszedł do rangi generała-pułkownika.

</doc>
<doc id="1213378" url="https://pl.wikipedia.org/wiki?curid=1213378" title="8 Dywizja Piechoty (USA)">
8 Dywizja Piechoty (USA)

8 Dywizja Piechoty () − amerykańska dywizja piechoty; walczyła w II wojnie światowej. 
Historia jednostki.
Sformowana po raz pierwszy w styczniu 1918, została wysłana do Europy w listopadzie 1918 lecz nie zdążyła wziąć udziału w walkach I wojny światowej. Została rozwiązana w styczniu 1919.
Sformowana ponownie 1 lipca 1940 w trakcie ekspansji armii amerykańskiej w przededniu przystąpienia Stanów Zjednoczonych do II wojny światowej. 4 lipca 1944 została wyładowana na Plaży Utah w Normandii, następnie weszła do linii 7 lipca. We wrześniu uczestniczyła w zdobyciu Brestu. Na jesieni 1944 walczyła w bitwie o las Hurtgen i nad rzeką Rur, którą sforsowała 23 lutego 1945. W marcu 1945 dotarła do Renu w okolicach Kolonii. W kwietniu uczestniczyła w okrążeniu sił niemieckich w Zagłębiu Ruhry. W ostatnich dniach wojny przekroczyła Łabę i dotarła do Schwerina.
Po zakończeniu wojny dywizja wróciła do Stanów Zjednoczonych i została rozwiązana 20 listopada 1945. Utworzona ponownie 1950, od 1956 stacjonowała w Niemczech. W 1992 została rozwiązana w ramach redukcji wojsk amerykańskich po zakończeniu tzw. Zimnej Wojny.

</doc>
<doc id="1213380" url="https://pl.wikipedia.org/wiki?curid=1213380" title="Arycja">
Arycja



</doc>
<doc id="1213381" url="https://pl.wikipedia.org/wiki?curid=1213381" title="9 Dywizja Piechoty (USA)">
9 Dywizja Piechoty (USA)

9 Dywizja Piechoty – amerykańska dywizja piechoty; walczyła w II wojnie światowej i w wojnie wietnamskiej. 
Sformowana po raz pierwszy 1 sierpnia 1940 w trakcie ekspansji armii amerykańskiej w przededniu przystąpienia Stanów Zjednoczonych do II wojny światowej. W listopadzie 1942 uczestniczyła w Operacji Torch, następnie walczyła w Tunezji. 9 sierpnia 1943 wylądowała na Sycylii w okolicach Palermo, podczas Operacji Husky. Następnie dywizja została przeniesiona do Wielkiej Brytanii i 10 czerwca 1944 została wyładowana na Plaży Utah w Normandii. Uczestniczyła w szturmie Cherbourga, w amerykańskim przełamaniu niemieckiej obrony pod Saint-Lô, i w bitwie pod Falaise. Na jesieni 1944 walczyła w bitwie o las Hurtgen i nad rzeką Rur. W marcu 1945 wzięła udział w walkach na przyczółku w Remagen. Zakończyła wojnę w okolicach dzisiejszego Dessau-Roßlau.
Dywizja została rozwiązana 15 stycznia 1947 i reaktywowana 15 lipca 1947 jako jednostka szkoleniowa. W latach 1954–1956 dywizja służyła w Niemczech, następnie stacjonowała w Fort Carson. Została rozwiązana po raz kolejny 31 stycznia 1962.
Aktywowana ponownie w latach 1966–1969, jej oddziały służyły w wojnie wietnamskiej.
Dywizję utworzono ponownie w 1972 w Fort Lewis, gdzie stacjonowała do rozwiązania w 1991. Była jednostką eksperymentalną używającą najnowszych technologii.

</doc>
<doc id="1213385" url="https://pl.wikipedia.org/wiki?curid=1213385" title="Hyperborea">
Hyperborea



</doc>
<doc id="1213386" url="https://pl.wikipedia.org/wiki?curid=1213386" title="Focjusz">
Focjusz



</doc>
<doc id="1213387" url="https://pl.wikipedia.org/wiki?curid=1213387" title="The Plimsouls">
The Plimsouls

The Plimsouls – amerykańska grupa rockowa z lat 80.
Historia.
Zespół powstał w 1979 roku pod nazwą Tone Dogs w składzie: Peter Case (śpiew, gitara) grający poprzednio w The Nerves, Lou Ramirez (perkusja), Dave Pahoa (gitara basowa) oraz Eddie Munoz (gitara). Debiutancki album EP, "Zero Hour", ukazał się w 1980 roku nakładem własnej wytwórni Beat Records. Rok później zespół wydał album "The Plimsouls" dzięki wytwórni Planet, jednak poprzez słabą sprzedaż albumu zespół podpisał kontrakt z Geffen Records. Efektem był singel „A Million Miles Away” oraz drugi album "Everywhere at Once".
Wkrótce po nagraniu albumu zespół rozpadł się, a Peter Case rozpoczął karierę solową. Dyskografię zespołu uzupełnił koncertowy album "Live In America" wydany w 1988 przez firmę Fan Club. Okazjonalnie zespół reaktywował się, czego owocem był album "Kool Trash".

</doc>
<doc id="1213388" url="https://pl.wikipedia.org/wiki?curid=1213388" title="Sławomir Napłoszek">
Sławomir Napłoszek

Sławomir Kazimierz Napłoszek (ur. 29 lipca 1968 w Warszawie) – polski łucznik, olimpijczyk z Barcelony oraz Tokio.
Życiorys.
Urodził się 29 lipca 1968 w Warszawie jako syn Kazimierza i Krystyny (z d. Piwowarska). Uczęszczał do szkoły podstawowej nr 32 w Warszawie, jednak często chorował i miał długie przerwy w nauce. Pomimo tego osiągał bardzo dobre wyniki sportowe w biegach, w związku z czym po trzeciej klasie został przeniesiony do szkoły sportowej przy klubie Polonia Warszawa (nr 233 przy ul. Konwiktorskiej). W latach 1980–1983 trenował biegi sprinterskie i koszykówkę, ale z powodu kontuzji barku i długiej rehabilitacji został przeniesiony do klasy niesportowej, do której uczęszczał m.in. z Marcinem Mellerem. Pod koniec roku szkolnego trener łucznictwa Andrzej Podstolski założył sekcję łuczniczą, a Napłoszek zainteresował się tym sportem i zaczął uprawiać od 1983 pod okiem trenera Podstolskiego.
Po rozpoczęciu nowego roku szkolnego przeniesiony został do Technikum Mechanicznego PZL w Warszawie na specjalność obróbka skrawaniem (ukończył je w 1988). Jednocześnie zapisał się do klubu sportowego Marymont Warszawa, w którym trener Adam Pazdyka prowadził sekcję łuczniczą; zaangażował się także w sekcję koszykarską. W łucznictwie zdobył tytuł mistrza Polski juniorów 1986, a potem mistrza Polski w wieloboju indywidualnym (1991) i medale na mistrzostwach Europy (1992). W latach 1988–1992 studiował na warszawskiej AWF.
W 1992 brał udział w igrzyskach olimpijskich w Barcelonie, a o nominacji dowiedział się z "Przeglądu Sportowego", ponieważ nikt nie zadzwonił, by go zawiadomić. W turnieju uzyskał 54. miejsce na 75 zawodników w wieloboju indywidualnym, a w występie drużynowym 16. miejsce na 20 drużyn i w pojedynku bezpośrednim jego drużyna przegrała z Koreą Południową. Na mistrzostwach świata w Dżakarcie uzyskał słabe wyniki i nie zakwalifikował się na igrzyska olimpijskie w Atlancie, a kwalifikację olimpijską wywalczył Paweł Szymczak. Dzięki dobrym wynikom Napłoszka z całego sezonu (liderował on światowemu rankingowi), Polsce przyznano prawo do wysłania na igrzyska drugiego zawodnika, a potem dziką kartę, by wystartowała cała drużyna. Pomimo tego działacze związkowi zdecydowali o rezygnacji z tych uprawnień i na igrzyska pojechał tylko Paweł Szymczak.
Po ukończeniu technikum mechanicznego, ukończył policealną szkołę informatyczną, a potem studia informatyczne (2003) na Wyższej Szkole Informatycznej w Warszawie. Jako informatyk od 1993 pracował w banku, a po nieudanej próbie wyjazdu na igrzyska w Atlancie zaczął zmniejszać intensywność treningów, a z czasem je zarzucił. W późniejszych latach zaprzyjaźnił się z łucznikiem Leszkiem Chojnackim, który namówił go w 2007 do powrotu do uprawiania łucznictwa. Od zimy 2014/2015 z powodu braku infrastruktury trenował nocami na bankowym korytarzu, na co dostał zgodę od przełożonych.
W czerwcu 2021 zakwalifikował się na igrzyska olimpijskie w Tokio, na które pojechał w ramach urlopu. 29 lipca 2021 wziął udział w 1/32 olimpijskiego turnieju łuczników przegrywając z Holendrem Stevem Wijlerem 4-6.
Życie prywatne.
Ma żonę Edytę i córki Kamilę (ur. 1999) oraz Zuzannę (ur. 2007), które również trenują łucznictwo. Kamila zrezygnowała z rywalizacji o kwalifikację olimpijską do Tokio z powodu rozpoczętych studiów, natomiast Zuzanna była w 2016 rekordzistką Polski juniorów.

</doc>
<doc id="1213390" url="https://pl.wikipedia.org/wiki?curid=1213390" title="Czupel (882 m)">
Czupel (882 m)

Czupel (882 m n.p.m.) – rozległa, masywna góra w Paśmie Baraniej Góry w Beskidzie Śląskim. Wznosi się w całości na terenie miasta Wisły, pomiędzy dolinami Malinki i potoku Gościejówka, stanowiąc południową flankę pasemka Równicy. Wyrasta wprost ze szczytu Smerekowca i dominuje nad wiślańskimi „dzielnicami” Gościejów, Nowa Osada i Malinka.
Pod szczytem Czupla znajduje się kilka wychodni skalnych piaskowców górnych warstw istebniańskich. Podobne wychodnie położone są też na bocznym grzbiecie, odchodzącym od wierzchołka na północny zachód, nad dolinę Gościejówki, tam także ciekawe nisze i rowy osuwiskowe.
Nazwa szczytu, często spotykana w Beskidach, oznacza górę o ostrym wierzchołku.
Prawie przez sam szczyt Czupla biegnie zielony szlak turystyczny z Wisły Nowej Osady na Smerekowiec.
Na południowo-zachodnim zboczu Czupla, na zboczach wzniesienia Wróblonki znajduje się Ośrodek Narciarski Nowa Osada z wyciągiem krzesełkowym, dwoma wyciągami talerzykowymi oraz prawie 4 km tras narciarskich.

</doc>
<doc id="1213391" url="https://pl.wikipedia.org/wiki?curid=1213391" title="Rataj (Pogórze Kaczawskie)">
Rataj (Pogórze Kaczawskie)

Rataj (niem. "Ratschberg") – wzniesienie o wysokości 350 m n.p.m., w południowo-zachodniej Polsce, na Pogórzu Kaczawskim, na Pogórzu Zachodniosudeckim (dawniej Sudety Zachodnie).
Wzniesienie położone jest na terenie Parku Krajobrazowego „Chełmy”, w południowo-wschodniej części Pogórza Kaczawskiego, na Pogórzu Złotoryjskim, około 0,8 km, na południowy wschód od Myśliborza, województwo dolnośląskie.
Niewielkie powulkaniczne wzniesienie w kształcie małego stożka o dość stromych zboczach, z wyraźnie podkreślonym wierzchołkiem, wznosi się na wschodniej krawędzi Pogórza Złotoryjskiego przy wschodniej granicy Parku Krajobrazowego „Chełmy”. Jest to wzniesienie o zróżnicowanej budowie geologicznej, zbudowane z bazaltu mioceńskiego stanowiącego część rdzenia dawnego wulkanu tarczowego o zasadowej lawie. Bazalt budujący wzniesienie jest spękany tworzy regularne słupy. Na zboczach występują skalne rumowiska zbudowane z dużych ostrokrawędzistych kamieni pochodzenia wulkanicznego. Niższe partie zbocza przykrywają utwory soliflukcyjnych, a u podnóża występują również osady glacjalne, fluwioglacjalne. Wzniesienie porośnięte jest lasem liściastym z niewielką domieszką drzew iglastych. Na zboczu góry w wyrobisku nieczynnego kamieniołom, pionowa ściana z wyraźnie od siebie oddzielonymi słupami bazaltowymi. W centralnej części dawnego komina wulkanicznego na wschodnim zboczu wzgórza znajduje się ponad 40-metrowej wysokości ściana o pionowym ciosie, zbudowana z wyraźnie od siebie oddzielonych słupów bazaltowych, przypominających wyglądem piszczałki organów. Są to „Małe Organy Myśliborskie”. 
Wzniesienia w trzeciorzędzie było wyższe od obecnego wzgórza. Erozja i denudacja trwające przez kilka ostatnich milionów lat, przyczyniły się do zdarcia grubej pokrywy otaczającej komin wulkaniczny - zniszczyły sam stożek wulkaniczny wraz z kraterem. Z dawnego wulkanu zachował się tylko nek, w postaci twardziela wypełniającego wnętrze komina wulkanicznego i dolnej części krateru. W okresie zlodowacenia, w trakcie transgresji lądolodu wzniesienie było całkowicie przykryte lodem. Wody topniejącego lądolodu usunęły część zwietrzelin.
Na podłożu bazaltowym rośnie wiele rzadkich roślin, m.in. wawrzynek wilczełyko, przylaszczka, kokorycz, zawilec gajowy, zawilec żółty, konwalia majowa, żankiel zwyczajny, lilia złotogłów.
Na wzgórza Rataj, w wyrobisku dawnego kamieniołomu znajduje się pomnik przyrody nieożywionej „Małe Organy Myśliborskie”.
Na wzniesieniu w średniowieczu mieściła się warownia datowana na XIII wiek. Stanowiła ona formę przejściową między zamkiem a grodem obronnym. Składała się z trzech części, zamku głównego, znajdującego się na szczycie wzniesienia oraz dwóch podzamczy. Pozostałości po zamku zostały zniszczone w trakcie eksploatacji surowca skalnego. Do obecnych czasów zachowały się znikome fragmenty murów, wałów i fosy. W okolicy wzniesienia odkryto ślady grodzisk wczesnośredniowiecznych.
Turystyka.
W pobliżu szczytu prowadzi szlak turystyczny:

</doc>
<doc id="1213392" url="https://pl.wikipedia.org/wiki?curid=1213392" title="Kriemionki">
Kriemionki

Kriemionki (ros. "Кремёнки") – miasto w środkowej Rosji, w obwodzie kałuskim nad rzeką Protwą dopływem Oki. Prawa miejskie od 28 grudnia 2004 roku. Około 12 tys. mieszkańców (2005). 

</doc>
<doc id="1213393" url="https://pl.wikipedia.org/wiki?curid=1213393" title="4 dywizja piechoty (USA)">
4 dywizja piechoty (USA)



</doc>
<doc id="1213395" url="https://pl.wikipedia.org/wiki?curid=1213395" title="Louis d’Aumont de Rochebaron">
Louis d’Aumont de Rochebaron

Louis d’Aumont de Rochebaron (ur. 1666, zm. 1723) – francuski arystokrata i dyplomata.
Jego ojcem był Louis Marie Victor d’Aumont de Rochebaron (1632–1704). Do jego śmierci Louis junior nosił tytuł markiza de Villequier.
W roku 1712 Louis d’Aumont de Rochebaron pełnił funkcję "ambassadeur extraordinaire" Francji w Wielkiej Brytanii.

</doc>
<doc id="1213400" url="https://pl.wikipedia.org/wiki?curid=1213400" title="In partibus infidelium">
In partibus infidelium



</doc>
<doc id="1213401" url="https://pl.wikipedia.org/wiki?curid=1213401" title="Yves d’Alègre">
Yves d’Alègre

Yves Alègre, markiz d’Alègre (ur. 1653, zm. 3 marca 1733) – markiz Tourzel, pan Montaigu, Saint-Flour-le-Châtel, Aurouze i Aubusson, hrabia Flageac, francuski wojskowy i dyplomata. Od 1724 marszałek Francji.
Pochodził ze starego rodu Alègre, z którego wywodzili się niegdyś książęta Owerniaccy. Brał udział w wielu wojnach Ludwika XIV i wyróżnił się w bitwie pod Walcourt w 1689. W 1705 dostał się do niewoli. W 1718 został wysłany do Londynu jako "ambassadeur extraordinaire".
29 sierpnia 1679 ożenił się z Joanną (1658–1723), córką Jana de Garaud, pana Doneville. Miał z nią pięcioro dzieci:
21 sierpnia 1724 ożenił się ponownie, z Madeleine Ancezune.

</doc>
<doc id="1213405" url="https://pl.wikipedia.org/wiki?curid=1213405" title="BIAMAN">
BIAMAN

Miejska Sieć Komputerowa BIAMAN – działająca na obszarze Białegostoku i województwa podlaskiego sieć komputerowa typu MAN.
Opis.
Powstała 20 grudnia 1994 roku w wyniku podpisania porozumienia środowiskowego dotyczącego budowy sieci komputerowej przez władze sześciu uczelni na terenie Białegostoku i trzech jednostek naukowych na terenie Białowieży:
Oprócz funkcji akademickiej i naukowej, sieć ma obecnie zastosowania komercyjne.

</doc>
<doc id="1213408" url="https://pl.wikipedia.org/wiki?curid=1213408" title="Mniej niż zero">
Mniej niż zero



</doc>
<doc id="1213410" url="https://pl.wikipedia.org/wiki?curid=1213410" title="Płodowy zespół walproinianowy">
Płodowy zespół walproinianowy

Płodowy zespół walproinianowy (płodowy zespół walproinowy, FVS ) – zespół wad wrodzonych będący najprawdopodobniej fetopatią mającą związek z przyjmowaniem przez ciężarne kobiety kwasu walproinowego albo walproinianu w leczeniu napadów padaczkowych. Szacuje się, że około 2% kobiet w ciąży ma padaczkę i walproiniany są przepisywane 5-20% z nich. Dowiedziono, że u kobiet leczonych walproinianem w pierwszym trymestrze ryzyko urodzenia dziecka z wadami cewy nerwowej jest około 30 razy wyższe niż w populacji. Nowsze badania potwierdziły to ryzyko i wykazały u dzieci tych matek zwiększoną częstość innych wad: spodziectwa, malformacji kciuków i paluchów, co pozwoliło w połowie lat 80. określić nowy zespół wad i nazwać go płodowym zespołem walproinianowym. FVS przypomina płodowy zespół hydantoinowy. Cechy dysmorficzne twarzy spotykane u dzieci z FVS to długa rynienka podnosowa, krótki nos, przodopochylenie nozdrzy, płaska nasada nosa, zmarszczki nakątne, długa i wąska górna warga, gruba dolna warga, mikrostomia, przerzedzenie brwi w linii środkowej, opuszczone w dół kąciki ust, niekiedy hiperteloryzm. Występują malformacje sercowo-naczyniowe i opóźnienie psychoruchowe.
Pod koniec lat 90. XX w. opisano związek między przyjmowaniem kwasu walproinowego przez kobiety w ciąży a zwiększonym ryzykiem autyzmu. .
Z powodu ryzyka wystąpienia płodowego zespołu walproinianowego wszystkie walproinowe leki przeciwpadaczkowe oferowane w krajach Unii Europejskiej są objęte dodatkowym monitoringiem (na ulotkach umieszczany jest czarny odwrócony trójkąt z informacją o dodatkowym monitorowaniu produktu leczniczego).

</doc>
<doc id="1213411" url="https://pl.wikipedia.org/wiki?curid=1213411" title="Philippe Néricault Destouches">
Philippe Néricault Destouches

Philippe Néricault Destouches (ur. 9 kwietnia 1680 w Tours, zm. 9 lipca 1754) – francuski dyplomata i dramaturg.
Pochodził z Tours, gdzie studiował. W Paryżu dostrzegł go Philippe-Florent de Puisieux, ambasador Francji w Szwajcarii, który uczynił go swym sekretarzem. Poeta Nicolas Boileau zachęcił go z kolei do pisania. Destouches zaczął pisać sztuki teatralne dla Comédie-Française. Prędko stał się jednym z najpopularniejszych autorów, istotnych także dla literatury polskiego oświecenia. W 1720 roku został sekretarzem ambasady francuskiej w Londynie, a potem "Chargé d’affaires".
Po powrocie do Francji (1723) publikował w "Mercure de France". W 1723 został członkiem Akademii Francuskiej (fotel 6).

</doc>
<doc id="1213412" url="https://pl.wikipedia.org/wiki?curid=1213412" title="Pierre Alechinsky">
Pierre Alechinsky

Pierre Alechinsky (ur. 19 października 1927 w Brukseli) – malarz, grafik i pisarz belgijski. Obecnie mieszka we Francji w okolicach Paryża.
W 1944 roku zaczął studia w Wyższej Szkole Architektury i Sztuk Wizualnych ("La Cambre") w Brukseli. W 1947 roku został członkiem stowarzyszenia Jeune Peinture Belge, a następnie w 1949 dołączył do międzynarodowej grupy artystycznej Cobra, stając się jednym z głównych jej członków.
Po rozwiązaniu grupy w 1951 roku wyjechał do Paryża, gdzie w L'Atelier 17 pod kierownictwem Stanleya Williama Haytera, studiował techniki graficzne.
W 1954 roku poznał chińskiego malarza Wallace Tinga, który miał duży wpływ na kierunek dalszej ewolucji sztuki Alechinsky'ego. W roku 1955 artysta odbył podróż do Japonii, gdzie uczył się sztuki japońskiej kaligrafii, a następnie, w Kioto, zrealizował film dokumentalny na temat tej tradycyjnej sztuki japońskiej. Motywy zaczerpnięte z dalekowschodniej kaligrafii stały się ważnym wyróżnikiem jego stylu.
Przełomowym momentem w twórczości Alechinsky'ego był rok 1965 i praca "Central Park" – na obrzeżach obrazu pojawiła się charakterystyczna bordiura, przedstawiająca „alternatywną wersję wydarzeń” w stosunku do centralnego przedstawienia i przywołująca na myśl średniowieczne manuskrypty.
Częstymi motywami jego prac są labirynty, węże, zabawne chochliki, motyle i udziwnione stwory. Wskazuje to na kolejne źródło inspiracji artysty, jakim jest sztuka Jamesa Ensora.
Jego twórczość zalicza się do ekspresjonizmu abstrakcyjnego i abstrakcji lirycznej. Zarazem, stałym elementem prac artysty są motywy figuralne, przesycone niespokojną fantastyką, często zbliżoną do surrealizmu.

</doc>
<doc id="1213413" url="https://pl.wikipedia.org/wiki?curid=1213413" title="Moloch kolczasty">
Moloch kolczasty



</doc>
<doc id="1213414" url="https://pl.wikipedia.org/wiki?curid=1213414" title="Rakieta manewrująca">
Rakieta manewrująca



</doc>
<doc id="1213430" url="https://pl.wikipedia.org/wiki?curid=1213430" title="Walid Obeidi">
Walid Obeidi

Walid Obeidi (ur. 1968 ?, zm. 16 stycznia 2008) – palestyński przywódca zbrojnego ramienia Palestyńskiego Islamskiego Dżihadu na Zachodnim Brzegu Jordanu. 
Za udział w różnych atakach terrorystycznych był poszukiwany przez kilka lat przez siły izraelskie. Zginął w czasie wymiany ognia z izraelskimi żołnierzami w miejscowości Kabatija na południe od Dżaninu. W wyniku starcia ranni zostali także dwaj ochroniarze Obeidiego.

</doc>
<doc id="1213431" url="https://pl.wikipedia.org/wiki?curid=1213431" title="Ambasadorowie Francji w Rosji">
Ambasadorowie Francji w Rosji

Rosja była we Francji długo postrzegana, jako kraj wrogi. Dopiero gdy na początku XVIII wieku Imperium Rosyjskie wzrosło w siłę, a dotychczasowy tradycyjny sojusznik francuski (Szwecja) słabł, Francuzi uznali tamtejsze placówki za jedne z najważniejszych placówek dyplomatycznych Francji.

</doc>
<doc id="1213432" url="https://pl.wikipedia.org/wiki?curid=1213432" title="Jestem legendą (film)">
Jestem legendą (film)

Jestem legendą (ang. "I Am Legend") – amerykański film fabularny (horror postapokaliptyczny) z 2007 roku, wyreżyserowany przez Francisa Lawrence’a, w którym główną rolę zagrał Will Smith. Jest kolejną po "Ostatnim człowieku na Ziemi" (1964) oraz " Człowieku Omedze" (1971) pełnometrażową adaptacją powieści Richarda Mathesona o tym samym tytule z 1954 roku. Smith wcielił się w postać wirusologa Roberta Neville’a, odpornego na stworzony przez ludzi śmiercionośny wirus, który pierwotnie miał pomóc wyleczyć raka. Żyjąc na opustoszałym w 2012 roku Manhattanie, pracuje on nad stworzeniem lekarstwa dla zarażonych wirusem ludzi, którzy zmienili się w żądne krwi potwory.
Warner Bros. pracę nad filmem rozpoczął w 1994 roku, angażując w projekt wielu aktorów i reżyserów, jednak jego produkcja uległa opóźnieniu z powodu problemów budżetowych. Ostatecznie zdjęcia do filmu ruszyły w 2006 roku. Sceny kręcono w wielu znanych miejscach Nowego Jorku, w tym najdroższą w dziejach kina scenę przy moście Brooklińskim, której koszt wyniósł 5 milionów dolarów. Film wszedł do kin 14 grudnia 2007 roku i stał się najbardziej dochodową produkcją, której premiera odbyła się w grudniu. "Jestem legendą" zarobiło 256 milionów dolarów w samych Stanach Zjednoczonych oraz 329 milionów dolarów za granicą. Łączny dochód, jaki przyniósł film, wynosi 585 milionów dolarów.
Fabuła.
Akcja filmu zaczyna się jesienią 2009 roku od sceny przedstawiającej program telewizyjny, w którym dr Alice Krippin (Emma Thompson) twierdzi, że stworzyła lekarstwo na raka o 100-procentowej skuteczności. Dr Krippin wspomina, że lekarstwo powstało przez ingerencję w strukturę genetyczną wirusa odry.
We wrześniu 2012 roku wirusolog armii Stanów Zjednoczonych, podpułkownik Robert Neville (Will Smith), pozostaje jedynym zdrowym człowiekiem w Nowym Jorku, a być może także na całym świecie. Seria scen retrospekcyjnych oraz nagrania wiadomości telewizyjnych ujawniają, że genetycznie zmodyfikowany wirus odry (określony mianem "K.V." lub "Krippin virus") zmutował i rozprzestrzenił się drogą powietrzną na całej Ziemi, zabijając 5,4 miliarda ludzi (90% ludzkości). Tylko 12 milionów ludzi posiadało naturalną odporność na wirus. Pozostałe 588 milionów, po początkowym stadium choroby, przypominającym objawy wścieklizny, zmieniło się w prymitywne, wrażliwe na promieniowanie UV i żądne krwi istoty zwane „poszukiwaczami ciemności”. Zmusza je to do ukrywania się w ciągu dnia w budynkach i innych ciemnych miejscach. „Poszukiwacze ciemności” wykazują zwiększoną ruchliwość, zwinność i siłę, a także, pomimo prymitywnego zachowania, wydają się przejawiać podstawowe oznaki inteligencji, zwierzęcego sprytu i umiejętności organizacji. Pozostali przy życiu ludzie zostali wytropieni i zabici przez mutanty jako źródło pożywienia lub popełnili samobójstwa.
Codzienne zajęcia Neville’a obejmują eksperymenty na schwytanych szczurach, które służą znalezieniu lekarstwa na wirus, wypady na wyludniony Manhattan, aby zapolować na zamieszkujące go jelenie oraz na poszukiwaniu zapasów w opuszczonych budynkach. Każdego dnia w południe oczekuje na South Street Seaport spotkania z potencjalnymi ocalałymi ludźmi, którzy usłyszeli wysyłane przez niego na falach AM nagranie. Retrospekcje ujawniają, że jego żona Zoe (Salli Richardson) oraz córka Marley (Willow Smith) zginęły w wypadku śmigłowca podczas chaotycznej ewakuacji Manhattanu, na chwilę przed wprowadzeniem wojskowej kwarantanny wyspy w grudniu 2009 roku. Osamotnionemu Neville’owi towarzystwa dotrzymuje jedynie jego pies, owczarek niemiecki Samantha („Sam”). Czas upływa mu na rozmowach z manekinami, które ustawił w roli klientów w wypożyczalni wideo, oraz oglądaniu nagrań starych programów telewizyjnych.
Gdy jeden z opracowanych przez niego związków chemicznych, testowanych na szczurach, daje obiecujące rezultaty, Neville zastawia sidła i łapie zainfekowaną kobietę. Zarażony mężczyzna, który później okazuje się Samcem Alfa zainfekowanej grupy, ryczy na Neville’a z budynku, wystawiając się na kilka sekund na działanie światła słonecznego, co wirusolog uznaje za zachowanie niezwykłe, jako że kontakt ze światłem sprawia, iż stworzenia te ulegają poparzeniom. Po powrocie do laboratorium, mieszczącego się w piwnicy jego ufortyfikowanego domu przy parku na Washington Square, Neville próbuje wyleczyć zarażoną kobietę, ale bez skutku. Krótko później wpada w pułapkę zastawioną przez zainfekowanych, zauważywszy jeden z manekinów – normalnie znajdujących się w wypożyczalni wideo – ustawiony przed Grand Central Station. Zawieszony do góry nogami naukowiec mdleje.
Neville odzyskuje świadomość o zmierzchu. Gdy wreszcie udaje mu się uwolnić, Samiec Alfa wypuszcza na niego sforę zainfekowanych psów, które go atakują. Jedno z zarażonych zwierząt gryzie Sam (psy, choć odporne na zarażenie "wirusem Krippin" przez powietrze, mogą zostać zainfekowane poprzez kontakt bezpośredni). Gdy Neville’owi udaje się zabić zainfekowane psy, wirusolog zabiera ranną Sam do laboratorium. Pies jednak zaczyna wykazywać objawy choroby i próbuje go ugryźć, co zmusza Neville’a do uduszenia go. Nieco później, tej samej nocy, po pogrzebaniu Sam w ziemi, wściekły Neville lekkomyślnie atakuje grupę zarażonych, chcąc zakończyć swoje życie i pomścić śmierć Sam. Pomimo zabicia dużej liczby Poszukiwaczy Ciemności mutanty obezwładniają Neville’a i prawie udaje im się go pojmać, jednak zostaje uratowany przez parę ocalałych ludzi, Annę (Alice Braga) i małego chłopca Ethana (Charlie Tahan), którzy przyjechali ze stanu Maryland po usłyszeniu jego nagrania na falach AM. Zabierają rannego Neville’a z powrotem do jego domu, gdzie Anna wyjaśnia, że przetrwali epidemię wirusa na pokładzie statku ewakuacyjnego Czerwonego Krzyża z São Paulo i zmierzają do istniejącego podobno obozu zdrowych ludzi w Bethel w stanie Vermont. Neville próbuje obniżyć temperaturę ciała schwytanej zarażonej kobiety (Samicy Alfa), aby leczenie dało efekt. Gdy Anna stwierdza, że ich spotkanie nie jest przypadkiem, ale planem Boga, Neville argumentuje, że to nie Bóg zniszczył ludzkość, ale ona sama.
Nagle na zewnątrz domu dają się słyszeć okrzyki mutantów. Grupa zarażonych pod przywództwem Samca Alfa atakuje dom Neville’a, którego położenie udało im się odkryć, śledząc Annę, odwożącą rannego wirusologa poprzedniej nocy. Poszukiwaczom Ciemności udaje się sforsować linię obrony przed domem Neville’a, zmuszając jego, Annę oraz Ethana do ukrycia się w laboratorium. Barykadują się w piwnicy, w której leży zarażona kobieta (Samica Alfa), gdzie odkrywają, że sporządzone przez wirusologa lekarstwo działa: kobieta powróciła do ludzkiej formy. Neville’owi udało się sporządzić lekarstwo na wirus. Pobiera on próbkę krwi zainfekowanej kobiety, w której znajduje się związek chemiczny unicestwiający wirus, i daje go Annie, mówiąc jej, że Bóg rzeczywiście ma plan. Gdy zarażeni próbują rozbić pleksi dzielącą ich od głównych bohaterów, Neville zauważa na szyi obejmującej przerażonego Ethana Anny tatuaż motyla. Wirusolog przypomina sobie swoją córkę mówiącą o motylu w noc swojej śmierci. Neville zdaje sobie wtedy sprawę, co musi zrobić. Każe Annie i Ethanowi ukryć się w zsypie na węgiel, gdzie ich zamyka (Anna prosi, by ukrył się tam razem z nimi, jednak on odmawia, ponieważ wie, że Poszukiwacze Ciemności sforsują dzielące ich szkło, a następnie wedrą się do zsypu, gdzie wszystkich zabiją, jeśli ich nie powstrzyma). Następnie wyjmuje z szuflady granat, wysadzając w powietrze siebie i nacierających zarażonych.
Anna i Ethan uciekają do Vermont, gdzie odnajdują kolonię ocalałych ludzi, a Anna przekazuje jej mieszkańcom ampułkę z lekarstwem. Ostatnia scena przed napisami końcowymi przedstawia osiedle ludzi z lotu ptaka. Scena opatrzona jest głosem Anny, sugerującym, że ocaleli ludzie zawdzięczają przetrwanie Neville’owi, który stał się legendą jako wynalazca lekarstwa na "wirus Krippin".
Alternatywne zakończenie.
Zakończenie filmu zostało zmienione jeszcze przed jego wejściem do kin, a największym przeróbkom uległa scena osaczenia Neville’a przez mutantów w jego laboratorium. Kierownik ds. efektów wizualnych Janek Sirrs uznał za oryginalne następujące zakończenie, poczynając od momentu osaczenia: „W tym miejscu założenie Neville’a – i publiczności – o naturze tych stworzeń okazuje się niepoprawne. Widzimy, że zachowały one część ze swego człowieczeństwa. Następuje wtedy bardzo ważne zdarzenie pomiędzy Samcem Alfa a Neville’em. Samiec Alfa kładzie rękę na szkle oddzielającym go od wirusologa i wyrysowuje na nim kształt motyla”. Neville zdaje sobie wtedy sprawę, że Samiec Alfa zna zarażoną kobietę z tatuażem motyla na ciele, na której naukowiec przeprowadzał eksperymenty oraz że przywódca grupy chce ją odzyskać. Po pokazaniu, że zaprzestanie walki i odda zakażoną kobietę, Samiec Alfa nakazuje pozostałym zarażonym, aby nie atakowały Neville’a. Ten przywraca nadal zainfekowaną Samicę Alfa do świadomości, a Samiec Alfa ją obejmuje. Jak powiedział David Schaub: „Gdy Neville ostatecznie zwraca kobietę Samcowi Alfa, pojawia się między nimi nić zrozumienia”. Neville i Samiec Alfa wymieniają się spojrzeniami, a wirusolog przeprasza stwory, które przyjmują jego słowa żalu. Wtedy Samiec Alfa zauważa rozwieszone na ścianach zdjęcia zainfekowanych, na których Neville przeprowadzał badania i których potem zabijał, a sam wirusolog zdaje sobie sprawę, że to "on" jest potworem z "ich legend". Zarażeni bowiem uważają go za kogoś, kto poluje na ich pobratymców. Pierwotne zakończenie ukazuje Neville’a, Anne oraz Ethana przekraczających ruiny mostu Jerzego Waszyngtona w nadziei na odnalezienie kolonii ocalałych ludzi, podczas gdy w tle słychać nagranie głosu Anny, mówiącej potencjalnym ocalałym, że pozostała jeszcze nadzieja, a Neville zna lekarstwo na wirus, a więc jest w stanie pomóc ludzkości się odrodzić.
Obsada.
Opracowano na podstawie materiału źródłowego.
Produkcja.
Przygotowania.
Początek lat 90. przyniósł ponowne zainteresowanie producentów filmowych gatunkiem horror-science fiction. W 1995 roku Warner Bros. rozpoczął przygotowania do ekranizacji powieści Richarda Mathesona pt. "Jestem legendą", do której wykupił prawa już w 1970 roku. Napisanie scenariusza powierzono Markowi Protosevichowi, który zrobił na wytwórni duże wrażenie swoim scenopisem do filmu "Cela" (2000). Pierwszy szkic scenariusza Protosevich zaprezentował w San Francisco w 2000 roku. Zawierał on wiele podobieństw do ostatecznej wersji, choć przedstawiał Annę jako osobę uzależnioną od morfiny. Wkrótce Warner Bros. podjął kroki w celu szybkiego rozpoczęcia zdjęć, a kierownikiem produkcji mianowany został Neal H. Moritz.
Jako odtwórcę głównej roli w filmie brano pod uwagę m.in. Toma Cruise’a, Michaela Douglasa i Mela Gibsona. Reżyserem miał zostać Ridley Scott, a scenarzystą Protosevich. W czerwcu 1997 roku studio zaprosiło jednak do współpracy Arnolda Schwarzeneggera, a w lipcu tego samego roku zakończyło ostateczne negocjacje z aktorem i Scottem. Pracę nad filmem Scott zamierzał rozpocząć już we wrześniu 1997 roku, zastępując Los Angeles miastem Houston jako planem zdjęciowym. Reżyser dokonał także zmian na stanowisku scenarzysty, zastępując Protosevicha Johnem Loganem, z którym spędził następnie wiele miesięcy, przygotowując liczne szkice scenariusza. Stworzona przez Scotta i Logana wersja "Jestem legendą" była śmiałą, artystyczną mieszanką filmu akcji, science-fiction oraz thrillera psychologicznego z ponurym zakończeniem, w którym przez pierwszą godzinę aktorzy nie wypowiadaliby żadnej kwestii. Potwory w scenariuszu Logana były w swoim zezwierzęceniu i barbarzyńskiej naturze podobne do „Poszukiwaczy Ciemności” z ostatecznej wersji filmu, jednak wytwórnia, obawiając się braku odpowiedniego odbioru komercyjnego filmu oraz jego potencjału marketingowego, zaczęła ograniczać szeroką do tej pory swobodę działania Scotta, przekonując ekipę filmową do rezygnacji z dużej liczby scen akcji w scenariuszu. Po „dziwacznym” scenopisie autorstwa Neala Jimeneza Warner Bros. ponownie zaangażował w projekt Protosevicha, który niechętnie przystąpił do ponownej współpracy ze Scottem.
W grudniu 1997 roku pojawiła się groźba przerwania prac nad filmem z powodu wzrostu budżetu do 108 milionów dolarów, na który nie chcieli zgodzić się udziałowcy wytwórni. Aby temu zapobiec, Scott wprowadził poprawki do scenariusza, które zmniejszyły koszt produkcji o 20 milionów dolarów. Pomimo tego, w marcu 1998 roku studio podjęło decyzję o anulowaniu projektu ze względu na ciągłe wątpliwości, a także, jak się przypuszcza, z powodu słabych wyników finansowych ostatnich trzech filmów tego reżysera: "1492. Wyprawa do raju", "Sztormu" oraz "G.I. Jane". Produkcje z udziałem Schwarzeneggera w tym czasie ("Egzekutor", "Batman i Robin") także osiągały wyniki gorsze od spodziewanych. Wpływ na stanowisko studia miały również negatywne w ówczesnym okresie doświadczenia z wysokobudżetowymi filmami science-fiction, jak "Kula" czy "Wysłannik przyszłości". W sierpniu 1998 roku w projekt zaangażowany został producent filmowy i reżyser Rob Bowman, który zlecił Protosevichowi napisanie kolejnej, trzeciej już wersji scenopisu, dalece bardziej zorientowanego na akcję niż jego poprzednie wersje. Reżyser (który w roli głównej widział podobno Nicolasa Cage’a) zajął się jednak produkcją "Władców ognia", a ekranizacja "Jestem legendą" pozostała w fazie przygotowań.
W marcu 2002 roku producentem filmu został Schwarzenegger, rozpoczynając negocjacje z Michaelem Bayem jako kandydatem na reżysera oraz Willem Smithem jako przyszłym odtwórcą głównej roli. Bay i Smith zostali zaangażowani w projekt filmu, oparty na przeredagowanym scenariuszu, który miał obniżyć budżet produkcji. Rozpoczęcie zdjęć zostało kolejny raz przełożone w czasie, tym razem z powodu negatywnej oceny scenopisu przez prezesa Warner Bros. Alana F. Horna. W 2004 roku szef produkcji Jeff Robinov poprosił o pomoc przy tworzeniu filmu Akivę Goldsmana. We wrześniu 2005 roku fotel reżysera "Jestem legendą" zgodził się objąć Francis Lawrence, który datę rozpoczęcia zdjęć wyznaczył na początek 2006 roku. Wśród kandydatów na reżysera "Jestem legendą" widziano m.in. Guillermo del Toro, który odrzucił jednak tę propozycję, wybierając pracę nad filmem "". Z kolei Lawrence, którego wcześniejsze dzieło pt. "Constantine" wyprodukował właśnie Goldsman, był zafascynowany perspektywą opustoszałego miasta, w której to scenerii miał się rozgrywać film.
Goldsman wziął udział w produkcji "Jestem legendą", gdyż, jak sam mówił, jest wielkim fanem wcześniejszej adaptacji tej powieści pt. "Człowiek Omega". Aby odróżnić film od innych tytułów z gatunku zombie, zainspirowanych twórczością Mathesona, w szczególności od "28 dni później", w scenariuszu dokonano kolejnych zmian. Czterdziestostronicowy scenopis filmu został ostatecznie ukończony w maju 2006 roku. Z powodu zaangażowania Willa Smitha w produkcję filmu "Hancock" (2008), którego premiera planowana była na rok 2007, pojawiła się propozycja, aby zmienić aktora mającego zagrać główną rolę. Oznaczałoby to, że zdjęcia do filmu rozpoczęłyby się w ciągu szesnastu tygodni: twórcy otrzymali zielone światło do wykorzystania scenariusza Goldsmana. Ostatecznie w scenariuszu znalazły się pewne elementy pochodzące ze scenopisu autorstwa Protosevicha, które zostały dołączone po konsultacjach z ekspertami w dziedzinie chorób zakaźnych oraz wpływu odosobnienia na psychikę człowieka. Zmian w scenariuszu dokonywano przez cały okres kręcenia zdjęć z powodu improwizacyjnych umiejętności Smitha oraz upodobania Lawrence’a do scen bez kwestii mówionych.
Casting.
Decyzję o zagraniu roli Roberta Neville’a Will Smith podjął w kwietniu 2006 roku. Aktor przyznał w późniejszych wypowiedział, że podjął decyzję o zagraniu w filmie, ponieważ uznał, że "Jestem legendą" może być filmem takim jak „"Gladiator" [lub] "Forrest Gump" – są to filmy, które mają w sobie coś wspaniałego, coś, co przykuwa uwagę publiczności, a pomimo to zachowują niezaprzeczalną wartość artystyczną. Zawsze czułem, że mogę zagrać w takim filmie”. Smith stwierdził, że rola Nevilla była jego najtrudniejszą od czasu, gdy wcielił się w postać Muhammada Alego w produkcji pt. "Ali" (2001). Mroczny nastrój filmu oraz motyw powolnej utraty zdrowych zmysłów przez Nevilla zmusiły Smitha do powstrzymania się przed wykorzystaniem swoich talentów komediowych w czasie kręcenia zdjęć. Przygotowując się do swojej roli, aktor odwiedził Centrum Zwalczania i Zapobiegania Chorób w stanie Georgia. Spotkał się także z osobami, które przez długi okres przebywały w odosobnieniu oraz z jeńcami wojennymi. Smith przyrównał Nevilla do biblijnego Hioba, który stracił dzieci, środki utrzymania i zdrowie, stwierdzając, że podobnie jak Księga Hioba, "Jestem legendą" stawia przed widzem pytania: „Czy [bohater] odnajdzie powód, aby żyć dalej? Czy odnajdzie nadzieję lub pragnienie, by posuwać się naprzód? Czy też otaczająca go śmierć przyczyni się do jego śmierci?”. Smith powoływał się także na wpływ kreacji Toma Hanksa w filmie "".
Rolę Sam, psa Neville’a, zagrała trzyletnia suczka rasy owczarek niemiecki, wabiąca się Abbey. Wśród aktorów drugoplanowych znaleźli się m.in. Salli Richardson jako Zoe, żona Roberta, oraz Alice Braga, która wcieliła się w postać ocalałej z zagłady ludzkości Anny. Na planie zdjęciowym "Jestem legendą" przed kamerą zadebiutowała córka Willa Smitha, Willow Smith, która zagrała filmową córkę Neville’a Marley. Niewielką rolę zagrała Emma Thompson, która pojawiła się jedynie w pierwszych scenach filmu, w programie telewizyjnym, jako dr Alice Krippin, wyjaśniając sposób działania szczepionki na raka. Piosenkarz Mike Patton użyczył swojego głosu „Poszukiwaczom Ciemności”, natomiast Dash Mihok wcielił się w postać wygenerowanego komputerowo „Samca Alfa”. W filmie wystąpiło także kilku niewymienionych z nazwiska aktorów, którzy pojawili się m.in. w oglądanych przez Neville’a programach telewizyjnych.
Zdjęcia.
Akiva Goldsman zdecydował się przenieść miejsce akcji filmu z Los Angeles do Nowego Jorku, aby wykorzystać miejsca, w których łatwiej byłoby ukazać opustoszenie. Goldsman wyjaśnił później tę decyzję mówiąc: „Los Angeles wygląda na opustoszałe o trzeciej po południu, [natomiast] Nowy Jork nigdy nie jest pusty... uznałem to za dużo ciekawszy sposób ukazania wyludnionego świata”. Warner Bros. początkowo odrzucił ten pomysł z powodów logistycznych, jednak determinacja Francisa Lawrence’a sprawiła, że studio ostatecznie zgodziło się na przeniesienie planu filmowego. Reżyser pojechał do Nowego Jorku z kamerą cyfrową i nakręcił specyficzne dla tego miasta zatłoczone miejsca, a następnie przy pomocy efektów specjalnych wymazał z nich wszystkich ludzi. To posunięcie wystarczyło, by przekonać zarząd wytwórni do zmiany decyzji nt. lokalizacji planu zdjęciowego. Michael Tadross przekonał władze Nowego Jorku do zamknięcia ruchliwych fragmentów miasta, takich jak Grand Central Terminal, kilka bloków wzdłuż Fifth Avenue czy park Washington Square. "Jestem legendą" kręcone było w głównej mierze techniką anamorfotyczną, choć sceny retrospektywne filmowano na taśmie filmowej Super 35.
Zdjęcia do filmu rozpoczęto 23 września 2006 roku. Budynek należący do Marcy Armory w brooklyńskiej dzielnicy Williamsburg zaadaptowano na wnętrza domu, w którym mieszkał Neville, podczas gdy z zewnątrz rolę tę pełniła jedna z kamienic mieszczących się na Greenwich Village. Zdjęcia do filmu kręcono w wielu miejscach Nowego Jorku – m.in. w dzielnicy Tribeca na Dolnym Manhattanie, na pokładzie pełniącego obecnie rolę muzeum lotniskowca "Intrepid", Kingsbridge Armory na Bronksie oraz katedrze św. Patryka. Specjalnie z Florydy sprowadzono na plan zdjęciowy tropikalne rośliny, którymi pokryto filmowane lokacje, w taki sposób, aby stworzyć wrażenie od dawna opuszczonego przez ludzi miasta. Zamknięcie głównych arterii Nowego Jorku spotkało się z niechęcią ze strony mieszkańców miasta. Will Smith przyznał później m.in.: „Nie sądzę, aby komukolwiek udało się to zrobić ponownie w najbliższym czasie. Ludzie byli niezadowoleni. Zobaczyłem wtedy najwięcej rąk z wysuniętym środkowym palcem w swojej karierze”.
Retrospektywna scena ewakuacji mieszkańców Nowego Jorku przy moście Brooklyńskim kręcona była nieprzerwanie przez sześć styczniowych nocy. Nakręcenie tej jednej sceny pochłonęło 5 milionów dolarów ze 150-milionowego budżetu filmu, co plasuje ją na pierwszym miejscu w rankingu najdroższych scen filmowych w historii. Nakręcenie sceny wymagało uzyskania zgody czternastu instytucji rządowych, pracy 250 członków ekipy filmowej oraz 1000 statystów, w tym 160 żołnierzy amerykańskiej Gwardii Narodowej. Na plan zdjęciowy sprowadzono cztery wojskowe samochody Humvee, trzy kołowe wozy opancerzone typy Stryker, cztery kutry amerykańskiej Straży Przybrzeżnej, a także liczne taksówki, radiowozy policyjne, wozy straży pożarnej oraz karetki pogotowia. Zdjęcia zakończono 31 marca 2007 roku.
Efekty specjalne.
W tydzień po rozpoczęciu zdjęć Francis Lawrence uznał, że zainfekowani (zwani „Poszukiwaczami Ciemności”) grani przez żywych aktorów ubranych w specjalne stroje są mało przekonywający. Reżyser zdecydował się więc na wykorzystanie komputerowo wygenerowanych postaci, co doprowadziło do znaczącego wzrostu budżetu produkcji oraz wydłużenia okresu postprodukcyjnego filmu. Zgodnie ze scenariuszem zainfekowani mieli wyróżniać się spowolnionym metabolizmem oraz przyśpieszonym oddechem, co na dłuższą metę było niemożliwe do zagrania przez aktorów, którzy szybko się męczyli. Aktorzy, którzy mieli początkowo odgrywać role „Poszukiwaczy Ciemności”, pozostali jednak na planie, aby uczestniczyć w komputerowej generacji postaci za pomocą techniki motion capture. Realizatorzy filmu, chcąc, by stworzenia wydawały dźwięki zbliżone do ludzkich, ale nietypowe dla normalnych zachowań człowieka, zatrudnili w tym celu wokalistę rockowego zespołu Faith No More, Mike’a Pattona, który użyczył zakażonym swojego głosu.
Technika komputerowa wykorzystana została także do wygenerowania zamieszkujących opuszczony przez ludzi Nowy Jork lwów i jeleni oraz wymazania przechodniów ze zdjęć kręconych w mieście. Widoczni w oknach biurowców ludzie, gapie oraz ruch uliczny w oddali zostały całkowicie usunięte z filmu. W swojej wizji wyludnionego miasta Lawrence, jak sam powiedział, wzorował się na twórczości Johna Forda: „Nie chcieliśmy zrobić filmu postapokaliptycznego, który dzieje się w postapokaliptycznej scenerii. Duża część akcji filmu odbywa się w piękne dni”.
Premiera i wydanie.
Premiera filmu odbyła 5 grudnia 2007 roku w Tokio w Japonii, natomiast amerykańska premiera "Jestem legendą" początkowo planowana była na 21 listopada 2007 roku, jednak została przesunięta na 14 grudnia 2007 roku. Jako powód opóźnienia Francis Lawrence podał przedłużające się prace nad efektami specjalnymi filmu. W Wielkiej Brytanii na ekrany kin produkcja weszła 26 grudnia 2007 roku, a w Irlandii 4 stycznia 2008 roku. Polska premiera filmu miała miejsce 11 stycznia 2008 roku.
Marketing.
W ramach działań marketingowych związanych z premierą filmu pod szyldem DC Comics powstał komiks "I Am Legend: Awakening". W jego przygotowanie zaangażowano twórcę komiksów Billa Sienkiewicza, autora scenariusza do filmu Marka Protosevicha, pisarza powieści science-fiction Orsona Scotta Carda oraz syna autora powieści "Jestem legendą" Richarda Christiana Mathesona. Z czasem projekt stopniowo ewoluował z komiksu w stronę krótkich filmików dostępnych na oficjalnej stronie internetowej filmu.
Zyski.
W ciągu pierwszego weekendu wyświetlania filmu "Jestem legendą" zarobiło 77 211 321 dolarów, dzięki czemu produkcja ta stała się najbardziej dochodowym filmem spośród grudniowych premier. 11 maja 2008 roku zyski z wyświetlania filmu wzrosły do sumy 256 393 010 dolarów w samej Ameryce Północnej i 584 015 483 dolarów na całym świecie. "Jestem legendą" było szóstą najbardziej dochodową produkcją filmową 2007 roku w Ameryce Północnej, a 9 lipca 2009 roku zajęło miejsce wśród 50 najbardziej dochodowych filmów wszech czasów, zarówno w Stanach Zjednoczonych, jak i na świecie.
Wydanie DVD.
18 marca 2008 roku film został wydany w formacie DVD oraz Blu-ray. Początkowo dostępne były dwie wersje tego wydawnictwa w formacie DVD, jedno- oraz dwupłytowa. W edycji jednopłytowej oprócz filmu znajdowały się animowane komiksy („Death As a Gift”, „Isolation”, „Sacrificing the Few for the Many” oraz „Shelter”). Specjalne dwupłytowe wydanie stanowiło wersję jednopłytową poszerzoną o alternatywne zakończenie filmu. 8 kwietnia 2008 roku "Jestem legendą" pojawiło się na rynku w formacie HD DVD (zarówno wersja HD DVOD, jak i Blu-ray zawierały wszystkie dodatki z dwupłytowej wersji DVD filmu). Dwupłytowa wersja filmu dostępna jest także w specjalnym metalowym opakowaniu, które zawiera instrukcję ewakuacji na tylnej stronie.
9 grudnia 2008 roku została wydana specjalna edycja kolekcjonerska filmu.
Wydanie DVD "Jestem legendą" sprzedało się w ponad 7 milionach kopii, zarabiając w samym roku 2008 126 milionów dolarów. Pomimo takich wyników finansowych wytwórnia Warner Bros. była „trochę zawiedziona” wynikami sprzedaży filmu w wersji DVD.
Odbiór filmu.
Recenzje filmu były w większości przychylne. W agregatorze recenzji Rotten Tomatoes 68% z 215 recenzji uznano za pozytywne, a średnia ocen wystawionych na ich podstawie wyniosła 6,30. Z kolei w agregatorze Metacritic średnia ważona ocen z 37 recenzji wyniosła 65 punktów na 100.
Pozytywne opinie krytyków skupiały się przede wszystkim na grze Willa Smitha, który zapewnił widzom „pełen wdzięku i nie wymagający wysiłku spektakl”. Richard Roeper z "Chicago Sun-Times" stwierdził w programie "At the Movies", że Will Smith „jest w szczytowej formie” aktorskiej, a scenariusz filmu był stosunkowo „głęboki jak na film akcji”. Podkreślano, że film w nowatorski sposób prezentuje problem samozagłady ludzkości, która zagrożona jest przez własne wynalazki mające służyć jej dobru.
Negatywne opinie dotyczące filmu skupiały się przede wszystkim wokół animacji komputerowej, która zdaniem Łukasza Figielskiego z Dziennika „zawodzi na całej linii i przypomina raczej "Park Jurajski" niż najnowsze osiągnięcia technologii”. Z silną krytyką spotkała się także znacznie zmieniona fabuła filmu, która miała niewiele wspólnego z treścią powieści Richarda Mathesona. Najwięcej nieprzychylnych recenzji zebrało jednak zakończenie filmu, którego alternatywna wersja została uznana za znacznie lepszą.
"Jestem legendą" otrzymał nominacje do nagrody Visual Effects Society, nagrody Gildii Aktorów Filmowych, NAACP Image Awards oraz Satellite Awards. W czerwcu 2008 r. Will Smith odebrał nagrodę Saturna dla najlepszego aktora oraz MTV Movie Award za najlepszą rolę męską.
Różnice w adaptacji filmowej.
Film jest dość swobodną adaptacją powieści Richarda Mathesona. Wiele wątków oraz elementów fabuły zawartych w powieści zostało zmienionych lub całkowicie pominiętych w adaptacji filmowej.
Opracowano na podstawie materiału źródłowego.
Prequel/sequel.
Francis Lawrence potwierdził możliwość nakręcenia prequela "Jestem legendą", w którym główną rolę ponownie zagrałby Will Smith. Reżyser oświadczył, że kolejna część filmu opowiadałaby o losach dr. Neville’a przed rozprzestrzenieniem się wirusa w Nowym Jorku. Napisanie scenariusza powierzono D.B. Weissowi, a za kamerą ponownie miałby stanąć Francis Lawrence. Pierwotnie planowano premierę filmu w roku 2011, lecz film nie powstał, a Lawrence ogłosił, że zarzuca ten projekt. Później planowano wyprodukowanie sequelu, lecz z tego filmu także zrezygnowano.

</doc>
<doc id="1213434" url="https://pl.wikipedia.org/wiki?curid=1213434" title="Okręty podwodne typu B1">
Okręty podwodne typu B1

Okręty podwodne typu B1 - japońskie okręty podwodne dalekiego zasięgu z okresu drugiej wojny światowej. Okręty od pierwszej jednostki serii znane są także jako typ "I-15". Łącznie zbudowano dwadzieścia jednostek tego typu.
Historia.
Prace nad oceanicznym okrętem podwodnym zdolnym do przenoszenia jednego samolotu rozpoczęły się w Japonii w połowie lat 30. Budowa pierwszej jednostki, która otrzymała oznaczenie "I-15", rozpoczęła się w 1937 roku. Okręt zwodowano 7 marca 1939 roku, wcielono do służby – 30 września 1940 roku. Zbudowano dwadzieścia jednostek tego typu, co czyniło z nich najliczniejszą serię okrętów podwodnych używanych przez Japonię podczas drugiej wojny światowej. 
Okręty tego typu charakteryzowały się dużym zasięgiem, prędkością, silnym uzbrojeniem i możliwością przenoszenia jednego samolotu w hangarze tuż przed kioskiem okrętu. Samolot startował z okrętu za pomocą katapulty. W czasie wojny na kilku okrętach usunięto hangar, zastępując go działem kalibru 140 milimetrów. Dwa okręty przebudowano na nosicieli żywych torped wyposażonych w cztery pojazdy typu Kaiten. W początkowym okresie wojny jednostki tego typu odnosiły znaczne sukcesy, jednak wraz z rozbudową amerykańskiego potencjału ZOP zaczęły być skutecznie zwalczane. Poza "I-36" wszystkie okręty tego typu zostały utracone podczas wojny.

</doc>
<doc id="1213435" url="https://pl.wikipedia.org/wiki?curid=1213435" title="Jan Popowicz">
Jan Popowicz

Jan Zdzisław Popowicz (ur. 5 stycznia 1948 w Rzeszowie) – polski łucznik sportowy, olimpijczyk.
Życiorys.
Urodził się 5 stycznia 1948 w Rzeszowie jako dziecko Zdzisława (wykonującego zawód rzemieślnika) oraz Stefanii "de domo" Brewczyńska. 
W 1968 ukończył Technikum Budowlane w Rzeszowie i uzyskał zawód technika budowlanego. 
W latach 1961–1991 był łucznikiem klubu sportowego Resovia, a jego trenerami byli Antoni Gromski oraz Katarzyna Wiśniowska. 
Odznaczony tytułem Zasłużony Mistrz Sportu, brązowym Medalem za Wybitne Osiągnięcia Sportowe, a brązowym Krzyżem Zasługi.
Był rekordzistą pod względem udziału w mistrzostwach Polski w łucznictwie, w których uczestniczył dwadzieścia pięć razy (w latach 1967-1991). Był dwukrotnym mistrzem Polski w wieloboju indywidualnie (1977, 1979). Na mistrzostwach świata w łucznictwie (1975 – w wieloboju drużynowym, razem z Wojciechem Szymańczykiem i Michałem Szymczakiem) zajął czwarte miejsce, a na mistrzostwach Europy w łucznictwie (1976 – w wieloboju indywidualnie) piąte miejsce.
Na igrzyskach olimpijskich (1976) w czwórboju indywidualnym zajął siedemnaste miejsce, a podczas halowe mistrzostwa Europy (1985 – w wieloboju drużynowym, razem z Konradem Kwietniem, Krzysztofem Włosikiem i Andrzejem Nuckowskim) zajął trzecie miejsce i zdobył brązowy medal.
W 2009 zwyciężył na międzynarodowych mistrzostwach weteranów łuczniczych w Warszawie.
Sędzia i działacz sportowy. Ma żonę Halinę i córkę Justynę (ur. w 1974). Mieszka w Rzeszowie.

</doc>
<doc id="1213439" url="https://pl.wikipedia.org/wiki?curid=1213439" title="SPV M650">
SPV M650

SPV M650 – smartfon produkowany przez HTC.
Opis telefonu.
Telefon komórkowy drugiej generacji oraz Pocket PC oparty na platformie Windows Mobile 5.0 Urządzenie jest brandowaną przez operatora telefonii komórkowej Orange wersją HTC P3300 Artemis, sprzedawanego również w Polsce przez sieć Era jako MDA Compact III. Fabrycznie posiada simlock na sieć Orange.
Specyfikacja sprzętowa:
SPV M650 sprzedawany w Polsce uzupełniony jest o aplikację do nawigacji satelitarnej Automapa 4 XL, oraz Orange Menu PL.
Opis funkcji.
Aparat posiada wszystkie funkcje wspierane standardowo przez platformę Windows Mobile 5.0, w tym:

</doc>
<doc id="1213440" url="https://pl.wikipedia.org/wiki?curid=1213440" title="Poakcja">
Poakcja

Poakcja – zdarzenia relacjonowane w narracji, a rozgrywające się już poza ramą czasową opowiadanych zdarzeń. W odróżnieniu od przedakcji, występuje na końcu utworu. W wielu dziełach poakcja występuje w formie epilogu informującego czytelnika o dalszych losach bohaterów. 

</doc>
<doc id="1213441" url="https://pl.wikipedia.org/wiki?curid=1213441" title="Ahmed Sanakrah">
Ahmed Sanakrah

Ahmed Sanakrah (ur. ?, zm. 18 stycznia 2008) - palestyński przywódca oddziału Brygad Męczenników Al-Aksy. 
Za ataki terrorystyczne na Izrael poszukiwany był już na rok przed śmiercią. Zginął 18 stycznia 2008 r., w obozie dla uchodźców Balata koło Nablusu w starciu z żołnierzami izraelskimi, a trzech innych członków Brygady Al.-Aksy zostało schwytanych. 

</doc>
<doc id="1213447" url="https://pl.wikipedia.org/wiki?curid=1213447" title="Regiment Grenadierów Lubelskich">
Regiment Grenadierów Lubelskich

Regiment Grenadierów Lubelskich - polski oddział piechoty wchodzący w skład wojsk powstańczych okresu insurekcji kościuszkowskiej.
Został sformowany w maju 1794.
Podobnie jak oba regimenty grenadierów krakowskich i regiment grenadierów sandomierskich nie był typowym regimentem grenadierskim. Zaszczytna nazwa została mu nadana jedynie dla podniesienia morale żołnierzy.
Oddział nigdy nie osiągnął ani przewidzianej liczebności ani jednolitości umundurowania.

</doc>
<doc id="1213448" url="https://pl.wikipedia.org/wiki?curid=1213448" title="Regiment Grenadierów Sandomierskich">
Regiment Grenadierów Sandomierskich

Regiment Grenadierów Sandomierskich – polski oddział piechoty wchodzący w skład wojsk powstańczych okresu insurekcji kościuszkowskiej.
Został sformowany na przełomie marca i kwietnia 1794. Jego dowódcą został ppłk Kirkor.
Podobnie jak oba regimenty grenadierów krakowskich i regiment grenadierów lubelskich nie był typowym regimentem grenadierskim. Zaszczytna nazwa została mu nadana jedynie dla podniesienia morale żołnierzy.
Oddział nigdy nie osiągnął ani przewidzianej liczebności ani jednolitości umundurowania.

</doc>
<doc id="1213451" url="https://pl.wikipedia.org/wiki?curid=1213451" title="Zespół dysmorficzny">
Zespół dysmorficzny



</doc>
<doc id="1213452" url="https://pl.wikipedia.org/wiki?curid=1213452" title="Wielowadzie">
Wielowadzie



</doc>
<doc id="1213454" url="https://pl.wikipedia.org/wiki?curid=1213454" title="Hrabstwo Prince George">
Hrabstwo Prince George

Hrabstwo Prince George – hrabstwo w USA, w stanie Wirginia, według spisu z 2000 roku liczba ludności wynosiła 33 047. Siedzibą hrabstwa jest Prince George.
Geografia.
Według spisu hrabstwo zajmuje powierzchnię 730 km², z czego 689 km² stanowią lądy, a 41 km² – wody.

</doc>
<doc id="1213455" url="https://pl.wikipedia.org/wiki?curid=1213455" title="Trześniowy Groń">
Trześniowy Groń

Trześniowy Groń ("Tymoski") – polana i szczyt górski w Paśmie Radziejowej w Beskidzie Sądeckim. Trześnia to ludowa nazwa czereśni (dzikie czereśnie są dość częstymi drzewami w tych górach), zaś groń to nazwa wywodząca się z języka wołoskiego, w gwarze podhalańskiej oznacza "wyniosły brzeg rzeki lub potoku". Znajduje się pod wierzchołkiem Trześniowy Groń (lub Złotułki) o wysokości 1001 m, a nie Niemcowej (963 m), jak to mylnie podawane jest na niektórych mapach. Szczyt Niemcowej znajduje się nieco dalej w północno-wschodnim kierunku i jest nieco niższy (963 m). Polana Trześniowy Groń należy do przysiółka Trześniowy Groń, stanowiącego część miasta Piwniczna-Zdrój.
Jest to polana na stromym, górskim stoku. Jak na większości polan w Beskidach, gospodarstwa rolne pojawiły się tutaj w ostatnim okresie osadnictwa, gdy pod uprawę roli zajęto już wszystkie lepiej nadające się do tego tereny w dolinie rzek i na niżej położonych stokach. Dawniej polana była intensywnie użytkowana rolniczo. Na Trześniowym Groniu znajduje się kilka gospodarstw rolnych. Po II wojnie światowej, a szczególnie od lat 80. gospodarka rolna na tych kamienistych, stromych i wysoko położonych stokach górskich stawała się coraz bardziej nieopłacalna. W dwóch budynkach dawnego, najwyżej na tej polanie położonego gospodarstwa rolnego działało sezonowo czynne Studenckie Schronisko Turystyczne Chatka pod Niemcową. Obecnie zabudowania znajdują się w rękach prywatnych i zostały wyłączone z użytkowania turystycznego.
Z Trześniowego Gronia przy schronisku roztaczają się rozległe widoki na dolinę Popradu, Pasmo Jaworzyny, Góry Lubowelskie, a przy dobrej widoczności także na Tatry.

</doc>
<doc id="1213457" url="https://pl.wikipedia.org/wiki?curid=1213457" title="Kwas 3-hydroksymasłowy">
Kwas 3-hydroksymasłowy

Kwas 3-hydroksymasłowy – organiczny związek chemiczny z grupy hydroksykwasów. Jest związkiem chiralnym, w związku z czym występuje w formie dwóch enancjomerów. Związek występujący naturalnie w organizmie człowieka ma konfigurację D (–). Należy do tzw. ciał ketonowych. Powstaje w wątrobie z acetooctanu (powstałego z acetylo-CoA) i gdy stężenie glukozy we krwi jest niskie, może zostać użyty przez organizm jako źródło energii. Podczas kwasicy ketonowej stężenie kwasu 3-hydroksymasłowego we krwi wzrasta.
Związek ten jest używany do syntezy biodegradowalnych tworzyw sztucznych.

</doc>
<doc id="1213458" url="https://pl.wikipedia.org/wiki?curid=1213458" title="Hrabstwo Prince William">
Hrabstwo Prince William

Hrabstwo Prince William – hrabstwo w USA, w stanie Wirginia. Według spisu w 2020 roku liczy 482,2 tys. mieszkańców, co czyni je drugim najbardziej zaludnionym hrabstwem Wirginii. Siedzibą hrabstwa jest Manassas, a największą miejscowością Dale City. Jest częścią obszaru metropolitalnego Waszyngtonu.
Swoją nazwę bierze od Wilhelma Augusta Hanowerskiego zwanym "Prince William".
Geografia.
Według spisu hrabstwo zajmuje powierzchnię 901 km², z czego 873 km² stanowią lądy, a 31 km² (3,5%) stanowią wody.
Demografia.
Według danych za lata 2017–2021 aż jedna czwarta mieszkańców urodziła się za granicami Stanów Zjednoczonych. W latach 2010–2020 populacja hrabstwa wzrosła o 20%, do 482,2 tys. mieszkańców, a wśród nich byli:
Według danych z 2021 roku do największych grup należały osoby pochodzenia niemieckiego (9,2%), salwadorskiego (8,4%), angielskiego (7,9%), irlandzkiego (7,4%), afrykańskiego subsaharyjskiego (5,1%), meksykańskiego (4,4%), „amerykańskiego” (3,8%), włoskiego (2,7%) i gwatemalskiego (2,3%).
Religia.
Do największych grup religijnych w 2010 roku należeli:

</doc>
<doc id="1213462" url="https://pl.wikipedia.org/wiki?curid=1213462" title="Hrabstwo Pulaski (Wirginia)">
Hrabstwo Pulaski (Wirginia)

Hrabstwo Pulaski – hrabstwo w USA, w stanie Wirginia, według spisu z 2000 roku liczba ludności wynosiła 35 127. Siedzibą hrabstwa jest Pulaski.
Geografia.
Według spisu hrabstwo zajmuje powierzchnię 855 km², z czego 832 km² stanowią lądy, a 23 km² – wody.

</doc>
<doc id="1213463" url="https://pl.wikipedia.org/wiki?curid=1213463" title="Hrabstwo Rappahannock">
Hrabstwo Rappahannock

Hrabstwo Rappahannock – hrabstwo w USA, w stanie Wirginia, według spisu z 2000 roku liczba ludności wynosiła 6 983. Siedzibą hrabstwa jest Washington.
Geografia.
Według spisu hrabstwo zajmuje powierzchnię 692 km², z czego 692 km² stanowią lądy, a 0 km² – wody.

</doc>
<doc id="1213464" url="https://pl.wikipedia.org/wiki?curid=1213464" title="Hrabstwo Richmond (Wirginia)">
Hrabstwo Richmond (Wirginia)

Hrabstwo Richmond – hrabstwo w USA, w stanie Wirginia, według spisu z 2000 roku liczba ludności wynosiła 8809. Siedzibą hrabstwa jest Warsaw.
Geografia.
Według spisu hrabstwo zajmuje powierzchnię 559 km², z czego 494 km² stanowią lądy, a 65 km² – wody.

</doc>
<doc id="1213466" url="https://pl.wikipedia.org/wiki?curid=1213466" title="Hrabstwo Roanoke">
Hrabstwo Roanoke

Hrabstwo Roanoke – hrabstwo w USA, w stanie Wirginia, według spisu z 2000 roku liczba ludności wynosiła 85 778. Siedzibą hrabstwa jest Salem.
Geografia.
Według spisu hrabstwo zajmuje powierzchnię 650 km², z czego 649 km² stanowią lądy, a 1 km² – wody.

</doc>
<doc id="1213467" url="https://pl.wikipedia.org/wiki?curid=1213467" title="Hrabstwo Rockbridge">
Hrabstwo Rockbridge

Hrabstwo Rockbridge – hrabstwo w USA, w stanie Wirginia, według spisu z 2000 roku liczba ludności wynosiła 20 808. Siedzibą hrabstwa jest Lexington.
Geografia.
Według spisu hrabstwo zajmuje powierzchnię 1557 km², z czego 1554 km² stanowią lądy, a 3 km² – wody.

</doc>
<doc id="1213468" url="https://pl.wikipedia.org/wiki?curid=1213468" title="AZS PWSZ Sowood Gorzów Wielkopolski">
AZS PWSZ Sowood Gorzów Wielkopolski



</doc>
<doc id="1213469" url="https://pl.wikipedia.org/wiki?curid=1213469" title="Hrabstwo Rockingham (Wirginia)">
Hrabstwo Rockingham (Wirginia)

Hrabstwo Rockingham – hrabstwo w USA, w stanie Wirginia, według spisu z 2000 roku liczba ludności wynosiła 67 725. Siedzibą hrabstwa jest Harrisonburg.
Geografia.
Według spisu hrabstwo zajmuje powierzchnię 2209 km², z czego 2204 km² stanowią lądy, a 5 km² – wody.

</doc>
<doc id="1213470" url="https://pl.wikipedia.org/wiki?curid=1213470" title="Hrabstwo Russell (Wirginia)">
Hrabstwo Russell (Wirginia)

Hrabstwo Russell – hrabstwo w USA, w stanie Wirginia, według spisu z 2000 roku liczba ludności wynosiła 30 308. Siedzibą hrabstwa jest Lebanon.
Geografia.
Według spisu hrabstwo zajmuje powierzchnię 1235 km², z czego 1230 km² stanowią lądy, a 5 km² – wody.

</doc>
<doc id="1213471" url="https://pl.wikipedia.org/wiki?curid=1213471" title="Hrabstwo Shenandoah">
Hrabstwo Shenandoah

Hrabstwo Shenandoah – hrabstwo w USA, w stanie Wirginia, według spisu z 2000 roku liczba ludności wynosiła 35 075. Siedzibą hrabstwa jest Woodstock.
Geografia.
Według spisu hrabstwo zajmuje powierzchnię 1329 km², z czego 1329 km² stanowią lądy, a 0 km² – wody.

</doc>
<doc id="1213472" url="https://pl.wikipedia.org/wiki?curid=1213472" title="Hrabstwo Smyth">
Hrabstwo Smyth

Hrabstwo Smyth – hrabstwo w USA, w stanie Wirginia, według spisu z 2000 roku liczba ludności wynosiła 33 081. Siedzibą hrabstwa jest Marion.
Geografia.
Według spisu hrabstwo zajmuje powierzchnię 1171 km², z czego 1171 km² stanowią lądy, a 0 km² – wody.

</doc>
<doc id="1213473" url="https://pl.wikipedia.org/wiki?curid=1213473" title="Hrabstwo Southampton">
Hrabstwo Southampton

Hrabstwo Southampton – hrabstwo w USA, w stanie Wirginia, według spisu z 2000 roku liczba ludności wynosiła 17482. Siedzibą hrabstwa jest Courtland.
Geografia.
Według spisu hrabstwo zajmuje powierzchnię 1559 km², z czego 1551 km² stanowią lądy, a 8 km² – wody.

</doc>
<doc id="1213474" url="https://pl.wikipedia.org/wiki?curid=1213474" title="Hrabstwo Spotsylvania">
Hrabstwo Spotsylvania

Hrabstwo Spotsylvania – hrabstwo w USA, w stanie Wirginia, według spisu z 2000 roku liczba ludności wynosiła 90 395. Siedzibą hrabstwa jest Spotsylvania Courthouse.
Geografia.
Według spisu hrabstwo zajmuje powierzchnię 1067 km², z czego 1039 km² stanowią lądy, a 28 km² – wody.

</doc>
<doc id="1213475" url="https://pl.wikipedia.org/wiki?curid=1213475" title="Plamica Henocha-Schoenleina">
Plamica Henocha-Schoenleina



</doc>
<doc id="1213476" url="https://pl.wikipedia.org/wiki?curid=1213476" title="Hrabstwo Stafford (Wirginia)">
Hrabstwo Stafford (Wirginia)

Hrabstwo Stafford – hrabstwo w USA, w stanie Wirginia, według spisu z 2000 roku liczba ludności wynosiła 124 177. Siedzibą hrabstwa jest Stafford.
Geografia.
Według spisu hrabstwo zajmuje powierzchnię 725 km², z czego 699 km² stanowią lądy, a 26 km² – wody.

</doc>
<doc id="1213478" url="https://pl.wikipedia.org/wiki?curid=1213478" title="Louis-Jules Mancini-Mazarini">
Louis-Jules Mancini-Mazarini

Louis-Jules Mancini-Mazarini, książę Nivernais (ur. 16 grudnia 1716, 25 lutego 1798) – francuski dyplomata i pisarz.
Syn Philippe-Jules-François, księcia Nevers i Marii Anny Spinoli, jego dziadkiem ciotecznym był kardynał Jules Mazarin. Kształcił się w Paryżu w Collège Louis le Grand. W wieku 14 lat ożenił się z Hélène Françoise Angélique Phélypeaux de Pontchartrain (1715-1781), córką Jérôme de Phélypeaux. Miał z nią dwoje dzieci zmarłych w dzieciństwie oraz 2 córki:
Owdowiawszy, ożenił się ponownie w 1782 z Marie-Thérèse de Brancas, córką markiza Céreste, która zmarła kilka miesięcy później.
Służył w kampaniach wojennych we Włoszech (1733) i Czechach (1740), lecz musiał rzucić wojaczkę z powodu słabego zdrowia. Był ambasadorem w Rzymie (1748–1752), Berlinie (1755–1756) i Londynie, gdzie negocjował pokój paryski (10 lutego 1763). Od 1787 do 1789 był członkiem rady stanu. Nie wyemigrował podczas rewolucji, został okradziony przez rewolucjonistów i w końcu uwięziony w roku 1793. Odzyskał wolność po upadku Robespierre'a, i zmarł w Paryżu 25 lutego 1798 roku.
W roku 1743 Akademia Francuska przyjęła go w swe szeregi za poemat "Délie", a od roku 1763 zajmował się zazwyczaj administrowaniem Księstwa Nevers i beletrystyką. Pisał wiele i z dużą łatwością. Za najlepsze uchodzą jego bajki. Dzieła zebrane ("Œuvres complètes") opublikowano w Paryżu w 1796. Z kolei jego "Œuvres posthumes" wyniósł z Paryża François de Neufchâteau w 1807. Korespondencja Manciniego ("Correspondance secrète") została wydana w Paryżu przez dom wydawniczy Lescure w 1866 r.

</doc>
<doc id="1213479" url="https://pl.wikipedia.org/wiki?curid=1213479" title="Hrabstwo Surry (Wirginia)">
Hrabstwo Surry (Wirginia)

Hrabstwo Surry – hrabstwo w USA, w stanie Wirginia, według spisu z 2000 roku liczba ludności wynosiła 6 829. Siedzibą hrabstwa jest Surry.
Geografia.
Według spisu hrabstwo zajmuje powierzchnię 723 km², z czego 643 km² stanowią lądy, a 80 km² – wody.

</doc>
<doc id="1213480" url="https://pl.wikipedia.org/wiki?curid=1213480" title="Hrabstwo Sussex (Wirginia)">
Hrabstwo Sussex (Wirginia)

Hrabstwo Sussex – hrabstwo w USA, w stanie Wirginia, według spisu z 2000 roku liczba ludności wynosiła 12 504. Siedzibą hrabstwa jest Sussex.
Geografia.
Według spisu hrabstwo zajmuje powierzchnię 1272 km², z czego 1267 km² stanowią lądy, a 5 km² – wody.

</doc>
<doc id="1213481" url="https://pl.wikipedia.org/wiki?curid=1213481" title="Hrabstwo Tazewell (Wirginia)">
Hrabstwo Tazewell (Wirginia)

Hrabstwo Tazewell – hrabstwo w USA, w stanie Wirginia, według spisu z 2000 roku liczba ludności wynosiła 44598. Siedzibą hrabstwa jest Tazewell.
Geografia.
Według spisu hrabstwo zajmuje powierzchnię 1347 km², z czego 1347 km² stanowią lądy, a 0 km² – wody.

</doc>
<doc id="1213483" url="https://pl.wikipedia.org/wiki?curid=1213483" title="Hrabstwo Warren (Wirginia)">
Hrabstwo Warren (Wirginia)

Hrabstwo Warren – hrabstwo w USA, w stanie Wirginia, według spisu z 2000 roku liczba ludności wynosiła 31 584. Siedzibą hrabstwa jest Front Royal.
Geografia.
Według spisu hrabstwo zajmuje powierzchnię 559 km², z czego 551 km² stanowią lądy, a 8 km² – wody.

</doc>
<doc id="1213484" url="https://pl.wikipedia.org/wiki?curid=1213484" title="Julie Tippetts">
Julie Tippetts



</doc>
<doc id="1213485" url="https://pl.wikipedia.org/wiki?curid=1213485" title="Hrabstwo Westmoreland (Wirginia)">
Hrabstwo Westmoreland (Wirginia)

Hrabstwo Westmoreland – hrabstwo w USA, w stanie Wirginia, według spisu z 2000 roku liczba ludności wynosiła 16 718. Siedzibą hrabstwa jest Montross.
Geografia.
Według spisu hrabstwo zajmuje powierzchnię 655 km², z czego 595 km² stanowią lądy, a 60 km² – wody.

</doc>
<doc id="1213487" url="https://pl.wikipedia.org/wiki?curid=1213487" title="Hrabstwo Wise (Wirginia)">
Hrabstwo Wise (Wirginia)

Hrabstwo Wise – hrabstwo w USA, w stanie Wirginia, według spisu z 2000 roku liczba ludności wynosiła 40 123. Siedzibą hrabstwa jest Wise.
Geografia.
Według spisu hrabstwo zajmuje powierzchnię 1050 km², z czego 1047 km² stanowią lądy, a 3 km² – wody.

</doc>
<doc id="1213489" url="https://pl.wikipedia.org/wiki?curid=1213489" title="Hrabstwo Wythe">
Hrabstwo Wythe

Hrabstwo Wythe – hrabstwo w USA, w stanie Wirginia, według spisu z 2000 roku liczba ludności wynosiła 27 599. Siedzibą hrabstwa jest Wytheville.
Geografia.
Według spisu hrabstwo zajmuje powierzchnię 1199 km², z czego 1196 km² stanowią lądy, a 3 km² – wody.

</doc>
<doc id="1213490" url="https://pl.wikipedia.org/wiki?curid=1213490" title="Hrabstwo York (Wirginia)">
Hrabstwo York (Wirginia)

Hrabstwo York – hrabstwo w USA, w stanie Wirginia, według spisu z 2000 roku liczba ludności wynosiła 56 298. Siedzibą hrabstwa jest Yorktown.
Geografia.
Według spisu hrabstwo zajmuje powierzchnię 559 km², z czego 274 km² stanowią lądy, a 285 km² – wody.

</doc>
<doc id="1213491" url="https://pl.wikipedia.org/wiki?curid=1213491" title="Alberto Spencer">
Alberto Spencer

Alberto Pedro Spencer Herrera (ur. 6 grudnia 1937 w Ancón, zm. 3 listopada 2006 w Cleveland), ekwadorski piłkarz, napastnik. Reprezentant dwóch krajów: Ekwadoru i Urugwaju. Także dyplomata.
Uchodzi za najwybitniejszego piłkarza w historii ekwadorskiego futbolu, jednak równie mocno jak ze swoją ojczyzną związany był z Urugwajem. Jego ojciec pochodził z Jamajki. Zaczynał w CD Everest, gdzie grał w latach 1953-1959. W 1960 podpisał kontrakt z CA Peñarol i stał się ważnym elementem znakomitego zespołu. Siedmiokrotnie zostawał mistrzem Urugwaju, trzy razy sięgał po Copa Libertadores (1960, 1961, 1966), dwukrotnie triumfował w Pucharze Interkontynentalnym (1961 i 1966). W 1971 wrócił do Ekwadoru i przez dwa sezony grał w Barcelonie.
Był jednym z najskuteczniejszych południowoamerykańskich napastników nie tylko swoich czasów. Do niego należy rekord bramek w rozgrywkach Copa Libertadores - zgromadził ich na swoim koncie 54 (48 dla Peñarolu, 6 dla Barcelony).
W 1973 na stałe zamieszkał w Montevideo. Od 1982 pełnił funkcję konsula Ekwadoru w Urugwaju. Zmarł na skutek powikłań po ataku serca w klinice w Stanach Zjednoczonych.

</doc>
<doc id="1213492" url="https://pl.wikipedia.org/wiki?curid=1213492" title="Louis Marie Florent du Châtelet-Lomont">
Louis Marie Florent du Châtelet-Lomont



</doc>
<doc id="1213496" url="https://pl.wikipedia.org/wiki?curid=1213496" title="Yannick Dalmas">
Yannick Dalmas

Yannick Dalmas (ur. 28 lipca 1961 w Le Beausset) – francuski kierowca Formuły 1, uczestniczący w niej w latach 1987–1990 oraz roku 1994. Dalmas jeździł w dwóch zespołach: Larrousse (z nadwoziem Lola w latach 1987, 1988, 1989, a z nadwoziem Larrousse w roku 1994) i AGS (1989–1990). Ostatecznie nie zdobył w żadnym z 24 wyścigów, w których wystartował, ani punktu; w Grand Prix Australii w 1987 roku zajął piąte miejsce, ale nie zdobył punktu, ponieważ jego zespół zgłosił do mistrzostw świata tylko jeden samochód. Dalmas czterokrotnie wygrał wyścig 24h Le Mans – w roku 1992 (w Peugeocie 905 Evo 1 bis wraz z Derekiem Warwickiem i Markiem Blundellem), 1994 (w Dauerze Porsche 962LM wraz z Hurleyem Haywoodem i Mauro Baldim), 1995 (w McLarenie F1 GTR 95 wraz z Jyrkim Järvilehto i Masanorim Sekiyą) i 1999 (w BMW V12 LMR wraz z Pierluigim Martinim i Joachimem Winkelhockem).

</doc>
<doc id="1213498" url="https://pl.wikipedia.org/wiki?curid=1213498" title="Stefan Nędzyński">
Stefan Nędzyński

Stefan Nędzyński (ur. 1919 w Poznaniu, zm. 10 stycznia 2008 w Bernie) – polski ekonomista i działacz związkowy.
Życiorys.
Absolwent Gimnazjum i Liceum im. św. Marii Magdaleny w Poznaniu, następnie student Uniwersytetu Poznańskiego. Po wybuchu II wojny światowej i przegranej Polski próbował przedostać się na Zachód do formowanych tam oddziałów WP. Aresztowany przez Sowietów był więziony w więzieniu NKWD w Przemyślu i łagrze w Obwodzie Archangielskim, a następnie przymuszany do pracy w fabryce skóry w Kuźniecku. Zwolniony w 1941 r., na mocy amnestii (układ Sikorski-Majski).
Żołnierz 2 Korpusu WP, uczestnik walk o Monte Cassino, gdzie został ranny. Służył w 7 Pułku Ułanów Lubelskich, w stopniu kaprala podchorążego, a następnie podporucznika.
Po zakończeniu działań wojennych pozostał na emigracji, studiował ekonomię na Universita di Roma, London School of Economics i University of London (gdzie robił doktorat). Od 1951 do 1952 r. kieruje Związkiem Niezależnej Akademickiej Młodzieży Socjalistycznej, jest członkiem Polskiej Partii Socjalistycznej (członek kierownictwa Komitetu Głównego PPS w Wielkiej Brytanii).
Od lipca 1952 r. był działaczem Międzynarodowej Konfederacji Wolnych Związków Zawodowych w Brukseli oraz Międzynarodowej Organizacji Związków Zawodowych Pracowników Łączności w Genewie. Współpracował z Międzynarodową Organizacją Pracy i Organizacją Narodów Zjednoczonych. Działa nadal w belgijskim komitecie PPS. Od lata 1952 r. organizuje odczyty w ramach Towarzystwa Uniwersytetu Robotniczego (m.in. "Moje przeżycia w Rosji", "Ruch robotniczy w Wielkiej Brytanii", "Brytyjskie państwo dobrobytu", "Przyszłość gospodarcza Europy").
Znany był jako bojownik o prawa pracownicze w krajach afrykańskich i azjatyckich. W latach 80. XX wieku, organizował pomoc dla polskich związków zawodowych. W 2001 r., ukazała się książka pt. "Na antypodach wolności" będąca wywiadem-rzeką Eugenii R. Dabertowej z dr Stefanem Nędzyńskim (Zarządu Regionu Wielkopolska NSZZ "Solidarność", Poznań, 2000 r., ).
Pochowany 15 stycznia 2008 r., na cmentarzu Schosshalden w Bernie.

</doc>
<doc id="1213502" url="https://pl.wikipedia.org/wiki?curid=1213502" title="Claude Louis François Régnier de Guerchy">
Claude Louis François Régnier de Guerchy

Claude Louis François Régnier de Guerchy, hrabia de Guerchy, markiz de Nangis, baron de la Guierche urodził się w roku 1715 i zmarł w 1767.
Pochodził ze starej rodziny Burgundzkiej. Jego ojcem był Louis de Régnier, markiz de Guerchy, hrabia de Druy, a matką Jeanne-Louise de Marion de Druy. W roku 1740 Claude Louis François poślubił Gabrielle-Lydie d'Harcourt, trzecią córkę marszałka d'Harcourt.
Był przede wszystkim oficerem piechoty. W służbie od roku 1729, początkowo służył w królewskich muszkieterach 1730 pod markizem Guerchy swym ojcem. 
Wyróżnił się w walkach w Italii (1733–1734), nad Renem (1735), w Bawarii (1741), Flandrii (1741–1747), Holandii (1748) i Niemczech (1757–1760). Bohater spod Fontenoy i Minden, Voltaire dedykował mu swój poemat: "Poème de Fontenoy". 
Gdy tylko Louis-Jules Mancini-Mazarini podpisał pokój paryski (1763), de Guerchy został skierowany na ambasadę w Londynie. Nie był to łatwy okres. Trwały spory o demontaż portu wojennego Dunkierka, o Nową Fundlandię i Falklandy. Wiele problemów sprawiał mu też minister francuski w Londynie, chevalier d'Éon (Sekret króla), tajny agent Ludwik XV w Londynie, który przebrany za kobietę zbierał tajne informacje. 
De Guerchy polecił by Pierre-Henri de Treyssac de Vergy skompromitował i zdemaskował szpiega utrudniającego mu pracę. De Treyssac odnalazł go, lecz d'Eon, udając obrażonego "fałszywym" posądzeniem go o szpiegostwo, wyzwał go na pojedynek. Sytuacje uratował George Montagu-Dunk, 2. hrabia Halifax i do pojedynku nie doszło. Nadal nie zdemaskowany d'Éon pozostał w Londynie szpiegując. Guerchy wytoczył mu więc proces o kompetencje, niestety d'Éon proces wygrał. Zmęczony Guerchy poprosił króla o dymisję z ambasady londyńskiej. Król przyjął ją 20 lipca 1767 roku.
Nie był to koniec kłopotów. Pierre-Henri de Treyssac de Vergy zwrócił się przeciw niemu pisząc poemat heroikomiczny "La Guerchiade", w którym ośmieszone zostały działania, które podejmował ambasador i jego przełożony César Gabriel de Choiseul-Praslin. De Vergy zaszantażował Guerchy'ego o znaczna sumę. Szantaż nie powiódł się tylko dlatego, że Guerchy zmarł jeszcze w 1767 roku. Poematu w końcu nie wydano.
Claude Louis François Régnier de Guerchy miał się czego obawiać, ponieważ będąc w Anglii trudnił się kontrabandą na wielką skalę, czego Anglicy mu nie wybaczyli.

</doc>
<doc id="1213503" url="https://pl.wikipedia.org/wiki?curid=1213503" title="Jerzy Strzałkowski (dziennikarz)">
Jerzy Strzałkowski (dziennikarz)

Jerzy Strzałkowski (ur. 1926, zm. 18 stycznia 2008) – polski dziennikarz i publicysta, redaktor między innymi „"Robotnika”", „"Po prostu”" i „"Życia Warszawy”".
W czasie II wojny światowej jako żołnierz AK był uczestnikiem powstania warszawskiego w szeregach pułku „Baszta”. Od 1947 r., pracował w zawodzie dziennikarza, był współpracownikiem Polskiego Radia i Telewizji, a także Wytwórni Filmów Dokumentalnych.
Pochowany 23 stycznia 2008 r., na cmentarzu Powązkowskim w Warszawie (kw. 5-3-10).

</doc>
<doc id="1213504" url="https://pl.wikipedia.org/wiki?curid=1213504" title="Pułk Humański Lekkiej Jazdy">
Pułk Humański Lekkiej Jazdy



</doc>
<doc id="1213505" url="https://pl.wikipedia.org/wiki?curid=1213505" title="Niedokrwistość Fanconiego">
Niedokrwistość Fanconiego

Niedokrwistość Fanconiego (ang. Fanconi anemia) – uwarunkowana genetycznie postać wrodzonej niedokrwistości aplastycznej, przebiegająca z malformacjami kośćca, wadami nerek i serca oraz predyspozycją do nowotworów. Chorobę jako pierwszy opisał szwajcarski pediatra Guido Fanconi w 1927 roku.
Jest chorobą rzadko występującą (na świecie opisano około 1200 przypadków).
Niedokrwistość Fanconiego jest heterogenną genetycznie grupą chorób, do tej pory zidentyfikowano przynajmniej 13 genów, których mutacje mogą ją wywoływać. Typy choroby oznaczane są A, B, C, D1, D2, E, F, G, I, J, L, M i N. Typ B wywołany mutacjami w genie "FANCB" jest jedyną postacią niedziedziczoną w sposób autosomalny recesywny, lecz sprzężoną z chromosomem X.
Objawy.
Klasyczne anomalie rozwojowe w niedokrwistości Fanconiego to:
Mogą również występować:
Leczenie.
Jedyną metodą dającą szansę wyleczenia jest przeszczep szpiku. Próby terapii genowej pozostają w fazie badań.
Metodą zachowawczą, jednak dającą wiele objawów ubocznych, jest stosowanie syntetycznych pochodnych androgenów.

</doc>
<doc id="1213506" url="https://pl.wikipedia.org/wiki?curid=1213506" title="Zespół Lowego">
Zespół Lowego



</doc>
<doc id="1213507" url="https://pl.wikipedia.org/wiki?curid=1213507" title="Murzuk">
Murzuk

Murzuk (arab. مرزق, "Murzuq") – oaza na północnym obrzeżu Sahary, w muhafazie Murzuk w południowo-zachodniej Libii.
Murzuk liczy około 100 tysięcy mieszkańców (2001). Jest to dawna stolica prowincji Fazzan będącej u szczytu potęgi w XVI-XIX w.; od starożytności ważny ośrodek na szlaku karawanowym wiodącym do jeziora Czad; straciła znaczenie po upowszechnieniu się komunikacji motorowej i kolejowej w XX wieku.
Gospodarka Murzuku oparta jest głównie na uprawie palmy daktylowej, zbóż, warzyw, hodowli wielbłądów i owiec oraz na rzemiośle – (hafty, broń, skóra, tkaniny). Pewne znaczenie, ale raczej o lokalnym zasięgu, ma też eksploatacja sody i soli kamiennej.
Atrakcją turystyczną Murzuku są ruiny arabskich i tureckich fortów.

</doc>
<doc id="1213509" url="https://pl.wikipedia.org/wiki?curid=1213509" title="Wojciech Szymańczyk">
Wojciech Szymańczyk

Wojciech Szymańczyk (ur. 19 lutego 1943 w Poznaniu, zm. 22 listopada 1996 tamże) – polski łucznik sportowy, olimpijczyk i paraolimpijczyk.
Życiorys.
Urodził się 19 lutego 1943 w Poznaniu jako dziecko Zenona oraz Eryki "de domo" Bakoś. Ukończył Technikum Mechaniczne w Poznaniu i uzyskał zawód mechanika precyzyjnego. Miał 171 centymetrów wzrostu. Był osobą niepełnosprawną, zmagał się z chorobą Heinego-Medina.
W latach 1964–1965 był łucznikiem klubu sportowego Start Poznań, a w latach 1966–1996 klubu Surma Poznań. 
Odznaczony tytułem Mistrz Sportu (1973), brązowym Medalem za Wybitne Osiągnięcia Sportowe (1973), a także tytułem najlepszego sportowca Wielkopolski (1973). Był osiemnastokrotnym rekordzistą i trzykrotnym zwycięzcą mistrzostw Polski w łucznictwie w wieloboju indywidualnie (1971, 1973, 1974), a także czterokrotnym mistrzem Polski w łucznictwie niepełnosprawnych (1965, 1967, 1970, 1974). Dwukrotnie na mistrzostwach świata w łucznictwie (1973 – w wieloboju indywidualnie; 1975 – w wieloboju drużynowym, razem z Janem Popowiczem i Michałem Szymczakiem) zajmował czwarte miejsce.
Na igrzyskach olimpijskich (1976) w czwórboju indywidualnym zajął dwudzieste drugie miejsce, a w trakcie strzelania uległ kontuzji, w wyniku której pęknięta nasadka spowodowała uszkodzenie tętnicy lewego przedramienia. Na igrzyskach paraolimpijskich (1980) zajął czwarte miejsce. 
Był żonaty z Ewą. Miał dwoje dzieci, córkę Irminę oraz syna Jarosława.
Zmarł 22 listopada 1996 w Poznaniu. Został pochowany 4 grudnia 1996 na cmentarzu Górczyńskim w Poznaniu. 

</doc>
<doc id="1213511" url="https://pl.wikipedia.org/wiki?curid=1213511" title="Ludwik Sendek">
Ludwik Sendek

Ludwik Sendek (ur. 13 kwietnia 1902 w Krasiłowie na Podolu, zm. 11 kwietnia 2004 w Radomiu) – podpułkownik Wojska Polskiego; żołnierz Wojska Polskiego II RP i Polskich Sił Zbrojnych na Zachodzie.
Życiorys.
Harcerz, prekursor ruchu skautowskiego w rejonie Kozienic. Członek Polskiej Organizacji Wojskowej, 6 sierpnia 1919 decyzją Edwarda Rydza-Śmigłego otrzymał Krzyż tej organizacji. Od 11 listopada 1918 służył w 3 Pułku Ułanów Śląskich. 18 września 1919 został zwolniony, jako małoletni. Od 20 lipca do 20 grudnia 1920 był uczniem 31. klasy Szkoły Podchorążych w Warszawie. 1 grudnia 1920 został przeniesiony do rezerwy.
Ukończył Liceum Handlowe w Radomiu oraz Państwową Wyższą Szkołę Budowy Maszyn i Elektrotechniki im. H. Wawelberga i S. Rotwanda w Warszawie. 1 lipca 1931 jako pracownik kontraktowy został zatrudniony w Warsztatach Amunicyjnych Nr 1 w Warszawie-Powązkach na stanowisku pełniącego obowiązki kierownika warsztatu amunicji karabinowej. 1 grudnia 1932 powierzono mu obowiązki zastępcy kierownika Biura Produkcji. 7 marca 1935 został członkiem zwyczajnym SIMP.
29 stycznia 1932 został mianowany porucznikiem ze starszeństwem z 2 stycznia 1932 i 59. lokatą w korpusie oficerów rezerwowych kawalerii. Posiadał wówczas przydział w rezerwie do 3 puł w Tarnowskich Górach. Później, w tym samym stopniu i starszeństwie, został przeniesiony do korpusu oficerów uzbrojenia. W 1934, jako oficer rezerwy pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas lub w grupie oficerów „reklamowanych na 12 miesięcy”.
Brał udział w wojnie obronnej 1939 roku, następnie przez Rumunię trafił do Tarbes we Francji i dalej promem do Wielkiej Brytanii. W Wielkiej Brytanii służył z załodze Pociągu Pancernego Nr 5. 8 października 1941, na własna prośbę, został urlopowany na okres jednego roku.
Na polecenie rządu brytyjskiego udał się do Stambułu, gdzie był specjalistą ds. amunicji. Po pogorszeniu się stosunków brytyjsko-tureckich wrócił do Wielkiej Brytanii, gdzie przebywał do końca wojny.
Władze ludowe pozbawiły go polskiego obywatelstwa. Przez krótki okres mieszkał w Australii, a następnie na wschodnim wybrzeżu USA. Do Polski wrócił w latach 80. i zamieszkał w Radomiu.
Od 1989 członek Związku Bojowników o Wolność i Demokrację, a następnie Związku Kombatantów RP i Byłych Więźniów Politycznych.
Minister obrony narodowej rozkazem personalnym nr 125 z 16 sierpnia 1991 mianował go na stopień majora, a decyzją nr 79/Komb. z 9 marca 2001 na stopień podpułkownika.
W 2002 Roland Semik i Wojciech Gorgul z Radomia wyczerpująco spisali jego losy w opracowaniu pt.: "Ppłk Ludwik Sendek — świadek i uczestnik migracji wojennej, zarobkowej i politycznej". Otrzymali za to II wyróżnienie zespołowe w Konkursie "Historia Bliska" Ośrodka KARTA i Fundacji Batorego. Praca ta, a także archiwalne zdjęcia, dokumenty i kasety z zapisem rozmów znajdują się w Archiwum Ośrodka KARTA przy u. Narbutta 29 w Warszawie.
Ludwik Sendek był dwukrotnie żonaty. Zmarł w Domu Pomocy Społecznej Weterana Walki i Pracy w Radomiu.

</doc>
<doc id="1213514" url="https://pl.wikipedia.org/wiki?curid=1213514" title="Undish">
Undish

Undish – polska grupa muzyczna wykonująca rock gotycki. Powstała w 1991 roku w miejscowości Oborniki, pod nazwą "Graviora Manent" prezentując thrash oraz death metal.
Zespół powstał w składzie Robert Baum, Michał Christoph, Michał Branny oraz Dariusz Wąs. W 1995 roku grupa zapoczątkowała zmianę stylu wykonywanej muzyki na obecny, w dwa lata później do grupy dołączył Gracjan Jeran. Wkrótce potem z zespołu odeszli Michał Branny oraz Dariusz Wąs którego zastąpił Andrzej Walensiak.
Pierwsze wydawnictwo grupy pt. "...acta est fabula" ukazało się 1997 roku z początkowo gościnnym udziałem Ady Szaraty, która pozostała wkrótce stałym członkiem grupy. Wydawnictwo było promowane podczas koncertów w Niemczech, Szwajcarii i Austrii wraz z grupami Saviour Machine, Theatre of Tragedy, Alastis oraz Aion.
Dwa lata później ukazał się drugi album grupy zatytułowany "Letters From the Earth" z gościnnym udziałem instrumentalisty klawiszowca Macieja Niedzielskiego znanego z występów grupie Artrosis. Album był promowany m.in. podczas koncertów w Polsce, zespół wystąpił również w studiu polskiego radia im. Agnieszki Osieckiej w Warszawie.
Ostatni album formacji zatytułowany "A Gift of Flying" ukazał się w 2005 roku. Wkrótce potem zespół zaprzestał działalności.

</doc>
<doc id="1213516" url="https://pl.wikipedia.org/wiki?curid=1213516" title="Hugh Clapperton">
Hugh Clapperton

Hugh Clapperton (ur. 18 maja 1788 w Annan, w Szkocji, zm. 13 kwietnia 1827 w Sokoto, w Afryce) – szkocki oficer marynarki, badacz północnej i zachodniej Afryki.
Wczesne lata.
Był synem lekarza-chirurga. Jako nastolatek zaciągnął się na statek handlowy w charakterze chłopca kabinowego, by następnie wstąpić do Royal Navy. W roku 1820 uzyskał stopień porucznika marynarki, służąc w Kanadzie na wodach Wielkich Jezior, a następnie na Dalekim Wschodzie. Jeszcze w tym samym roku otrzymał rozkaz wzięcia udziału w finansowanej przez władze brytyjskie ekspedycji do Afryki zachodniej. Ekspedycja ta znana pod kryptonimem "Misja Bornu" miała na celu przebadanie biegu i odkrycie źródeł rzeki Niger.
Pierwsza wyprawa.
W październiku 1821 r. Clapperton wraz z mianowanym szefem ekspedycji Walterem Oudneyem, lekarzem okrętowym i botanikiem, udali się z Londynu do Trypolisu w dzisiejszej Libii, gdzie dołączyli do reszty ekipy, na czele której zastali oficera armii brytyjskiej Dixona Denhama. 
Z Trypolisu wyprawa ruszyła przez pustynię saharyjską docierając w kwietniu 1822 do Murzuku. Tam napotkali pierwsze trudności – bej Murzuku nie chciał ich przez kilka miesięcy puścić dalej, ale w końcu (prawdopodobnie przekupiony) ustąpił. 
Po opuszczeniu Murzuku ekspedycja posuwała się przez obszary Fezzanu, a następnie skierowała się na zachód, w kierunku Ghat, badając przy okazji pasmo górskie Ahaggar leżące dziś w południowej Algierii. Stamtąd Clapperton, Oudney i Denham skierowali się na południe, w stronę górnego biegu Nigru, przemierzając tereny dzisiejszego Nigru i ówczesnego królestwa Bornu na obszarze dzisiejszej Nigerii. 4 lutego 1823 dotarli do jeziora Czad, będąc pierwszymi Europejczykami, którzy zapędzili się tak daleko w głąb kontynentu afrykańskiego.
W grudniu tego samego roku uczestnicy wyprawy opuścili Kukę (dzisiaj miasto Kukawa w Nigerii), stolicę Bornu i rozdzielili się – Denham pozostał w okolicach Jeziora Czad, a Clapperton i Oudney ruszyli na południowy zachód, by zbadać nieznany dotąd region "Nupe" i dowieść, że rzeka Niger uchodzi do Zatoki Gwinejskiej i nie jest (wbrew utartym poglądom) źródłem Nilu.
Obaj podróżnicy wędrowali przez północnonigeryjski region Hausa, docierając do ważnego ośrodka karawanowego Kano w styczniu 1824. Tam Oudney zmarł na zapalenie płuc, a Clapperton udał się w dalszą podróż, docierając do miasta Sokoto, gdzie spotkał się z silnym oporem lokalnych kacyków muzułmańskich obawiających się, że obecność Brytyjczyków w rejonie Zatoki Gwinejskiej może zagrozić ich intratnemu handlowi żywym towarem. Zmuszony do zawrócenia bez zdobycia podstawowych wiadomości o rzece Niger wrócił wraz z Denhamem do Trypolisu, skąd – w czerwcu 1825 – dotarli do Londynu. Ich sprawozdanie dla rządu brytyjskiego i Towarzystwo Afrykańskie (które wciąż oczekiwało na doniesienia od niemieckiego badacza Hornemanna zaginionego przed dwudziestu laty) spowodowało wysłanie Clappertona raz jeszcze do Afryki.
Wyprawa druga i ostatnia.
Awansowany do stopnia kapitana Clapperton wyruszył w sierpniu tego samego roku do Zatoki Gwinejskiej. Tym razem postanowił zbadać bieg Nigru od południa i dotrzeć do Timbuktu. Członkami wyprawy byli tym razem Richard Lemon Lander i przewodnik z plemienia Hausa William Pascoe.
Po wylądowaniu w pobliżu dzisiejszego Lagos w listopadzie 1825 roku członkowie ekspedycji ruszyli na północ, w kierunku ziem starożytnego królestwa Joruba. Maszerowali przez Benin, obszar cieszący się złą sławą ze względu na choroby tropikalne. Wkrótce też większość europejskich uczestników wyprawy była chora. Jedynie Clapperon i Lander mogli o własnych siłach dotrzeć do stolicy Youraby, Katunga w styczniu 1826. W dwa miesiące później dotarli do Bussy nad brzegiem Nigru. Stamtąd wrócili do Sokoto, gdzie odpoczywali przez niemal cały rok bezskutecznie próbując znaleźć przewodników, którzy doprowadziliby ich do Timbuktu, skąd zamierzali spłynąć Nigrem aż do ujścia.
W Sokoto Clapperon zachorował na dyzenterię i zmarł w 1827 roku. Lander wrócił do Kano, a następnie do Anglii, dostarczając do Londynu zapiski zmarłego.
Zapiski.
Notatki ze wszystkich podróży Clapperona do Afryki zostały opublikowane w Anglii pośmiertnie. W roku 1828 ukazała się jego praca "Narrative of Travels and Discoveries in Northern and Central Africa", a w roku następnym pamiętnik zatytułowany "Journal of a Second Expedition into the Interior of Africa".
Podsumowanie.
Prace badawcze Clapperona nie dały ostatecznej odpowiedzi na pytanie o bieg i źródła Nigru. Jednocześnie jednak jego wkład w badanie wnętrza kontynentu afrykańskiego należy uznać za znaczący. Był jednym z pierwszych Europejczyków, którzy dotarli do Jeziora Czad i jedynym w XIX wieku, który spenetrował ziemie całkowicie nieznane europejskim badaczom na pograniczu dzisiejszego Nigru i Nigerii. Jego zapiski pozwoliły badaczom na odkrycie zapomnianego ludu Hausa.
W latach trzydziestych XIX wieku Richard Lander wrócił do Afryki Zachodniej i udowodnił, że teoria Clappertona o ujściu Nigru do Zatoki Gwinejskiej jest prawdziwa.

</doc>
<doc id="1213517" url="https://pl.wikipedia.org/wiki?curid=1213517" title="Hugh Clapperon">
Hugh Clapperon



</doc>
<doc id="1213521" url="https://pl.wikipedia.org/wiki?curid=1213521" title="Adrien Louis de Bonnières">
Adrien Louis de Bonnières

Adrien-Louis de Bonnières, książę (od 1776) de Guînes (ur. 1735 w Lille, zm. 1806) – francuski dyplomata.
Berlin.
W 1762 przerwał karierę wojskową, by zająć się służbą dyplomatyczna. Protegowali go César Gabriel de Choiseul-Praslin i Adrien Maurice de Noailles, przyjaciel Fryderyka Wielkiego, króla Prus. Noailles zorganizował de Bonnièresowi wyjazd do Prus w 1766 roku, a w 1768 mianowano go ambasadorem Francji w Prusach. Jednak szybko popadł w niełaskę tamtejszego dworu i już w listopadzie 1769 roku został odwołany z Berlina.
Londyn.
Później mianowano go ambasadorem w Londynie, którym był przez 6 lat (1770–1776), lecz w rzeczywistości funkcję tę sprawował tylko w okresach: od 1770 (27 XI) do 1771 (26 VIII), a dalej 1772 (13 stycznia) - 1773 (31 VII) i 1775 (10 VII) - 1776 (27 II).
W przeciwieństwie do swych poprzedników – szkalującego i opryskliwego Châteleta, Guerchy'ego trudniącego się kontrabandą i Duranda miał w Londynie znakomitą opinię pomimo romansu z Lady Elizabeth Craven.
Proces z sekretarzem.
20 kwietnia 1771 de Bonnières wytoczył proces przeciw swemu własnemu sekretarzowi, którym był Barthélemy Tort de la Sonde. Dyplomata oskarżył go o defraudację publicznych funduszy. Aresztowany Tort oświadczył, że działał tak z polecenia de Bonnièresa.
W Paryżu nowy (od 6 czerwca 1771 roku) szef MSZ Emmanuel Armand de Vignerot du Plessis stanął po stronie sekretarza. Maria Antonina poparła natomiast ambasadora. Ludwik XVI ustanowił komisję radców stanu, którzy minimalną większością 7 do 6 głosów poparli ambasadora.
Po wygranym procesie Maria Antonina zaczęła darzyć go swymi faworami. De Bonnières nadal był ambasadorem. Po powrocie z Londynu królowa uczyniła go księciem de Guînes. W 1784 otrzymał Order św. Ducha. Otrzymał też wkrótce biuro w "Assemblée des notables". Marszałek Philippe Henri de Ségur mianował go generałem-pułkownikiem przed całą radą wojenną.
Gdy rozpoczęła się rewolucja francuska, de Bonnières wyemigrował do Anglii, skąd powrócił za Konsulatu (1799). Zmarł w 1806 roku.
Życie prywatne.
De Bonnières był dworzaninem wykształconym. Grał na flecie. Dla niego i dla jego córki (grającej na harfie) Wolfgang Amadeus Mozart skomponował w 1778 roku koncert na flet, harfę i orkiestrę (KV299). Mozart otrzymał jednak jedynie połowę należności za pracę dla księcia i za 24 lekcje gry na harfie dla jego córki, na co skarżył się w liście do swego ojca Leopolda.

</doc>
<doc id="1213523" url="https://pl.wikipedia.org/wiki?curid=1213523" title="Anemia Fanconiego">
Anemia Fanconiego



</doc>
<doc id="1213524" url="https://pl.wikipedia.org/wiki?curid=1213524" title="Nadia Petrova">
Nadia Petrova



</doc>
<doc id="1213525" url="https://pl.wikipedia.org/wiki?curid=1213525" title="Charles Christie">
Charles Christie

Charles Christie – oficer armii brytyjskiej, badacz Pakistanu, Persji i Afganistanu, ur.?, zm. w roku 1812.
Kapitan Charles Christie służył w misjach dyplomatycznych w Persji u boku posła angielskiego sir Johna Malcolma na początku XIX wieku.
W roku 1810 Christie, w towarzystwie sir Henry'ego Pottingera, odbył podróż do Indii od Bombaju do Karaczi, po czy podjął wyprawę w głąb Beludżystanu. Udając tubylczych handlarzy Christie i Pottinger dotarli do miejscowości "Nuszki" w dzisiejszym północnym Pakistanie, skąd Christie samotnie dotarł do pustynnych obszarów w południowym Afganistanie.
Podróż swą kontynuował aż do Heratu, po czy zawrócił do Persji i po długiej podróży na zachód, połączył się z Pottingerem w Esfahanie. Wspólnie odwiedzili Teheran i miasta nad Morzem Kaspijskim. Christie – znów samotnie – podróżował do Baku i Tabrizu w dzisiejszym Iranie i Azerbajdżanie.
Jego prace badawcze pozwoliły brytyjskiemu ministerstwu spraw zagranicznych na wypracowanie polityki w Azji Środkowej wobec imperialnych zakusów carskiej Rosji.

</doc>
<doc id="1213526" url="https://pl.wikipedia.org/wiki?curid=1213526" title="Machiner">
Machiner



</doc>
<doc id="1213528" url="https://pl.wikipedia.org/wiki?curid=1213528" title="Ragged Glory">
Ragged Glory

Ragged Glory – album Neila Younga z grupą Crazy Horse, nagrany prawdopodobnie w 1990 r. i wydany przez firmę nagraniową Reprise 11 października 1990 r.
Historia i charakter albumu.
Albumem tym Young powrócił do stylu, który zaprezentował na początku swojej kariery na takich albumach jak "Everybody Knows This Is Nowhere" i "Zuma". Album trwa ponad 60 minut i składa się tylko z 10 utworów.
Brzmienie albumu jest mocno gitarowe, z wybijającą się na pierwszy plan gitarą samego Younga, często o bardzo zniekształconym dźwięku.
Utwór "Farmer John" pochodził z lat 60. XX wieku. Został skomponowany przez duet Don &amp; Dewey i był wykonywany przez kilku artystów.
"Days That Used to Be" – jak stwierdził sam Young w wywiadzie dla Toronto Star w 2003 r. – powstał z inspiracji utworem Boba Dylana "My Back Pages".

</doc>
<doc id="1213532" url="https://pl.wikipedia.org/wiki?curid=1213532" title="Antonina Szukiewicz">
Antonina Szukiewicz

Antonina Odrowąż Szukiewicz (ur. 1865? w Czostkowie w pow. suwalskim, zm. 18 lutego 1934 w Krakowie) – polska pianistka okresu Młodej Polski.
Życiorys.
Urodziła się w Czostkowie w pow. suwalskim, jako najstarsza z trojga dzieci Feliksa i Bronisławy (z domu Malinowskiej), herbu Odrowąż. Siostra Wojciecha Szukiewicza (ur. 26 stycznia 1867 w Sztokholmie, zm. w październiku 1944) – publicysty, działacza społecznego i emigracyjnego. Siostra Macieja Szukiewicza (ur. 13 maja 1870 w Sztokholmie, zm. 28 września 1943 w Krakowie) – poety, prozaika, dramaturga, kustosza Muzeum Narodowego i Domu Jana Matejki w Krakowie.
Wyszła za mąż za doktora nauk prawniczych Alfreda Starża Szołayskiego. Urodziła dwie córki – Janinę (ur. 17.01.1903 w Krakowie, zm. 25.03.1973 w Krakowie) i Zofię Gabryielę (ur. 13.09.1905 w Krakowie, zm. 24.01.1940). Została pochowana w grobowcu rodziny Szukiewiczów na Cmentarzu Rakowickim w Krakowie.
Pobierała naukę gry na fortepianie u znanego i cenionego w świecie profesora Teodora Leszetyckiego (Theodora Leschetizky'ego) w Wiedniu.

</doc>
<doc id="1213534" url="https://pl.wikipedia.org/wiki?curid=1213534" title="Jahja ibn Abu Zakarija Jahja">
Jahja ibn Abu Zakarija Jahja

Jahja ibn Abu Zakarija Jahja (arab. يحي بن أبي زكرياء يحي, zm. 1459) - wielki wezyr Maroka na dworze marynidzkiego sułtana Abdulhaka II, syn wezyra Abu Zakariji Jahji.
Jahja ibn Abu Zakarija Jahja należał do wpływowej dynastii Wattasydów. Jej członkowie od połowy XIII wieku sprawowali urząd wezyrów w Maroku i mieli decydujący wpływ na politykę państwa. Sułtan Abdulhak II próbował złamać potęgę wezyrów i w 1459 roku dokonał rzezi na Wattasydach. Masakrę przeżyło jednak dwóch synów Jahji, a jeden z nich - Muhammad - zdołał w kilka lat po śmierci Abdulhaka wywalczyć w 1471 roku sułtański tron dla Wattasydów.

</doc>
<doc id="1213537" url="https://pl.wikipedia.org/wiki?curid=1213537" title="Jasność (astronomia)">
Jasność (astronomia)

Jasność, dzielność promieniowania, moc promieniowania (ang. "luminosity") – stosowana w astronomii wielkość fizyczna określająca ilość energii, którą ciało emituje w jednostce czasu. Jednostką jasności jest wat lub wielokrotność jasności Słońca () = 3,827·1026 W.
Jasność może być podawana jako jasność wizualna lub bolometryczna. W pierwszym przypadku pod uwagę bierze się jedynie światło widzialne, w drugim całe spektrum promieniowania elektromagnetycznego.
Jasność a inne cechy gwiazdy.
Określenie „jasność” oznacza również blask gwiazdy, czyli po prostu jej jasność w potocznym znaczeniu tego słowa.
Jasność obserwowana.
Jasność obserwowana jest to „jasność” gwiazdy obserwowana z Ziemi. Zależy od mocy promieniowania (jasności) gwiazdy i jej odległości od Ziemi. W fizyce, jasności obserwowanej odpowiada natężenie oświetlenia wyrażone w luksach [lx]. W astronomii tradycyjnie jasność obserwowana wyrażana jest w wielkościach gwiazdowych (magnitudo).
Jasność obserwowana gwiazdy w skali wielkości gwiazdowych (tzw. obserwowana wielkość gwiazdowa) i moc promieniowania gwiazdy powiązane są ze sobą zależnością:
gdzie:
Powyższy wzór można także zapisać w postaci (porównaj ze wzorem Pogsona):
gdzie:
Jasność absolutna.
Jasność absolutna jest to jasność obserwowana, jaką miałaby gwiazda obserwowana z odległości 10 parseków.
Jasność absolutna gwiazdy w skali wielkości gwiazdowych (tzw. absolutna wielkość gwiazdowa) i moc promieniowania gwiazdy powiązane są ze sobą zależnością:
gdzie:
Temperatura, masa i rozmiary gwiazdy.
Jeśli założymy, że gwiazda jest ciałem doskonale czarnym, stosując prawo Stefana-Boltzmanna, można moc promieniowania formula_17 powiązać również z temperaturą formula_18 i promieniem gwiazdy formula_19
gdzie σ to stała Stefana-Boltzmanna = 5,67·10−8 W·m−2·K−4.
Moc promieniowania jest również związana z masą gwiazdy, jednak nie istnieje jeden uniwersalny wzór.
W przypadku gwiazd ciągu głównego przybliżony wzór ma postać
Współczynnik formula_22 dla różnych gwiazd waha się między 0 a 1, zwykle przyjmowana jest więc wartość 0,5.
Jasność w toku ewolucji gwiazd.
Z zależności jasności od masy wynika, że niewielka zmiana masy gwiazdy pociąga za sobą znacznie większą zmianę jasności. Im większa masa, tym więcej paliwa gwiazda ma do spalenia, więc wydawałoby się, że jej czas życia będzie dłuższy. Jednak gwiazda 10-krotnie masywniejsza od Słońca ma ponad 3100 razy większą jasność, spala więc swoje paliwo w znacznie szybszym tempie. Długość życia gwiazdy w ciągu głównym szacuje wzór:
Gwiazdy masywniejsze od Słońca muszą mieć albo większy promień albo większą temperaturę (w rzeczywistości jest to złożenie obu przypadków, chodzi o ich proporcje). Jasność jest proporcjonalna do drugiej potęgi promienia, ale już do czwartej potęgi temperatury. Dlatego błękitny nadolbrzym (np. Rigel formula_24 formula_25 formula_26), w których przypadku wzrost masy rekompensuje wzrost temperatury, są znacznie mniejsze od czerwonych nadolbrzymów (np. Betelgeuse formula_27 formula_28 formula_29), w których przypadku większa masa prowadzi do zwiększenia promienia. Dlatego największe gwiazdy we Wszechświecie są czerwone i chłodne.
Jasność wyznacza również maksymalną masę gwiazdy (około formula_30) → jasność Eddingtona.
Z wiekiem gwiazda ciągu głównego gromadzi coraz więcej helu w swoim jądrze, którego większa siła grawitacji wywiera większy nacisk na sąsiadujące warstwy wodoru, zwiększając tempo fuzji jądrowej, w rezultacie zwiększając jasność gwiazdy. Im większa gwiazda, tym więcej helu gromadzi się w jądrze. Siła grawitacji wzrasta, dodatkowo jądro staje się gęstsze i gorętsze, więc wzrost jasności jest jeszcze większy. Przykładowo, gwiazda o masie formula_31 zwiększy w ciągu życia swoją jasność około 15 razy, a gwiazda o masie formula_32 około 140 razy.
Jak wiemy wzrost jasności może zostać wyrównany poprzez wzrost promienia, co prowadzi do powstania czerwonych olbrzymów lub przez wzrost temperatury, w rezultacie tworząc błękitnego karła.

</doc>
<doc id="1213541" url="https://pl.wikipedia.org/wiki?curid=1213541" title="Corona 71">
Corona 71

Corona 71 – amerykański satelita rozpoznawczy do wykonywania zdjęć powierzchni Ziemi. Drugi statek serii Keyhole-4A tajnego programu CORONA.
Materiał zdjęciowy uszkodzony przez duże przecieki światła. Nigdy nie odzyskano drugiej kapsuły powrotnej (1002-2). Pierwszą przechwycono w locie, nad Oceanem Spokojnym. Serię KH-4A zawieszono do marca 1964.
Satelity serii KH-4A wykonały łącznie 517 688 zdjęć na 394,11 km taśmy filmowej.

</doc>
<doc id="1213549" url="https://pl.wikipedia.org/wiki?curid=1213549" title="Ernestas Galvanauskas">
Ernestas Galvanauskas

Ernestas Galvanauskas (ur. 20 listopada 1882 w Zizonys koło Poniewieża, zm. 24 lipca 1967 w Aix-les-Bains we Francji) – litewski polityk ludowy, wieloletni minister i szef rządu Litwy kowieńskiej, dyplomata, polityk litewskiej emigracji. 
Po uzyskaniu matury w 1902 roku studiował na petersburskim Instytucie Technicznym, który ukończył w 1908 roku. Kształcenie kontynuował w Liège w Belgii, gdzie specjalizował się w górnictwie oraz zdobył dyplom elektroinżyniera. 
Po wyjeździe z Belgii pracował w oddziale francuskiego banku w Serbii. 
Po 1905 roku znalazł się wśród założycieli litewskiej partii chłopskiej ("Lietuvos valstiečių sąjunga"), która wkrótce połączyła się z litewskimi liberałami ("Lietuvos demokratų partija"). W tym samym roku uczestniczył w tzw. sejmie wileńskim, który wyszedł z żądaniem powołania autonomicznej Litwy w ramach Rosji. 
Współpracował z dziennikiem "Vilniaus žinios" oraz tygodnikiem "Lietuvos ūkininkas".
W 1918 roku przebywał w Paryżu, gdzie znalazł się w gronie litewskich delegatów na konferencję paryską w 1918 roku. Był szefem litewskiego biura informacyjnego w Paryżu. 
7 października 1919 roku został powołany na urząd premiera Litwy jako następca Mykolasa Sleževičiusa, reprezentował litewskich demokratów. Przez kilka miesięcy pełnił również funkcję ministra finansów, handlu i przemysłu w swoim gabinecie - aż do jego rozwiązania 19 czerwca 1920 roku. Później to samo stanowisko powierzono mu w rządzie Kazysa Griniusa (do 2 lutego 1922), gdzie dodatkowo był ministrem transportu. 
W tym samym okresie sprawował mandat delegata Republiki Litewskiej do Ligi Narodów. 
2 lutego 1922 roku ponownie powołano go na urząd premiera, którym pozostał do 18 czerwca 1924 roku - jego następcą został Antanas Tumėnas. 29 września otrzymał również tekę ministra spraw zagranicznych. 
Po wyborach sejmowych z maja 1923 roku doszło do stworzenia koalicji Partii Chłopskiej z chadecją, która dysponowała 40 mandatami w 78-osobowym sejmie. 
Za jego rządów powołano Uniwersytet Witolda Wielkiego w Kownie. W dziedzinie polityki zagranicznej przejściowe trudności wywołała aneksja Kłajpedy przez Litwę 24 marca 1923 roku. 
Po 1924 roku reprezentował Litwę jako poseł w Londynie, przez swą działalność przyczynił się do uznania litewskiej okupacji Kłajpedy. 
W latach 1927-28 sprawował urząd szefa rady nadzorczej portu w Kłajpedzie, później (1934-39) stał na czele Instytutu Handlowego w mieście jako jego rektor. 
W listopadzie 1939 roku powołano go ponownie na urząd ministra finansów w rządzie Antanasa Merkysa, którym pozostał do czerwca 1940 roku. 
W 1941 roku był założycielem i przewodniczącym Litewskiego Komitetu Narodowego ("Lietuvos Tautinis Komitetas"). 
W 1944 roku opuścił Litwę i osiedlił się w Niemczech, gdzie zaangażował się w polityczne prace emigracji litewskiej (był m.in. członkiem Najwyższego Komitetu Wyzwolenia Litwy "Vyriausiasis Lietuvos išlaisvinimo komitetas"). 
Dwa lata później przeprowadził się na Madagaskar, wykładał na lokalnym uniwersytecie. Po 1963 roku przeniósł się do Francji, gdzie po kilku latach zmarł.

</doc>
<doc id="1213553" url="https://pl.wikipedia.org/wiki?curid=1213553" title="Helofity">
Helofity

Helofity, rośliny błotnopączkowe, geofity bagienne, rośliny błotne – rośliny związane ze środowiskiem błotnym.
W jednym z ujęć helofity to rośliny, które rosną z zanurzonymi w wodzie jedynie korzeniami i dolnymi, niefotosyntetyzującymi częściami pędów. Kategoria taka mieści się pomiędzy roślinami ziemnowodnymi a lądowymi albo jest utożsamiana z roślinami ziemnowodnymi.
W systemie Raunkiæra, czyli systemie klasyfikacji roślin na podstawie miejsca, w którym okres niekorzystny (zimę lub suszę) przeczekują ich pączki odnawiające, helofity definiowane są jako rośliny błotnopączkowe, czyli o pączkach zimujących w błocie. Są jedną z grup kryptofitów, czyli roślin skrytopączkowych. 
Oba powyższe ujęcia nie są tożsame i rośliny określane jako helofity ze względu na miejsce życia, mogą być w innych systemach określane jako hydrofity lub geofity.

</doc>
<doc id="1213555" url="https://pl.wikipedia.org/wiki?curid=1213555" title="Św. Josemaria">
Św. Josemaria



</doc>
<doc id="1213559" url="https://pl.wikipedia.org/wiki?curid=1213559" title="Qian Li">
Qian Li



</doc>
<doc id="1213560" url="https://pl.wikipedia.org/wiki?curid=1213560" title="Alpha Centauri A">
Alpha Centauri A



</doc>
<doc id="1213562" url="https://pl.wikipedia.org/wiki?curid=1213562" title="Wspólnota administracyjna Haßmersheim">
Wspólnota administracyjna Haßmersheim

Wspólnota administracyjna Haßmersheim – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba wspólnoty znajduje się w miejscowości Haßmersheim, przewodniczącym jej jest Marcus Dietrich.
Wspólnota administracyjna zrzesza dwie gminy wiejskie:

</doc>
<doc id="1213568" url="https://pl.wikipedia.org/wiki?curid=1213568" title="Wspólnota administracyjna Limbach">
Wspólnota administracyjna Limbach

Wspólnota administracyjna Limbach – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba wspólnoty znajduje się w miejscowości Limbach, przewodniczącym jej jest Bruno Stipp.
Wspólnota administracyjna zrzesza dwie gminy wiejskie:

</doc>
<doc id="1213570" url="https://pl.wikipedia.org/wiki?curid=1213570" title="Wspólnota administracyjna Mosbach">
Wspólnota administracyjna Mosbach

Wspólnota administracyjna Mosbach – wspólnota administracyjna (niem. "Vereinbarte Verwaltungsgemeinschaft") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba wspólnoty znajduje się w mieście Mosbach, przewodniczącym jej jest Michael Jann.
Wspólnota administracyjna zrzesza jedno miasto i trzy gminy wiejskie:

</doc>
<doc id="1213574" url="https://pl.wikipedia.org/wiki?curid=1213574" title="Związek gmin Hardheim-Walldürn">
Związek gmin Hardheim-Walldürn

Związek gmin Hardheim-Walldürn – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w mieście Walldürn, przewodniczącym jego jest Karl-Heinz Joseph.
Związek zrzesza jedno miasto i dwie gminy wiejskie:

</doc>
<doc id="1213576" url="https://pl.wikipedia.org/wiki?curid=1213576" title="Związek gmin Kleiner Odenwald">
Związek gmin Kleiner Odenwald

Związek gmin Kleiner Odenwald – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w miejscowości Aglasterhausen, przewodniczącym jego jest Erich Dambach.
Związek zrzesza trzy gminy wiejskie:

</doc>
<doc id="1213578" url="https://pl.wikipedia.org/wiki?curid=1213578" title="Związek gmin Neckargerach-Waldbrunn">
Związek gmin Neckargerach-Waldbrunn

Związek gmin Neckargerach-Waldbrunn – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w miejscowości Neckargerach, przewodniczącym jego jest Ralf Schnörr.
Związek zrzesza cztery gminy wiejskie:

</doc>
<doc id="1213579" url="https://pl.wikipedia.org/wiki?curid=1213579" title="Jekatierina Swanidze">
Jekatierina Swanidze

Jekatierina „Kato” Swanidze, gruz. ეკატერინე სვანიძე (ur. , zm. w Tyflisie) – Gruzinka, pierwsza żona Józefa Stalina (od roku 1903), matka Jakowa Dżugaszwilego. Zmarła na gruźlicę lub tyfus (dokładna przyczyna jest nieznana).

</doc>
<doc id="1213580" url="https://pl.wikipedia.org/wiki?curid=1213580" title="Związek gmin Osterburken">
Związek gmin Osterburken

Związek gmin Osterburken – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w mieście Osterburken, przewodniczącym jego jest Jürgen Galm.
Związek zrzesza dwa miasta i jedną gminę wiejską:

</doc>
<doc id="1213581" url="https://pl.wikipedia.org/wiki?curid=1213581" title="Eucharystia">
Eucharystia



</doc>
<doc id="1213583" url="https://pl.wikipedia.org/wiki?curid=1213583" title="Związek gmin Schefflenztal">
Związek gmin Schefflenztal

Związek gmin Schefflenztal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w miejscowości Billigheim, przewodniczącym jego jest Reinhold Berberich.
Związek zrzesza dwie gminy wiejskie:

</doc>
<doc id="1213584" url="https://pl.wikipedia.org/wiki?curid=1213584" title="Letters From the Earth">
Letters From the Earth

Letters From the Earth – drugi studyjny album polskiej grupy muzycznej Undish. Wydany został 1999 roku nakładem Morbid Noizz Productions.

</doc>
<doc id="1213585" url="https://pl.wikipedia.org/wiki?curid=1213585" title="Związek gmin Seckachtal">
Związek gmin Seckachtal

Związek gmin Seckachtal – związek gmin (niem. "Gemeindeverwaltungsverband") w Niemczech, w kraju związkowym Badenia-Wirtembergia, w rejencji Karlsruhe, w regionie Rhein-Neckar, w powiecie Neckar-Odenwald. Siedziba związku znajduje się w mieście Adelsheim, przewodniczącym jego jest Klaus Gramlich.
Związek zrzesza jedno miasto i jedną gminę wiejską:

</doc>
<doc id="1213586" url="https://pl.wikipedia.org/wiki?curid=1213586" title="Parafia św. Marii Magdaleny w Pieszkowie">
Parafia św. Marii Magdaleny w Pieszkowie

Parafia św. Marii Magdaleny w Pieszkowie - parafia Kościoła rzymskokatolickiego w Pieszkowie.
Parafia istnieje od XIV, kiedy to założono wieś i wybudowano gotycki kościół. W czasach reformacji kościół przejęli ewangelicy. W wieku XVI i XVII kazania wygłaszano po polsku. W końcu XVI w. pastorem był Walenty z Dąbrowy, współautor polskiego śpiewnika ewangelickiego. W 1945 r. świątynię przejęli katolicy a kościół konsekrowano pw. Św. Magdaleny. 

</doc>
<doc id="1213589" url="https://pl.wikipedia.org/wiki?curid=1213589" title="Australian Open 2008 (gra podwójna chłopców)">
Australian Open 2008 (gra podwójna chłopców)



</doc>
<doc id="1213591" url="https://pl.wikipedia.org/wiki?curid=1213591" title="Kościół ewangelicko-luterański">
Kościół ewangelicko-luterański



</doc>
<doc id="1213596" url="https://pl.wikipedia.org/wiki?curid=1213596" title="Kwartalnik Historyczny">
Kwartalnik Historyczny

Kwartalnik Historyczny – najstarsze polskie czasopismo historyczno-humanistyczne założone we Lwowie w 1887 roku przez historyka Ksawerego Liskego. W latach 1946–1950 wydawane w Krakowie (roczniki 52/53–57) pod redakcją m.in. J. Dąbrowskiego, R. Grodeckiego, K. Lepszego. Po roku 1950 roku przeniesione do Warszawy, gdzie wydawane jest przez Instytut Historii Polskiej Akademii Nauk. Pismo publikuje artykuły o ściśle naukowym charakterze dotyczące historii średniowiecza, czasów nowożytnych i najnowszych (bez uwzględnienia starożytności).

</doc>
<doc id="1213600" url="https://pl.wikipedia.org/wiki?curid=1213600" title="Asila">
Asila

Asila (arab. أصيلة albo أرزيلة, fr. "Arzila", hiszp. "Arcila") – miasto w Maroku, około 50 km od Tangeru. Mieszka tu ok. 28 tys. osób (stan z 2004).
W starożytności istniało tu początkowo fenickie, później rzymskie miasto "Zilias", znane też jako "Colonia Iulia Zulil". Współczesną Asilę założyli w XV wieku Portugalczycy, po zdobyciu w 1471 r. przez wyprawę króla Alfonsa V Afrykańczyka. Było to miasto portowe nad Atlantykiem, służące Portugalii za bazę w dalszych podbojach. Po Portugalczykach miasto zajęli Hiszpanie, a w 1691 roku nadmorskie tereny Maroka wraz z Asilą odbił z rąk Europejczyków sułtan Maulaj Isma’il.
Z czasów portugalskiego panowania do dziś dotrwały masywne mury obronne, otaczające jedną z najlepiej zachowanych medyn kraju. Corocznie odbywa się tu Międzynarodowy Festiwal Kultury.
W obrębie medyny znajduje się ostatnio przebudowany Wielki Meczet oraz "Palais de Rassouli", wzniesiony w 1909 roku przez Maulaja Ahmada ar-Rajsuliego.

</doc>
<doc id="1213601" url="https://pl.wikipedia.org/wiki?curid=1213601" title="Arzila">
Arzila



</doc>
<doc id="1213605" url="https://pl.wikipedia.org/wiki?curid=1213605" title="Chuŏr Phnum Dângrêk">
Chuŏr Phnum Dângrêk

Chuŏr Phnum Dângrêk (th.: "Dong Rak", km.: "ជួរភ្នំដងរែក") – pasmo górskie na Półwyspie Indochińskim, na granicy Tajlandii i Kambodży, ciągnie się przez ok. 300 km, szerokie do 60 km. Góry są stosunkowo niskie, średnia wysokość to ok. 500 m, maksymalne wzniesienie sięga na ok. 753 m n.p.m. Chuŏr Phnum Dângrêk porośnięte są wiecznie zielonymi lasami równikowymi, u północnego podnóża położone są liczne dobrze zachowane ruiny świątyń khmerskich z X–XIII wieku.

</doc>
<doc id="1213610" url="https://pl.wikipedia.org/wiki?curid=1213610" title="Antanas Tumėnas">
Antanas Tumėnas

Antanas Tumėnas (ur. 13 maja 1880 w Kurkliečiai koło Rakiszek, zm. 8 lutego 1946 w Bachmanning w Austrii) – litewski prawnik i polityk, premier Litwy kowieńskiej (1924-25).
Po ukończeniu studiów prawniczych w Petersburgu w 1909 roku wykonywał zawód adwokata. Związał się politycznie z litewską chrześcijańską demokracją. Angażował się w obronę praw ludności litewskiej na Kowieńszczyźnie – domagał się m.in. wprowadzenia języka litewskiego do nabożeństw w kościołach katolickich.
Sprawował mandat posła na Sejm Ustawodawczy Litwy oraz parlamenty I, II i III kadencji (1920-1926).

</doc>
<doc id="1213611" url="https://pl.wikipedia.org/wiki?curid=1213611" title="Bootlegs">
Bootlegs

Bootlegs to jedyny album koncertowy zespołu Good Charlotte wydany 7 sierpnia 2004. Zawiera zapis koncertu z 2003 w Baltimore w stanie Maryland w ramach "The Young and the Hopeless tour".

</doc>
<doc id="1213619" url="https://pl.wikipedia.org/wiki?curid=1213619" title="Ekshaustor">
Ekshaustor



</doc>
<doc id="1213620" url="https://pl.wikipedia.org/wiki?curid=1213620" title="Johann Gottfried Scheibel">
Johann Gottfried Scheibel

Johann Gottfried Scheibel (ur. 16 września 1783 we Wrocławiu, zm. 21 marca 1843 w Norymberdze) – duchowny ewangelicki i proboszcz parafii przy kościele św. Elżbiety we Wrocławiu, profesor teologii Uniwersytetu Wrocławskiego, ideowy przywódca staroluteranizmu.
Życiorys.
Johann Gottfried Scheibel pochodził z Wrocławia. W latach 1801-1804 studiował teologię na uniwersytecie w Halle. Od 1808 roku był duchownym luterańskim we Wrocławiu, a od 1818 roku wykładowcą teologii na uniwersytecie we Wrocławiu.
Od 1817 roku stał się krytykiem unii kościelnej wyznania ewangelicko-augsburskiego i ewangelicko-reformowanego w Prusach ze względu na inne podejście luteran i kalwinistów do kwestii Eucharystii.
W 1830 roku odrzucił agendę kościelną króla Fryderyka Wilhelma III Hohenzollerna wprowadzającą zmiany doktrynalne w Pruskim Kościele Unijnym. Za nieposłuszeństwo został suspendowany i udał się na emigrację do Saksonii, a następnie do Bawarii. Pozostał jednak głównym liderem pruskiego staroluteranizmu, który w 1841 roku ukonstytuował się jako Kościół Ewangelicko-Luterański w Prusach.

</doc>
<doc id="1213621" url="https://pl.wikipedia.org/wiki?curid=1213621" title="Miasta w Nowej Zelandii">
Miasta w Nowej Zelandii

Według danych oficjalnych pochodzących z 2012 roku Nowa Zelandia posiadała ponad 100 miast o ludności przekraczającej 2,5 tys. mieszkańców. Stolica kraju Wellington znajduje się na 6 miejscu spośród największych miast, 10 miast liczyło ponad 100 tys. mieszkańców; 8 miast z ludnością 50÷100 tys.; 8 miast z ludnością 25÷50 tys. oraz reszta miast poniżej 25 tys. mieszkańców.
Największe miasta w Nowej Zelandii.
Największe miasta w Nowej Zelandii według liczebności mieszkańców (stan na 30.06.2012):
Alfabetyczna lista miast w Nowej Zelandii.
Spis miast Nowej Zelandii powyżej 2,5 tys. mieszkańców według danych szacunkowych z 2012 roku:

</doc>
<doc id="1213623" url="https://pl.wikipedia.org/wiki?curid=1213623" title="Ryszard Franczyszyn">
Ryszard Franczyszyn

Ryszard Franczyszyn (ur. 25 grudnia 1964 w Gorzowie Wielkopolskim) – polski żużlowiec.
Licencję żużlową (nr 836) zdobył w 1982 roku. Wychowanek KS Stal Gorzów. W barwach Stali występował w latach 1983–1996 oraz 1998. W 1997 roku reprezentował Start Gniezno, w sezonie 1999 występował w barwach Śląska Świętochłowice, a w latach 2000–2001 był żużlowcem WKM Warszawa.
Sukcesy drużynowe:
Sukcesy indywidualne:

</doc>
<doc id="1213626" url="https://pl.wikipedia.org/wiki?curid=1213626" title="Korma">
Korma

Korma – danie kuchni indyjskiej; rodzaj curry na bazie jogurtu i przypraw. Istnieją zarówno odmiany mięsne, jak i wegetariańskie.

</doc>
<doc id="1213628" url="https://pl.wikipedia.org/wiki?curid=1213628" title="Lista albumów numer jeden na notowaniu OLiS">
Lista albumów numer jeden na notowaniu OLiS



</doc>
<doc id="1213629" url="https://pl.wikipedia.org/wiki?curid=1213629" title="Simone White">
Simone White

Simone White (ur. 7 lutego 1970 na Hawajach), amerykańska piosenkarka i aktorka.
Jej utwór "The Beep Beep Song", został wykorzystany w reklamie Audi R8, w Wielkiej Brytanii, Polsce, Holandii, Szwecji, Litwie oraz Republice Południowej Afryki.

</doc>
<doc id="1213630" url="https://pl.wikipedia.org/wiki?curid=1213630" title="Puchar CEV w piłce siatkowej mężczyzn (2005/2006)">
Puchar CEV w piłce siatkowej mężczyzn (2005/2006)

Puchar CEV siatkarzy 2005/2006 - 26. sezon Pucharu CEV rozgrywanego od 1980 roku, organizowanego przez Europejską Konfederację Piłki Siatkowej (CEV) w ramach europejskich pucharów dla męskich klubowych zespołów siatkarskich "starego kontynentu".
System rozgrywek.
Rozgrywki toczyły się najpierw od fazy kwalifikacyjnej, z której zwycięzcy zagrali w fazie grupowej po 4 zespoły w każdej grupie. Zespoły z pierwszych miejsc zagrały w kolejnym etapie. W 1/8 finału i ćwierćfinałach drużyny podzielone zostały na pary. Każda z par rozegrała po dwa spotkania. O awansie decydowały kolejno: liczba wygranych spotkań, liczba wygranych setów, liczba zdobytych małych punktów. Zwycięzcy ćwierćifnałów awansowali do turnieju finałowego, w którym rozegrano półfinały, mecz o 3. miejsce i finał.
Rozgrywki.
Faza główna.
Turniej 1.
 Menen
Wyniki
Tabela
Turniej 2.
 Doetinchem
Wyniki
Tabela
Turniej 3.
 Topolšica
Wyniki
Tabela
Turniej 4.
 Soria
Wyniki
Tabela
Turniej 5.
 Genewa
Wyniki
Tabela
Turniej 6.
 Tourcoing
Wyniki
Tabela
Turniej 7.
 Jastrzębie-Zdrój
Wyniki
Tabela
Turniej 8.
 Rovaniemi
Wyniki
Tabela
Turniej 9.
 Czeskie Budziejowice
Wyniki
Tabela
Turniej 10.
 Bratysława
Wyniki
Tabela
Turniej 11.
 Karlovac
Wyniki
Tabela
Turniej 12.
 Ankara
Wyniki
Tabela

</doc>
<doc id="1213633" url="https://pl.wikipedia.org/wiki?curid=1213633" title="Albumy numer jeden w roku 2000 (Polska)">
Albumy numer jeden w roku 2000 (Polska)

Artykuł prezentuje listę albumów numer jeden w notowaniu OLiS w roku 2000.

</doc>
<doc id="1213640" url="https://pl.wikipedia.org/wiki?curid=1213640" title="Demawend (świat wiedźmina)">
Demawend (świat wiedźmina)



</doc>
<doc id="1213653" url="https://pl.wikipedia.org/wiki?curid=1213653" title="Leonas Bistras">
Leonas Bistras

Leonas Bistras (ur. 20 października 1890 w Lipawie, zm. 17 października 1971 w Kownie) - litewski dziennikarz, filozof i tłumacz, wielokrotny minister, marszałek sejmu i szef rządu Republiki Litewskiej w latach 1925-1926, lider litewskiej chadecji.
Życiorys.
Po ukończeniu gimnazjum w Lipawie w 1911 roku immatrykulował się na uniwersytecie w Genewie - studiował medycynę. Po dwóch latach przeniósł się do Dorpatu. W 1914 roku rozpoczął studia teologiczne w seminarium katolickim w Kownie.
W latach I wojny światowej służył jako lekarz w armii rosyjskiej.
W 1921 roku uzyskał tytuł doktora filozofii na uniwersytecie we Fryburgu Bryzgowijskim, dysertacja dotyczyła dorobku myślowego rosyjskiego filozofa Władimira Sołowiowa.
Po powrocie na Litwę związał się z Uniwersytetem im. Witolda Wielkiego w Kownie, gdzie wykładał teologię i filozofię.
W 1919 roku redagował gazetę "„Lietuva”", później "„Ryto”" (1926-1939), współpracował też z pismami "„Viltyje”" und "„Ateitį”".
Zajmował się tłumaczeniem papieskich encyklik na język litewski.
Już podczas studiów zaangażował się w działalność polityczną, wstępując w 1910 roku do chrześcijańskiej demokracji ("„Lietuvių krikščionių demokratų partija”"). Wybierany z jej listy do Sejmu I i II kadencji, sprawował godność marszałka parlamentu (od listopada 1922 do marca 1923 i od stycznia do sierpnia 1925 roku).
W czerwcu 1923 roku otrzymał tekę ministra oświaty w rządzie Ernestasa Galvanauskasa, funkcję tę zachował również w gabinecie Antanas Tumėnas do kwietnia 1925 roku.
25 września zastąpił Vytautasa Petrulisa w roli premiera Litwy, podał się do dymisji po przegranych przez prawicę wyborach w maju 1926 roku. W międzyczasie sprawował również urząd ministra obrony i spraw zagranicznych.
Był niekwestionowanym liderem chrześcijańskiej demokracji - od 1926 do 1940 jej przewodniczącym.
Po przewrocie wojskowym z grudnia 1926 roku piastował stanowisko ministra edukacji w gabinecie nacjonalistów, jednak zrezygnował z niego już w maju 1927 roku. Do rządu wrócił na krótko między marcem a listopadem 1939 roku - w tej samej roli.
Podczas okupacji radzieckiej (1940–1941) aresztowany i zesłany na Sybir. W 1945 roku wrócił do kraju, aresztowany ponownie na fali stalinowskich czystek w 1950 roku i jeszcze raz deportowany w głąb Rosji. W 1956 roku ułaskawiony przez władze sowieckie, żył do końca życia w nędzy, umierając w Kownie trzy dni przed swoimi 81. urodzinami.

</doc>
<doc id="1213654" url="https://pl.wikipedia.org/wiki?curid=1213654" title="Buzłudża">
Buzłudża

Buzłudża (bułg. "Бузлуджа") – szczyt górski w środkowej Starej Płaninie o wysokości 1441 metrów n.p.m. Oficjalna nazwa szczytu to Chadżi Dimityr (bułg. "Хаджи Димитър", od imienia i nazwiska bułgarskiego bohatera narodowego), jednakże nie dorównuje ona popularnością Buzłudży.
Ze szczytem związane są dwa ważne wydarzenia historyczne. W 1868 r. na Buzłudży starły się ze sobą czeta Hadżiego Dimityra i wojska osmańskie. Po nierównej walce czetnicy zostali rozgromieni. Poeta bułgarski Christo Botew uwiecznił tę bitwę w swoim słynnym poemacie pt. "Chadżi Dimityr".
W 1891 r. Dimityr Błagojew wraz z grupą bułgarskich socjalistów zorganizowali u podnóża Buzłudży tajne zebranie, na którym zapoczątkowali zorganizowany ruch socjalistyczny w Bułgarii. Zebranie to przeszło do historii pod nazwą kongres buzłudżański (bułg. "Бузлуджански конгрес"). W celu upamiętnienia tego wydarzenia na szczycie został wzniesiony Dom-Pomnik Komunistycznej Partii Bułgarii, który wkrótce potem stał się symbolem socjalizmu w Bułgarii.

</doc>
<doc id="1213655" url="https://pl.wikipedia.org/wiki?curid=1213655" title="Santana">
Santana

Osoby o tym nazwisku:
Miejscowości o tej nazwie:
Inne:

</doc>
<doc id="1213657" url="https://pl.wikipedia.org/wiki?curid=1213657" title="HIPO">
HIPO

Hierarchy Plus Input-Process-Output (HIPO) - pakiet hierarchicznych diagramów opisujących strukturę programu (systemu) od ogółu do szczegółu w kategoriach funkcji. Opracowany w IBM w celu projektowania dużych systemów i tworzenia ich dokumentacji.

</doc>
<doc id="1213660" url="https://pl.wikipedia.org/wiki?curid=1213660" title="Basiluzzo">
Basiluzzo

Basiluzzo (w starożytności "Hycesia") – włoska wyspa (powierzchnia ok. 0,3 km²) w archipelagu wysp Liparyjskich, na Morzu Tyrreńskim.

</doc>
<doc id="1213662" url="https://pl.wikipedia.org/wiki?curid=1213662" title="Armia Małopolska">
Armia Małopolska



</doc>
<doc id="1213664" url="https://pl.wikipedia.org/wiki?curid=1213664" title="Rajmund Brzozowski (jezuita)">
Rajmund Brzozowski (jezuita)

Rajmund Brzozowski (ur. 7 grudnia 1763 na Litwie, zm. 23 sierpnia 1848 w Massa Lubrense koło Neapolu) – polski duchowny katolicki, jezuita, autor prac filologicznych.
Życiorys.
Do zakonu jezuitów wstąpił w 1780 w Połocku. Profesor retoryki w Orszy w latach 1788-1789 i 1794-1798 oraz w Mohylewie 1793-1794, profesor filozofii i matematyki w Kolegium w Połocku 1799-1800, kaznodzieja w Mohylewie, Orszy i Witebsku, profesor filozofii i matematyki 1805-1806, a następnie teolohii scholastycznej, prawa kanonicznego i Pisma św. 1806-1814 w Połocku. W tamtejszym kolegium przez wiele lat uczył on także języków klasycznych i literatury; w latach 1814-1816 był kanclerzem Akademii, a następnie (1816 - 1820) rektorem Akademii Połockiej (ostatnim w dziejach tej uczelni). Po wznowieniu procesu beatyfikacyjnego Andrzeja Boboli w 1826 został nowym postulatorem. Po wygnaniu jezuitów z Połocka wyjechał do Rzymu, gdzie był asystentem generała zakonu Luigiego Fortisa. Działał także w polskim środowisku emigracyjnym. Schyłek życia spędził w Neapolu.
Był autorem kilku prac ogłoszonych w Miesięczniku Połockim; były to dwie rozprawy o języku polskim oraz analiza "Sztuki rymotwórczej" Horacego. Brzozowski gromadził też materiały do "Słownika sławnych pisarzy polskich". W rękopisie zostawił "Słownik pisarzów polskich", którego fragment (od A do E) zachował się w Bibliotece Watykańskiej.

</doc>
<doc id="1213666" url="https://pl.wikipedia.org/wiki?curid=1213666" title="Alicudi">
Alicudi

Alicudi – włoska wyspa na Morzu Tyrreńskim (pierwotnie przez Greków zwana "Ericusa" od powszechnie porastających ją wrzosów – gr. , "eriki"), najbardziej wysunięta na zachód ze wszystkich ośmiu wysp archipelagu Liparyjskiego. Alicudi położona jest ok. 40 km na zachód od wyspy Lipari, powierzchnia całkowita wyspy wynosi ok. 5,2 km².
Wyspa utworzona została około 150 000 lat temu z law bazaltowych i andezytowych, przekładanych materiałem piroklastycznym, przez nieczynny już kompleks stratowulkaniczny "Montagnola". Jej część podmorska zanurzona jest na około 1000 m, część nadmorska sięga na wysokość 675 m ("Timpone della Montagnola"). Odwiedzana jest również niższa część szczytu: "Filo dell'Arpa" (662 m n.p.m.).
Badania archeologiczne wykazały, że wyspa była zamieszkana w XVII wieku p.n.e., a także w czasach rzymskich, około IV wieku p.n.e. W czasach panowania arabskiego nad tą częścią Morza Śródziemnego Alicudi bywała miejscem najazdów piratów. Obecnie wyspę (jej wschodnią, dostępną część) zamieszkuje około 140 mieszkańców. Zajmują się oni głównie połowem ryb i w ograniczonym zakresie uprawą roli. Wyspa stanowi również pewną atrakcję turystyczną.

</doc>
<doc id="1213667" url="https://pl.wikipedia.org/wiki?curid=1213667" title="Metron (krój pisma)">
Metron (krój pisma)

Metron – krój pisma zaprojektowany przez czeskiego grafika Jiříego Rathouskiego jako część systemu orientacyjnego metra praskiego, przedstawionego w 1973 roku.
Prace nad projektem kroju prowadzone były w latach 1971-1972 na zamówienie DP Praha (przewoźnik komunikacji miejskiej w Pradze) z 1970 roku dla systemu orientacyjnego budowanego wówczas pierwszego odcinka metra praskiego. W kolei podziemnej używany był w latach 1974-1985, po czym zastąpiony został przez kolejny system orientacyjny autorstwa Rostislava Vańka, oparty na zmodyfikowanym kroju Helvetica.
Dziś pozostałościami po latach świetności kroju Metron są m.in. napisy z nazwami stacji metra utworzone przed wycofaniem go z użycia, ponadto u wejścia do stacji Hlavní nádraží znajdują się jeszcze panele informacyjne projektu Rathouskiego. Poza metrem praskim krój używany był na niektórych stacjach czeskich kolei.
Obecnie jest brana pod uwagę możliwość powrotu Metronu do miejsca swego przeznaczenia – praskiego metra. W latach 2003-2004 trwały prace nad nową wersją kroju, wprowadzającą niewielkie zmiany do dawnego projektu. Przed ich ukończeniem zmarł jednak jego główny twórca – Rathouský (wrzesień 2003), a propozycje unowocześnienia Metronu przedstawili jego współpracownicy – František Štorm i Marek Pistora.
Cechą charakterystyczną dawnej wersji Metronu był m.in. brak zakrzywienia występujących w czeskim alfabecie „daszków” (znaków diakrytycznych umieszczanych nad niektórych literami, np. "ř") czy specyficzny sposób łączenia poszczególnych części liter.
Kontrowersje wokół autorstwa kroju.
Choć jako twórca Metronu powszechnie znany jest Jiří Rathouský, możliwe jest, że projekt kroju jest plagiatem szkiców Petra Tučnego, przeznaczonych dla przyszłego systemu informacyjnego komunikacji miejskiej w Pradze. Tučný przedstawił je w 2006 roku. Ze względu na śmierć Rathouskiego nie jest jednak możliwe poznanie jego wersji powstania Metronu.

</doc>
<doc id="1213669" url="https://pl.wikipedia.org/wiki?curid=1213669" title="Thali">
Thali

Thali (hindi: थाली dosłownie: "talerz") – północnoindyjskie danie, podawane na dużym metalowym talerzu (tacy). Nazwa odnosi się także do samego talerza.
Składa się z ryżu, placków ciapati/puri/roti, otoczonego wianuszkiem małych miseczek zawierających różne dodatki: dal, sosy, jarzyny, jogurt, papad, czatnej, aćar itd. Bywają również thali niewegetariańskie. Istnieją duże różnice regionalne w zakresie doboru składników.

</doc>
<doc id="1213670" url="https://pl.wikipedia.org/wiki?curid=1213670" title="Metron">
Metron



</doc>
<doc id="1213672" url="https://pl.wikipedia.org/wiki?curid=1213672" title="Albumy numer jeden w roku 2008 (Polska)">
Albumy numer jeden w roku 2008 (Polska)

Artykuł prezentuje listę albumów numer jeden w notowaniu OLiS w roku 2008.

</doc>
<doc id="1213673" url="https://pl.wikipedia.org/wiki?curid=1213673" title="Równania ruchu">
Równania ruchu



</doc>
<doc id="1213675" url="https://pl.wikipedia.org/wiki?curid=1213675" title="Fadil Paçrami">
Fadil Paçrami

Fadil Paçrami (ur. 25 maja 1922 w Szkodrze, zm. 15 stycznia 2008 w Tiranie) – albański pisarz, dramaturg i polityk.
Życiorys.
Pochodził z rodziny muzułmańskiej. Uczył się w kolegium franciszkańskim w Szkodrze, a po jego ukończeniu wyjechał na studia medyczne do Bolonii. W roku 1942 przerwał studia, wrócił do kraju i przyłączył się do antywłoskiego ruchu oporu.
Z ruchem komunistycznym związany był od roku 1937, do 1943 członek Komunistycznej Partii Albanii. Po wyzwoleniu kraju został wybrany deputowanym do parlamentu albańskiego i objął stanowisko wiceministra edukacji. W latach 1947–1948 kierował Muzeum Archeologicznym w Tiranie. W latach 1948–1957 kierował dziennikiem Zëri i Popullit (Głos Ludu) – organem Albańskiej Partii Pracy. W latach 1965–1966 kierował ministerstwem kultury i sztuki, a następnie kierował Komitetem Okręgowym partii w Tiranie. W latach 1970–1973 był przewodniczącym prezydium parlamentu albańskiego VII kadencji. Paçrami był jedną z osób odpowiedzialnych za nową formułę XI Festiwalu Piosenki Albańskiej, który odbył się w grudniu 1972 roku. Widzowie albańscy mogli wtedy po raz pierwszy posłuchać muzyki bigbitowej, wykonywanej przez długowłosych muzyków i ubrane w spódniczki mini dziewczęta. Tak drastyczne odejście od dotychczasowego, socrealistycznego wzorca festiwalu wywołało oburzenie w kierownictwie partii albańskiej. Na IV Plenum Komitetu Centralnego Albańskiej Partii Pracy odbywającym się w dniach 26–28 czerwca 1973 r. wraz z Todim Lubonją został poddany ostrej krytyce za próbę podważenia obowiązującego w Albanii wzorca socrealizmu.
Aresztowany 21 października 1975 roku przez Sigurimi, spędził 18 miesięcy w tirańskim więzieniu. Tam też oczekiwał na proces, który rozpoczął się w marcu 1977. Paçramiego oskarżano o sabotaż w dziedzinie kultury i zarażanie młodzieży albańskiej obcymi wzorcami. Został skazany na 25 lat więzienia. Wyszedł na wolność 17 marca 1991, w więzieniach spędził 15 lat i 5 miesięcy. Zmarł po długiej chorobie w Tiranie, został pochowany na cmentarzu Sharrë.
Był jednym z najbardziej znanych albańskich dramaturgów. W 1959 ukazał się pierwszy dramat Paçramiego - "Në tufan". Do 1973 roku napisał 13 dramatów, z czego 9 opublikowano. Zbiór jego dramatów opublikowało w 1999 roku wydawnictwo Morava. W 1997 ukazały się wspomnienia Paçramiego ("Pamje nga humbëtira : kujtime, biseda, letra nga burgu, refleksione"), nakładem wydawnictwa Europa.

</doc>
<doc id="1213678" url="https://pl.wikipedia.org/wiki?curid=1213678" title="Piłka siatkowa na Letnich Igrzyskach Olimpijskich 2008 – turniej halowy kobiet">
Piłka siatkowa na Letnich Igrzyskach Olimpijskich 2008 – turniej halowy kobiet

Turniej olimpijski w piłce siatkowej kobiet podczas XXIX Letnich Igrzysk Olimpijskich w Pekinie był dwunastą edycją w historii i odbył się w dniach od 9 do 24 sierpnia 2008 roku. Do rywalizacji przystąpiło 12 drużyn, podzielonych na dwie grupy. W każdej z nich zmagania toczyły się systemem kołowym (tj. każdy z każdym, po jednym meczu), a po cztery najlepsze zespoły uzyskały awans do ćwierćfinału. Od tej fazy pojedynki przeprowadzane były systemem pucharowym (jedno spotkanie, przegrywający odpada, a zwycięzca kwalifikuje się do kolejnej fazy). Mecze rozgrywane były w dwóch halach: Hali Uniwersytetu Pekińskiego i Capital Indoor Stadium. Po raz pierwszy w turnieju olimpijskim udział wzięła reprezentacja Wenezueli.
Obrończyniami złotych medali były Chinki, które w Atenach pokonały Rosję 3:2 (28:30, 25:27, 25:20, 25:23, 15:12).
Uczestnicy.
 
Rozgrywki.
Faza grupowa.
Grupa A.
9 sierpnia 2008 
11 sierpnia 2008 
13 sierpnia 2008 
15 sierpnia 2008 
17 sierpnia 2008 
Grupa B.
9 sierpnia 2008 
11 sierpnia 2008 
13 sierpnia 2008 
15 sierpnia 2008 
17 sierpnia 2008 
Ćwierćfinały.
19 sierpnia 2008 
Półfinały.
21 sierpnia 2008 
Mecz o 3 miejsce.
23 sierpnia 2008
Finał.
23 sierpnia 2008

</doc>
<doc id="1213680" url="https://pl.wikipedia.org/wiki?curid=1213680" title="Filicudi">
Filicudi

Filicudi – włoska wyspa na Morzu Tyrreńskim, jedna z ośmiu wysp archipelagu Liparyjskiego. Filicudi jest położona na północ od Sycylii, pomiędzy wyspami Lipari i Alicudi. Powierzchnia całkowita wyspy wynosi ok. 9,5 km². 
Wyspa zaludniona była od neolitu (około 3000 lat przed naszą erą). Kolejni mieszkańcy pojawili się tutaj podczas epoki brązu (VIII wiek p.n.e.). Następnie przez wiele stuleci była niezamieszkana, aż do czasów greckich i rzymskich. Pozostały także ślady z okresu bizantyjskiego. Obecnie na wyspie znajduje się kilka małych wiosek. Największą z nich jest "Filicudi Porto", położona na wschodnim wybrzeżu. Na wyspie uprawia się winorośl, oliwki, zboże i warzywa.
Wyspę tworzą cztery nieaktywne już wulkany. Najwyżej wznosi się "Monte Fossa delle Felci" (774 m). Pozostałe, to "Monte Montagnola" (349 m), "Monte Terrione" (278 m) i "Capo Graziano", który leży na wąskim półwyspie, wysuniętym ku wschodowi. Wszystkie wulkany należą do typu podmorskiego. Na "Capo Graziano" znajdują się resztki budowli prehistorycznych ("Villaggio Preistorico"), datowanych na około 2000 lat p.n.e., oraz liczniejsze z epoki brązu. Ślady późniejszego osadnictwa wraz z ceramiką mykeńską i cykladiańską (między 1500 i 1300 lat p.n.e.) odnaleziono w głównej części wyspy, na wulkanie "Monte Montagnola".
Filicudi znana jest z licznych grot i jaskiń, z których najbardziej popularne są jaskinie "Maccatore", "San Bartholomeo", "Perciato" i "Bue Marino", która według starożytnych podań była siedzibą wielkich, antycznych potworów. 
Z morza w pobliżu wyspy wyłaniają się ogromne skały, z których najbardziej imponującą jest "La Canna", iglica wyrastająca na wysokość 85 m n.p.m.

</doc>
<doc id="1213681" url="https://pl.wikipedia.org/wiki?curid=1213681" title="Earth and Sun and Moon">
Earth and Sun and Moon

Earth and Sun and Moon – ósmy album studyjny australijskiej grupy rockowej Midnight Oil. Album został wydany w 1993 roku.

</doc>
<doc id="1213690" url="https://pl.wikipedia.org/wiki?curid=1213690" title="Rasam">
Rasam

Rasam (tamilski: ரச‌ம், "rasam"; kannada: "saru"; telugu: "ćaru") – danie kuchni południowoindyjskiej, rodzaj rzadkiej zupy o kwaskowatym smaku, na bazie soku z owoców tamaryndowca (w istocie tamilskie słowo „rasam” znaczy dosłownie „sok”) z dodatkiem soczewicy i przypraw. W zależności od tradycji rodzinnych składniki – a zatem i smak – mogą się znacznie różnić.

</doc>
<doc id="1213691" url="https://pl.wikipedia.org/wiki?curid=1213691" title="Commodore MAX Machine">
Commodore MAX Machine

Commodore MAX Machine – komputer domowy firmy Commodore opracowany przez japoński oddział firmy. Była to zubożona wersja Commodore 64, wydana zanim 64 trafił do produkcji. W Stanach Zjednoczonych znany był jako Ultimax, a w Niemczech był reklamowany jako VC-10, ale nie był ostatecznie tam sprzedawany. "MAX" został wprowadzony na rynek w 1982 wyłącznie w wersji NTSC, ale nie sprzedawał się dobrze – z powodu istniejącej już biblioteki oprogramowania (w tym także możliwości ładowania programów w BASIC dla PET), jak i lepszym ogólnym możliwościom jako komputer (większa i rozbudowywalna pamięć, peryferia, wbudowany interpreter BASICa) korzystniejszym wyborem był VIC20 – konstrukcja MAX-a była typowo konsolowa, mała pojemność pamięci RAM nie pozwalała wykorzystać potencjału lepszego niż w VIC20 układu graficznego (VIC-II mógł adresować bank 16 kB).
"MAX" był uproszczoną wersją C64 – programy (gry) ładowane były z kartridży (maszyna nie posiada w ogóle pamięci ROM – analogicznie do Atari 2600), komputer miał tylko 2,5 kB pamięci RAM (maksymalnie mógł adresować zaledwie 4, z czego korzysta wyłącznie cartridge MAX BASIC), wyposażony był w bardzo prostą klawiaturę membranową i tylko w podstawowe porty wejścia/wyjścia – gniazdo kartridżów, interfejs magnetofonu (który jest używany przez kilka cartridge), dwa łącza dla dżojstików i wyjście na odbiornik TV. Nie miał portów szeregowych ani równoległych, potrzebnych do podłączenia stacji dysków, drukarki czy modemu (ma on tylko jeden z dwóch układów I/O 6526 dostępnych w C64, także w VIC-20 były podobne dwa układy scalone I/O 6522).
Komputer używał procesora 6510, jak i układów graficznych i dźwiękowych projektowanych z myślą C64 (nieco zmodyfikowany do użycia pamięci statycznej VIC-II i identyczny jak w C64/128 SID 6581) które dawały mu teoretycznie znacznie większe możliwości od VIC-20, oba komputery kosztowały mniej więcej tyle samo (ok. $200), ale VIC-20 miał bardzo dużą bazę już istniejących programów i w odróżnieniu od "MAX-a" był łatwy do rozbudowy.
W 1990 Commodore UK wydał konsolę do gier „Commodore 64GS” (Games system), która była pełnoprawnym C64, pozbawionym klawiatury i kilku elementów na płycie głównej. O ile MAX był nietrafionym produktem, GS został wydany za późno, aby zawojować rynek.

</doc>
<doc id="1213694" url="https://pl.wikipedia.org/wiki?curid=1213694" title="Blue Pill">
Blue Pill

Blue Pill – nazwa hipotetycznego rootkita, którego działanie opiera się na technologii wirtualizacji mikroprocesorów, i przeznaczonego dla systemu operacyjnego Microsoft Windows Vista. Blue Pill wykorzystuje technologię wirtualizacji AMD Pacifica, lecz istnieje możliwość przystosowania go do współpracy z mechanizmami wirtualizacji Intel Vanderpool. Rootkit został zaimplementowany przez Joannę Rutkowską i zaprezentowany na konferencji Black Hat Briefings 3 września 2006.
Według zapewnień autorki, Blue Pill poprzez wykorzystanie technologii Pacifica, może umieścić działający system operacyjny w maszynie wirtualnej procesora, działając sam w trybie nadzorcy (hypervisor) i posiadając pełnię kontroli nad zasobami komputera. Joanna Rutkowska zapewnia, że próby wykrycia nadzorcy są nieskuteczne, a więc istnieje możliwość stworzenia w 100% niewykrywalnego rootkita.
Twierdzeniu temu, powtarzanemu w wielu artykułach prasowych, zaprzecza m.in. firma AMD, która wydała oświadczenie odrzucające możliwość stworzenia w pełni niewykrywalnego nadzorcy (hypervisora). Niektórzy z badaczy zajmujących się bezpieczeństwem teleinformatycznym również postulują możliwość wykrycia takiego oprogramowania. 
W 2007 grupa związana z firmą Matasano Security rzuciła wyzwanie Joannie Rutkowskiej, podając w wątpliwość możliwość stworzenia w 100% niewykrywalnego rootkita i proponując skonfrontowanie oprogramowania Blue Pill oraz detektora rootkitów napisanego przez grupę. Rywalizacja nie doszła do skutku gdyż Joanna Rutkowska zażądała 384 tys. dolarów amerykańskich wynagrodzenia za wykonaną pracę, jako warunku przystąpienia do zakładu. 
Joanna Rutkowska i Aleksandr Tereszkin przedstawili kolejne argumenty wspierające własne badania podczas wykładu na konferencji Black Hat w 2007, sugerując, że metody detekcji zaproponowane przez grupę związaną z Matasano Security są nieskuteczne.
Kod źródłowy Blue Pill został upubliczniony.
Nazwa rootkita pochodzi od "niebieskiej pigułki" z filmu "Matrix".

</doc>
<doc id="1213696" url="https://pl.wikipedia.org/wiki?curid=1213696" title="Sambar">
Sambar

Sambar (tamilski: சாம்பார, '; kannada: ಹುಳಿ; malajalam: സാംബാറ്, telugu: సాంబారు) – danie kuchni południowoindyjskiej; rodzaj zupy na bazie soczewicy i miąższu z owoców tamaryndowca z dodatkiem kompozycji przypraw. W zależności od tradycji rodzinnych, składniki – a zatem i smak – mogą się znacznie różnić. Najczęściej podaje się go wraz z rasamem jako dodatek do dosy.

</doc>
<doc id="1213706" url="https://pl.wikipedia.org/wiki?curid=1213706" title="Albumy numer jeden w roku 2007 (Polska)">
Albumy numer jeden w roku 2007 (Polska)

Artykuł prezentuje listę albumów numer jeden w notowaniu OLiS w roku 2007.

</doc>
<doc id="1213709" url="https://pl.wikipedia.org/wiki?curid=1213709" title="42. ceremonia wręczenia Złotych Globów">
42. ceremonia wręczenia Złotych Globów

Złote Globy za rok 1984 przyznano 27 stycznia 1985 r. w Beverly Hilton Hotel w Los Angeles.
Nagroda im. Cecila DeMille za całokształt twórczości otrzymała Elizabeth Taylor.
Laureaci:
Kino.
Najlepszy film dramatyczny.
Amadeusz, reż. Miloš Forman
nominacje:
Najlepsza komedia/musical.
Miłość, szmaragd i krokodyl, reż. Robert Zemeckis
nominacje:
Najlepszy aktor dramatyczny.
F. Murray Abraham – Amadeusz
nominacje:
Najlepsza aktorka dramatyczna.
Sally Field – Miejsca w sercu
nominacje:
Najlepszy aktor w komedii/musicalu.
Dudley Moore – Micki i Maude
nominacje:
Najlepsza aktorka w komedii/musicalu.
Kathleen Turner – Miłość, szmaragd i krokodyl
nominacje:
Najlepszy aktor drugoplanowy.
Haing S. Ngor – Pola śmierci
nominacje:
Najlepsza aktorka drugoplanowa.
Peggy Ashcroft – Podróż do Indii
nominacje:
Najlepsza reżyseria.
Miloš Forman – Amadeusz
nominacje:
Najlepszy scenariusz.
Peter Shaffer – Amadeusz
nominacje:
Najlepsza muzyka.
Maurice Jarre – Podróż do Indii
nominacje:
Najlepsza piosenka.
„I Just Called to Say I Love You” – Kobieta w czerwieni – muzyka i słowa: Stevie Wonder
nominacje:
Najlepszy film zagraniczny.
Podróż do Indii, reż. David Lean (Anglia)
nominacje:

</doc>
<doc id="1213714" url="https://pl.wikipedia.org/wiki?curid=1213714" title="Breathe (album)">
Breathe (album)

Breathe – dziewiąty album studyjny australijskiej grupy rockowej Midnight Oil. Album został wydany w 1996 roku.

</doc>
<doc id="1213715" url="https://pl.wikipedia.org/wiki?curid=1213715" title="Załoźce">
Załoźce

Załoźce (ukr. Залізці) – osiedle typu miejskiego w obwodzie tarnopolskim, w rejonie zborowskim Ukrainy, leżące nad Seretem. 
Nazwa, geografia.
Do 1919 roku również w zapisach jako Załośce, Załośce Stare i Nowe. Leżą nad Seretem, który rozdziela miejscowość na Załoźce Stare i Załoźce Nowe.
Historia.
Pierwsza wzmianka o Załoźcach pochodzi z 1441 roku, wymieniane jako miasto w 1511 roku lub 1516. W tym czasie Marcin Kamieniecki rozpoczął budowę lub zbudował tu zamek, który pod koniec XVI wieku był własnością Konstantego Wiśniowieckiego. Parafia rzymskokatolicka w mieście przez pewny czas wchodziła w skład diecezji łuckiej, chociaż kanonik katedry lwowskiej ks. Tomasz Pirawski w swym dziele „Relatio status almae Archidioecesis Leopoliensis” „napisanym w latach 1614 i 1615 twierdził, że kościoły w Olesku, Załoźcach i Brodach należeć powinny do dziekanii złoczowskiej archidiecezji lwowskiej.
Przy końcu XVIII wieku hrabia Ignacy Miączyński ufundował w mieście klasztor i szpital Sióstr Miłosierdzia.
W wyniku I rozbioru Polski Załoźce znalazły się pod władzą Austrii. W tym czasie utraciły prawa miejskie.
W czasie I wojny światowej w okolicy miasta toczyły się ciężkie boje oddziałów austriackich z wojskami rosyjskimi, w jednych i drugich licznie służyli Polacy. Wojskami rosyjskimi – 13 Dywizją Piechoty dowodził gen. Eugeniusz de Henning-Michaelis, a austriacką 43 Dywizją Piechoty gen. Tadeusz Rozwadowski. Walki doprowadziły do zrujnowania zamku.
Do 1945 miasto w Polsce, w województwie tarnopolskim, w powiecie zborowskim, siedziba gminy Załoźce. W 1932 roku komisarzem rządowym miasta był emerytowany major taborów Adolf Drwota.
We wrześniu 1939 roku zajęte przez Armię Czerwoną, do 1963 roku były stolicą rejonu; później włączone do rejonu zborowkiego.
Zajęte przez Wehrmacht 9 lipca 1941 roku; tego samego dnia zabito w Załoźcach 20 Żydów. Podczas okupacji niemieckiej miejscowość została włączona do powiatu (Landkreis) Tarnopol, była siedzibą gminy. W październiku 1942 roku Niemcy przesiedlili około 1 tys. załozieckich Żydów do Zborowa. W miejscowości pozostał obóz pracy, zlikwidowany w 1943 roku.
Do 1944 roku w Załoźcach działał polski ruch oporu składający się z harcerzy Szarych Szeregów. Podczas drugiej okupacji sowieckiej władze sformowały w Załoźcach "batalion niszczycielski", w którym służyli Polacy. Batalion ochraniał uchodźców z okolicznych wiosek, którzy ewakuowali się do miasteczka w obawie przed eksterminacją przez OUN-UPA oraz zwalczał ukraińskie podziemie. Po wojnie większość Polaków została ekspatriowana.
Do 1944 roku miejska parafia łacińska, należała do dekanatu brodzkiego, archidiecezji lwowskiej. Parafię założył w roku 1547 Jan Kamieniecki.
Od 1961 roku osiedle typu miejskiego.
W 1989 liczyło 2730 mieszkańców.
W 2013 liczyło 2735 mieszkańców.

</doc>
<doc id="1213716" url="https://pl.wikipedia.org/wiki?curid=1213716" title="Drukarki do kart plastikowych">
Drukarki do kart plastikowych



</doc>
<doc id="1213717" url="https://pl.wikipedia.org/wiki?curid=1213717" title="Richard Bong">
Richard Bong

Richard Ira Bong, ps. "Dick", "Ace of Aces", "Bing Bong" (ur. 24 września 1920 w Superior w stanie Wisconsin, zm. 6 sierpnia 1945 w Los Angeles w stanie Kalifornia) – amerykański pilot myśliwski, major Sił Powietrznych Armii Stanów Zjednoczonych (USAAF), as myśliwski II wojny światowej.
Życiorys.
Urodził się 24 września 1920 na farmie Poplar w pobliżu miejscowości Superior w stanie Wisconsin w rodzinie szwedzkich emigrantów.
W 1938 rozpoczął naukę w szkole średniej w Superior, w trakcie której uczestniczył w kursach pilotów. Po ukończeniu w 1940 szkoły wstąpił do korpusu kadetów lotnictwa. W 1942 ukończył z wyróżnieniem szkołę pilotów otrzymując stopień podporucznika ("Second Lieutenant"). Następnie został skierowany na lotnisko Lake Field w stanie Arizona jako instruktor-pilot, a później na lotnisko Hamilton Field w stanie Kalifornia.
We wrześniu 1942 został pilotem w 9. Dywizjonie Myśliwskim (9 Dywizjon Latających Rycerzy – "Flying Knights Squadron") 49. Grupy Myśliwskiej 5. Armii Powietrznej, walczącej w rejonie Nowej Gwinei. Walcząc w składzie tego dywizjonu odniósł 27 grudnia 1942 pierwsze zwycięstwa powietrzne, zestrzelił wtedy 2 samoloty japońskie. Do momentu wykonania w listopadzie 1943 pierwszej tury bojowej zestrzelił 21 samolotów japońskich.
Po przewie operacyjnej, w lutym 1944 wrócił do latania bojowego w rejonie południowego Pacyfiku, jako instruktor strzelania w Kwaterze Głównej 5. Armii Powietrznej. 12 kwietnia 1944 osiągnął 28 zwycięstwo powietrzne, tym samym przekroczył liczbę zwycięstw Edwarda Rickenbacker'a – amerykańskiego asa myśliwskiego z okresu I wojny światowej. W związku z tym wycofano go z latania bojowego i skierowano jako instruktora strzelania powietrznego w Szkole Pilotów Myśliwskich na terenie Stanów Zjednoczonych.
We wrześniu 1944 na własną prośbę skierowano go jako instruktora strzelenia powietrznego w Kwaterze Głównej 5. Armii Powietrznej. Jako instruktor zaczął latać bojowo i do grudnia 1944 zestrzelił 12 samolotów japońskich. Ostatnie zwycięstwo odniósł 17 grudnia 1944. Po czym został ostatecznie wycofany z lotów bojowych. Do tego momentu brał udział w 146 lotach bojowych i odniósł 40 zwycięstw indywidualnych (pierwszy na liście pilotów amerykańskich), latając na samolocie "P-38 Lightning".
Po zakończeniu lotów bojowych początkowo był instruktorem w szkole pilotów, a następnie został pilotem doświadczalnym w firmie Lockheed, gdzie testował samolot odrzutowy Lockheed P-80 Shooting Star. 6 sierpnia 1945 w Los Angeles zginął w trakcie lądowania uszkodzonym samolotem "P-80 Shooting Star" na lotnisku Burbank.

</doc>
<doc id="1213718" url="https://pl.wikipedia.org/wiki?curid=1213718" title="Dawid Vogel">
Dawid Vogel

Dawid Vogel (ros. "Давид Фогель", hebr. "דוד פוגל", niem. "David Vogel", ur. 1891 w Satanowie, obecnie w rejonie horodockim, zm. 1944 Auschwitz-Birkenau) - poeta piszący w języku hebrajskim. W Polsce jego wiersze wydano w zbiorze "Poezje nowohebrajskie".

</doc>
<doc id="1213722" url="https://pl.wikipedia.org/wiki?curid=1213722" title="Hosni Abd-Rabou">
Hosni Abd-Rabou

Hosni Abd-Rabou Abdel Moteleb (arab. حسني عبدربه, ur. 1 listopada 1984 w Ismailii) - egipski piłkarz grający na pozycji środkowego pomocnika.
Kariera klubowa.
Abd-Rabou pochodzi z miasta Ismailia. Tam też rozpoczął piłkarską karierę w klubie Ismaily SC. Już w sezonie 2001/2002 zadebiutował w jego barwach w pierwszej lidze. Zespół Ismaily zdobył mistrzostwo Egiptu, a Hosni był jego najmłodszym zawodnikiem. W 2004 roku wystąpił w finale Arabskiej Lidze Mistrzów, ale Ismaily przegrało w nim z tunezyjskim CS Sfaxien (0:0 karne 4:3).
Już w 2003 roku Abd-Rabou zwrócił na siebie uwagę europejskich klubów, takich jak Juventus F.C., Arsenal F.C., FC Nantes czy RC Strasbourg, jednak szefowie Ismaily odmówili sprzedaży zawodnika. W 2005 roku Egipcjanin trafił jednak do klubu ze Strasburga, z którym podpisał pięcioletni kontrakt. W Ligue 1 zadebiutował 27 sierpnia w zremisowanym 0:0 meczu z Girondins Bordeaux. We francuskiej ekstraklasie rozegrał 22 spotkania i wystąpił w Pucharze Intertoto, jednak Racing spadł do Ligue 2, a Abd Rabou wrócił do drużyny Ismaily.
Latem 2007 po powrocie do Ismaily, Abd-Rabou'a chciały zatrudnić dwa czołowe kluby w kraju, Al-Ahly Kair i Zamalek SC, ale ostatecznie pozostał w Ismaily. W 2008 roku został na 2 lata wypożyczony do Al-Ahli Dubaj. W 2010 roku wrócił do Ismaily SC.
Kariera reprezentacyjna.
W 2003 roku Abd-Rabou wystąpił wraz z młodzieżową reprezentacją Egiptu U-20 na MŚ U-20 w ZEA. W pierwszej reprezentacji zadebiutował w 2004 roku. W 2008 roku Hassan Shehata powołał go na Puchar Narodów Afryki 2008. Tam Hosni był podstawowym zawodnikiem zespołu. Zdobył 4 gole - dwa w grupowym meczu z Kamerunem (4:2) i po jednym w meczach z Sudanem (3:0) i Angolą (2:1). Wystąpił także w wygranym 1:0 finale z Kamerunem i z PNA przywiózł złoty medal, a także nagrodę dla najlepszego zawodnika turnieju.

</doc>
<doc id="1213726" url="https://pl.wikipedia.org/wiki?curid=1213726" title="Paul Merson">
Paul Merson

Paul Merson (ur. 20 marca 1968 w Londynie) – angielski piłkarz występujący na pozycji pomocnika. Przez większą część kariery związany z Arsenalem Londyn.
Kariera.
Urodzony w Londynie swoje pierwsze kroki stawiał w Arsenalu. Dołączył do "Kanonierów" w 1984 roku. Zadebiutował tam 22 listopada 1986 przeciwko Manchesterowi City. Rok 1987 spędził na wypożyczeniu w Brentford FC. W sezonie 1988/1989 występował regularnie na prawej stronie pomocy. Merson strzelił w tym sezonie 10 bramek, zadebiutował w reprezentacji Anglii U21, i został wybrany najlepszym Młodym Piłkarzem Roku.
Arsenal zdobył jeszcze z "Paulem" Mistrzostwo Ligi 1991, FA Cup i Puchar Anglii w 1993 oraz Puchar Zdobywców Pucharów 1994. Zadebiutował także w Reprezentacji Anglii w towarzyskim spotkaniu z Niemcami rozegranym 11 września 1991.
Kariera gracza zawisła na włosku, kiedy przyznał się do picia alkoholu i zażywania kokainy. Władze federacji uznały, że piłkarz przejdzie 3 miesięczny program resocjalizacji i powróci do gry w lutym 1995. Po karze, gdy trenerem drużyny był Stewart Houston, Paul Merson pomógł The Gunners awansować do finału Puchar Zdobywców Pucharów, jednak w finale tych rozgrywek polegli z Realem Saragossa, gdy Nayim strzelił gola w ostatniej minucie drugiej połowy dogrywki.
W 1997 roku Merson przeszedł do Middlesbrough za 5 milionów funtów. Był bardzo ważnym graczem dla "Boro" w awansie do Premiership. Merson został powołany na Mistrzostwa Świata w Piłce Nożnej 1998. Zagrał w pamiętnym spotkaniu przeciwko Argentynie, które zakończyło się wygraną "Albicelestes" w rzutach karnych.
Latem 1998 roku oskarżył Middlesbrough o bycie klubem dla hazardzistów i ludzi, którzy wpadli w nałóg alkoholowy. Po pewnym czasie obalił to twierdzenie, ale został znienawidzony zarówno przez fanów, jak i przez działaczy "The Boro". Jesienią 1998 przeszedł do Aston Villi za £6.75 miliona. Szybko został polubiony przez fanów tego zespołu za jego niezwykle ekstrawagancką grę. Był w klubie niemalże przez 5 lat, pomagając dojść do finału FA Cup w 2000 roku, zanim trafił na wolny transfer pod koniec sezonu 2001/2002. Podpisał kontrakt z Portsmouth FC i pomógł dostać się im do Premier League.
Merson czuł się już za stary na powrót do Premier League i chciał wrócić do swojego domu w Londynie. Z jego usług skorzystało Walsall F.C. w lecie 2003. Nie skończyły się jednak jego problemy. W lutym 2004, poprosił o pomoc klinikę Sierra Tucson w Arizonie w sprawie jego uzależnienia od hazardu i opuścił kilka kluczowych gier. Gdy Jego drużyna bardzo słabo radziła sobie w lidze dostał on propozycje trenowania tego zespołu. Sprawił, że waleczna drużyna walczyła o utrzymanie, niestety po przegranej z Crystal Palace i wygranej 3-2 z Rotherham United musieli opierać się na wygranej Stoke City. Mimo degradacji Paul zachował posadę.
2004/2005 był trudnym sezonem dla Mersona. Walsall odpadł we wszystkich pucharach przeciwko słabszym drużynom, poinformowano także, że rozwodzi się ze swoją żoną. Zaczął znowu pić, powrócił do hazardu. Mark Bosnich zaproponował mu jednak pomoc, by postawić go na nogi. Uszczęśliwiony Merson zgodził się na to. Walsall kupiło w oknie transferowym Juliana Joachima, Andy Oakes, Anthony Gerrarda (kuzyn Stevena Gerrarda), Craig Peada i Davida Perpetuini. Zespół Mersona utrzymał się w League One.
W następnym sezonie 2005/2006 jego zespół zajął 19 pozycje i został zdegradowany, a sam grający trener zwolniony. Mimo wielu ofert z lepszych klubów postanowił grać w amatorskim Tamworth. Grał tam sezon i 9 marca 2006 zakończył swoją bogatą sportową karierę.
Merson od tej pory występował jako komentator sportowy a także pisał do magazynu poświęconego Arsenalowi.
Reprezentacja.
W reprezentacji Anglii rozegrał 21 spotkań i strzelił 3 bramki. Został powołany na Mistrzostwa Świata w Piłce Nożnej 1998.

</doc>
<doc id="1213729" url="https://pl.wikipedia.org/wiki?curid=1213729" title="20,000 Watt R.S.L.">
20,000 Watt R.S.L.

20,000 Watt R.S.L. – pierwsza składanka australijskiej grupy rockowej Midnight Oil. Album został wydany w 1997 roku.

</doc>
<doc id="1213730" url="https://pl.wikipedia.org/wiki?curid=1213730" title="Gerald Sibon">
Gerald Sibon

Gerald Sibon (ur. 19 kwietnia 1974 w Emmen) – były holenderski piłkarz grający na pozycji środkowego napastnika.
Jest wychowankiem FC Twente w barwach którego zadebiutował w sezonie 1993/1994 jako zmiennik. W kolejnym sezonie był już piłkarzem VVV Venlo, gdzie przez dwa sezony zdobył 34 bramki. Dobra forma w drugiej lidze zaowocowała transferem do znacznie lepszej Rody Kerkrade, w barwach której rozegrał 34 mecze i zdobył 13 bramek.
Kolejne dwa sezony Sibon spędził w Ajaxie Amsterdam, ale pobytu tam nie może zaliczyć do udanych. Zawodnik ciągle przesiadywał na ławce rezerwowych, gdyż miał niewielkie szanse w rywalizacji z takimi piłkarzami jak Szota Arweładze, Wamberto, Giorgi Kinkladze czy też Brian Laudrup. W 1999 roku za dwa miliony funtów trafił na Wyspy Brytyjskie, a klubem który zakontraktował Sibona był Sheffield Wednesday.
Po spędzeniu czterech sezonów w Anglii, gdzie strzelił 43 bramki w 150 meczach powrócił do Eredivisie, a konkretnie do SC Heerenveen. Kolejnym przystankiem w jego karierze był PSV Eindhoven, ale tam nie szło mu najlepiej, bo przez dwa lata zdołał rozegrać zaledwie 21 meczów. Sezon 2006/07 spędził w niemieckiej Norymberdze, ale że za granicą mu się nie powiodło – ponownie wrócił do Holandii.

</doc>
<doc id="1213731" url="https://pl.wikipedia.org/wiki?curid=1213731" title="Rezerwat przyrody Jezioro Iłgi">
Rezerwat przyrody Jezioro Iłgi

Rezerwat przyrody Jezioro Iłgi – rezerwat faunistyczny położony w województwie warmińsko-mazurskim na terenie gmin Miłomłyn i Iława, pomiędzy jeziorami Gil Wielki i Drwęckim, około 1,5 km na południe od wsi Gil Mały.
Został utworzony w 1957 roku na powierzchni 90,46 ha. W 2018 roku zmniejszono go do 74,93 ha.
Cel ochrony.
Rezerwat powołano dla ochrony miejsc lęgowych wodnego ptactwa wodnego i błotnego oraz w celu zachowania stanowisk roślinności torfowiskowej. Jezioro Iłgi ma charakter przepływowy i eutroficzny, jest płytkie, podlega procesom zarastania.
W rezerwacie można spotkać m.in. muchołówki, gołębie leśne, puszczyki, zimorodki.

</doc>
<doc id="1213744" url="https://pl.wikipedia.org/wiki?curid=1213744" title="41. ceremonia wręczenia Złotych Globów">
41. ceremonia wręczenia Złotych Globów

Złote Globy za rok 1983 przyznano 28 stycznia 1984 r. w Beverly Hilton Hotel w Los Angeles.
Nagroda im. Cecila DeMille za całokształt twórczości otrzymał Paul Newman.
Laureaci:
Kino.
Najlepszy film dramatyczny.
Czułe słówka, reż. James L. Brooks
nominacje:
Najlepsza komedia/musical.
Yentl, reż. Barbra Streisand
nominacje:
Najlepszy aktor dramatyczny.
nominacje:
Najlepsza aktorka dramatyczna.
Shirley MacLaine – Czułe słówka
nominacje:
Najlepszy aktor w komedii/musicalu.
Michael Caine – Edukacja Rity
nominacja:
Najlepsza aktorka w komedii/musicalu.
Julie Walters – Edukacja Rity
nominacje: 
Najlepszy aktor drugoplanowy.
Jack Nicholson – Czułe słówka
nominacje:
Najlepsza aktorka drugoplanowa.
Cher – Silkwood
nominacje:
Najlepsza reżyseria.
Barbra Streisand – Yentl
nominacje:
Najlepszy scenariusz.
James L. Brooks – Czułe słówka
nominacje:
Najlepsza muzyka.
Giorgio Moroder – Flashdance
nominacje:
Najlepsza piosenka.
„Flashdance...What a Feeling” - Flashdance – muzyka: Giorgio Moroder; słowa: Keith Forsey i Irene Cara 
nominacje:
Najlepszy film zagraniczny.
Fanny i Aleksander, reż. Ingmar Bergman (Szwecja)
nominacje:

</doc>
<doc id="1213745" url="https://pl.wikipedia.org/wiki?curid=1213745" title="Drukarka do kart plastikowych">
Drukarka do kart plastikowych

Drukarka do kart plastikowych (drukarka do kart chipowych), jest elektronicznym urządzeniem do nadruku i personalizacji kart plastikowych w standardzie ISO. Drukarki te różnią się od drukarek etykiet tym, że stosuje się w nich metodę pojedynczego pobierania medium do zapisu, a nie ciągłego. Międzynarodowy standard ISO 7816, nazywany również ID-1, to karty o wymiarach 85,60 x 53,98 mm. Format ten wykorzystuje się między innymi w następujących kartach: karta płatnicza EC (Eurocheque) lub kredytowa, karty telefoniczne, unijne prawo jazdy, czy karta ubezpieczenia zdrowotnego i nazywa go formatem karty czekowej. Drukarki do kart plastikowych działają dzięki sterownikom lub własnemu językowi do programowania.
Zasady działania i metody druku.
Zasada działania wszystkich drukarek do kart jest prawie identyczna:
głowica drukarki przejeżdża przez całą kartę oraz taśmę barwiącą i pod wpływem wysokiej temperatury barwnik z taśmy zostaje wysublimowany bezpośrednio na kartę. Standardowa rozdzielczość przy druku kart to 300 Dpi (300 punktów na cal długości lub 11,8 punktów na mm).
Istnieją różne metody druku:
Opcje.
Obok wersji podstawowej, drukarki do kart mogą opcjonalnie czytać i kodować paski magnetyczne, stykowe i bezstykowe karty chipowe RFID, czyli jednocześnie zapisywać optycznie i logicznie.
Ponadto mogą drukować jednostronnie lub obustronnie, dzięki modułowi obracania karty. Mogą również laminować kartę po personalizacji (dodatkowy moduł laminujący, czyli tzw. laminator), co przedłuża "żywotność" karty i zabezpiecza ją przed ew. sfałszowaniem.
Zastosowanie.
Obok klasycznych zastosowań jak rejestracja czasu pracy, czy kontrola dostępu (szczególnie z fotopersonalizacją), drukarki do kart stosuje się również w personalizacji kart klientów lub członkowskich, w tzw. sport-ticketing, komunikacji publicznej przy produkcji np. biletów miesięcznych, w produkcji legitymacji studenckich, nauczycielskich i szkolnych oraz dowodów osobistych.

</doc>
<doc id="1213746" url="https://pl.wikipedia.org/wiki?curid=1213746" title="Deborah Lipstadt">
Deborah Lipstadt

Deborah Esther Lipstadt (ur. 18 marca 1947) – amerykańska pisarka i historyk pochodzenia żydowskiego. Profesor Uniwersytetu Emory w Atlancie. Autorka książki "Denying the Holocaust". W 1998 r. negacjonista Holocaustu David Irving wytoczył jej przed brytyjskim sądem proces o oszczerstwo twierdząc, że jego wypowiedzi i publikacje zostały w książce Lipstadt fałszywie opisane jako zaprzeczanie Holocaustu. Proces zakończył się wygraną Lipstadt. Sędzia uzasadniając wyrok nazwał Irvinga antysemitą i promotorem neonazizmu podważając tym samym jego status jako poważnego badacza historii.
29 maja 2006 na łamach "" zdecydowanie poparła tezy książki "Strach" "Po przeczytaniu „Strachu”, następnym razem gdy usłyszę, że ktoś powie iż Polacy byli gorsi od Niemców, będę prawdopodobnie oponować ..., ale mój sprzeciw będzie słabszy. Mogę nawet milczeć." W październiku 2007 napisała jednak w swoim blogu, że trochę przesadziła potępiając cały naród. W tym samym tekście polemizowała ze stereotypami o roli Polaków w Holokauście i poleciła książkę "Rethinking Poles and Jews: Troubled Past, Brighter Future".
W kulturze popularnej.
W 2016 roku miał premierę film pt.: "Kłamstwo" (ang. "Denial"), przedstawiający historię procesu wytoczonego przez Irvinga. W rolę Lipstadt wcieliła się Rachel Weisz. Scenariusz został oparty na jej książce pt.: "History on Trial: My Day in Court with a Holocaust Denier", wydanej w 2005 roku. Polska premiera filmu miała miejsce 27 stycznia 2017.

</doc>
<doc id="1213759" url="https://pl.wikipedia.org/wiki?curid=1213759" title="Idli">
Idli

Idli (tamilski: இட்லி, kannada: ಇಡ್ಲಿ; malajalam: ഇഡ്ഡ്‌ലി, tamilski: இட்லி, telugu: ఇడ్లీ w języku angielskim zapisywane różnie: idli, iddli, idly) – gotowane na parze danie kuchni południowoindyjskiej; rodzaj okrągłych, spłaszczonych klusek w kształcie bułeczek sporządzonych ze sfermentowanej soczewicy urad i mąki ryżowej. Najczęściej są spożywane na śniadanie wraz z sambarem i czatnejem, bądź też bez dodatków jako przekąska w ciągu dnia.

</doc>
<doc id="1213762" url="https://pl.wikipedia.org/wiki?curid=1213762" title="Rezerwat przyrody Jezioro Lisunie">
Rezerwat przyrody Jezioro Lisunie

Rezerwat przyrody Jezioro Lisunie – rezerwat wodny położony na terenie Mazurskiego Parku Krajobrazowego w województwie warmińsko-mazurskim (gmina Mikołajki).
Rezerwat został utworzony w 1958 roku w celu zachowania ze względów naukowych i dydaktycznych zarośniętego jeziora ze stanowiskiem kłoci wiechowatej i innych rzadkich gatunków roślin wraz z pasem otaczającego lasu z roślinnością pierwotną. Początkowo zajmował powierzchnię 15,78 ha i obejmował jezioro Lisunie (14,80 ha) oraz niewielki oddział leśny (0,98 ha). W 2017 roku powiększono go o sąsiednie, mniejsze, bezimienne jezioro, a tym samym powierzchnia rezerwatu wzrosła do 19,00 ha. Jako cel ochrony podaje się obecnie „zachowanie jezior ramieniowych ze stanowiskami kłoci wiechowatej”.
Brzegi jeziora Lisunie są silnie zarośnięte przez trzcinę pospolitą. Dno pokryte jest warstwą 3,7 m mułu.
Flora.
Na terenie rezerwatu występują także:

</doc>
<doc id="1213766" url="https://pl.wikipedia.org/wiki?curid=1213766" title="40. ceremonia wręczenia Złotych Globów">
40. ceremonia wręczenia Złotych Globów

Złote Globy za rok 1982 przyznano 29 stycznia 1983 r. w Beverly Hilton Hotel w Los Angeles.
Nagroda im. Cecila B. DeMille’a za całokształt twórczości otrzymał Laurence Olivier.
Laureaci:
Kino.
Najlepszy film dramatyczny.
E.T., reż. Steven Spielberg
nominacje:
Najlepsza komedia/musical.
Tootsie, reż. Sydney Pollack
nominacje:
Najlepszy aktor dramatyczny.
Ben Kingsley – Gandhi
nominacje:
Najlepsza aktorka dramatyczna.
Meryl Streep – Wybór Zofii
nominacje:
Najlepszy aktor w komedii/musicalu.
Dustin Hoffman – Tootsie
nominacje:
Najlepsza aktorka w komedii/musicalu.
Julie Andrews – Victor/Victoria
nominacje:
Najlepszy aktor drugoplanowy.
Louis Gossett Jr. – Oficer i dżentelmen
nominacje:
Najlepsza aktorka drugoplanowa.
Jessica Lange – Tootsie
nominacje:
Najlepsza reżyseria.
Richard Attenborough – Gandhi
nominacje:
Najlepszy scenariusz.
John Briley – Gandhi
nominacje:
Najlepsza muzyka.
John Williams – E.T.
nominacje:
Najlepsza piosenka.
„Up Where We Belong” - Oficer i dżentelmen – muzyka: Jack Nitzsche i Buffy Sainte-Marie; słowa: Will Jennings
nominacje:
Najlepszy film zagraniczny.
Gandhi, reż. Richard Attenborough (Wielka Brytania) 
nominacje:
Odkrycie roku - aktor.
Ben Kingsley – Gandhi
nominacje:
Odkrycie roku - aktorka.
Sandahl Bergman – Conan Barbarzyńca
nominacje:

</doc>
<doc id="1213767" url="https://pl.wikipedia.org/wiki?curid=1213767" title="Bułgarska Partia Socjaldemokratyczna (1891)">
Bułgarska Partia Socjaldemokratyczna (1891)

Bułgarska Partia Socjaldemokratyczna (bułg. "Българска социалдемократическа партия", BPSd) – partia polityczna utworzona w 1891 r. podczas tzw. kongresu buzłudżańskiego. Na jej czele stanął marksista Dimityr Błagojew. W 1894 r. partia przekształciła się w Bułgarską Robotniczą Partię Socjaldemokratyczną.
Kongres buzłudżański.
Założycielski kongres BPSd odbył się[1 sierpnia 1891 (lub 20 lipca 1891 według kalendarza juliańskiego obowiązującego w Bułgarii do 1916 roku) na szczycie górskim Buzłudża w Starej Płaninie. Inicjatorem zebrania był marksista Dimityr Błagojew. Oprócz niego w spotkaniu wzięło udział około dwudziestu delegatów nieformalnych stowarzyszeń socjalistycznych z Wielkiego Tyrnowa, Gabrowa, Sliwena, Kazanłyka, Starej Zagory i innych miast.
Zebranie miało charakter tajny, ponieważ ówczesny reżim Stambołowa silnie ograniczał swobodę stowarzyszeń w Bułgarii. Miejsce spotkania (szczyt Buzłudża) jak i jego data zostały tak dobrane, by zbiegły się z masowymi uroczystościami upamiętniającymi rocznicę śmierci Hadżiego Dimityra, bohatera narodowego Bułgarów, którego oddział starł się w 1868 roku na Buzłudży z wojskami osmańskimi. Dzięki temu zebranie socjalistów pozostało niezauważone przez lokalne władze i przebiegło niezakłócenie.
Podczas kongresu zatwierdzono powstanie BPSd i przyjęto jej statut oraz program. Ten ostatni został utworzony poprzez przystosowanie do warunków bułgarskich programu belgijskiej socjaldemokracji. Brak zbudowanego od podstaw własnego programu jak również niejasne warunki członkostwa w partii dowodzą, iż jej założyciele nie byli dobrze przygotowani od strony teoretycznej do działalności politycznej. W statucie BPSd przyjęto zasadę decentralizacji struktur partyjnych i przyznania lokalnym stowarzyszeniom autonomii. Naczelnym organem partii został Zarząd Generalny BPSd, którego siedzibę ulokowano w Wielkim Tyrnowie. Przyjęto także uchwały o wydawaniu tygodnika (organu prasowego partii), stworzeniu biblioteki o profilu socjaldemokratycznym i wykorzystaniu czasopisma "Dzień" (bułg. "Ден") jako organu teoretycznego partii. Kongres Buzłudżański zakończył wstępną fazę formowania ruchu socjalistycznego w Bułgarii i zapoczątkował zorganizowaną działalność partyjną socjalistów.
Rozpad i przekształcenie partii.
Błagojew i skupieni wokół niego marksiści dążyli do powiązania ruchu robotniczego z socjalistycznym. Kierunek ten nie przypadł do gustu tzw. reformistom związanym z Jankiem Sakyzowem, którzy uważali, iż walka ruchu robotniczego powinna mieć charakter ekonomiczny, nie zaś polityczny. Z powodu tej różnicy ideologicznej w 1892 Sakyzow wraz z grupą zwolenników utworzyli Bułgarski Związek Socjaldemokratyczny (bułg. "Български социалдемократически съюз"), z własnym organem prasowym. Ponieważ przywódcy obu partii zdawali sobie sprawę z faktu, że podziały wśród socjaldemokratów osłabiają ruch robotniczy, w 1894 roku BPSd i Bułgarski Związek Socjaldemokratyczny połączyły się tworząc Bułgarską Robotniczą Partię Socjaldemokratyczną (bułg. "Българска работническа социалдемократическа партия"). Mimo połączenia partii, nie udało się załagodzić różnic ideologicznych, w związku z czym w następnych latach doszło do kolejnych podziałów wśród socjaldemokratów. Jedna z frakcji BRPSd (tzw. wąscy socjaliści – tesniacy, bułg. "тесни социалисти") w późniejszym okresie przekształciła się w Bułgarską Partię Komunistyczną, która w latach 1946-1990 sprawowała władzę w Ludowej Republice Bułgarii.
Współczesna bułgarska socjaldemokracja.
Na przełomie lat 80. i 90. XX wieku, po upadku reżimu Todora Żiwkowa, uformowała się nowa Bułgarska Partia Socjaldemokratyczna, która odwołuje się do tradycji partii Błagojewa.

</doc>
<doc id="1213768" url="https://pl.wikipedia.org/wiki?curid=1213768" title="Juche">
Juche



</doc>
<doc id="1213771" url="https://pl.wikipedia.org/wiki?curid=1213771" title="Fetopatia cukrzycowa">
Fetopatia cukrzycowa

Fetopatia cukrzycowa i embriopatia cukrzycowa – określenia na patologie, odpowiednio, rozwoju płodu i zarodka, mające związek z cukrzycą matki w okresie ciąży. Najczęstszym i głównym objawem fetopatii cukrzycowej jest makrosomia płodu, będąca czynnikiem ryzyka powikłań położniczych. Ponadto, u noworodków stwierdza się asfiksję, niewydolność oddechową, hipoglikemię, hipokalcemię, hipomagnezemię, hiperbilirubinemię, policytemię i różnego typu wady wrodzone. Wady wrodzone mogą należeć do spektrum zespołu regresji kaudalnej, rzadkiego zespołu/sekwencji wad wrodzonych znacznie częstszego u dzieci matek z cukrzycą; mogą to być wady układu moczowo-płciowego (zdwojenie moczowodu) i kostnego (skrócenie kości udowej), a także odwrotne ułożenie trzewi. U noworodków często stwierdza się zaczerwienienie skóry, charakterystyczny, "pełny" wygląd twarzy i czarne, gęste włosy głowy. Fetopatia cukrzycowa jest najczęściej wskazaniem do elektywnego cięcia cesarskiego. 
Związek między wadami wrodzonymi płodu a cukrzycą matki jako pierwszy opisał Ernest Lécorché w 1885 roku.

</doc>
<doc id="1213772" url="https://pl.wikipedia.org/wiki?curid=1213772" title="Mel-Man">
Mel-Man

Mel-Man, właściwie Melvin Bradford – hip-hopowy producent pochodzący z miasta Pittsburgh (Pensylwania, USA), współpracownik Dr. Dre.
W 1996 roku został ściągnięty przez Dr. Dre do jego wytwórni Aftermath Entertainment, gdzie zajmuje się głównie tworzeniem muzyki na syntezatorze/

</doc>
<doc id="1213773" url="https://pl.wikipedia.org/wiki?curid=1213773" title="Embriopatia cukrzycowa">
Embriopatia cukrzycowa



</doc>
<doc id="1213786" url="https://pl.wikipedia.org/wiki?curid=1213786" title="Vytautas Petrulis">
Vytautas Petrulis

Vytautas Petrulis (ur. 3 lutego 1890 w Katelišės koło Poniewieża, zm. 1942 w Uchcie) – litewski polityk chadecki, wieloletni minister finansów, marszałek sejmu i szef rządu Litwy kowieńskiej, określany jako ojciec litewskiej waluty narodowej – lita.
Po ukończeniu studiów ekonomicznych pracował jako księgowy. W 1920 roku został dyrektorem Banku Handlowo-Przemysłowego w Kłajpedzie ("„Prekybos ir pramonės banko”").
W 1918 roku został członkiem Taryby, reprezentując w niej chrześcijańskich demokratów ("„Lietuvių krikščionių demokratų partija”", LKDP). Następnie przez miesiąc (od marca do kwietnia 1919 roku) sprawował urząd ministra finansów z nadania premiera Dovydaitisa. Resortem finansów, przemysłu i handlu kierował również w gabinecie Ernestasa Galvanauskasa i Tumėnasa od sierpnia 1922 do czerwca 1925 roku.
Po tym jak w czerwcu 1922 roku został wprowadzony lit, Petrulis był często określany jako jeden z ojców litewskiej waluty narodowej, mimo że formalne urzędowanie w roli ministra rozpoczął dwa miesiące później.
Posłował na Sejm II i III kadencji (1923–1927), reprezentując zbliżoną do chadecji partię chłopską ("„Lietuvos Ukininku Sajunga”", LUS).
4 lutego 1925 roku rozpoczął urzędowanie jako premier, zastępując w tej roli Antanasa Tumėnasa. Od września 1925 do marca 1926 stał na czele litewskiego sejmu na miejsce Leonasa Bistrasa, który został szefem rządu.
W lipcu 1940 roku aresztowany przez NKWD i wywieziony do łagru w Komi, został zastrzelony w 1942 roku w okolicach Uchty.

</doc>
<doc id="1213794" url="https://pl.wikipedia.org/wiki?curid=1213794" title="Łąg (przystanek kolejowy)">
Łąg (przystanek kolejowy)

Łąg – przystanek kolejowy w Łęgu, w województwie pomorskim, w Polsce.
W roku 2017 przystanek obsługiwał 100–149 pasażerów na dobę.

</doc>
<doc id="1213795" url="https://pl.wikipedia.org/wiki?curid=1213795" title="Grandpa Graf's">
Grandpa Graf's

Grandpa Graf's (Graf's Root Beer, Graf's, lub Gran'pa Graf's) – amerykański napój gazowany bezalkoholowy, często uznawany za piwo korzenne. Napój sprzedawany jest głównie we wschodnim i północnym stanie Wisconsin. Powstał w 1873 roku, a jego producentem był John Graf.
Historia.
Początki powstania piwa korzennego Grandpa Graf's sięgają 1873 roku, kiedy to John Graf warzył piwo przy S. 41st St. i W. Greenfield Ave. w zachodnim Milwaukee. Graf założył wówczas własne przedsiębiorstwo Graf Beverages, które produkowało szeroką gamę napojów bezalkoholowych. Z wszystkich marek właśnie Grandpa Graf's jest dziś najbardziej znanym napojem. Wizerunek Johna Grafa znajduje się na wszystkich puszkach piwa. Po śmierci Grafa w 1930 roku firmę odziedziczyła jego córka Sylvia Graf. W 1963 zarząd nad firmą przejął jej syn Lawrie Graf, inżynier specjalizujący się w chemii, którą studiował na Marquette University – Uniwersytecie w Milwaukee, w stanie Wisconsin. Za jego sprawą Grandpa Graf's został rozpropagowany i był wysyłany do innych stanów. Lawrie Graf zarządzał przedsiębiorstwem do 1968 roku, kiedy to sprzedał je firmie P &amp; V Atlas Industrial Center. Nowa firma nie potrafiła rozwinąć i utrzymać marki piwa. Jego recepturę sprzedała kanadyjskiej firmie Canada Dry Company, a ta w 1984 roku firmie Canfield Company z Chicago, gdzie Grandpa Graf's produkowany jest do dziś.
Obecnie piwo korzenne produkowane jest w małych ilościach i jego dystrybucja ogranicza się głównie do miejscowości w stanie Wisconsin.
Pochodzenie nazwy.
Pierwotnie napój Johna Grafa był nazywany "piwem korzennym Graf". Dopiero jego wnuk, Lawrie Graf, stworzył logo piwa z podobizną swojego dziadka. Do stworzenia wizerunku Lawrie Graf zatrudnił karykaturzystę Sida Stone. W efekcie piwo zyskało swoją nazwę Grandpa Graf's – "Piwo dziadka Grafa".
W późniejszych latach logo piwa ulegało kosmetycznym zmianom, wynikającym z istniejących wymogów prawnych i zmian kulturowych. Wizerunek dziadka znajduje się również na zamknięciu piwa, które jest znakiem rozpoznawczym produktu.
Najlepsze lata.
Piwo Grandpa Graf's było najbardziej rozpoznawalne w latach 1940-1960 jako napój o nowym smaku i stylu. W 1946 roku Graf produkowany był w liczbie ok. ośmiu dostawczych samochodów dziennie, dzięki czemu w latach 50. osiągnął szczyt swojej popularności.
Graf był pierwszym przedsiębiorstwem w kraju, które wprowadziło na rynek puszkę o płaskim denku oraz słodzoną wodę sodową. Właściciel firmy wprowadził również własną wielkość butelki oraz jako jeden z pierwszych eksperymentował ze skręcanym zamkiem, dziś tak popularnym sposobie otwierania puszek z wszelkimi napojami. W latach 1940-1960 napoje Grafa zdobywały wiele nagród krajowych, a do najpopularniejszych zaliczano piwo korzenne z dodatkiem sody, cytryny i grejpfruta.

</doc>
<doc id="1213801" url="https://pl.wikipedia.org/wiki?curid=1213801" title="Bitwa morska pod Kopenhagą">
Bitwa morska pod Kopenhagą



</doc>
<doc id="1213803" url="https://pl.wikipedia.org/wiki?curid=1213803" title="Helen Taft">
Helen Taft

Helen Louise Herron Taft (ur. 2 czerwca 1861 w Cincinnati, zm. 22 maja 1943 w Waszyngtonie) – pierwsza dama Stanów Zjednoczonych w latach 1909–1913, jako żona prezydenta Williama Tafta.
Życiorys.
Helen Herron była czwartym dzieckiem prawnika Johna Williamsona Herrona. Miała dziesięcioro rodzeństwa, a w domu rodzinnym była nazywana „Nellie”. Ukończyła prywatną szkołę dla dziewcząt (Miss Nourse's School, znaną jako The Nursery), lecz nie podjęła studiów na uniwersytecie. Swojego przyszłego męża Williama Tafta poznała około 1879, kiedy to wspólnie zjeżdżali na sankach na górze Mount Auburn. Początkowo uważała, że nie jest on odpowiednią partą na męża, i dwukrotnie odrzuciła jego oświadczyny. W 1885 Taft ponownie starał się o jej rękę i tym razem został przyjęty. Ich ślub odbył się rok później.
Po trwającej trzy miesiące podróży poślubnej po Europie powrócili do Stanów Zjednoczonych i zamieszkali w rodzinnym Cincinnati. Nellie zajmowała się tam promowaniem kultury i założyła w tym celu Cincinnati Orchestra Association. W 1890 Taftowie przenieśli się do Waszyngtonu, gdzie przez kilka lat William pełnił rolę prawnika reprezentującego rząd amerykański przez Sądem Najwyższym. W 1900 Taft został mianowany gubernatorem Filipin, więc wraz z żoną przeniósł się do Manili. W 1903 Taft był faworytem prezydenta Roosevelta do objęcia wakatu w Sądzie Najwyższym. Taft zawsze pragnął tego stanowiska, jednak sprzeciw Helen spowodował, że odrzucił ofertę. Niecałe pół roku później William otrzymał propozycję objęcia funkcji sekretarza wojny i, idąc za radą żony, przyjął to stanowisko. Nellie zależało na właściwym torze kariery politycznej męża, gdyż chciała, by był on naturalnym kandydatem w wyborach prezydenckich w 1908. W tym także celu wydawała wystawne przyjęcia dla waszyngtońskiej elity. W 1908 jej mąż otrzymał nominację Partii Republikańskiej na prezydenta.
Na dzień przed zaprzysiężeniem Taftowie wprowadzili się do Białego Domu. Nowa pierwsza dama wprowadziła tam nowe porządki, jak wymiana personelu, zamiana salonów do spotkań publicznych na prywatne pokoje i sprowadzenie mebli i kwiatów z Filipin. Większość jej zmian była krytykowana przez elitę stolicy, która twierdziła, że Helen Taft traktuje Biały Dom jak pałac w Manili. Ponadto Nellie wprowadziła wieczory artystyczne i zasadziła 80 drzew wiśni nad brzegiem Potomaku.
Helen Taft bardzo aktywnie włączała się w sprawy państwowe i decyzje polityczne męża. Prezydent twierdził, że jego żona w rzeczywistości rządzi krajem, a on jest jedynie „nominalnym prezydentem”.
W 1909 Helen Taft miała wylew. W czasie jej niedyspozycji obowiązki pierwszej damy przejęły siostry prezydenta oraz jego córka. Nellie wróciła do zdrowia rok później. Porażka jej męża w wyborach w 1912 bardzo ją zasmuciła i zirytowała. Opuściła Biały Dom, nie żegnając się z personelem, i nie przyjęła zaproszenia od nowo wybranego prezydenta, Woodrowa Wilsona. Oboje zamieszkali w New Haven, gdzie William został profesorem na Uniwersytecie Yale. Po śmierci męża, w 1930, nie uczestniczyła już w życiu publicznym. Zmarła 22 maja 1943 i została pochowana na cmentarzu Narodowym w Arlington.
Życie prywatne.
Helen Herron wyszła za mąż za Williama Tafta 19 czerwca 1886 w Cincinnati. Para miała troje dzieci: Roberta (ur. 8 września 1889), Helen (ur. 1 sierpnia 1891) i Charlesa (ur. 20 września 1897).

</doc>
<doc id="1213804" url="https://pl.wikipedia.org/wiki?curid=1213804" title="Omar Gamal">
Omar Gamal

Omar Mohamed Gamal Kamel (ur. 1 listopada 1982 w Nag Hammadi) – piłkarz egipski grający na pozycji napastnika.
Kariera klubowa.
Piłkarską karierę Gamal rozpoczął w klubie Aluminium Nag Hammadi, w barwach którego zadebiutował w 2001 roku w drugiej lidze. W zespole tym występował do 2003 roku i wtedy trafił do pierwszoligowego Ismaily SC. W Ismaily od samego początku wywalczył miejsce w wyjściowym składzie. W 2004 roku zajął z nim 3. miejsce w lidze, a w 2005 - 4., podobnie jak w 2006. W 2007 roku znów zakończył sezon z Ismaily na najniższym stopniu podium. W 2008 i 2009 roku został wicemistrzem kraju.
Jesienią 2013 grał w libijskim Al-Ahly Benghazi, a wiosną 2014 w Zamaleku, z którym zdobył Puchar Egiptu. Latem 2014 trafił do El Mokawloon SC.
Kariera reprezentacyjna.
W reprezentacji Egiptu Gamal zadebiutował w 2007 roku. W 2008 roku Hassan Shehata powołał go na Puchar Narodów Afryki 2008.

</doc>
<doc id="1213806" url="https://pl.wikipedia.org/wiki?curid=1213806" title="Port lotniczy Konakry">
Port lotniczy Konakry

Port lotniczy Ahmed Sékou Touré (IATA: CKY, ICAO: GUCY) – międzynarodowy port lotniczy położony w Konakry. Jest największym portem lotniczym w Gwinei.

</doc>
<doc id="1213810" url="https://pl.wikipedia.org/wiki?curid=1213810" title="Rezerwat przyrody Perkuny">
Rezerwat przyrody Perkuny

Rezerwat przyrody Perkuny (zwany też "Pierkunowo") – rezerwat przyrody położony w województwie warmińsko-mazurskim na terenie nadleśnictwa Giżycko. Rezerwat został powołany Zarządzeniem Ministra Leśnictwa i Przemysłu Drzewnego z dnia 18 grudnia 1954. Celem utworzenia było zachowanie torfowiska wysokiego z naturalnymi zespołami roślinności zielnej i stanowiskiem wierzby lapońskiej – "Salix lapponum".
Rezerwat zajmuje powierzchnię 2,84 ha (pierwotnie 3,50 ha). Powierzchnia rezerwatu jest w całości zalesiona. Torfowisko Pierkunowo powstało na miejscu oczka polodowcowego, w wyniku jego zarośnięcia. Zarastanie odbywało się poprzez nasuwanie się roślinności torfowiskowej od brzegów zbiornika wodnego ku jego środkowi. W części środkowej powstało torfowisko wysokie, a na obrzeżach pozostało torfowisko przejściowe.
Na terenie rezerwatu występują dwa zbiorowiska roślinne:
Z rzadkich gatunków występują tu: rosiczka okrągłolistna, turzyca bagienna, bażyna czarna i wierzba lapońska.
Na obszarze rezerwatu zabrania się:

</doc>
<doc id="1213814" url="https://pl.wikipedia.org/wiki?curid=1213814" title="Lista gwiazd w gwiazdozbiorze Erydanu">
Lista gwiazd w gwiazdozbiorze Erydanu

Zestawienie to zawiera gwiazdy w gwiazdozbiorze Erydanu do jasności 6,5 magnitudo. Dodatkowo uwzględniono w nim także inne znaczące, choć słabsze obiekty gwiazdowe.

</doc>
<doc id="1213815" url="https://pl.wikipedia.org/wiki?curid=1213815" title="Eastern Hammer">
Eastern Hammer

Eastern Hammer - 4 way split album grup muzycznych Graveland, North, Nokturnal Mortum oraz Temnozor. To limitowane do 999 sztuk wydawnictwo ukazało się nakładem Hammerbolt Records 19 listopada 2007 roku. Płyta została wydana ponownie w 2008 roku w Rosji pt. "Молот Восточной Европы" przez firmę Stellar Winter Records.
Utwór formacji Graveland pt. "Blood Faithful to Soil" został zarejestrowany jesienią 2005 roku w Eastclan Forge Studio. Kompozycja "Kolyada" ukazała się w oryginale na debiutanckim albumie Nokturnal Mortum pt. "Goat Horns". Na potrzeby "Eastern Hammer" utwór został nagrany ponownie w 2005 roku w Mart Studio. Utwór grupy North - "To Break a Cross, to Break a Neck" zostały nagrany pomiędzy majem a czerwcem 2005 roku w Gryf Studio. Z kolei "Did-Dub-Snop" był jednym z pierwszych autorskich utworów Temnozor. Kompozycja w oryginale ukazała się w 1998 roku na debiutanckim albumie zespołu pt. "Ведовством Крепка Чёрная Слава Р". Na split trafiła wersja ponownie nagrana w 2006 roku.
Lista utworów.
Opracowano na podstawie materiału źródłowego.

</doc>
<doc id="1213818" url="https://pl.wikipedia.org/wiki?curid=1213818" title="Sântamǎria">
Sântamǎria



</doc>
<doc id="1213821" url="https://pl.wikipedia.org/wiki?curid=1213821" title="Air Macau">
Air Macau

Air Macau () – chińskie linie lotnicze z siedzibą w Makau. Głównym węzłem jest port lotniczy Makau. Zostały założone 13 września 1994, a rozpoczęły działalność 9 listopada 1995.
Agencja ratingowa Skytrax przyznała liniom 3 gwiazdki.

</doc>
<doc id="1213823" url="https://pl.wikipedia.org/wiki?curid=1213823" title="Straszny dziadunio">
Straszny dziadunio

Straszny dziadunio – powieść Marii Rodziewiczówny opublikowana w 1887.
Jest to jedna z pierwszych powieści autorki, nagrodzona w 1887 w konkursie tygodnika "Świt". Powieść "Straszny dziadunio" miała co najmniej kilkanaście wydań. W 1891 ukazał się jej czeski przekład ("Strašný dědeček"), którego dokonał Vojtěch Pakosta.
Treść.
Akcja powieści rozgrywa się głównie w Petersburgu pod koniec XIX wieku. Tytułowy bohater jednego ze swych wnuków (Alberta) rozpieszcza, drugiego zaś (Hieronima) pozostawia samemu sobie. Bezwzględne eksperymenty niemal doprowadzają do śmierci Hieronima, który jednak ostatecznie przeżywa i zdobywa miłość i uznanie dziadka.
Tytułowy straszny dziadunio Polikarp Białopiotrowicz jest właścicielem rozległego majątku Tepeniec w powiecie mozyrskim, osobą majętną i stroniącą od ludzi. Obaj jego synowie już nie żyją. Ma dwóch wnuków: Alberta, zwanego Wojcieszkiem i Hieronima, zwanego Ruciem. Pierwszy z nich prowadzi w Petersburgu rozrzutne życie za pieniądze dziadka, gardzi każdą pracą, a drugi studiuje na politechnice w tym mieście. Obaj są szpiegowani przez służących Polikarpa Białopiotrowicza, który otrzymuje regularne sprawozdania z tego, co wnuki robią. Hieronim podczas letniej praktyki studenckiej ratuje niesioną przez falę powodziową kilkuletnią Bronkę Obojską. Dziewczynka mieszka od tej pory w Petersburgu ze swoim wybawcą i jego przyjacielem Józefem, zwanym Żabbą. Pewnego dnia Bronka znika w tajemniczy sposób i nie udaje się jej odnaleźć. Wkrótce Żabba umiera na gruźlicę. Hieronim po ukończeniu studiów z wyróżnieniem podejmuje pracę przy budowie kolei. Wówczas odwiedza go jego kuzyn Wojcieszek, prosząc o pożyczkę na spłatę swych długów. Rucio oddaje mu wszystkie własne pieniądze, jednak nie godzi się na przekazanie służbowych. Po kilku dniach zwierzchnik wzywa Hieronima, pokazując mu weksle na 25 000 rubli. Naczelnik wspaniałomyślnie wykupuje dług, a Hieronim nie zdradza, że weksle są sfałszowane. Powraca do swojej kwatery i próbuje popełnić samobójstwo. Wówczas pojawia się straszny dziadunio, który wyjaśnia sprawę. Przemęczenie pracą i niesłuszne oskarżenie powodują, że Hieronim zapada na tyfus i zapalenie mózgu. Dziadek zabiera go do Tepeńca, gdzie wnuk zdrowieje. Spotyka tam także swoją dawną wychowankę Bronkę, która jak się okazało została porwana z rozkazu strasznego dziadunia. Bronka zostaje żoną Hieronima.

</doc>
<doc id="1213824" url="https://pl.wikipedia.org/wiki?curid=1213824" title="Sayed Moawad">
Sayed Moawad

Sayed Moawad Abdel Wahed (ur. 25 maja 1979 w Fajum) – egipski piłkarz grający na pozycji lewego obrońcy. Mierzy 167 cm wzrostu, waży 67 kg.
Kariera klubowa.
Piłkarską karierę Moawad rozpoczął w klubie Aluminium Nag Hammadi, w barwach którego zadebiutował w 1998 w drugiej lidze. W zespole tym występował do 2002 roku i wtedy trafił do ówczesnego mistrza kraju, Ismaily SC. W Ismaily od samego początku wywalczył miejsce w wyjściowym składzie. W 2003 i 2004 roku zajął z nim 3. miejsce w lidze, a w 2005 - 4., podobnie jak w 2006. W 2007 roku znów zakończył sezon z Ismaily na najniższym stopniu podium. W 2008 roku był wypożyczony do Trabzonsporu, a następnie odszedł do Al-Ahly Kair.
Kariera reprezentacyjna.
W reprezentacji Egiptu Moawad zadebiutował w 2002 roku. W 2008 roku Hassan Shehata powołał go na Puchar Narodów Afryki 2008.

</doc>
<doc id="1213828" url="https://pl.wikipedia.org/wiki?curid=1213828" title="Łyżeczka (liturgia)">
Łyżeczka (liturgia)

Łyżeczka (gr. Κοχλιάριον; cs. "Лжица") – mała, srebrna lub złota łyżeczka, używana do udzielania wiernym w niektórych Kościołach chrześcijańskich Komunii świętej.
W obrządku bizantyjskim.
Łyżeczka (niekiedy z zakończeniem w formie krzyża) jest używana do udzielania Świętej Komunii pod dwiema Postaciami – konsekrowanej cząsteczki kwaszonego chleba (prosfory) zanurzonego w konsekrowanym czerwonym winie.
Należy do naczyń liturgicznych tego rytu i powinna zostać poświęcona zgodnie z rytuałem zawartym w Euchologionie (Trebniku).

</doc>
<doc id="1213832" url="https://pl.wikipedia.org/wiki?curid=1213832" title="Mohamed Sobhy">
Mohamed Sobhy

Mohamed Sobhy (ur. 30 sierpnia 1981 w Ismailii) – piłkarz egipski grający na pozycji bramkarza.
Kariera klubowa.
Piłkarską karierę Sobhy rozpoczął w klubie Ismaily SC z rodzinnej Ismailii. W barwach tego klubu zadebiutował w 2000 w pierwszej lidze i już w sezonie 2001/2002 stał się pierwszym bramkarzem. Wtedy też osiągnął największy, jak do tej pory, sukces w karierze - wywalczył pierwsze od 11 lat mistrzostwo dla Ismaily. W 2003 i 2004 zajął z nim 3. miejsce w lidze, a w 2005 - 4., podobnie jak w 2006. W 2007 znów zakończył sezon z Ismaily na najniższym stopniu podium.
Kariera reprezentacyjna.
W 2008 Sobhy został powołany przez Hassana Shehata do reprezentacji Egiptu na Puchar Narodów Afryki 2008, gdzie był bramkarzem po Essamie El-Hadary'm i Mohamedzie Abdelu Monsefie.

</doc>
<doc id="1213838" url="https://pl.wikipedia.org/wiki?curid=1213838" title="Gmina Braceville (Ohio)">
Gmina Braceville (Ohio)

Gmina Braceville (ang. "Braceville Township") - gmina w USA, w stanie Ohio, w hrabstwie Trumbull. Według danych z 2000 roku gmina miała 2887 mieszkańców.

</doc>
<doc id="1213842" url="https://pl.wikipedia.org/wiki?curid=1213842" title="Jane Harrison">
Jane Harrison

Jane Irwin Harrison (ur. 23 lipca 1804 w Mercersburg, Pensylwania, zm. 11 maja 1846) – pierwsza dama Stanów Zjednoczonych Ameryki jako synowa prezydenta Williama Henry’ego Harrisona.
Jane była żoną syna prezydenta Williama Henry’ego Harrisona Jr. Prezydent powierzył synowej rolę gospodyni Białego Domu do czasu przybycia do Waszyngtonu jego żony, Anny Harrison.
Siostra Jane, Elizabeth Ramsey Irwin (1810-1850), wyszła za mąż (w 1831 w Cincinnati, Ohio) za innego syna Williama Henry’ego Harrisona, Johna Scotta Harrisona (1804-1878) i była matką Benjamina Harrisona, prezydenta USA.

</doc>
<doc id="1213843" url="https://pl.wikipedia.org/wiki?curid=1213843" title="Rur (rzeka)">
Rur (rzeka)

Rur (niderl. "Roer") – rzeka płynąca przez Niemcy (około 90% przebiegu), Belgię i Holandię. Wpada do Mozy. Długość wynosi około 170 km.
Podczas II wojny światowej, od 16 grudnia 1944 do 23 lutego 1945, wzdłuż rzeki przebiegała linia frontu. Alianci nie mogli przekroczyć rzeki, gdyż Niemcy kontrolowali zapory w jej górnym biegu i mogli w każdej chwili je wysadzić, zalewając dolinę rzeki i zatrzymując natarcie. Przewidując planowane amerykańskie natarcie, Niemcy wysadzili zapory 9 lutego 1945. Przez następne dwa tygodnie, aż opadły wody, rzeka stanowiła nieprzekraczalną barierę. Dopiero 23 lutego amerykańska 9 armia przekroczyła rzekę i ruszyła w stronę Renu.

</doc>
<doc id="1213853" url="https://pl.wikipedia.org/wiki?curid=1213853" title="Ryōan-ji">
Ryōan-ji

 – buddyjska świątynia (gałęzi rinzai buddyzmu zen), usytuowana w dawnej stolicy Japonii, Kioto. W grudniu 1994 świątynia została wpisana na listę światowego dziedzictwa UNESCO jako część obiektu Zespół zabytkowy dawnego Kioto, Uji i Ōtsu.
Sława świątyni i jej popularność turystyczna wynika z utworzonego przy niej w połowie XV wieku kamiennego ogrodu służącego medytacji zen. Ogród, o wymiarach 30 x 10 m, został utworzony w stylu „suchego krajobrazu” (karesansui) – piętnaście głazów poukładanych w pięciu grupach, obłożonych mchem, pozostała przestrzeń wypełniona starannie wygrabionym, drobnym żwirem. Całość otoczona jest czerwonawym murem, spoza którego widać drzewa.

</doc>
<doc id="1213857" url="https://pl.wikipedia.org/wiki?curid=1213857" title="Ryszard Pankiewicz">
Ryszard Pankiewicz

Ryszard Pankiewicz − historyk, twórca serwisu internetowego Pomoerium. Zajmuje się także historią Dębowca oraz rodziny Pankiewiczów.

</doc>
<doc id="1213862" url="https://pl.wikipedia.org/wiki?curid=1213862" title="Alpnach">
Alpnach

Alpnach − miasto w Szwajcarii, w kantonie Obwalden. W 2009 liczyło 5 449 mieszkańców.

</doc>
<doc id="1213863" url="https://pl.wikipedia.org/wiki?curid=1213863" title="Kaczki Spryciarze w 24 i połowie wieku">
Kaczki Spryciarze w 24 i połowie wieku

Kaczki Spryciarze w 24 i połowie wieku (ang. "Duck Dodgers in the 24½th Century") - kreskówka z serii Zwariowane melodie z 1953 roku.
Fabuła.
Połowa XXIV wieku, Ziemia. Kosmiczny bohater, należący do Kaczek Spryciarzy kapitan Dodgers (Kaczor Daffy), zostaje wezwany przez doktora I.Q. Hi, Sekretarza Generalnego Stratosfery, który wyznacza mu misję: ma odnaleźć planetę X, na której znajdują się pokaźne złoża Illudium Phosdex (atomów pianki do golenia), i objąć ją w posiadanie w imieniu Ziemi.
Dodgers niezwłocznie udaje się na swój statek, gdzie czeka już na niego Młody Kosmiczny Kadet (Prosiak Porky). W czasie lotu Dodgers prezentuje swemu asystentowi niezmiernie skomplikowany sposób na dotarcie do celu podróży; Porky w zamian proponuje przelatywać koło planet A, B, C, D i tak dalej- aż do X.
Zaraz po wylądowaniu na planecie X Dodgers zatyka w jej gruncie sztandar Ziemi (kula ziemska na żółtym tle), obejmując ją tym samym w posiadanie. Chwilę potem tuż obok ląduje marsjański statek, z którego wychodzi Marsjanin Marvin i zatykając własny sztandar (czerwona kula Marsa na różowym tle), ogłasza planetę X częścią terytorium Marsa. Między dwoma zdobywcami rozpoczyna się wojna- eskalacja konfliktu prowadzi ostatecznie do eksplozji planety, która zmniejsza się znacząco. Dodgers ogłasza, że bierze ów kawałek skały w posiadanie w imieniu Ziemi, na co Porky odpowiada "Wie-wie-wie-wielka mi rzecz." (ang. "B-B-Big deal.")
Wersja polska.
Wersja lektorska ITI do kasety "Kaczor Daffy" z 1990 r..
Wersja polska: ITI Home Video
Tekst:
Wersja dubbingowa z 1992 r..
Wersja polska: Master Film
Występują:
i inni
Lektor: Roch Siemianowski
Wersja dubbingowa Warner Bros. do kasety "Gwiazdy Space Jam: Kosmiczna składanka" z 1997 r..
Wersja polska: Master Film
Reżyseria: Waldemar Modestowicz
Dialogi:
Dźwięk: Aneta Michalczyk-Falana
Montaż: Michał Przybył
Kierownictwo produkcji: Dariusz Falana
Występują:
Lektor: Maciej Gudowski

</doc>
<doc id="1213866" url="https://pl.wikipedia.org/wiki?curid=1213866" title="Bitwa morska pod Kopenhagą (1801)">
Bitwa morska pod Kopenhagą (1801)

Bitwa morska pod Kopenhagą – starcie zbrojne, które miało miejsce 2 kwietnia 1801 roku podczas wojny Francji z drugą koalicją.
Brytyjska flota dowodzona przez admirała Hyde'a Parkera walczyła z zakotwiczoną niedaleko Kopenhagi flotą duńsko-norweską. Wiceadmirał Horatio Nelson wykazał się wówczas słynną niesubordynacją, gdyż zamiast wykonać rozkaz nakazujący odwrót poprowadził okręty brytyjskie do ataku, niszcząc wiele duńskich i norweskich jednostek.
Wstęp.
Bitwa była rezultatem serii błędów dyplomatycznych, do jakich doszło w drugiej połowie 1800 roku i na początku 1801. Głównym atutem Wielkiej Brytanii w wojnie z Francją była flota wojenna. "Royal Navy" przechwytywała nawet neutralne statki handlowe i w przypadku podejrzenia, że ładunek zmierza do portów francuskich, dokonywała rekwizycji towaru.
Rosyjski car Paweł I, który poprzednio był sprzymierzeńcem Anglików, utworzył ligę państw neutralnych, obejmującą kraje skandynawskie, Prusy oraz Rosję, której celem było umożliwienie państwom neutralnym handlu z Francją. Wielka Brytania uznała tworzącą się ligę za bardzo poważne zagrożenie. Liga była wymierzona nie tylko w brytyjską blokadę Francji, ale także groziła przerwaniem dostaw drewna i innych niezbędnych surowców do budowy okrętów, gdyż towary te sprowadzano przeważnie ze Skandynawii.
Na początku 1801 roku rząd brytyjski nakazał koncentrację floty w Great Yarmouth. Celem zbierającej się floty miało być rozerwanie utworzonej ligi. Brytyjczycy musieli działać szybko, zanim stopią się lody na Bałtyku i uwolnią flotę rosyjską z jej baz w Kronsztadzie i Rewlu. Gdyby okręty rosyjskie połączyły się z flotami szwedzką i duńsko-norweską, mogłyby łącznie zebrać siły liczące 123 okręty liniowe. 
Dowództwo nad flotą brytyjską objął admirał Hyde Parker wraz z wiceadmirałem lordem Nelsonem jako zastępcą. Ponieważ 61-letni Parker niedawno pojął za żonę 18-latkę, niezbyt ochoczo zabierał się do wypłynięcia z Great Yarmouth. Ponaglony przez admiralicję Parker wypłynął w końcu 12 marca. Otrzymał rozkaz dotarcia do Kopenhagi i zmuszenia Danii do wycofania się z ligi. Następnie miał zaatakować flotę rosyjską stacjonującą w Rewlu i Kronsztadzie.
Flota brytyjska 19 marca znalazła się na wysokości miasta Skagen, leżącego na północnym cyplu Jutlandii. Tam dołączył do floty brytyjski dyplomata Nicholas Vansittart, który poinformował dowództwo o odrzuceniu przez Danię ultimatum.
Pomimo wyraźnych instrukcji otrzymanych od admiralicji, by rozerwać ligę, jeśli to konieczne to nawet siłą, cechujący się dużą ostrożnością Parker posuwał się bardzo wolno. Zamierzał ograniczyć się jedynie do zablokowania wyjścia z Bałtyku, i to pomimo realnego zagrożenia, że floty państw tworzących ligę połączą się.
Zupełnie odmienny punkt widzenia miał Nelson, który ignorując Danię i Szwecję pragnął wpłynąć bezpośrednio na Bałtyk i uderzyć na Rosjan. W końcu Nelsonowi udało się przekonać Parkera, by ten zaatakował duńską flotę, która skoncentrowała się nieopodal Kopenhagi. Szwedzi obiecali Duńczykom, że w razie zagrożenia przybędzie im z pomocą flota szwedzka stojąca w Karlskronie. Nie mogła jednak przybyć z powodu przeciwnych wiatrów. Prusacy z powodu słabej marynarki wojennej w ogóle się tutaj nie liczyli.
Flota brytyjska przebyła cieśniny duńskie 30 marca, posuwając się tak blisko wybrzeży szwedzkich jak to tylko możliwe, by być poza zasięgiem dział duńskich okrętów. Na szczęście dla Brytyjczyków szwedzkie baterie nadbrzeżne milczały.
Atak na flotę duńską był teraz trudniejszy, gdyż Parker, zwlekając, dał Duńczykom czas na odpowiednie przygotowanie się. Większość duńskich okrętów nie nadawała się do walki na pełnym morzu, jednak w tym przypadku wszystkie okręty stały blisko wybrzeża, a stare statki (hulki) pełniły rolę przybrzeżnych pływających baterii artyleryjskich ustawionych w linię w pobliżu wschodnich wybrzeży wyspy Amager, w tzw. "królewskim kanale". Północnym końcem tej linii był fort Trekroner uzbrojony w 66 dział (a więc tyle, co duży okręt liniowy). Na północ od fortu, przy wejściu do portu kopenhaskiego stanęły dwa okręty liniowe, wielka fregata oraz dwa brygi, wszystkie z pełnym takielunkiem, a obok nich dodatkowo ustawione były dwa hulki. Baterie nadbrzeżne kontrolowały obszar sięgający od wybrzeża nawet poza linię duńskiej floty, w tym ograniczającą kanał płyciznę "Middel Grund".
Brytyjczycy nie posiadali pewnych map ani pilotów, toteż Parker większość nocy 31 marca poświęcił na sondowanie dna morskiego (które przeprowadził kapitan Thomas Hardy) na obszarze sięgającym do duńskich pozycji. Nawet po tym brytyjskie okręty nie były w stanie określić, które obszary przybrzeżne są odpowiednio głębokie i trzymały się zbyt daleko od wybrzeży.
Baterie nadbrzeżne miały przewagę nad artylerią okrętową dzięki stabilności i uzbrojeniu wyłącznie w ciężkie działa, a także możliwości strzelania kulami zapalającymi. Ponadto Duńczycy mogli w trakcie bitwy uzupełniać załogi swych okrętów (w jednym z przypadków doszło nawet do zmiany kapitana okrętu). Z drugiej jednak strony flota duńska była dość przypadkową zbieraniną różnych statków, w większości małych, przez co Brytyjczycy mieli na pokładach znacznie więcej dział.
Bitwa.
Nelson pragnął dokonać wstępnego pokazu siły, jednak przeważyło zdanie Parkera i dla przedstawienia nieprzyjacielowi żądań wysłano pojedynczą fregatę. Duńczycy i Norwegowie odmówili jakichkolwiek negocjacji.
Parker oddał pod dowództwo Nelsona 12 liniowców o najmniejszym zanurzeniu i wszystkie najmniejsze jednostki. Sam pozostawił sobie resztę floty, ustawiając się na północnym wschodzie i osłaniając Nelsona od zewnątrz, by ten mógł ruszyć na Kopenhagę i zaatakować leżące na południu linie obronne (wśród okrętów Nelsona znajdował się "Glatton", którym dowodził William Bligh znany z historii dotyczącej okrętu "Bounty").
Nelson zamierzał ustawić się w linię równoległą do duńskiej linii obronnej, przy czym okręty brytyjskie winny znaleźć się bliżej nieprzyjacielskiej linii w części południowej, gdzie obrona Duńczyków była słabsza. Okręty brytyjskie miały zakotwiczać się jeden za drugim naprzeciw ustawionych w linię okrętów duńskich i przystępować do walki. Fregata "Desiree" wraz z małymi brygami miała ostrzeliwać Duńczyków od południa, natomiast grupa fregat, na której czele stał dowodzący fregatą "Amazon" kapitan Riou, miała zaatakować północną część linii duńskiej. Po opanowaniu duńskich liniowców żołnierze mieli zaatakować fort Trekroner. Stojące za brytyjską linią okręty bombowe otrzymały zadanie bombardowania duńskiej linii obronnej. Nawet gdyby nie udało się Brytyjczykom pokonać silniejszej północnej części duńskiej defensywy, samo złamanie części południowej powinno wystarczyć do tego, by w zasięgu okrętów bombowych znalazła się stolica Danii. Bombardowanie Kopenhagi powinno zmusić Duńczyków do negocjacji.
Nelson przy południowym wietrze przystąpił 1 kwietnia do przeprawy przez mielizny. Pomimo podjętych ostrożności okręt "Agamemnon" przed dotarciem do kanału osiadł na mieliźnie i nie wziął udziału w bitwie. Również okręty "Russell" i "Bellona" osiadły na płyciźnie "Middel Grund", co poważnie ograniczyło ich udział w późniejszych walkach. Utrata trzech okrętów zmusiła do zmiany w ustawieniu linii bojowej, osłabiając północny koniec grupy Nelsona.
Duńskie przybrzeżne baterie pływające rozpoczęły ogień o godzinie 10:05. Pół godziny później połowa floty brytyjskiej była zaangażowana w walkę, a o godzinie 11:30 walczyły już wszystkie okręty brytyjskie. Gdy brytyjska linia bojowa została już ustawiona, nie pozostało wiele miejsca do manewru.
Brytyjskie okręty zakotwiczyły w odległości około jednego kabla (240 jardów) od linii duńskich okrętów i pływających baterii, co było stosunkowo dużą odległością, pozwalającą obu stronom obrócić się i zmienić burtę, zanim zakończyła się pierwsza salwa. Brytyjczycy napotkali twardy opór - po pierwsze z powodu trudnych do trafienia pływających baterii, a po drugie, z powodu odwagi i ofiarności, z jaką walczyli Duńczycy.
Znajdujące się w północnej części duńskie okręty, które były dobrze uzbrojone i miały liczne załogi, nie angażowały się w walkę, i to pomimo faktu, że z powodu niekorzystnego wiatru eskadra Parkera zbliżała się do nich bardzo wolno. O godzinie 13:00 walka wciąż trwała, a szala zwycięstwa przechylała się raz na jedną, a raz na drugą stronę. Gdyby "Desirée" z pomocą "Polyphemusa" nie ostrzelał znacznie większego okrętu duńskiego zwanego "Prøvesteenen", ten na pewno zniszczyłby znacznie mniejszy okręt brytyjski "Isis". Ogień okrętów duńskich "Holsteen" i "Sjælland" poważnie uszkodził brytyjski okręt "Monarch".
Parker niewiele mógł dostrzec z powodu gęstych dymów spowijających walczące okręty. Dotarły do niego jedynie sygnały wysłane przez trzy osiadłe na mieliźnie okręty - o swoim nieszczęściu zawiadomiły okręty "Bellona" i "Russell", a "Agamemnon" informował o swojej niezdolności do dalszego żeglowania w kierunku kanału.
Parker nie był w stanie ocenić, co się dzieje z Nelsonem. Bojąc się, że okręty brytyjskie znalazły się w trudnej sytuacji i że ich dowódca nie może się wycofać bez rozkazu, postanowił o godzinie 13:30 nadać sygnał do odwrotu. Parker doszedł do wniosku, że Nelson zignoruje ten sygnał, jeśli oceni, że dalsza walka może przynieść powodzenie. Jeśli jednak rzeczywiście okręty brytyjskie znalazły się w fatalnej sytuacji, Nelson będzie mógł się wycofać bez narażenia się na zarzut, że wycofał się bez rozkazu.
Nelson potwierdził odebranie sygnału, lecz nie powtórzył go. Anegdotycznym wydarzeniem stało się przyłożenie przez Nelsona lunety do ślepego oka i jego stwierdzenie, że nie dostrzegł sygnału. Zastępca Nelsona, kontradmirał ("rear admiral") Thomas Graves, powtórzył sygnał Parkera, ale w miejscu niewidocznym dla większości okrętów Nelsona. Spośród kapitanów Nelsona tylko Riou, który nie mógł widzieć okrętu flagowego Nelsona "Elephant", podążył za sygnałem Parkera i wycofał się z walki. W trakcie odwrotu Riou wystawił swoje siły na silny ogień dział fortu Trekroner, na skutek którego sam zginął.
W tym momencie szala bitwy zaczęła zdecydowanie przechylać się na stronę Brytyjczyków, którzy mieli w sumie silniejszą artylerię. Zamilkły działa duńskich okrętów, które wysunięte były najdalej na południe. Stało się tak z powodu znacznych uszkodzeń, jakich doznały te jednostki i walka przesunęła się teraz na północ. Według brytyjskich naocznych świadków znaczna część duńskiej linii bojowej zaprzestała ognia około godziny 14:00 (niektórzy duńscy historycy utrzymują, że flota duńsko-norweska kontynuowała opór do 14:30).
Zanik ognia po stronie duńskiej pozwolił brytyjskim okrętom bombowym zbliżyć się na odległość umożliwiającą bombardowanie miasta. Duńskie baterie nadbrzeżne były nieskuteczne, gdyż wcześniej znaczna ilość dział przeniesiona została z lądu na jednostki pływające, które w tej chwili z powodu licznych uszkodzeń nie były w stanie strzelać. Okręt "Nyborg" usiłował wycofać się z linii bojowej, biorąc na hol okręt "Aggershuus" - jednak oba zatonęły. Udało się za to wycofać wysuniętej najdalej na północ fregacie "Hjaelperen".
Duński dowódca Olfert Fischer około 11:30 przeniósł się z uszkodzonego ogniem działowym okrętu "Dannebrog" na okręt "Holsteen". Znajdujący się dalej na północ okręt "Infødsretten" około 14:30 stracił dowódcę i odpłynął w kierunku fortu Trekroner. W tym czasie "Holsteen" stoczył potyczkę z trzema okrętami Parkera, które znalazły się w zasięgu ognia. Jak tylko przywieziony promem kapitan Schrodersee wszedł na pokład "Infødsretten" i objął dowództwo, okręt ten ponownie przystąpił do walki.
Być może z powodu braku doświadczenia swych załóg okręty duńskie ostrzeliwały brytyjskie łodzie wysłane do nich po tym, jak oficerowie duńskich okrętów sygnalizowali kapitulację. Nelson postanowił zażądać od Duńczyków, by zaprzestali tego procederu. Stwierdził, że jeśli to nie poskutkuje, spali duńskie jednostki z pomocą branderów. Wraz z notą protestacyjną udał się na ląd znający język duński kapitan Frederick Thesiger, by dostarczyć ją duńsko-norweskiemu regentowi i następcy tronu księciu Fryderykowi, który w tym czasie obserwował bitwę z obwałowania twierdzy. W nocie ostrzegał, że w wypadku kontynuowania procederu, Nelson bez zwracania uwagi na sygnały kapitulacyjne będzie palił pływające jednostki wraz z ich załogami.
Niektórzy duńscy i brytyjscy oficerowie sądzili, że nawiązanie kontaktu z księciem Fryderykiem oznaczało początek rozmów pokojowych, co oczywiście nie było prawdą. Część duńskich historyków twierdziło nawet, że Nelson chciał pertraktować, gdyż przegrywał bitwę, co nie odpowiadało prawdzie, gdyż do tej pory flota brytyjska nie straciła w walce żadnego okrętu, choć wiele było poważnie uszkodzonych. Szczególnie groźny był fort Trekroner, a odwrót dokonany pod jej ogniem mógł dokonać wśród okrętów brytyjskich poważnych szkód. By uniknąć dział fortu trzeba by było poczekać z odwrotem na zmianę kierunku wiatru. W każdym razie na pewien czas działa umilkły i bitwa została przerwana. Zamilkła także artyleria fortu Trekroner. Gdy brytyjskie okręty bombowe znalazły się w odpowiedniej odległości, rozpoczęło się bombardowanie Kopenhagi, które zostało przerwane z chwilą przybycia adiutanta księcia Fryderyka, członka parlamentu generała Hansa Lindholma. Wysłannik księcia zapytywał o powód pierwszego listu Nelsona. Książę Fryderyk sądził błędnie, jak większość oficerów obu stron, że biała flaga, z jaką udał się do niego Frederick Thesiger, oznaczała przerwę w walkach, a bombardowanie uważał za jakąś pomyłkę. Nelson napisał list z wyjaśnieniami, a następnie o 16:00 ogłoszono 24-godzinne zawieszenie broni.
O godzinie 16:30 eksplodował duński okręt flagowy "Dannebrog", zabijając 250 ludzi. Przed zmierzchem dalsze okręty brytyjskie osiadły na mieliźnie w pobliżu fortu, w tym flagowiec Nelsona "Elephant" i "Defiance", które zostałyby utracone w przypadku kontynuowania bitwy. Ponieważ w duńsko-norweskiej flocie służyło wielu ochotników bez należytego doświadczenia w walkach na morzu, straty w ludziach były większe i wyniosły 1135 do 2215 zabitych i rannych. Dowódca floty Olfert Fischer w oficjalnym raporcie szacował swoje straty na 1600 do 1800 zabitych i rannych.
Według oficjalnych danych przedstawionych przez wszystkie okręty brytyjskie i depesz Nelsona przesłanych przez Parkera do Admiralicji, Brytyjczycy stracili w bitwie 264 zabitych i 689 rannych.
Po bitwie.
Następnego dnia Nelson przybył do Kopenhagi, by przystąpić do negocjacji. Po dwugodzinnym spotkaniu Nelsona z nasŧępcą duńskiego tronu doszło do przedłużenia rozejmu. Nelson obiecywał Duńczykom brytyjską ochronę przed Rosją. Późniejsze negocjacje toczyły się w formie listów i 8 kwietnia Nelson wrócił do Kopenhagi, by zawrzeć formalne porozumienie. Jeden z siedmiu punktów porozumienia mówił o 16-tygodniowym rozejmie, mającym umożliwić Brytyjczykom rozprawę z Rosjanami. Wobec groźby bombardowania stolicy nazajutrz Duńczycy podpisali umowę. Rozejm skrócono z 16 do 14 tygodni. Zwolniono także na słowo duńskich jeńców.
Pod koniec negocjacji Duńczycy (lecz nie Brytyjczycy) otrzymali wiadomość o zabójstwie cara Pawła. To kończyło umowę o Lidze i Dania nie musiała obawiać się już rosyjskiej kontrakcji. Ułatwiło to znacznie rozmowy, zakończone ostatecznie traktatem pokojowym podpisanym 23 października 1801 roku.
Flota Parkera 12 kwietnia popłynęła do Karlskrony. Na widok brytyjskich okrętów flota szwedzka schroniła się w porcie, a Parker spróbował przekonać Szwedów, by wystąpili z Ligi. Parker odmówił jednak dalszej żeglugi na wschodni Bałtyk i zawrócił do Kopenhagi, gdzie dowiedział się o niekorzystnym wrażeniu, jakie wywołała w Londynie jego bierna postawa. W związku z tym 5 maja został odwołany i otrzymał rozkaz, by przekazać dowództwo nad flotą Nelsonowi. Nelson natychmiast pożeglował na wschód, zostawiając 6 liniowców koło Karlskrony.
Do Rewla Brytyjczycy przypłynęli 14 maja, gdzie stwierdzili, że lody stopniały i flota rosyjska odpłynęła do Kronsztadu. Nelson dowiedział się, że rozpoczęły się negocjacje mające na celu zakończenie Ligi i 17 maja wycofał się.
Do kolejnego konfliktu między Danią a Wielka Brytanią doszło w 1807 roku.
Lista okrętów.
Wielka Brytania.
"Polyphemus" 64 (kapitan John Lawford)
"Isis" 50 (kapitan James Walker)
"Edgar" 74 (kapitan George Murray)
"Ardent" 64 (kapitan Thomas Bertie)
"Glatton" 54/56 (kapitan William Bligh)
"Elephant" 74 (okręt flagowy Lorda Nelsona, kapitan Thomas Foley)
"Ganges" 74 (kapitan Thomas Francis Fremantle)
"Monarch" 74 (kapitan James Robert Mosse)
"Defiance" 74 (drugi okręt flagowy kontradmirała Thomasa Gravesa, kapitan Richard Retalick)
"Russell" 74 (kapitan William Cuming)
"Bellona" 74 (kapitan Thomas Boulden Thompson)
"Agamemnon" 64 (kapitan Robert Devereux Fancourt)
"Désirée" 36 (kapitan Henry Inman)
"Amazon" 32/38 (kapitan Henry Riou)
"Blanche" 36 (kapitan Graham Eden Hamond)
"Alcmène" 32 (kapitan Samuel Sutton)
"Jamaica" 24 (kapitan Jonas Rose)
"Arrow" (slup, kapitan William Bolton)
"Dart" (slup, kapitan John Ferris Devonshire)
"Cruizer" (bryg, Cmdr. James Brisbane)
"Harpy" (bryg, Cmdr. William Birchall)
"Discovery" (okręt bombowy, Cmdr. John Conn)
"Explosion" (okręt bombowy, Cmdr. John Henry Martin)
"Hecla" (okręt bombowy, Cmdr. Richard Hatherhill)
"Sulphur" (okręt bombowy, Cmdr. Hender Whitter)
"Terror" (okręt bombowy, Cmdr. Samuel Campbell Rowley)
"Volcano" (okręt bombowy, Cmdr. James Watson)
"Zebra" (okręt bombowy, Cmdr. Edward Sneyd Clay)
"Otter" (brander, Cmdr. George M'Kinley)
"Zephyr" (brander, Cmdr. Clotworthy Upton)
"London" 98 (okręt flagowy admirała Hyde'a Parkera, pierwszy kapitan William Domett i drugi kapitan Robert Walker Otway)
"St George" 98 (kapitan Thomas Masterman Hardy)
"Warrior" 74 kapitan Charles Tyler)
"Defence" 74 (kapitan Henry Paulet)
"Saturn" 74 (kapitan Robert Lambert)
"Ramillies" 74 (kapitan James William Taylor Dixon)
"Raisonnable" 64 (kapitan John Dilkes)
"Veteran" 64 (kapitan Archibald Collingwood Dickson)
Dania-Norwegia.
Eskadra Olferta Fischera 
"Prøvesteenen" 52/56, 3-pokładowy liniowiec, przebudowany w dwupokładowy okręt obronny ("defensionsskib"), kapitan L. F. Lassen 
"Wagrien" 48/52, dwupokładowy liniowiec, 1775, kapitan F.C. Risbrich 
"Rendsborg" 20, pram, kaptajnløjtnant C.T.Egede 
"Nyborg" 20, pram, kaptajnløjtnant C.A. Rothe
"Jylland" 48/54, pierwotnie był to 70 działowy dwupokładowy liniowiec, 1760, kapitan E.O.Branth
"Sværdfisken" 18/20, radeau, 1764, Sekondløjtnant S.S. Sommerfeldt 
"Kronborg" 22, fregata, 1779, Premierløjtnant J.E. Hauch 
"Hajen" 18/20, radeau, 1793, Sekondløjtnant J.N. Müller 
"Dannebrog" 60, okręt flagowy, dwupokładowy liniowiec, 1772, kapitan F.A. Bruun 
"Elven" 10, fregata, 1800, kaptajnløjtnant H. Holsten 
"Pływająca bateria nr 1" 20, 1785
"Aggershus" 20, Defensionsfartøj (jednostka obronna) 1786, Premierløjtnant T. Fassing 
"Siælland" 74, dwupokładowy liniowiec, 1776, kapitan F.C.L. Harboe 
"Charlotte Amalia" 26, stary duński statek ze Wschodnich Indii, kapitan H.H. Kofoed 
"Søehesten" 18, radeau, 1795, Premierløjtnant B.U. Middelboe 
"Holsteen" 60, liniowiec, 1772, kapitan J. Arenfelt 
"Indfødsretten" 64, dwupokładowy liniowiec, 1778, kapitan A. de Turah 
"Hielperen" 16, fregata, Premierløjtnant P.C. Lilienskiold 
Poniższe okręty eskadry Fischera nie wzięły udziału w walce
"Elephanten" 70
"Mars" 74
"Sarpen" 18, bryg
"Nidelven" 18, bryg
"Danmark" 74
"Trekroner" 74 (okręt)
Fortyfikacje 
Morski fort Trekroner 66 dział 24-funtowych (możliwe, że 10 cięższych) i 3 moździerze. 
Morski fort Lynetten ? dział. 
Lądowy fort Sixtus ? dział. 
Lądowy fort Quintus ? dział. 
Fort Kastellet ? dział. 
Eskadra Steena Bille'a
Poniższe okręty nie wzięły udziału w walce. Lista jest niekompletna.
"Iris" 40 
"Nykøbing"
"Aalborg"
"Christiansund"
"Arendel"
"Langesund"
"Odense"
"Flensborg"
"Stege"
"Stavaern"
"Viborg"
"Naskau"

</doc>
<doc id="1213867" url="https://pl.wikipedia.org/wiki?curid=1213867" title="Beckenried">
Beckenried

Beckenried − miasto w Szwajcarii, w kantonie Nidwalden. W 2006 liczyło 3126 mieszkańców.

</doc>
<doc id="1213869" url="https://pl.wikipedia.org/wiki?curid=1213869" title="Pranas Dovydaitis">
Pranas Dovydaitis

Pranas Dovydaitis (ur. 2 grudnia 1886 w Runkiai koło Mariampola, zm. 4 listopada 1942 w Jekaterynburgu) – litewski profesor filozofii i wykładowca, polityk chadecki, dziennikarz, premier Litwy na wiosnę 1919 roku.
Życiorys.
Ukończywszy gimnazjum w Mariampolu rozpoczął studia prawnicze na Uniwersytecie Łomonosowa w Moskwie, tytuł doktora nauk prawnych obronił w 1912 roku. Oprócz tego uczęszczał na seminaria z zakresu filozofii historii.
Zaangażował się w dziennikarstwo: pisywał m.in. do "„Aušrinė”". W 1913 roku został redaktorem naczelnym dziennika "„Viltis”" ("„Nadzieja”"), gdzie nie bez konfliktów przyszło mu współpracować z Antanasem Smetoną, dwa lata później objął redakcję pisma "„Saulės”" ("„Słońce”").
Od 1916 roku pracował jako nauczyciel, a później dyrektor gimnazjum w Kownie.
11 lipca 1918 roku Narodowa Konferencja w Wilnie wybrała go na członka Taryby ("„Lietuvos Valstybės Taryba”"), gdzie reprezentował chrześcijańską demokrację ("„Lietuvos Krikščionių Darbininkų Profesinės Sąjunga”"). 2 listopada Taryba ogłosiła niepodległość państwa litewskiego.
12 marca 1919 roku został przejściowo premierem w miejsce Mykolasa Sleževičiusa, jednak po miesiącu ponownie zrzekł się funkcji szefa rządu na jego rzecz.
Po odejściu z bieżącej polityki zajmował się nauczaniem w kowieńskim gimnazjum oraz w Wyższej Szkole w Kownie ("„Aukštieji kursai”"). Został jednym z profesorów filozofii nowo utworzonego Uniwersytetu im. Witolda Wielkiego w 1922 roku, pracował tam do 1940 roku.
Obok pracy na uczelni redagował pisma religijno-filozoficzne (m.in. "„Logos”" i "„Soter”"). W latach 1931-40 zajmował się redagowaniem Encyklopedii Litewskiej ("„Lietuviškoji enciklopedija”") jako wiceprzewodniczący kolegium.
Po zajęciu Litwy przez wojska radzieckie pozbawiono go katedry, a po paru miesiącach wywieziono do obozu w Jekaterynburgu, gdzie został zamordowany. W maju 2000 roku uznany męczennikiem przez litewski Kościół katolicki.

</doc>
<doc id="1213875" url="https://pl.wikipedia.org/wiki?curid=1213875" title="Droga krajowa B48 (Niemcy)">
Droga krajowa B48 (Niemcy)

Droga krajowa 48 () – niemiecka droga krajowa przebiegająca na osi północ południe od skrzyżowania z drogą B9 w Bingen am Rhein do skrzyżowania z drogą B38 na obwodnicy Bad Bergzabern w Nadrenii-Palatynacie.
Miejscowości leżące przy B48.
Bingen am Rhein, Münster-Sarmsheim, Laubenheim, Langenlonsheim, Bretzenheim, Bad Kreuznach, Bad Münsteram Stein-Ebernburg, Altenbamberg, Hochstätten, Alsenz, Oberndorf, Manweiler-Cölln, Bayerfeld-Steckweiler, Steingruben, Dielkirchen, Rockenhausen, Imsweiler, Schweisweiler, Winnweiler, Enkenbach-Alsenborn, Fischbach, Hochseyer, Johanniskreuz, Rinnthal, Annweiler am Trifels, Waldrohrbach, Waldhambach, Klingenmünster, Bad Bergzabern.
Historia.
W 1932 r. wyznaczona "Reichsstraße 48" miała zaledwie 16 km i przebiegała pomiędzy Bingen am Rhein i Bad Kreuznach.

</doc>
<doc id="1213876" url="https://pl.wikipedia.org/wiki?curid=1213876" title="Bühler (Szwajcaria)">
Bühler (Szwajcaria)

Bühler (gsw. "Im Büeler") – gmina (niem. "Einwohnergemeinde") w Szwajcarii, w kantonie Appenzell Ausserrhoden. 31 grudnia 2014 liczyła 1704 mieszkańców. Do 1995 należała do okręgu Mittelland.
Demografia.
Na dzień 31 grudnia 2020 obcokrajowcy stanowili 26% ogółu mieszkańców.

</doc>
<doc id="1213878" url="https://pl.wikipedia.org/wiki?curid=1213878" title="Latawce (film)">
Latawce (film)

Latawce – polski film dokumentalny z 2007 roku o kursie filmowym prowadzonym przez młodego polskiego reżysera Jacka Szarańskiego, który odbył się w Szkole Artystycznej w Kabulu.
W 2002 roku, niedługo po tym, jak wojska amerykańskie odzyskały panowanie nad Kabulem, a talibów zastąpił prezydent Hamid Karzaj, Polska Akcja Humanitarna otworzyła swoją misję w Afganistanie. Pierwszym zadaniem, jakie sobie postawili, była odbudowa średniej szkoły artystycznej. Janina Ochojska zaprosiła do współpracy Beatę Dzianowicz, która zrealizowała krótki reportaż filmowy "Lekcja nadziei". Reżyserka w towarzystwie producenta filmowego Krzysztofa Kopczyńskiego powracała później wielokrotnie do Afganistanu, by w 2005 roku rozpocząć zdjęcia do pełnometrażowego filmu "Latawce". Większość materiałów zostało nakręconych we wrześniu 2006 roku. Film to portret uczestników warsztatów filmowych "Kabul – moje miasto", jakie poprowadził Jacek Szarański.
"Latawce" pokazują codzienność Afganistanu z perspektywy współczesnego afgańskiego nastolatka.
Ekipa twórców podczas zdjęć była bardzo skromna:
Filmowcom pomagały również tłumaczki Jacka Szarańskiego – Nooria Habebi i Maria Amiri.
Organizatorka wyprawy w Afganistanie – Maria Amiri
Film został zmontowany w dwóch wersjach – telewizyjnej (52 minuty) i pełnometrażowej (80 minut).

</doc>
<doc id="1213879" url="https://pl.wikipedia.org/wiki?curid=1213879" title="Giorgi Kinkladze">
Giorgi Kinkladze

 Giorgi Kinkladze (gruz. გიორგი ქინქლაძე, ur. 6 lipca 1973 w Tbilisi) – gruziński piłkarz grający na pozycji pomocnika. Już w wieku 6 lat grał w młodzieżowych drużynach Dinama. Jego pierwszym klubem seniorskim był Mretebi Tbilisi, gdzie grał przez dwa lata i przeniósł się do znacznie silniejszego Dinama Tbilisi. W 1993 roku był wypożyczony do 1. FC Saarbrücken, zaś rok później do Boca Juniors. W 1995 roku podpisał kontrakt z Manchesterm City, gdzie był wielką gwiazdą. Jego piękne zagrania i bramki uczyniły, że Kinkladze w kolejnych sezonach został piłkarzem roku.
Z drużyną ‘Citizens’ zaznał dwóch relegacji i postanowił się przenieść do Ajaxu Amsterdam. Gruzin nie pasował do tamtego klimatu i niebawem powrócił do Anglii, tym razem złączył się z Derby County. W Derby spędził 4 lata zaliczając niespełna 100 występów. Gdy odszedł z Derby stał się wolnym piłkarzem i zanim związał się z cypryjskim Anorthosis Famagusta, był przymierzany do kilku innych klubów. Karierę zakończył w 2005 roku w rosyjskim Rubinie Kazań.
Lata młodości.
Giorgi urodził się 6 lipca 1973 roku w Tbilisi w dzielnicy Didube. Jego ojciec był inżynierem, a matka – nauczycielką. Robinzon Kinkladze, ojciec przyszłego piłkarza marzył, by jego syn kiedyś osiągnął wielki sukces i często kazał mu spacerować wokół domu na kolanach by wzmocnić nogi.
Gdy gruzińska federacja utworzyła ligę, Giorgi natychmiast został zapisany do pobliskiego klubu Mretebi Tbilisi. Po raz pierwszy, już w pełni profesjonalnie Kinkladze zagrał mając 16 lat. Wówczas dopisał na swoje konto 20 gier, co było nie lada wyczynem jak na swój wiek. W Drugim sezonie piłkarz poczynił wielkie postępy co zaowocowało transferem do Dinama Tbilisi za milion rubli. W 1991 roku Gruzja stała się państwem niepodległym, ale ta niepodległość wywołała wojnę domową w kraju. Jako że walki nadal trwały, Kinkladze wyjechał do FC Saarbrucken na roczne wypożyczenie.
Kariera w Gruzji
Pobyt w Niemczech nie był dla niego udany, Gruzin miał wybawić drużynę Saarbrucken przed relegacją, jednak to się nie udało i postanowił wrócić do rodzimej ligi. W 1992 roku zadebiutował w reprezentacji swojego kraju, a w sezonie 1993/1994 został wybrany piłkarzem roku. Prezydent Dinama, Merab Dżordania ciągle nie był zadowolony z poczynań tego piłkarza i zaoferował go innym klubom. Najpierw Kinkladze zaproponowany został Atlético Madryt za 200 tysięcy funtów, ale gdy klub z Hiszpanii wziął go na testy – do podpisania kontraktu nie doszło. W końcu na jednym z treningów rezerw Realu Madryt został zauważony przez wysłanników Boca Juniors. Ostatecznie został wypożyczony do Argentyny na miesiąc. W Buenos Aires Kinkladze spotkał swojego bohatera z dzieciństwa, czyli Diego Maradonę.
W 1994 roku Gruzja grała przeciwko Mołdawii. Materiał filmowy z tego spotkania wywołał zainteresowanie Kinkladze wśród klubów Włoskich. Prasa ciągle spekulowała na temat transferu piłkarza, ale ostatecznie do transferu nie doszło. Niebawem udało się sprzedać Giorgiego. Klubem, który zakontraktował Piłkarza był Manchester City.
Dwa miesiące później, Kinkladze zdobył pierwszą bramkę w barwach swojej reprezentacji. Wówczas Gruzją pokonała Walię 5:0.
Manchester City.
Nowym klubem tego piłkarza od roku 1995 był Manchester City. Ich forma była bardzo nierówna, ale Kinkladze szybko wprowadził ożywienie w grę ‘The Citizens’ i stał się bohaterem. Piłkarzowi w Anglii grało się dobrze, choć bardzo tęsknił za rodzinną Gruzją. Gdy Manchester grał mecz ligowy z Middlesbrough, prasa i kibice uważali Kinkladze za główną gwiazdę spotkania. Mecz zakończył się wynikiem 4:1 dla gospodarzy, a Gruzin zdobył jedyną bramkę dla przyjezdnych.
Piłkarz stał się ulubieńcem kibiców po zdobyciu 21 goli w 119 meczach. W marcu 1996 roku w spotkaniu z Southampton zdobył szczególnie spektakularnego gola. Kinkladze okiwał pięciu rywali i pokonał bramkarza Dave’a Beasanta.
Manchester City został zdegradowany do drugiej ligi, a piłkarz nie narzekał na brak ofert. Pojawiły się m.in. z Barcelony, u i Celticu, ale nie zdecydował się na żaden z tych klubów. Pozostał w Manchesterze jeszcze przez sezon, po czym podpisał kontrakt z Ajaksem Amsterdam.
Ajax Amsterdam.
Klub z Holandii zapłacił za Gruzina 5 milionów funtów. Niestety jego czas spędzony a Amsterdamie okazał się nieudany i stracony. Miał być kupiony, by zastąpić Jariego Litmanena, który jedną nogą był w Barcelonie, jednak ten transfer do skutku nie doszedł i Kinkladze często zasiadał na ławce rezerwowych. W Eredivisie zadebiutował 23 sierpnia 1998 roku meczem z Willem II Tilburg, wygranym przez Ajax 2:0. Początki wyglądały na całkiem udany, do czasu gdy z pracą nie pożegnał się Morten Olsen. Następcą Duńczyka był Jan Wouters, który posadził Kinkladze na ławce rezerwowych.
W pierwszym sezonie zdołał rozegrać zaledwie 12 spotkań, natomiast w drugim nie przydzielono mu nawet numeru i automatycznie przesunięto go do rezerw. Brak występów w klubie, miał negatywny wpływ na jego karierę reprezentacyjną. We wrześniu 1999 pojawiło się zainteresowanie ze strony Sheffield United, ale nie doszło do transferu. Niedługo potem, pomocną dłoń do zawodnika wyciągnęło Derby County.
Derby County.
W Derby nie obyło się bez problemów związanych tym razem z pozwoleniem na prace. Kinkladze nie grał regularnie w reprezentacji i o takie było mu trudno, jednak związek wziął pod uwagę jego zasługi dla Manchesteru City. W nowym klubie zadebiutował 28 listopada 1999 roku z Arsenalem Londyn jako zmiennik. W sumie w Derby grał przez blisko 4 lata rozgrywając tam 82 mecze w których strzelił 6 bramek.

</doc>
<doc id="1213881" url="https://pl.wikipedia.org/wiki?curid=1213881" title="Zespół Opitza">
Zespół Opitza



</doc>
<doc id="1213882" url="https://pl.wikipedia.org/wiki?curid=1213882" title="Roer">
Roer



</doc>
<doc id="1213884" url="https://pl.wikipedia.org/wiki?curid=1213884" title="Buochs">
Buochs

Buochs – miasto w Szwajcarii, w kantonie Nidwalden. W 2006 liczyło 5 278 mieszkańców.

</doc>
<doc id="1213885" url="https://pl.wikipedia.org/wiki?curid=1213885" title="Arni (Argowia)">
Arni (Argowia)

Arni – gmina (niem. "Einwohnergemeinde") w Szwajcarii, w kantonie Argowia, w okręgu Bremgarten. 31 grudnia 2014 liczyła 1874 mieszkańców. Leży na wysokości 568 m n.p.m.

</doc>
<doc id="1213888" url="https://pl.wikipedia.org/wiki?curid=1213888" title="Jüdisches Museum Westfalen">
Jüdisches Museum Westfalen

Jüdisches Museum Westfalen, pol. "Westfalskie Muzeum Żydowskie" w Dorsten prezentuje kulturę i religię niemieckich Żydów, głównie westfalskich. Dyrektorem Muzeum jest Dr. Norbert Reichling. Muzeum powstało w 1992, od 2001 dysponuje nową powierzchnią wystawową.

</doc>
<doc id="1213889" url="https://pl.wikipedia.org/wiki?curid=1213889" title="Rook">
Rook

Rook – horror autorstwa Grahama Mastertona z 1997 roku, pierwsza część cyklu "Rook".
Fabuła.
Jim Rook, nauczyciel angielskiego i przedmiotów specjalnych w West Grove Comunity Colege w Los Angeles jest obdarzony niezwykłym darem – potrafi widzieć duchy i komunikować się z nimi. W pierwszej części cyklu musi zmierzyć się z szalonym mordercą i kapłanem voodoo, Umberem Jonesem. Jones zmusza Jima by stał się jego emisariuszem. Inaczej będzie mordował jego uczniów. Jim razem ze swoimi uczniami próbuje powstrzymać szaleńca.

</doc>
<doc id="1213893" url="https://pl.wikipedia.org/wiki?curid=1213893" title="Boleń (województwo małopolskie)">
Boleń (województwo małopolskie)

Boleń – wieś położona w Polsce, w województwie małopolskim, w powiecie krakowskim, w gminie Zielonki.
Boleń wchodzi w skład sołectwa "Bosutów-Boleń".
Położenie.
Boleń według regionalizacji fizycznogeograficznej położony jest w zachodniej części Płaskowyżu Proszowickiego (342.23), należącego do makroregionu Niecka Nidziańska (342.2), w podprowincji Wyżyna Małopolska (342). Zachodnim skrajem miejscowości przebiega droga krajowa nr 7.
Miejscowość położona jest w otulinie Dłubniańskiego Parku Krajobrazowego, z wyjątkiem niewielkiego fragmentu znajdującego się po zachodniej stronie drogi krajowej nr 7 przy granicy z Bibicami – to obszar należący do Parku Krajobrazowego Dolinki Krakowskie.
Pod względem administracyjnym wieś zlokalizowana jest w województwie małopolskim, w powiecie krakowskim, w gminie Zielonki, w jej wschodniej części, około 8 km w linii prostej na północ od centrum Krakowa. Graniczy z następującymi jednostkami:
Powierzchnia sołectwa Bosutów-Boleń wynosi 339,41 ha, natomiast powierzchnia samego Bolenia to szacunkowo około 101 ha, co sprawia, że obok Garlicy Duchownej jest on drugą najmniejszą miejscowością gminy Zielonki, zajmującą około 2,08% jej obszaru.
Najwyżej położony obszar wsi znajduje się w jej północnej części, przy granicy z Młodziejowicami, na wysokości około 309 m n.p.m., najniższy na krańcach południowo-wschodnich, przy granicy z Bosutowem, na wysokości około 263 m n.p.m.
W latach 1975–1998 wieś należała administracyjnie do województwa krakowskiego.
Etymologia.
Nazwa Boleń pochodzi od węgierskiego słowa "bleny" (wymawianego "bolejń") oznaczającego tura, żubra. Za koncepcją tą przemawia prawdopodobna obecność w tych okolicach osadników lub jeńców węgierskich, co znalazło odzwierciedlenie w nazwach kilku innych, okolicznych wsi, wywodzących się, jak się przypuszcza, z języka węgierskiego (por.: Węgrzce, dawniej "Vengerce" – dosł. "wieś Węgrów", Batowice od "batja" – stryj, Bibice od "bibic" – czajka, Bosutów od "bozszu" – zemsta.
W źródłach z okresu średniowiecza wieś wzmiankowana była jako "Bolen, Bolenya, Bolene, Bolena, Boleny, Bolycy, Bolyeny".
Historia.
Najstarsze ślady osadnictwa na obszarze wsi pochodzą ze środkowego i późnego okresu lateńskiego (III–I w. p.n.e) oraz okresu wczesnorzymskiego (I w. n.e.). Wskazują one, iż na terenie tym żyli przedstawiciele grupy tynieckiej.
Okres późnego średniowiecza.
Pierwsza wzmianka o miejscowości pochodzi z roku 1389, kiedy to Jan z Niezwojowic zapisał swojej żonie Małgorzacie 80 grzywien posagu na Boleniu.
Wieś była własnością szlachecką i stosunkowo często przechodziła z rąk do rąk. W roku 1415 syn Jana z Niezwojowic, również Jan, sprzedał Boleń Janowi z Łysobarku. W 1432 właścicielem wsi w wyniku podziału dóbr został Jan z Kończyc, w 1458 nabył ją Jan Burzyński z Janiny, zaś w roku 1465 Katarzyna, żona Stanisława z Młodziejowic herbu Stary Koń. W tamtym okresie we wsi żyło 5 kmieci, ponadto znajdował się w niej dwór rycerski oraz karczma z osobnymi polami. Wieś znajdowała się w rękach rodziny Młodziejowskich do roku 1528, kiedy to Andrzej syn Stanisława z Młodziejowic, kasztelana sandomierskiego, darował Janowi Mężykowi Słaboszowi z Putniowic wszystkie swoje dobra dziedziczne w tym Boleń.
Okres zaborów.
Po III rozbiorze Polski miejscowość znalazła się w granicach zaboru austriackiego. W wyniku ustaleń kongresu wiedeńskiego w 1815 r., Boleń wraz z 244 innymi miejscowościami wszedł w skład Rzeczypospolitej Krakowskiej.
Po zaanektowaniu Rzeczypospolitej Krakowskiej przez Austrię w 1846 r., miejscowość przynależała do państwa Habsburgów aż do odzyskania przez Polskę niepodległości w 1918 roku.
Okres zaboru austriackiego był dla miejscowej społeczności szczególny. Boleń leżał bowiem tuż przy granicy austriacko-rosyjskiej. Wielu powstańców, handlarzy, przemytników okupiło życiem próbę przekroczenia tejże granicy.
Przebieg granicy upamiętnia postawiony w 1998 roku monument. Pomnik znajdujący się na obrzeżach miejscowości przypomina o I Kompanii Kadrowej Józefa Piłsudskiego, która w swoim szlaku bojowym do Kielc obaliła zaborcze słupy graniczne.
Demografia.
Liczba mieszkańców wsi w okresie ostatniego dziesięciolecia zwiększyła się o 50%, osiągając poziom ponad 400 osób w roku 2021.
Ponieważ Boleń tworzy sołectwo wraz z Bosutowem poniżej zamieszczono również dane demograficzne dla sołectwa.
Komunikacja.
Do Bolenia można dostać się obsługiwanymi przez MPK Kraków liniami autobusowymi, wysiadając na przystankach:
Dojazd ułatwiają również liczne linie komunikacji prywatnej kursujące z okolic Regionalnego Dworca Autobusowego w Krakowie przy ulicy Bosackiej.
Oświata.
Na obszarze miejscowości brak placówek zarejestrowanych w Rejestrze Szkół i Placówek Oświatowych.
Szkołą podstawową obejmującą swym obwodem Boleń jest Szkoła Podstawowa im. Stanisława Wyspiańskiego w Bibicach.

</doc>
<doc id="1213899" url="https://pl.wikipedia.org/wiki?curid=1213899" title="Kamow">
Kamow

Kamow – lotnicze biuro doświadczalno-konstrukcyjne założone w 1948 roku w Związku Socjalistycznych Republik Radzieckich ("ОКБ Камов"), swą nazwę wzięło od nazwiska ówczesnego głównego konstruktora – Nikołaja Ilicza Kamowa – zajmującego się projektowaniem śmigłowców "Ka". Siedziba mieści się w miejscowości Lubiercy.
Po śmierci konstruktora w 1973 roku biuro nadal działało pod niezmienioną nazwą, a po przemianach politycznych w Rosji w latach 90 XX wieku przekształciło się w 1992 roku w spółkę akcyjną Kamow ("ОАО Камов"), producenta śmigłowców, w przeszłości głównie wojskowych (np. Ka-25), obecnie – również cywilnych (np. Ka-62).
Kamow jest znany ze stosowania w swoich konstrukcjach unikalnego i charakterystycznego, współosiowego przeciwbieżnego układu wirników nośnych, którego twórcą był Nikołaj Kamow (np. Ka-27, Ka-32).
Taka konfiguracja nie wymaga stosowania wirnika ogonowego, ponieważ kompensację momentu obrotowego zapewnia drugi, przeciwbieżny wirnik. Pozwala to m.in. na budowanie maszyn bardziej zwartych, o mniejszych gabarytach niż porównywalne maszyny w układzie klasycznym, eliminuje straty mocy powodowane przez konieczność transmisji jej części do śmigła ogonowego, jego brak usuwa również zagrożenie dla personelu naziemnego powstające w konwencjonalnych konstrukcjach.
W 2020 roku fabrykę Mil połączono z fabryką Kamow, tworząc przedsiębiorstwo o firmie Национальный центр вертолётостроения имени М. Л. Миля и Н. И. Камова (Narodowe Centrum Budowy Śmigłowców imienia M.L. Mila i N.I. Kamowa). "НЦВ им. М. Л. Миля и Н. И. Камова" (w skrócie; NCW im. M.L. Mila i N.I. Kamowa) projektuje "Mi" i "Ka". Ono wchodzi w skład przedsiębiorstwa Wiertoloty Rossii ("АО Вертолеты России"), powstałego w 2007 roku.
Śmigłowce biura konstrukcyjnego Kamow są produkowane między innymi w Arseniewskich Zakładach Lotniczych „Progress” i Kumiertauskich Zakładach Lotniczych.

</doc>
<doc id="1213901" url="https://pl.wikipedia.org/wiki?curid=1213901" title="Priscilla Tyler">
Priscilla Tyler

Elizabeth Priscilla Cooper Tyler (ur. 14 czerwca 1816 w Nowym Jorku, zm. 29 grudnia 1889 w Montgomery w stanie Alabama) – pierwsza dama Stanów Zjednoczonych od 10 września 1842 do 26 czerwca 1844, jako synowa Johna Tylera.
Priscilla Cooper była córką odnoszącego sukcesy aktora i producenta Thomasa Apthorpe’a Coopera i bywalczyni salonów, Mary Fairlee Cooper. Priscilla rozpoczęła pracę aktorki w wieku 17 lat.
Priscilla wyszła za mąż 12 września 1839 roku za syna Johna Tylera, Roberta.
Funkcję pierwszej damy objęła po Letitii Christian Tyler, swojej teściowej, która ciężko zachorowała, w wieku 24 lat. Młodą kobietę w jej nowe obowiązki wprowadziła Dolley Madison. Dolley namówiła Priscillę, aby oddawała wszystkie wizyty. Przez trzy dni w tygodniu pierwsza dama spędzała wiele godzin w podskakujących na wyboistych waszyngtońskich drogach powozach.
Priscilli podobała się rola jaką sprawowała. W liście do siostry pisała: "Od przyjazdu nie miałam ani chwili dla siebie, a co najdziwniejsze, zdaje mi się, że zawsze żyłam jak teraz i zwykłam podejmować członków gabinetu, posłów, dyplomatów, dowódców armii i marynarki etc. z łatwością, która mnie samą zadziwia. Po prostu jestem do tego urodzona, posiadam tyle pewnej skromności siebie, że zaskakuje mnie to nawet bardziej niż kogokolwiek innego".
Po opuszczeniu Białego Domu Priscilla mieszkała w Filadelfii przez 16 lat. Jej mąż zmarł w 1877 roku. Przez ostatnie 12 lat mieszkała w Alabamie.

</doc>
<doc id="1213904" url="https://pl.wikipedia.org/wiki?curid=1213904" title="Marco van Hoogdalem">
Marco van Hoogdalem

Marco van Hoogdalem (ur. 23 maja 1972 w Gorinchem) – holenderski piłkarz, występował na pozycji bocznego obrońcy.
Kariera.
Van Hoogdalem karierę piłkarską rozpoczynał w barwach Gorinchem SVW. Następnie grał w RKC Waalwijk, Rodzie Kerkrade skąd w styczniu 1997 trafił do FC Schalke 04. W styczniu 2004 został wypożyczony do Rody, gdzie grał przez pół roku. Później wrócił do Schalke, w którym w 2006 roku zakończył karierę.

</doc>
<doc id="1213907" url="https://pl.wikipedia.org/wiki?curid=1213907" title="Instytut Politechniczny w Warszawie">
Instytut Politechniczny w Warszawie



</doc>
<doc id="1213910" url="https://pl.wikipedia.org/wiki?curid=1213910" title="Nigdy nie zadzieraj z Rustym">
Nigdy nie zadzieraj z Rustym



</doc>
<doc id="1213911" url="https://pl.wikipedia.org/wiki?curid=1213911" title="Albumy numer jeden w roku 2006 (Polska)">
Albumy numer jeden w roku 2006 (Polska)

Artykuł prezentuje listę albumów numer jeden w notowaniu OLiS w roku 2006.

</doc>
<doc id="1213915" url="https://pl.wikipedia.org/wiki?curid=1213915" title="Pasolini e... la forma della città">
Pasolini e... la forma della città

Pasolini e... la forma della città – włoski dokumentalny film krótkometrażowy w reżyserii Piera Paolo Pasoliniego nakręcony w 1974 r.

</doc>
<doc id="1213923" url="https://pl.wikipedia.org/wiki?curid=1213923" title="Maślniczka">
Maślniczka



</doc>
<doc id="1213930" url="https://pl.wikipedia.org/wiki?curid=1213930" title="Ferrari 375 America">
Ferrari 375 America

Ferrari 375 America – pierwsze auto Ferrari. Wysokie osiągi zapewniał silnik V12 o pojemności 4,5 l i mocy 300 KM. Najbardziej dyskutowanym parametrem samochodu była jego prędkość maksymalna wynosząca według różnych źródeł co najmniej 145 mph. Przyspieszenie wynosiło niewiele ponad 7 sekund do 100 km/h. W 1954 zaprzestano produkcji auta po zbudowaniu 12 egzemplarzy oraz pokazano nowy bardzo podobny model - Ferrari 250 Europa. 
Pierwszy z egzemplarzy 375 America był gotowy w sierpniu 1953 i do 25 września tego roku był to nieoficjalnie najszybszy samochód świata dopuszczony do ruchu ulicznego, nim Pegaso Z-102 Supercharged ustanowił oficjalny rekord prędkości wynoszący 152 mph. Poprzedni rekord od 1932 roku należał do Duesenberg SJ i wynosił 135 mph. Równie szybkie było Ferrari 340 America w roku 1951.
Wartość obecna.
Cena rynkowa za model w I stanie zachowania (stan idealny, 100% oryginalnych części) 650 000 € (w roku 2005). 

</doc>
<doc id="1213932" url="https://pl.wikipedia.org/wiki?curid=1213932" title="Abdulhak II">
Abdulhak II

Abdulhak II (arab. أبو محمد عبد الحق بن عثمان = ""; ur. 1420, zm. 1465 w Fezie) – sułtan Maroka z dynastii Marynidów, syn sułtana Usmana III.
Abdulhak II został wyniesiony na sułtański tron w wieku jednego roku przez wattasydzkich wezyrów, kiedy w 1421 roku zamordowano jego ojca. W kolejnych latach był świadkiem ciągłych walk o władzę między członkami rodu Wattasydów.
W 1459 roku sułtan próbował złamać potęgę Wattasydów i kazał wymordować cały ich klan. Z masakry cało uszli tylko dwaj bracia – synowie wielkiego wezyra Jahji, m.in. Muhammad asz-Szajch al-Mahdi. W kolejnych latach sułtan Abdulhak II dążył do stłumienia wpływów marabutów i bractw islamskich dzięki umacnianiu pozycji szarifów, zwłaszcza potomków dynastii Idrysydów. Prawdopodobnie więc nieprzypadkowo już wcześniej, w 1437 roku, odkryto w Fezie grób sułtana Idrisa II, który szybko stał się jednym z ważniejszych celów pielgrzymek.
Kiedy Abdulhak próbował z powodu problemów finansowych znieść przywileje podatkowe marabutów i bractw islamskich, wywołało to wzmożony opór wobec „bezbożnego” władcy. Kiedy sułtan w 1465 roku prowadził właśnie kampanię wojenną przeciw Portugalczykom w Ceucie, w Fezie doszło do zamachu stanu, w czasie którego Idrysyda Muhammad ibn al-Imrami al-Dżudi obwołał się imamem. Abdulhak poległ w czasie tłumienia powstania.
Po jego śmierci nastał kilkuletni okres bezkrólewia i walk o władzę, w wyniku którego nie doszło jednak do restauracji dynastii Idrysydów. W 1472 roku tron wywalczył dla siebie Muhammad asz-Szajch al-Mahdi – jeden z dwóch pozostałych przy życiu potomków Wattasydów.

</doc>
<doc id="1213937" url="https://pl.wikipedia.org/wiki?curid=1213937" title="Dzień Świętości Życia">
Dzień Świętości Życia

Dzień Świętości Życia – święto obchodzone 25 marca przez Kościół katolicki w Polsce (również przez niektóre Kościoły lokalne oraz niektóre kraje świata), w celu przypomnienia o nadrzędnej wartości życia ludzkiego.
Historia.
Dzień Świętości Życia został ustanowiony w odpowiedzi na słowa Jana Pawła II z encykliki Evangelium Vitae (ogłoszonej 25 marca 1995): „proponuję (...) aby corocznie w każdym kraju obchodzono Dzień Życia (...) Trzeba, aby dzień ten był przygotowany i obchodzony przy czynnym udziale wszystkich członków Kościoła lokalnego. Jego podstawowym celem jest budzenie w sumieniach, w rodzinach, w Kościele i w społeczeństwie świeckim wrażliwości na sens i wartość ludzkiego życia w każdym momencie i każdej kondycji. należy zwłaszcza ukazywać, jak wielkim złem jest przerywanie ciąży i eutanazja, nie należy jednak pomijać innych momentów i aspektów życia, które trzeba każdorazowo starannie rozważyć w kontekście zmieniającej się sytuacji historycznej”.
Idea postulowanego przez Jana Pawła II dotyczy szerokiego wachlarza problemów związanych z szacunkiem dla każdego życia. Trzeba brać po uwagę „[...] radość z narodzin nowego życia, poszanowanie i wolę obrony każdego ludzkiego istnienia, troskę o cierpiącego i potrzebującego, bliskość z człowiekiem starym i umierającym, współczucie w żałobie, nadzieję i pragnienie nieśmiertelności”.
W odpowiedzi na apel Jana Pawła II 293. Zebranie Plenarne Episkopatu Polski podjęło w roku 1998 uchwałę, że w Polsce Dzień Świętości Życia będzie obchodzony 25 marca.
W roku 2008, ze względu na kalendarz liturgiczny, uroczystość Zwiastowania Pańskiego, a tym samym i Dzień Świętości Życia, zostały przeniesione na poniedziałek po Drugiej Niedzieli Wielkanocnej.
Obok Dnia Świętości Życia, decyzją polskiego Sejmu RP został ustanowiony w 2004 roku Narodowy Dzień Życia obchodzony 24 marca.
Na świecie.
W USA Ogólnokrajowy Dzień Świętości Życia obchodzi się w każdą trzecią niedzielę stycznia.
Zwyczaj ten został wprowadzony w 1984 r. przez ówczesnego prezydenta Ronalda Reagana. Jest on częścią przygotowań do organizowanego 22 stycznia każdego roku Marszu dla Życia – protestu przeciw legalności aborcji w USA.
Prezydent George W. Bush napisał w okolicznościowym dokumencie na Dzień Świętości Życia 20 stycznia 2008: „Podczas obchodów tego święta chcemy pamiętać, że każde życie posiada wrodzoną godność i nieporównywalną z niczym innym wartość”.

</doc>
<doc id="1213938" url="https://pl.wikipedia.org/wiki?curid=1213938" title="Merynidzi">
Merynidzi



</doc>
<doc id="1213939" url="https://pl.wikipedia.org/wiki?curid=1213939" title="Mieszana choroba tkanki łącznej">
Mieszana choroba tkanki łącznej

Mieszana choroba tkanki łącznej (syn. zespół Sharpa, mieszana kolagenoza, łac. "morbus mixtus textus connectivi", , MCTD) – choroba układowa tkanki łącznej z grupy tzw. kolagenoz, zespół nakładania się objawów tocznia rumieniowatego układowego, twardziny układowej, zapalenia wielomięśniowego lub zapalenia skórno-mięśniowego oraz reumatoidalnego zapalenia stawów z jednoczesnym występowaniem w wysokim mianie przeciwciał przeciw rybonukleoproteinie U1 (anty-U1 RNP).
Historia.
Jednostka chorobowa została wyodrębniona przez Sharpa i wspólników w 1972 i opisana w „The American Journal of Medicine” i określana początkowo jako zespół Sharpa. W 1984 Sullivan i wspólnicy jako pierwsi zaprezentowali pogląd, że przebieg mieszanej choroby tkanki łącznej może ulegać u niektórych pacjentów gwałtownemu pogorszeniu.
Epidemiologia.
Zachorowalność wynosi około 1/milion osób u dzieci do 15 roku życia, u dorosłych jest nieznana. Najczęściej choroba występuje w wieku około 10. i między 20. a 40. rokiem życia. Zapadalność wśród kobiet jest około 4 razy większa niż wśród mężczyzn.
Objawy.
Najczęstszym objawem choroby, występującym u 75-100% pacjentów jest objaw Raynauda. Ponadto u większości chorych obserwuje się obrzęk rąk i palców (palce kiełbaskowate). W około 60% przypadków obserwuje się zapalenie stawów, niekiedy z obecnością nadżerek (najczęściej występuje tzw. artropatia Jaccouda). Chorzy odczuwają ból stawów, niekiedy również ich sztywność poranną. W 50-70% stwierdzić można zapalenie mięśni z gorączką i objawami grypopodobnymi. Zapalenie mięśni przypomina to, jakie spotyka się w zapaleniu skórnomięśniowym lub wielomięśniowym. Obserwuje się ból mięśni, ich osłabienie, czasem zanik mięśni. U pacjentów występują zmiany skórne takie jak w toczniu rumieniowatym układowym, twardzinie układowej bądź zapaleniu skórnomięśniowym. W zakresie przewodu pokarmowego obserwuje się zmiany typowe dla twardziny układowej, szczególnie zaburzenia perystaltyki przełyku. Chorzy w ponad 20% przypadków mają zapalenie opłucnej, rzadziej w obrębie układu oddechowego stwierdza się włóknienie płuc i nadciśnienie płucne. U 20% chorych zajęciu ulegają nerki, obserwuje się zespół nerczycowy spowodowany błoniastym kłębuszkowym zapaleniem nerek. Mieszana choroba tkanki łącznej może powodować także zaburzenia ze strony układu nerwowego, najczęściej uszkodzenie nerwu trójdzielnego. Połowa pacjentów ma ponadto objawy zespołu Sjögrena.
Wyniki badań dodatkowych.
W badaniach laboratoryjnych stwierdza się wzrost OB i CRP, niedokrwistość, małopłytkowość, leukopenię zwykle z limfopenią, wzrost poziomu gammaglobulin poliklonalnych. U około połowy pacjentów stwierdza się obecność czynnika reumatoidalnego, zwłaszcza u chorych z zajęciem stawów. W około 60% przypadków występuje dodatni odczyn antyglobulinowy Coombsa, ale zwykle nie obserwuje się niedokrwistości hemolitycznej. W surowicy krwi stwierdza się prawie w 100% przypadków przeciwciała anty-U1 RNP należące do grupy przeciwciał przeciwjądrowych, przeciwciała antyfosfolipidowe, a także przejściowo i w małym mianie przeciwciała anty-Sm i anty-dsDNA. Obecność przeciwciał antykardiolipinowych wiąże się zwykle ze złym rokowaniem u chorych z nadciśnieniem płucnym pojawiającym się w przebiegu mieszanej choroby tkanki łącznej. Wśród pacjentów z mieszaną choroba tkanki łącznej obserwuje się ponadto zwiększoną częstość występowania allelu HLA-DR4 głównego układu zgodności tkankowej w porównaniu z populacją ogólną.
Histologicznie w bioptacie pobranym ze skóry stwierdza się przeciwciała IgG ułożone wokół jąder komórkowych keratynocytów.
W badaniach rentgenowskich klatki piersiowej i w tomografii komputerowej uwidaczniają się zmiany płucne, na przykład cechy włóknienia płuc. W trakcie choroby warto też wykonywać inne badania, na przykład echokardiografię w celu oceny czynności serca lub badania czynnościowe układu oddechowego – spirometrię, pletyzmografię, ocenę wskaźnika DLCO (wskaźnika dyfuzji tlenku węgla w płucach).
Kryteria rozpoznania.
Najczęściej stosowane kryteria diagnostyczne pozwalające na rozpoznanie mieszanej choroby tkanki łącznej to kryteria Alarcón-Segovii i Villareala oraz kryteria Kasukawy i współautorów.
Kryteria Alarcón-Segovii i Villareala.
MCTD na podstawie powyższych kryteriów rozpoznaje się, gdy spełnione jest kryterium serologiczne i przynajmniej 3 kryteria kliniczne, przy czym współistnienie obrzęku rąk, objawu Raynauda i sklerodaktylii wymaga też spełnienia kryterium 2b lub 2c.
Kryteria Kasukawy i współautorów.
I. objawy wspólne
II. obecność przeciwciał anty-U1 RNP
III. objawy "mieszane"
MCTD na podstawie kryteriów Kasukawy i współautorów rozpoznaje się, gdy spełnione jest kryterium serologiczne, co najmniej jeden objaw wspólny i przynajmniej jeden z każdej grupy (A, B lub C) objawów "mieszanych".
Przebieg choroby i rokowanie.
Mieszana choroba tkanki łącznej jest schorzeniem przewlekłym, z naprzemiennie występującymi okresami zaostrzenia i remisji. Zwykle, zwłaszcza na początku choroby, obserwuje się osłabienie, obrzęk rąk, objaw Raynauda, bóle mięśniowo-stawowe. Niekiedy przebieg jest ostry, stwierdza się wtedy gorączkę, zapalenie mięśni i stawów, zapalenie opłucnej i osierdzia, zapalenie opon mózgowo-rdzeniowych, martwicę palców. U niektórych pacjentów choroba ulega przekształceniu w twardzinę układową bądź toczeń rumieniowaty układowy. Rokowanie jest trudne do ustalenia ze względu na różny przebieg choroby. Około 90% pacjentów przeżywa 5 lat a 82% chorych 10 lat, o ile nie przeważają jednocześnie objawy tocznia rumieniowatego układowego i zapalenia wielomięśniowego (wówczas 10 lat przeżywa około 30% chorych). Główną przyczyną zgonu jest nadciśnienie płucne.
Leczenie.
W przypadku łagodnego przebiegu choroby stosuje się niesteroidowe leki przeciwzapalne lub kortykosteroidy. W przypadku zaostrzeń podaje się leki immunosupresyjne w zależności od typu dominujących objawów (stosuje się terapię taką, jak w chorobach wchodzących w skład MCTD). Przy dominujących objawach stawowych stosuje się chlorochinę lub hydroksychlorochinę, sulfasalazynę i metotreksat. W przypadku występowania objawu Raynauda powinno stosować się leki rozszerzające naczynia, np. pentoksyfilinę.

</doc>
<doc id="1213940" url="https://pl.wikipedia.org/wiki?curid=1213940" title="Rafał Dobek">
Rafał Dobek

Rafał Dobek (ur. 1973) – polski historyk i europeista, doktor habilitowany nauk humanistycznych, nauczyciel akademicki Uniwersytetu im. Adama Mickiewicza w Poznaniu.
Życiorys.
W 2002 na podstawie rozprawy pt. "Raymond Aron - dialog z historią i polityką" uzyskał w Instytucie Historii Uniwersytetu im. Adama Mickiewicza stopień naukowy doktora nauk humanistycznych (dyscyplina: historia, specjalność: historia najnowsza). Tam też na podstawie dorobku naukowego oraz rozprawy pt. "Paryż, 1871" otrzymał w 2014 stopień naukowy doktora habilitowanego nauk humanistycznych (dyscyplina: historia, specjalność:historia powszechna XIX w.).
Został adiunktem w Instytucie Historii UAM w Zakładzie Kultury i Myśli Politycznej. Jego zainteresowania naukowe to historia Francji XIX i XX wieku oraz historia idei politycznych, w tym w szczególności liberalizmu.
Był działaczem i członkiem władz Unii Demokratycznej i Unii Wolności. Został liderem wielkopolskiej Rady Programowej partii Nowoczesna.

</doc>
<doc id="1213941" url="https://pl.wikipedia.org/wiki?curid=1213941" title="Abdalhak II">
Abdalhak II



</doc>
<doc id="1213943" url="https://pl.wikipedia.org/wiki?curid=1213943" title="Vlatko Marković">
Vlatko Marković

Vlatko Marković (ur. 1 stycznia 1937 w Bugojnie, zm. 23 września 2013 w Zagrzebiu) – chorwacki piłkarz, manager piłkarski, prezydent związku piłki nożnej w Chorwacji. W piłkarskiej karierze grał w takich klubach jak: Iskra Bugojno, Čelik Zenica, Dinamo Zagrzeb i Austria Wiedeń.
Od 1958 do 1959 roku rozegrał trzy mecze w barwach reprezentacji Jugosławii U-21. Z kolei od 17 maja 1961 do 30 września 1962 zaliczył 16 meczów w kadrze A zespołu narodowego. Ponadto w 1962 roku brał udział w Mistrzostwach Świata, gdzie jego reprezentacja zajęła 4. miejsce.
Jeżeli chodzi o karierę trenerską, Marković prowadził takie kluby jak: NK Zagreb, RFC de Liège, OGC Nice, Hajduk Split i Dinamo Zagrzeb. Z tym ostatnim klubem zdobył Puchar Jugosławii w 1980 roku.

</doc>
<doc id="1213947" url="https://pl.wikipedia.org/wiki?curid=1213947" title="Georgi Kinkładze">
Georgi Kinkładze



</doc>
<doc id="1213950" url="https://pl.wikipedia.org/wiki?curid=1213950" title="Ken Carson">
Ken Carson

Ken – lalka z zestawu Barbie wyprodukowana przez amerykańską firmę Mattel. Ken i Barbie to dwie główne lalki z tego zestawu, i są uznawane za dwie najpopularniejsze lalki na świecie.
Według wymyślonej biografii Barbie, Ken jest jej przystojnym narzeczonym. Choć Ken Carson nie cieszy się tak dużą popularnością jak jego dziewczyna, jest niezastąpionym elementem jej świata i tak jak ona pojawiał się w wielu wersjach (m.in. model, piosenkarz, dżokej, pan młody lub kierowca F1). 
Bardzo wielu znanych sportowców, aktorów, piosenkarzy i innych sławnych osobistości doczekało się tzw. „własnych kenów”, czyli lalek, które z wyglądu zewnętrznego bardzo przypominają daną osobę. Czasem lalka ma w zestawie najbardziej charakterystyczne elementy, które kojarzą się z jej żywym odpowiednikiem.

</doc>
<doc id="1213951" url="https://pl.wikipedia.org/wiki?curid=1213951" title="Alive">
Alive



</doc>
<doc id="1213955" url="https://pl.wikipedia.org/wiki?curid=1213955" title="Termination Bliss">
Termination Bliss

Termination Bliss – drugi studyjny album wydany przez szwedzką grupę Deathstars w 2006 roku.

</doc>
<doc id="1213958" url="https://pl.wikipedia.org/wiki?curid=1213958" title="Clint Dempsey">
Clint Dempsey

Clinton Drew „Clint” Dempsey (wym. ; ur. 9 marca 1983 w Nacogdoches, Teksas) – amerykański piłkarz grający na pozycji napastnika, reprezentant kraju, zwycięzca Złotego Pucharu CONCACAF 2005, 2007 i 2017, finalista edycji z 2011, uczestnik MŚ 2006, MŚ 2010 oraz MŚ 2014, srebrny medalista Pucharu Konfederacji 2013. W reprezentacji rozegrał 141 meczów, a z 57 golami jest najskuteczniejszym piłkarzem w jej historii (razem z Landonem Donovanem). 

</doc>
<doc id="1213960" url="https://pl.wikipedia.org/wiki?curid=1213960" title="Jan Brzeziński">
Jan Brzeziński

Jan Brzeziński (ur. 1850 w Warszawie, zm. 17 czerwca 1913 tamże) – polski lekarz neurolog, literat. Należał do grona organizatorów życia szachowego w Warszawie u schyłku XIX wieku, a w latach 1900-1901 pełnił funkcję wiceprezesa Warszawskiego Towarzystwa Zwolenników Gry Szachowej.
Życiorys.
Był synem prawnika Andrzeja. Ukończył gimnazjum w Warszawie, po czym rozpoczął studia na wydziale lekarskim Szkoły Głównej Warszawskiej; naukę przerwał na pewien czas w 1870, by ochotniczo służyć w armii francuskiej w wojnie z Prusami. Po klęsce Francuzów powrócił na studia w Warszawie (po zawieszeniu działalności Szkoły Głównej kontynuował naukę na Cesarskim Uniwersytecie Warszawskim), a po ich ukończeniu uzupełniał wiedzę medyczną w klinikach francuskich, niemieckich i włoskich; na uniwersytecie w Berlinie uzyskał dyplom doktora nauk medycznych. Po powrocie do Warszawy Brzeziński, wspólnie z innymi lekarzami, założył pierwsze w mieście sanatorium dla osób nerwowo chorych.
Pracę zawodową Brzeziński łączył z zainteresowaniami sztuką oraz ambicjami literackimi. Pod pseudonimem Incognitus zamieszczał recenzje teatralne w "Gazecie Polskiej". Pisał również do "Kuriera Warszawskiego" i "Tygodnika Ilustrowanego", w tym ostatnim piśmie zamieścił m.in. studium o "Hamlecie". Do 1903 mieszkał w dworku w Pawłowicach pod Warszawą, gdzie często gościł przedstawicieli świata kultury – malarzy Juliana Fałata, Leona Wyczółkowskiego, Teodora Axentowicza, Jacka Malczewskiego czy pisarzy Henryka Sienkiewicza, Bolesława Prusa, Mariana Gawalewicza. W 1903 przeniósł się na stałe do Warszawy, gdzie objął redakcję "Kuriera Warszawskiego". Na jego łamach zamieszczał regularnie felietony pod wspólnym tytułem "Mówiąc między nami". 
Inną pasją Brzezińskiego stały się szachy, z którymi zapoznał się jeszcze w czasie studiów w Szkole Głównej. W 1897 lekarz był wśród inicjatorów powołania Warszawskiego Towarzystwa Zwolenników Gry Szachowej i razem z Janem Sobieszczańskim i Józefem Żabińskim został delegowany do opracowania statutu organizacji. Ci sami działacze otrzymali także zadanie uzyskania zgody władz gubernialnych na przeprowadzenie założycielskiego zebrania klubu. W uznaniu za skuteczne doprowadzenie do powstania Warszawskiego Towarzystwa Zwolenników Gry Szachowej wszyscy trzej znaleźli się wkrótce w ścisłym jego kierownictwie: Żabiński został pierwszym prezesem, Sobieszczański przejął prezesurę po nim, a Brzezińskiemu w kwietniu 1900 na półtora roku powierzono funkcję wiceprezesa. Zasiadał w kierownictwie klubu obok Józefa Żabińskiego, Kazimierza Wasilewskiego, Wacława Orłowskiego, Rafała Lipskiego i Władysława Lentza. Od jesieni 1901 Brzeziński brał udział w pracach komisji handicapowej Towarzystwa, zajmującej się ustalaniem klasyfikacji graczy klubowych w ramach przygotowań do turniejów.
Brzeziński sam w turniejach nie uczestniczył; jako miłośnik szachów ograniczał się do partii towarzyskich, granych w popularnych lokalach – Górskiego, Nowickiego, Pągowskiego, Loursa, "Pod Dzwonnicą", gmachu Giełdy. Chętnie też grywał w szachy z gośćmi dworku pawłowickiego, szczególnie Sienkiewiczem i Prusem. W szerszym gronie potykał się jedynie w symultanach, m.in. w pokazach przeprowadzonych przez Jana Taubenhausa w Teatrze Polskim (1896) i Resursie Kupieckiej (1898). Z partii towarzyskich Brzezińskiego zachował się zapis dwóch porażek poniesionych w 1896 ze słynnym Szymonem Winawerem mimo przyznanej lekarzowi przewagi wieży i posunięcia.
Aktywność Brzezińskiego na wszystkich polach przerwał w 1905 atak paraliżu. Brzeziński zmarł w czerwcu 1913 w Warszawie i pochowany został na Cmentarzu Powązkowskim, w grobowcu rodziny Hermanów (z której pochodziła jego żona) (kwatera T-6-8/9/10).

</doc>
<doc id="1213964" url="https://pl.wikipedia.org/wiki?curid=1213964" title="Daniel Cruz">
Daniel Cruz

Daniel Alberto Cruz Castro (ur. 9 maja 1981 w Cali) – kolumbijski piłkarz, pomocnik.
Cruz jest wychowankiem szkółki piłkarskiej Academia de Fútbol Tucumán. Następnie był w juniorach w América Cali, a potem trafił do Ajaksu Amsterdam. Po 3 sezonach spędzonych w Holandii postanowił wyjechać do Belgii. Od 2003 roku był związany kontraktem z Germinalem Beerschot. Połowę sezonu 2005/06 Kolumbijczyk spędził w Lierse SK. W 2011 roku odszedł do FC Dallas. W latach 2012-2013 grał w Waasland-Beveren.

</doc>
<doc id="1213967" url="https://pl.wikipedia.org/wiki?curid=1213967" title="Maciej Forycki">
Maciej Forycki

Maciej Antoni Forycki (ur. 1974) – polski historyk, profesor nauk humanistycznych, nauczyciel akademicki i profesor Uniwersytetu im. Adama Mickiewicza w Poznaniu. Dwukrotny stypendysta Fundacji na rzecz Nauki Polskiej.
Życiorys.
W latach 1993-1998 studiował historię na Uniwersytecie im. Adama Mickiewicza w Poznaniu oraz Uniwersytetu w Paryżu I "Panthéon-Sorbonne". Stopień naukowy doktora otrzymał w 2002, równocześnie na UAM oraz Université de Versailles-Saint-Quentin-en-Yvelines, za rozprawę "Polska anarchia w myśli republikańskiej doby oświecenia". Jego promotorami byli profesorowie Maciej Serwański i Chantal Grell, a recenzentami – Marian Drozdowski i Jean Bérenger.
W 2002 został adiunktem w Zakładzie Historii Nowożytnej do XVIII Wieku Instytutu Historii UAM. W swoich badaniach zajmuje się przede wszystkim dziejami kultury (zwłaszcza historią idei), XVIII wieku oraz stosunków polsko-francuskich. W latach 2012-2014 był kierownikiem Zakładu Historii Nowożytnej do XVIII wieku oraz ponownie od 1 stycznia 2021. Dwukrotnie był stypendystą Fundacji na rzecz Nauki Polskiej (w 2005 i w 2006).
Dyrektor Stacji w Paryżu Polskiej Akademii Nauk.

</doc>
<doc id="1213978" url="https://pl.wikipedia.org/wiki?curid=1213978" title="Australian Open 2008 (gra pojedyncza mężczyzn na wózkach)">
Australian Open 2008 (gra pojedyncza mężczyzn na wózkach)

Australian Open 2008 – gra pojedyncza mężczyzn na wózkach – zawody singlowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open.

</doc>
<doc id="1213982" url="https://pl.wikipedia.org/wiki?curid=1213982" title="Antiquintet">
Antiquintet

Antiquintet – polski zespół wykonujący jazz nowoczesny, założony w styczniu 1978 roku w Gdańsku. Przestał istnieć w 1983 roku.
Historia.
Skład zespołu:
Początkowo zespół używał nazwy „Antykwintet”, lecz ze względu na zastrzeżenia instytucji cenzury zaczął używać nazwy „Antiquintet”.
Formacja zadebiutowała w 1978 roku na Studenckim Festiwalu Jazzowym Jazz nad Odrą, gdzie został wyróżniony Józef Eliasz. Rok później na tym samym festiwalu zespół zdobył II Nagrodę Zespołową oraz I Nagrodę Zespołową, zaś w 1980 – wyróżnienie dla pianisty za kompozycję.
Uczestniczył w wielu festiwalach i koncertach zarówno w kraju (m.in. „Dni Komedy” – kolejna nagroda, tym razem dla kontrabasisty), jak i za granicą (Berlin Zachodni, Węgry, ZSRR).
W 1980 roku wystąpił też na prestiżowym Międzynarodowym Festiwalu Jazzowym Jazz Jamboree w Warszawie, gdzie zagrał jako kwintet z Mariuszem Stopnickim (trąbka) i z perkusistą Marianem Szarmachem, który zastąpił Józefa Eliasza.
Antiquintet zakończył swą krótką, lecz intensywną działalność w 1983 roku. Ostatni skład zespołu tworzyli: Leszek Kułakowski (fortepian), Lech Wieleba (kontrabas), Leszek Dranicki (śpiew, gitara) i Piotr Jankowski (perkusja).
Mimo imponujących sukcesów na festiwalach, zespół z którym współpracowała m.in. Grażyna Auguścik, doczekał się tylko jednej, zarejestrowanej w 1979 i do tej pory niepublikowanej sesji radiowej.
W roku 2011 na płycie kompaktowej z serii "Swingujące 3-miasto" ukazał się spóźniony o 30 lat fonograficzny debiut Antiquintetu. Na repertuar krążka złożyły się nagrania koncertowe zespołu z festiwalu Jazz nad Odrą (z lat 1978-80). Sześć kompozycji Leszka Kułakowskiego ("Stasinek", "Zaduma dziadka", "Prosto przed siebie", "Gonitwa siódma", "Music for R.", "Reinkarnacja") i "Minor Mode" z rep. Barneya Kessela.

</doc>
<doc id="1213986" url="https://pl.wikipedia.org/wiki?curid=1213986" title="Usman III (Marynidzi)">
Usman III (Marynidzi)

Abu Said Usman III (arab. أبو سعيد عثمان بن أحمد = "Abu Said Usman ibn Ahmad", zm. 1421) – sułtan Maroka z dynastii Marynidów, syn sułtana Abu al-Abbasa Ahmada. 
Wstąpił na tron w 1398 roku po swoim bracie Abu Amirze Abdullahu. Za jego rządów w 1415 roku Portugalczycy zajęli Ceutę, co było preludium do opanowania wszystkich marokańskich portów morskich w kolejnych latach. 
W 1421 roku Usman III został zamordowany, a wpływowi wattasydzcy wezyrzy wynieśli na tron jego rocznego wówczas syna Abdulhaka.

</doc>
<doc id="1213993" url="https://pl.wikipedia.org/wiki?curid=1213993" title="Blue Monday">
Blue Monday

Blue Monday (pol. "Najbardziej depresyjny dzień w roku") – wprowadzone przez Cliffa Arnalla określenie najbardziej depresyjnego dnia w roku, przypadającego jakoby w trzeci poniedziałek stycznia. Do 2011 był to poniedziałek ostatniego pełnego tygodnia.
Pseudonaukowy termin "Blue Monday" (ang. "Smutny, przygnębiający poniedziałek") wprowadził w 2005 roku Cliff Arnall – brytyjski psycholog, pracownik Cardiff University. Arnall wyznaczał datę najgorszego dnia roku za pomocą wzoru matematycznego uwzględniającego czynniki meteorologiczne (krótki dzień, niskie nasłonecznienie), psychologiczne (świadomość niedotrzymania postanowień noworocznych) i ekonomiczne (czas, który upłynął od Bożego Narodzenia powoduje, że kończą się terminy płatności kredytów związanych z zakupami świątecznymi).
Algorytm.
Stan zdrowia psychicznego według autora tego pomysłu przedstawia matematycznie następujący wzór (pozbawiony sensu z powodu niezgodności jednostek oraz niemierzalności niektórych składowych):
formula_1
gdzie:
Wyznaczone daty.
Blue Monday, na podstawie wzoru Arnalla, wyznaczono (choć wzór, matematycznie rzecz biorąc, nie pozwala na poprawne wyznaczenie wyniku) na:
W 2011 roku Arnall zmienił sposób wyznaczania Blue Monday, wskazując 17 stycznia jako najgorszy dzień roku. Szybsze nadejście tego dnia (trzeci, a nie czwarty poniedziałek stycznia) umotywował kryzysem finansowym.

</doc>
<doc id="1213994" url="https://pl.wikipedia.org/wiki?curid=1213994" title="Prowincja Lima">
Prowincja Lima

Prowincja Lima – samodzielna prowincja (nieprzypisana do żadnego z rejonów Peru).
Podział prowincji.
Prowincja Lima dzieli się na 43 dystrykty:

</doc>
<doc id="1213995" url="https://pl.wikipedia.org/wiki?curid=1213995" title="Wojna duńsko-szwedzka 1611-1613">
Wojna duńsko-szwedzka 1611-1613



</doc>
<doc id="1213996" url="https://pl.wikipedia.org/wiki?curid=1213996" title="Najgorszy dzień roku">
Najgorszy dzień roku



</doc>
<doc id="1213999" url="https://pl.wikipedia.org/wiki?curid=1213999" title="Deathspell Omega">
Deathspell Omega

Deathspell Omega - francuski zespół metalowy, grający black metal.
Deathspell Omega powstał w 1998. Na początku wykonywał black metal w stylu Darkthrone. Przełom nastąpił w 2004 po wydaniu "Si Monumentum Requires, Circumspice", na którym dotychczasowy styl grupy został wzbogacony m.in. o elementy chorału gregoriańskiego oraz chóru cerkiewnego. Płyta w zamierzeniu miała stanowić pierwszą część trylogii, kolejna - także pod łacińskim tytułem - ukazała się w 2007.

</doc>
<doc id="1214002" url="https://pl.wikipedia.org/wiki?curid=1214002" title="Halo Hans">
Halo Hans



</doc>
<doc id="1214003" url="https://pl.wikipedia.org/wiki?curid=1214003" title="Into the West (singel)">
Into the West (singel)

Into the West – singel Annie Lennox z 2003 roku, skomponowany przez Fran Walsh, Howarda Shore'a i Annie Lennox.
Ogólne informacje.
Utwór powstał na potrzeby filmu "". Został wydany tylko jako singel promocyjny – nie był dostępny w sklepach. Piosenka została umieszczona na ścieżce dźwiękowej filmu, a kilka lat później znalazła się też na specjalnej edycji płyty "The Annie Lennox Collection".
W 2004 roku utwór ten został nagrodzony Złotym Globem w kategorii Best Original Song oraz Oscarem także w kategorii Best Original Song.
Lista ścieżek.
Wersje.
Istnieje 5 różnych wersji utworu:

</doc>
<doc id="1214004" url="https://pl.wikipedia.org/wiki?curid=1214004" title="Abu Said Usman III">
Abu Said Usman III



</doc>
<doc id="1214005" url="https://pl.wikipedia.org/wiki?curid=1214005" title="Australian Open 2008 (gra pojedyncza kobiet na wózkach)">
Australian Open 2008 (gra pojedyncza kobiet na wózkach)

Australian Open 2008 – gra pojedyncza kobiet na wózkach – zawody singlowe kobiet na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open.

</doc>
<doc id="1214009" url="https://pl.wikipedia.org/wiki?curid=1214009" title="Łowczyk czczony">
Łowczyk czczony

Łowczyk czczony, łowiec czczony ("Todiramphus sanctus") – gatunek średniej wielkości ptaka z rodziny zimorodkowatych (Alcedinidae). Występuje w Australazji, zimą także w Indonezji. Nie jest zagrożony.
Morfologia.
Długość ciała: 19–24 cm. Masa ciała: średnio 45 g.
Wierzch niebieskozielony. Na czole małe płowe znaczki, obroża płowa do białej. Młode mniej intensywnie ubarwione.
Zasięg i środowisko.
Osiadły lub wędrowny, pospolity w widnych lasach i zadrzewieniach Indonezji, Nowej Gwinei, Australii, Nowej Zelandii i wysp zachodniego Pacyfiku.
Status.
IUCN uznaje łowczyka czczonego za gatunek najmniejszej troski (LC, "Least Concern"). Trend liczebności populacji uznawany jest za wzrostowy.
Podgatunki.
Międzynarodowy Komitet Ornitologiczny (IOC) wyróżnia 5 podgatunków "T. sanctus":
Za podgatunek łowczyka czczonego bywał także uznawany łowczyk płaskodzioby ("Todiramphus recurvirostris"). 

</doc>
<doc id="1214010" url="https://pl.wikipedia.org/wiki?curid=1214010" title="HLAR">
HLAR

HLAR (ang. high-level aminoglycoside resistance) - szczepy bakterii (enterokoków) opornych na wysokie stężenia aminoglikozydów (np. gentamycyny). Enterokoki wykazują naturalną oporność na cefalosporyny i niskie stężenie aminoglikozydów. Zakażenia enterokokami leczy się penicyliną w skojarzeniu z aminoglikozydem, jednak nie szczepy HLAR. Lekiem z wyboru jest wankomycyna.

</doc>
<doc id="1214011" url="https://pl.wikipedia.org/wiki?curid=1214011" title="Łżyca">
Łżyca



</doc>
<doc id="1214015" url="https://pl.wikipedia.org/wiki?curid=1214015" title="Ulica Majkowska w Kaliszu">
Ulica Majkowska w Kaliszu

Ulica Majkowska – ruchliwa ulica w Kaliszu znajdująca się w dzielnicy Piskorzewie. Jest jedną z najważniejszych ulic tejże dzielnicy. Jej całkowita długość wynosi około 1,1 km.
Dane ulicy.
Ulica Majkowska łączy starą obwodnicę miasta - aleję Wojska Polskiego z nową - Trasą Stanczukowskiego. Od Nowego Rynku do alei Wojska Polskiego jest to droga dwujezdniowa, na pozostałym odcinku ma jedną jezdnię z czterema pasami ruchu. Dawniej ulica Majkowska miała prawie kilometr długości (kończyła się na wysokości Kaliszanki). W 2000 dobudowano ją do Trasy Stanczukowskiego, która się wówczas kończyła przed Kanałem Bernardyńskim.
Komunikacja.
Po ulicy Majkowskiej kursują następujące linie Kaliskich Linii Autobusowych:
Znajdują się tutaj cztery przystanki.

</doc>
<doc id="1214029" url="https://pl.wikipedia.org/wiki?curid=1214029" title="1 Brygada Piechoty Zmotoryzowanej">
1 Brygada Piechoty Zmotoryzowanej

1 Brygada Piechoty Zmotoryzowanej – związek taktyczny piechoty ludowego Wojska Polskiego.
Formowanie i zmiany organizacyjne.
Sformowany w Berdyczowie, a następnie w Sawinie koło Chełma na podstawie rozkazu dowódcy 1 Armii Polskiej nr 00127/Spec. z 4 lipca 1944.
Zaprzysiężenia dokonano w październiku 1944 w Berdyczowie.
Sztandar ufundowało społeczeństwo Sosnowca i został wręczony 22 lipca 1945 r. 5 października 1945 rozformowano dowództwo korpusu i część oddziałów. Pozostałe przekazano następującym okręgom wojskowym: Śląskiemu — 3 BPanc, 25 i 27 pas, 2 bmot; Pomorskiemu — 24 pas; Poznańskiemu — 2 BPanc; Krakowskiemu — 4 BPanc; Łódzkiemu — 1 BPZmot. Do dyspozycji szefa Departamentu Artylerii WP przekazano 1 dar.
Rozformowana w 1946 roku.
Żołnierze brygady.
Dowódcy brygady:
Oficerowie:
Szeregowcy:
Struktura brygady.
dowództwo i sztab
Działania bojowe.
Brygada walczyła w składzie 1 Drezdeńskiego Korpusu Pancernego przydzielonego do 2 Armii WP.
Najcięższe walki stoczyła w rejonie Wehrkirch o przyczółek na rzece Weißer Schöps, w obronie miejscowości Oedernitz i Wilhelminenthal.
22 kwietnia 1945 brygada osiągnęła Großröhrsdorf i Wachau w pobliżu Drezna. Została jednak zawrócona i walczyła w rejonie Budziszyna i Königswartha.
W operacji praskiej ścigała nieprzyjaciela na terenie Sudetów. Szlak bojowy zakończyła w Mělniku.
Po wojnie wróciła do kraju w rejon Kalisza i Szczypiorna.
Sztandar brygady.
Sztandar ufundowany został przez społeczeństwo Sosnowca i wręczony 22 lipca 1945 roku w Sosnowcu.
Opis sztandaru:&lt;br&gt;
Płat o wymiarach 97 x 97 cm, obszyty z trzech stron frędzlą złotą, przymocowany do drzewca za pomocą stalowych jedenastu kółek i pręta. Drzewce z ciemnego, politurowanego drewna, wykonany z dwóch części połączonych za pomocą stalowych okuć. Na drzewcu sześćdziesiąt cztery gwoździe pamiątkowe. Głowica w kształcie orła wspartego na płaskim cokole z cyfrą "1".
Strona główna:&lt;br&gt;
Czerwony krzyż kawalerski, pola między ramionami krzyża białe. Pośrodku haftowany srebrną nicią orzeł w otoku wieńca laurowego. Wieniec haftowany zielono-złotą nicią. Na górnym i dolnym brzegu płatu, na czerwonym tle, napis haftowany srebrną nicią: "DAR PRACUJĄCYCH MIASTA SOSNOWCA 1-SZEJ BRYGADZIE ZMOTORYZOWANEJ PIECHOTY". Pozostałe brzegi płatu obramowane srebrno-czerwoną taśmą ułożoną w wężyk.
Strona odwrotna:&lt;br&gt;
Rysunek jak na stronie głównej. Pośrodku haftowany żółto-złotą nicią napis: "HONOR I OJCZYZNA" w otoku wieńca. Na białych polach w otoku wieńca złote cyfry "1".

</doc>
<doc id="1214032" url="https://pl.wikipedia.org/wiki?curid=1214032" title="Koge BK">
Koge BK



</doc>
<doc id="1214033" url="https://pl.wikipedia.org/wiki?curid=1214033" title="Grandpa Jones">
Grandpa Jones

Grandpa Jones (pol. Dziadek Jones), właśc. Louis Marshall "Grandpa" Jones (ur. 20 października 1913 w Niagarze, w stanie Kentucky, zm. 19 lutego 1998) – amerykański piosenkarz country grający na banjo.
Grandpa Jones wychował się w Akron (Ohio), gdzie po raz pierwszy zaczął grać muzykę country w lokalnej audycji radiowej. W 1935 roku występował w klasycznej rozgłośni radiowej WBZ (AM), w Bostonie (w stanie Massachusetts), gdzie spotkał muzyka i autora tekstów Bradleya Kincaida. On to nadał mu imię "Grandpa" i postanowił stworzyć mu odpowiedni image.
Kariera artystyczna.
Jako Grandpa Jones grał na banjo, jodłował, śpiewał stare ballady country. Dzięki swojemu poczuciu humoru trafił do rozrywkowych programów telewizyjnych. Występował w telewizyjnym show "Hee Haw", w countrowym programie radiowym "Grand Ole Opry" oraz koncertował w Nashville (Tennessee). Do jego wyróżniających utworów należały: "T is for Texas" i "Mountain Dew."
Grandpa Jones największą popularność zyskał dzięki audycji radiowej "Grand Ole Opry", gdzie padało dyżurne pytanie "Hej dziadek, co jest na śniadanie?" na które Jones odpowiadał w dowcipny sposób i przedstawiał różne przepisy kulinarne. Na końcu programu śpiewał razem z innymi amerykańskim piosenkarzami i gitarzystami country m.in. Buckiem Owensem, Royem Clarkiem i Kennym Pricem.
Mieszkając w Ridgetop, na przedmieściach Nashville, był sąsiadem i przyjacielem muzyka Davida "Stringbean" Akemana. Rankiem 11 listopada 1973 roku odkrył on ciało Akemana i jego żony, zabitych podczas włamania do ich domu.
W 1978 roku nazwisko Grandpa Jones zostało wprowadzone do Country Music Hall of Fame and Museum (Muzeum Muzyki Country). W 1984 roku została opublikowana jego autobiografia "Everybody's Grandpa: Fifty Years Behind The Mike" (redagowana przez Charlesa K. Wolfe'a).
W styczniu 1998 wystąpił po raz ostatni w audycji Grand Ole Opry i kilka tygodni później zmarł. Został pochowany na cmentarzu Luton Memorial Methodist Church w Nashville.

</doc>
<doc id="1214042" url="https://pl.wikipedia.org/wiki?curid=1214042" title="Shinji Ono">
Shinji Ono

 – japoński piłkarz występujący na pozycji pomocnika. Obecnie gracz z australijskiej A-League Western Sydney Wanderers.
Kariera.
Do Urawa Red Diamonds dołączył w 1998 roku. Szybko został ogłoszony wielkim talentem i powołany na Mistrzostwa Świata w Piłce Nożnej 1998. Miał wtedy 18 lat i był najmłodszym graczem z reprezentacji Japonii na mundialu.
Uwagę zagranicznych klubów przyciągnął występem na Mistrzostwach Świata U20 1999, gdy był kapitanem swojej drużyny. W 2000 roku doznał poważnej kontuzji kolana, która wykluczyła go z występu na Letnich Igrzyskach Olimpijskich w Sydney. Pod jego nie obecność Urawa spadła do Division B. Mimo wielu ofert pozostał rok w Urawie i pomógł im awansować do J-League.
Po znakomitym występie w Pucharze Konfederacji 2001 został kupiony przez Feyenoord. Pomógł wygrać "Feyenoordowi" Puchar UEFA 2002. Niestety kontuzje zatrzymały jego karierę. Po sezonie 2004/2005, w którym nie zagrał prawie ani jednego spotkania powrócił do Urawa Red Diamonds podpisując trzyletni kontrakt. W 2008 roku ponownie opuścił klub tym razem podpisując kontrakt z VFL Bochum.
Ono jest podstawowym zawodnikiem reprezentacji Japonii. Zagrał na trzech mundialach (1998, 2002, 2006). W sumie w narodowej drużynie rozegrał 55 spotkań strzelając 6 bramek.

</doc>
<doc id="1214046" url="https://pl.wikipedia.org/wiki?curid=1214046" title="Zatracona ulica">
Zatracona ulica

Zatracona ulica (niem. "Die freudlose Gasse") – niemiecki niemy dramat filmowy z 1925 w reżyserii Georga Wilhelma Pabsta, austriackiego reżysera związanego z kinematografią niemiecką.
O filmie.
"Zatracona ulica" to klasyczny przykład filmu Nowej Rzeczowości, czyli kierunku artystycznego lat 20. i 30. XX wieku, skupionego wokół negatywnej i mrocznej rzeczywistości oraz ukazania jak największej ilości faktów. Tematem filmu jest podział społeczny Wiednia po I wojnie światowej. Rozwarstwienie społeczne jest tutaj tak ogromne, że ukazuje żerowanie nowobogackich na ubóstwie pozostałych grup. Świat ukazany w filmie jest mroczny i tragiczny, przesycony negatywnością i złem, gdyż to wydawało się bardziej autentyczne.
W filmie występują sławni aktorzy, m.in. Werner Krauss, Asta Nielsen oraz Greta Garbo. Niewielką rolę zagrała tu także Marlene Dietrich, niewymieniona w czołówce.

</doc>
<doc id="1214047" url="https://pl.wikipedia.org/wiki?curid=1214047" title="Transit 5BN-1">
Transit 5BN-1

Transit 5BN-1 – amerykański technologiczny satelita wojskowy, działający prototyp, który testował system nawigacji dla okrętów podwodnych US Navy przenoszących pociski balistyczne typu UGM-27 Polaris.
Misję finansowało Naval Research Laboratory (NRL) z ramienia US Navy. Statek zbudowało NRL i Johns Hopkins University. Wraz z nim wyniesiono satelitę Transit 5E-1.
Pierwszy działający prototyp z generatorem RTG typu SNAP 9A.
Statek osiągnął stabilizację gradientem grawitacji, z tym, że ustawił się „do góry nogami”. Spowodowało to niemożność odbioru słabego sygnału przez użytkowników z antenami o małym zysku. Satelita przesyłał jednak dane geodezyjne i nawigacyjne służące do testów i badań.
Statek pozostaje na orbicie, której trwałość szacuje się na 1000 lat.

</doc>
<doc id="1214048" url="https://pl.wikipedia.org/wiki?curid=1214048" title="HAARP (album)">
HAARP (album)

HAARP – dwupłytowy album (CD+DVD) angielskiego zespołu rockowego Muse, wydane 17 marca 2008 roku. Zestaw składa się z relacji video i audio z dwóch koncertów grupy zagranych na Stadionie Wembley w czerwcu 2007 roku. DVD zawiera 20 utworów z 17 czerwca, natomiast na CD złożyło się 14 piosenek z pierwszego występu, który miał miejsce dzień wcześniej. 
Na rynek trafiła również specjalna wersja "HAARP", zawierająca krótki dokument "za kulisami", a także pocztówki z wizerunkiem grupy.
Album wziął swoją nazwę od High Frequency Active Auroral Research Program – amerykańskiego programu wojskowych badań naukowych, mającego na celu analizę właściwości i zachowań zachodzących w jonosferze, z którym związanych jest wiele teorii spiskowych. Wokalista Muse Matthew Bellamy jest znany ze swoich zainteresowań m.in. właśnie globalną konspiracją, co w znaczny sposób wpłynęło na twórczość zespołu.
W tygodniu poprzedzającym premierę koncert można było zobaczyć w wybranych kinach w Wielkiej Brytanii, Francji i Australii, a po premierze amerykańskiej (1 kwietnia 2008 roku) także w USA. Promocyjne pokazy odbyły się w systemie 5.1 oraz jakości high definition.
Grupa promowała CD/DVD w internecie. Klip z utworem "Unintended" zagranym na Wembley został 
umieszczony na oficjalnej stronie Muse 24 grudnia 2007 roku jako prezent świąteczny dla fanów. Z kolei od 11 stycznia 2008 roku na ministronie pod adresem he-3.mu publikowano krótkie fragmenty piosenek, które znalazły się na DVD. W formie kopert udostępniono sześć kawałków - "Knights of Cydonia", "Supermassive Black Hole", "Feeling Good", "New Born", "Blackout" oraz riff po "Stockholm Syndrome". Ostatni klip ukazał się w dniu premiery, 17 marca 2008 roku. W międzyczasie do stacji radiowych i telewizyjnych trafiła pełna wersja "Feeling Good", jednak zespół nie promował jej za pomocą swojej strony internetowej.

</doc>
<doc id="1214050" url="https://pl.wikipedia.org/wiki?curid=1214050" title="4th Rally Japan">
4th Rally Japan



</doc>
<doc id="1214051" url="https://pl.wikipedia.org/wiki?curid=1214051" title="Johann Schiltberger">
Johann Schiltberger

Johann Schiltberger (1381-1440) – giermek bawarskiego rycerza, wzięty do niewoli tureckiej pod Nikopolis w 1396 r. Brał udział w bitwie pod Ankarą z wojskiem tureckim. Swoje wspomnienia spisał po powrocie do rodzimej Bawarii w 1427 roku.

</doc>
<doc id="1214061" url="https://pl.wikipedia.org/wiki?curid=1214061" title="Dzieci z Pahiatua">
Dzieci z Pahiatua

Dzieci z Pahiatua – grupa polonijna w Nowej Zelandii powstała głównie z polskich dzieci przybyłych 31 października 1944 roku do Wellington.
Kampus w Pahiatua.
Podczas II wojny światowej, grupa 733 polskich dzieci oraz 105 osób polskiego personelu opiekuńczego przybyła do Pahiatua. Większość z dzieci straciła część lub całość swojej najbliższej rodziny po deportacji w głąb ZSRR w latach 1940–1941. Dzięki stalinowskiej „amnestii” wraz z Armią Andersa dzieci zostały ewakuowane do Iranu, gdzie dochodziły do zdrowia. Rząd Polski w Londynie zaapelował do Ligi Narodów o pomoc w znalezieniu czasowego schronienia dla polskich cywilów i dzieci. Pomoc, jako jeden z niewielu krajów, zaoferowała Nowa Zelandia. Dzięki pomocy Marii Wodzickiej oraz Janet Fraser oraz ich mężom, konsulowi RP w Nowej Zelandii Kazimierzowi A. Wodzickiemu i premierowi Nowej Zelandii Peterowi Fraserowi pod koniec 1943 r. zostały zaproszone do Nowej Zelandii na okres do zakończenia wojny. Grupa dotarła do Wellington, płynąc początkowo na brytyjskim statku handlowym „Sontay” do Indii, a następnie na amerykańskim okręcie wojennym USS „General George M. Randall” do Nowej Zelandii.
Dla dzieci i ich opiekunów został otworzony kampus w Pahiatua. Dzieci przebywały w kampusie maksymalnie do 15 kwietnia 1949. Opiekę duszpasterską nad dziećmi roztoczyli ks. Michał Wilniewczyc wraz siostrami zakonnymi (urszulankami szarymi), Marią Aleksandrowicz i Anną Tobolską, a następnie ks. dr Leon Broel-Plater, który później organizował Polską Misję Katolicką w Nowej Zelandii.
Większość została w Nowej Zelandii, tworząc lokalną zintegrowaną grupę polonijną. W 2014 roku w Wellington w dniach 1–2 listopada obchodzono rocznicę 70-lecia przybycia Dzieci z Pahiatua do Nowej Zelandii.

</doc>
<doc id="1214066" url="https://pl.wikipedia.org/wiki?curid=1214066" title="Pulchność papieru">
Pulchność papieru



</doc>
<doc id="1214067" url="https://pl.wikipedia.org/wiki?curid=1214067" title="Areologia">
Areologia

Areologia ("areo" – powierzchnia; "logia" – nauka) – inżynieria powierzchni, która zajmuje się całokształtem działań naukowych i technicznych, mających na celu konstruowanie, wytwarzanie, badanie i stosowanie warstw powierzchniowych, a więc – zgodnie z obowiązującymi Polskimi Normami – warstw wierzchnich, powłok o innych, lepszych niż rdzeń (dla warstw wierzchnich) lub podłoże (dla powłok) właściwościach, głównie: antyściernych, antyzmęczeniowych, antykorozyjnych i dekoracyjnych.

</doc>
<doc id="1214071" url="https://pl.wikipedia.org/wiki?curid=1214071" title="Wanderbund">
Wanderbund

Wanderbund (pol. "związek wędrowny") – luźny związek organizacji turystycznych (początkowo młodzieżowych) działających w przedwojennym województwie śląskim. W jego skład wchodziły towarzystwa Wandervogel (pl. "wędrowny ptak") z polskiego Górnego Śląska.
Pierwsze Wandervogel powstały w 1896 w II Rzeszy – były to grupy organizowane na wzór skautowski, których celem miało być upowszechnianie patriotyczne poprzez krajoznawstwo, budowanie „nowego państwa młodzieży” i „wspólnoty ludowej” wszystkich Niemców. W 1904 połączyły się "Wędrowne ptaki" z Rzeszy i Austrii. W 1913 po raz pierwszy pojawiły się na terenie dzisiejszych ziem polskich – w 1913 powstało koło miejscowe Österreichisches Wandervogel w Bielsku, a w 1917 w Cieszynie. Na niemieckim Górnym Śląsku pierwsze koło powstało w 1921.
Po przyłączeniu części Śląska do Polski koła "Wędrownych ptaków" zaczęły reaktywować swoją działalność i polem do luźnej współpracy był Wanderbund. Nie była to nigdy formalna organizacja – jej celem było głównie wspieranie się w działaniach.
Po I wojnie światowej na Śląsku Cieszyńskim upadło koło w Cieszynie, ale bielskie kontynuowało pracę. Jego działacze powołali sześć sekcji w okolicach Bielska, które stworzyły Schlesischer Wanderbund (pl. Śląski Związek Wędrowny), a od 1925 Bund der Jugend „Wandervogel” Bielitz-Biala (Związek Młodzieży „Wędrowne Ptaki” Bielsko-Biała). W Katowicach ruch odrodził się w 1924 – niemiecką młodzież gimnazjalna zorganizowano w Schlesischer Freischar (Śląski Wolny Hufiec, znana również pod nazwą Schul-Wandervogel), a młodzież kupiecką i rzemieślniczą w Sturmvogel (pl. Oddział Szturmowy) w 1928.
W 1927 Schlesischer Freischar (Schul-Wandervogel) przystąpił do ogólnopolskiego Deutscher Jungmanschaft in Polen, podporządkowanej centrali w Niemczech. Na bazie Sturmvogel powstało w 1932 Oberschlesischer Wanderbund (Górnośląski Związek Wędrowny). 
Po dojściu Hitlera w Rzeszy upadł apolityczny skauting, w 1935 rozwiązaniu uległo Deutsche Jungenschaft in Polen, dlatego organizacje w Polsce zaczęły legalizować swoją działalność jako osobne stowarzyszenia: oprócz Oberschlesischer Wanderbund zarejestrowano Tarnowitzer Wanderbund w Tarnowskich Górach, Verein Wanderner Jugend z Chorzowa i Plesser Jugendgemeinschaft z Pszczyny. 
Od początku lat 30. XX w. następowało szybkie upolitycznianie całego ruchu, głównie przez partie związane z nazistami. Jungdeutsche Partei uzyskało wpływy najpierw w towarzystwie bielskim, a następnie w pozostałych oddziałach. Z tego powodu w 1936 władze polskie rozwiązały Tarnowitzer Wanderbund, natomiast procesy sądowe wytoczono również przeciwko Oberschlesischer Wanderbund. Mimo toczonych procesów organizacja katowicka i pozostałe działały aż do 1939.
Oprócz właściwych „Wędrownych ptaków” istniały również stowarzyszenia przyjaciół Schul-Wandervogel (Eltern- und Freundesrate).
W 1936 istniały w województwie śląskim 23 grupy męskie i żeńskie, skupiające ok. 770 członków.

</doc>
<doc id="1214073" url="https://pl.wikipedia.org/wiki?curid=1214073" title="Chruścielak wielki">
Chruścielak wielki

Chruścielak wielki ("Aramides ypecaha") – gatunek średniej wielkości ptaka z rodziny chruścieli (Rallidae).
Występowanie.
Chruścielak wielki żyje w Ameryce Południowej – we wschodnio-środkowej i południowo-wschodniej Brazylii, wschodniej Boliwii, Paragwaju, północno-wschodniej Argentynie i Urugwaju. Nie wyróżnia się podgatunków.
Morfologia.
Długość ciała 41–45 (być może do 53) cm; masa ciała dwóch zbadanych samic: 640–765 g. Samice są nieco mniejsze od samców.
Ubarwienie obu płci chruścielaka wielkiego jest jednakowe: wierzch głowy oraz pierś są szare, podgardle białe, grzbiet oraz skrzydła rudawobrązowe, boki ciała rdzawe, a kuper oraz ogon czarne.
Pożywienie.
Chruścielak wielki żywi się bezkręgowcami oraz drobnymi zwierzętami kręgowymi.
Status.
IUCN uznaje chruścielaka wielkiego za gatunek najmniejszej troski (LC, "Least Concern") nieprzerwanie od 1988 roku. Trend liczebności populacji uznawany jest za spadkowy ze względu postępujące niszczenie jego siedlisk.

</doc>
<doc id="1214074" url="https://pl.wikipedia.org/wiki?curid=1214074" title="Lord adwokat">
Lord adwokat

Lord adwokat (en. "His/Her Majesty Advocate", popularnie "Lord Advocate", ga. " Morair Tagraidh") – naczelny urzędnik prawny rządu szkockiego i Korony Szkocji zarówno w sprawach cywilnych jak i karnych. Jest najwyższym oskarżycielem publicznym w Szkocji i w jego imieniu sporządzane są akty oskarżenia. Lord adwokat jest jednym z Wysokich Urzędników Państwowych Szkocji.

</doc>
<doc id="1214075" url="https://pl.wikipedia.org/wiki?curid=1214075" title="Wandervogel">
Wandervogel

Wandervogel (pol. "Wędrowny ptak") – ruch młodzieżowy, powstały w Niemczech pod koniec XIX wieku. W jego ramach powstały liczne grupy młodzieżowe – byli to pionierzy niemieckiego skautingu, propagujący rozwój patriotyczny poprzez m.in. krajoznawstwo i budowę „nowego porządku”.
Ruch ten odwoływał się do romantycznego buntu przeciw nowoczesności, moralności mieszczańskiej i dotychczasowym autorytetom. Stał on niejako w opozycji do propaństwowego patriotyzmu cesarskich Niemiec i habsburskich Austro-Węgier. Głosił kult przyrody ojczystej, nordyckiego piękna, mitologii germańskiej. Odrzucał on podziały partyjne i klasowe na rzecz stworzenia „wspólnoty ludowej” Niemców.

</doc>
<doc id="1214080" url="https://pl.wikipedia.org/wiki?curid=1214080" title="Linia kolejowa nr 115">
Linia kolejowa nr 115

Linia kolejowa nr 115 Tarnów – Szczucin (pot. "Szczucinka") – jednotorowa, niezelektryfikowana linia kolejowa znaczenia lokalnego w województwie małopolskim łącząca Tarnów ze Szczucinem. Szlak kolejowy, którego infrastrukturę wykorzystuje linia kolejowa nr 115 oddano do użytku w 1906 roku; wtedy też na linię wyjechał pierwszy pociąg osobowy. Ruch pasażerski został zawieszony 3 kwietnia 2000 roku, od tego czasu na przejezdnym odcinku występuje sporadyczny ruch towarowy. 
W 2021 roku linia przejezdna i użytkowana była na 16-kilometrowym odcinku z Tarnowa do Żabna.
Przebieg linii.
Linia bierze swój początek w okolicach stacji Tarnów, odbijając w prawo od linii nr 91, w jej 76 kilometrze. Szlak biegnie następnie w kierunku północnym przez tereny Tarnowa oraz powiatu tarnowskiego. W Żabnie linia skręca na północny wschód, w kierunku Dąbrowy Tarnowskiej. W Dąbrowie szlak po raz kolejny zakręca, tym razem w stronę Olesna, skąd linia kieruje się na północ, a następnie na wschód w kierunku Szczucina.
Linia przebiega przez miasto Tarnów oraz powiaty tarnowski i dąbrowski.
Charakterystyka techniczna.
Nawierzchnia linii zbudowana jest z szyn typu S-49 oraz podkładów betonowych i drewnianych z lat 1981–1983. Szlak ma charakter równinny.
W 2021 roku znaczna część linii była nieprzejezdna z uwagi na zarośnięte oraz rozkradzione torowisko. Ruch możliwy był jedynie na 16-kilometrowym odcinku z Tarnowa do Żabna (0,765–16,044 km). Przejezdne odcinki linii miały klasę C3.
Według stanu z 29 listopada 2016 obowiązują następujące prędkości maksymalne dla pociągów:
Infrastruktura.
Punkty eksploatacyjne.
Na linii znajduje się 17 punktów eksploatacyjnych:
Historia.
Tło powstania.
Historia „Szczucinki” rozpoczyna się w latach siedemdziesiątych XIX wieku, kiedy właściciele ziemscy z Powiśla Dąbrowskiego wystąpili z petycją do C.K. Uprzywilejowanej Kolei Galicyjskiej Karola Ludwika (CLB) o budowę linii kolejowej do Tarnobrzega przez Dąbrowę Tarnowską. Kolej CLB nie była jednak zainteresowana taką inwestycją; w 1887 roku wybudowała szlak kolejowy z Dębicy przez Tarnobrzeg do Rozwadowa, przez co koncepcja budowy kolei przez Dąbrowę Tarnowską utknęła w martwym punkcie.
Plany budowy kolei w kierunku Szczucina i Dąbrowy Tarnowskiej odżyły w latach 90. XIX wieku po znacjonalizowaniu kolei CLB. Miejscowi właściciele ziemscy zgromadzeni wokół księcia Andrzeja Lubomirskiego, którego żona posiadała znaczne dobra ziemskie w okolicach Szczucina, rozpoczęli starania o budowę linii kolejowej z Tarnowa przez Dąbrowę Tarnowską i Szczucin do Sandomierza. Posłowie z ziemi tarnowskiej występowali kilkukrotnie w Sejmie Galicyjskim w sprawie budowy takiego szlaku kolejowego. Pierwotnie jednak Sejm nie chciał angażować się w budowę linii, a lokalne samorządy i właściciele ziemscy nie byli w stanie zebrać wystarczających środków na jej budowę.
W 1898 roku budową szlaku kolejowego z Tarnowa na północ zainteresował się austriacki sztab generalny, ponieważ kolej w stronę granicy austriacko-rosyjskiej była potrzebna w razie konfliktu zbrojnego z Rosją. Projekt linii kolejowej skrócono wówczas do odcinka Tarnów – Szczucin, co wystarczało jednak właścicielom ziemskim posiadającym swoje majątki w okolicach planowanej trasy. W tym samym roku, pod przewodnictwem księcia Lubomirskiego zawiązał się komitet budowy kolei z Tarnowa do Szczucina przez Dąbrowę Tarnowską, w którego skład weszli lokalni przedsiębiorcy oraz ziemianie. Prywatni interesanci oraz lokalne samorządy zadeklarowały wykup akcji na około 100 i 400 tysięcy koron austriackich, co jednak było zbyt małą sumą wobec kosztów budowy szacowanych na 3 000 000 koron. Dzięki czynnikom wojskowym w budowę trasy zaangażował się rząd austriacki, który zadeklarował wykup akcji o wartości 900 000 koron, a rząd galicyjski zagwarantował zaciągnięcie pożyczki na sumę 2 000 000 koron.
W 1900 roku plany budowy nowej linii kolejowej zaakceptował galicyjski Sejm Krajowy. Utworzono Towarzystwo Akcyjne Kolei Tarnów – Szczucin ("Lokalbahn Tarnow – Szczucin AG", LTSz), które zaciągnęło pożyczkę na kwotę 2 000 000 koron i wyemitowało akcje na sumę 1 400 000 koron.
Koncesję na budowę i eksploatację linii wydano 7 października 1905 roku, a koncesjonariuszem został Andrzej Lubomirski. Budowę kolei rozpoczęto w październiku tego samego roku, a prace budowlane prowadzone były w szybkim tempie. Szlak budowano według wymagań technicznych określonych w ustawie o lokalnej kolei z 1880 roku, znowelizowanej w latach 1894 i 1899. Koszt budowy linii wyniósł 2 663 257 koron, a prace dodatkowe i wykończeniowe wykonane już podczas eksploatacji pochłonęły kolejne 261 449 koron. Do obsługi trasy w 1906 i 1908 roku LTSz zakupiło w sumie trzy parowozy serii 97 kkStB, z których dwa trafiły po I wojnie światowej na PKP i otrzymały oznaczenia TKh12-10 oraz TKh12-11.
Nową trasę oddano do użytku w październiku 1906 roku, po 12 miesiącach budowy.
Okres austriacki i I wojna światowa.
Kolej była eksploatowana przez C.K. Austriackie Koleje Państwowe ("k.k. Österreichische Staatsbahnen, kkStB") i podlegała dyrekcji krakowskiej ED Krakau. Działalność kolei była powszechnie krytykowana. Krytyka wynikała z niezadowalających warunków podróży spowodowanych niewygodnymi wagonami oraz słabymi parowozami, które w trudnych warunkach atmosferycznych miały problem z pokonaniem trasy. Początkowo na trasie kursowała 1 para pociągów osobowych oraz jedna mieszanych, do których w 1908 roku dołożono kolejną pociągów osobowych.
Na początku listopada 1914 roku do szlaku doprowadzono konną kolej wąskotorową ze Staszowa o rozstawie 715 mm. Konna wąskotorówka docierała do normalnotorowej stacji w Szczucinie za pomocą prowizorycznego drewnianego mostu. W tym samym miesiącu „Szczucinka” znalazła się w rękach Rosjan i została przekuta na szeroki tor. W czasie ich odwrotu w lutym 1915 roku most konnej wąskotorówki na Wiśle został spalony, a kolej była intensywnie wykorzystywana do zaopatrywania wojska i wywozu rannych z frontu, który zatrzymał się niedaleko niej, na Dunajcu i Białej. Po odzyskaniu szlaku przez Austriaków, linię przekuto na rozstaw normalny i przywrócono ruch pociągów.
W 1916 roku ze Szczucina wyprowadzono wojskową kolej wąskotorową o rozstawie 700 mm, która docierała do Rytwian, a następnie do Staszowa. Na Wiśle ponownie zbudowano prowizoryczny most. Szczucińska stacja kolejowa stała się stacją przeładunkową z kolei normalnotorowej na wąskotorową.
Lata 1918–1945.
Po odzyskaniu niepodległości przez Polskę linia weszła w skład dyrekcji krakowskiej PKP. Ze względu na zły stan mostu w Szczucinie, zawieszono kursowanie wąskotorówki, przez co Szczucin na kilka lat przestał być stacją przeładunkową między koleją normalną a wąską. Po wybudowaniu nowego mostu na Wiśle w 1926 roku, pociągi wąskotorowe znów docierały do stacji Szczucin Wąskotorowy, stycznej do normalnotorowej Szczucin.
W 1930 roku trasę Tarnów – Szczucin pokonywało 6 par pociągów osobowych, z czego 3 obsługiwane były wagonem parowym. Rok później w wyniku światowego kryzysu gospodarczego zmniejszono liczbę połączeń i po raz pierwszy skrócono relację do Dąbrowy Tarnowskiej.
W drugiej połowie lat 30. w związku z planami rozbudowy Centralnego Okręgu Przemysłowego zaprojektowano rozbudowę kolei w regionie. Proponowano m.in. budowę linii z Kielc przez Busko-Zdrój do Mędrzechowa o długości 83 km, gdzie łączyłaby się ze szlakiem z Tarnowa. Koncepcje tą zweryfikowano w 1938 roku, przedstawiając plany budowy szlaku Radom – Ostrowiec – Szczucin. Istniejące już linie Warszawa – Radom oraz Tarnów – Szczucin miały zostać przebudowane na dwutorowe. Planowano również elektryfikację linii. Planów tych jednak nie zrealizowano z powodu wybuchu II wojny światowej.
Od 1939 roku stacja w Szczucinie ponownie straciła styczność z koleją wąskotorową; wąskotorówka nie docierała do miejscowości z powodu złego stanu technicznego mostu na Wiśle, który później, we wrześniu, wysadzono. 7 września 1939 roku linia kolejowa została zajęta przez wojska niemieckie. Szlak nie był zniszczony, nie był też celem ataków niemieckiego lotnictwa. We wrześniu tego samego roku linia weszła w skład dyrekcji łódzkiej ("Reichsbahndirektion Lodz") Kolei Rzeszy Niemieckiej, a w październiku stała się częścią tzw. Kolei Wschodniej ("Ostbahn") i podlegała dyrekcji krakowskiej ("Ostbahn Direktion Krakau").
W okresie 1940/41 odbudowano most na Wiśle w Szczucinie, dzięki czemu szczucińska stacja po raz kolejny stała się stacją styczną ze jędrzejowską koleją wąskotorową. Stan ten utrzymał się do 1945 roku, gdy ponownie wysadzono szczuciński most.
Lata 1945–2007.
W styczniu 1945 roku Szczucinka została zajęta i rozebrana przez wojska sowieckie. Kilka miesięcy później, w sierpniu, została oficjalnie przekazana przez sowieckie władze wojskowe w ręce polskie. Weszła w skład DOKP Kraków. W październiku 1946 roku została otwarta po odbudowie, przy której zaangażowani byli okoliczni mieszkańcy.
W 1953 roku kolej powtórnie uzyskała połączenie z koleją wąskotorową ze Staszowa, przekutą na rozstaw 750 mm. W tym samym roku ukończono również budowę linii normalnotorowej do Buska Zdroju, która pierwotnie miała prowadzić do stacji w Żabnie, dzięki czemu powstałoby połączenie znacznie skracające drogę z centralnej Polski do Tarnowa oraz przejścia granicznego w Leluchowie. Przeszkodą powstania tej trasy była konieczność budowy dużego mostu na Wiśle.
W połowie lat 70. do obsługi pociągów osobowych skierowano lokomotywy SP42, a następnie, w latach 80. do obsługi ruchu wprowadzono 4-sekcyjne zespoły wagonów piętrowych serii Bipa. W 1976 roku na linii kursowało siedem par pociągów osobowych, a czas przejazdu wynosił od 1 godziny i 23 minut do 1 godziny i 25 minut. Pod koniec maja 1978 r. zawieszono, a następnie zlikwidowano ruch pociągów wąskotorowych przez Wisłę w Szczucinie, przez co kolej utraciła połączenie ze jędrzejowską wąskotorówką.
W czasach PRL-u kolej przewoziła codziennie pracowników do zakładów pracy w Tarnowie (Zakłady Azotowe, Zakłady Mechaniczne, Fabryka Silników Elektrycznych „Tamel”), Niedomicach (fabryka celulozy), Dąbrowie Tarnowskiej (szpital powiatowy, urzędy, szkoły, przetwórnie) i w Szczucinie (zakłady azbestowe) Po transformacji ustroju w 1989 i upadku zakładów pracy (zwłaszcza likwidacji przemysłu azbestowego w Szczucinie i zamknięciu Niedomickich Zakładów Celulozy) znaczenie oraz popularność „Szczucinki” znacząco zmalała. Po raz pierwszy regres w przewozach pasażerskich dał się odczuć w 1991 roku. Na linii kursowało wówczas 6 par pociągów, a kilka lat później, w 1994 liczbę tę zmniejszono do 5 par. W składach wagony piętrowe zaczęto zastępować wagonami bezprzedziałowymi typu 120A.
W 1997 roku czas przejazdu wynosił 1 godzinę i 7 minut i był najlepszy w historii linii. Nie uchroniło to jednak kolei od dalszej redukcji przewozów pasażerskich, a później ich całkowitego zawieszenia. Przewozy kolejowe nie wytrzymywały konkurencji z komunikacją indywidualną i autobusową, a wpływy z przejazdów były dużo niższe od wydatków.
Pod koniec funkcjonowania połączenia próbowano ratować kolej montując na stacjach w Żabnie i Dąbrowie Tarnowskiej eksperymentalne urządzenia samoczynnych mijanek, które dzięki redukcji zatrudnienia i zmniejszeniu wydatków na konserwację urządzeń miały umożliwić utrzymanie połączenia kolejowego. Montaż tych urządzeń nie zatrzymał jednak zawieszenia ruchu pasażerskiego, a w konsekwencji likwidacji przewozów na Szczucince.
Rozkładowe przewozy pasażerskie zawieszono 3 kwietnia 2000 roku, a przewozy towarowe na odcinku Żabno – Szczucin w 2006 roku.
Niedługo po zawieszeniu przewozów gminy, przez które przebiegał szlak kolejowy poszukiwały niedrogiego sposobu na reaktywację przewozów pasażerskich. Wśród pomysłów na ratowanie kolei pojawił się skonstruowany przez Włodzimierza Czyczułę lekki pojazd szynowy Mitor zbudowany z dwóch połączonych ze sobą samochodów dostawczych marki Żuk. Pojazd zabierał na pokład 16 pasażerów i osiągał prędkość 60 km/h. 30 czerwca testowano go na Szczucince i przejechał linię bez problemów, ale lokalne władze nie były zainteresowane takim środkiem transportu.
Ostatni pociąg pasażerski przebył trasę z Tarnowa do Szczucina w czerwcu 2006 roku, a oficjalnie linię zamknięto w 2007 roku. Od tego czasu ruch odbywa się na niej na zasadzie obsługi bocznicy na szesnastokilometrowym odcinku z Tarnowa do Żabna.
Okres po 2007.
Po 2007 roku powiat dąbrowski pertraktował przejęcie linii od PKP, ale ostatecznie do przejęcia linii kolejowej przez starostwo powiatowe nie doszło z powodu nieuregulowanego stanu prawnego linii na terenie powiatu tarnowskiego (koncepcja ta upadła w 2011 roku).
W marcu 2015 roku przedstawiciele sześciu samorządów, przez które przebiega linia kolejowa, podpisali porozumienie w sprawie wspólnej realizacji trasy rowerowej biegnącej po nasypie nieczynnej linii. 47 kilometrowa trasa miała powstać do 2018 roku, a koszt inwestycji został oszacowany na około 15 mln złotych. Do realizacji kontrowersyjnej inwestycji jednak nie doszło, gdyż z początkiem sierpnia 2016 roku, po protestach ludności zamieszkującej okolice linii kolejowej oraz działaniach Stowarzyszenia Miłośników Kolei w Krakowie, udało się zablokować decyzję o likwidacji nieczynnej linii kolejowej.
Również w sierpniu 2016 roku prywatny przewoźnik kolejowy SKPL złożył do Urzędu Marszałkowskiego Województwa Małopolskiego oraz do gmin, przez które przebiega rzeczona linia kolejowa ofertę wznowienia, najpierw na odcinku Tarnów – Dąbrowa Tarnowska, obsługi ruchu osobowego oraz towarowego. Na spotkaniu 17 października w starostwie powiatowym doszło do porozumienia między przewoźnikiem, powiatami przez które biegnie linia oraz z Urzędem Marszałkowskim województwa małopolskiego w sprawie uruchomienia pociągów; urzędnicy zgodzili się na dotowanie przewoźnika. Równolegle z powyższym trwały negocjacje z Polskimi Liniami Kolejowymi w sprawie nieodpłatnego przekazania bądź użyczenia linii na rzecz samorządów. Jeśli ich wynik byłyby pozytywny, przewoźnik SKPL deklarował remont linii z własnych środków i przywrócenie ruchu do pół roku po podpisaniu stosownych umów. W marcu 2018 roku pojawiła się informacja w mediach, m.in. w Radiu Kraków, że połączenia nie zostały wznowione z powodu braku pieniędzy, rezygnacji ze współfinansowania połączenia ze strony Tarnowa i gminy Żabno oraz obawami ze strony władz niektórych jednostek samorządu terytorialnego o brak lub bardzo małą liczbę pasażerów.
We wrześniu 2019 roku na Szczucince odbyły się pierwsze od wielu lat przejazdy pasażerskie, które zorganizowano w ramach Małopolskich Szlaków Turystyki Kolejowej. Pociągi prowadzone parowozem przejechały wówczas trasę z Tarnowa do Żabna. W kolejnych latach wydarzenie to powtarzano, a przejazdy cieszyły się dużym zainteresowaniem.
Ruch pociągów.
W 2021 roku na linii nie prowadzono rozkładowych przewozów pasażerskich; na przejezdnym odcinku prowadzony jest sporadyczny ruch towarowy. Od 2019 roku pojawiają się na nim pociągi retro prowadzone parowozem.
Plany na przyszłość.
W sierpniu 2018 roku powstał plan reaktywacji linii kolejowej i wydłużenia jej do Buska-Zdroju w związku z planowaną budową Centralnego Portu Komunikacyjnego i stworzenia połączenia kolejowego dla pasażerów CPK z Tarnowa przez Kielce. Nowe połączenie poprowadzone przez Żabno pomijałoby Dąbrowę Tarnowską i Szczucin. Planów reaktywacji linii kolejowej do Dąbrowy Tarnowskiej w związku z budową CPK nie wykluczał jednak w październiku 2018 roku wiceminister infrastruktury i pełnomocnik rządu ds. budowy Centralnego Portu Komunikacyjnego Mikołaj Wild. Oprócz tego połączenie miałoby być częścią szlaku łączącego Warszawę przez Tarnów i Nowy Sącz ze stolicą Węgier, Budapesztem. Rozporządzenie Rady Ministrów z dnia 29 kwietnia 2019 roku zmieniające rozporządzenie w sprawie wykazu linii kolejowych o znaczeniu państwowym wymienia dawną linię kolejową nr 115 wraz z linią kolejową nr 73 Sitkówka Nowiny – Busko-Zdrój i planowanym odcinkiem Busko-Zdrój – Tarnów oznaczając ją w całości jako linia kolejowa nr 73. Rozporządzenie weszło w życie 29 maja 2019 roku.

</doc>
<doc id="1214083" url="https://pl.wikipedia.org/wiki?curid=1214083" title="Savoy (band)">
Savoy (band)



</doc>
<doc id="1214090" url="https://pl.wikipedia.org/wiki?curid=1214090" title="Mohamed Fadl">
Mohamed Fadl

Mohamed Fadl Zahran (arab. محمد فضل, ur. 21 lipca 1981 w Kairze) – egipski piłkarz grający na pozycji napastnika.
Kariera klubowa.
Piłkarską karierę Fadl rozpoczął w rodzinnym Kairze, w tamtejszym klubie Al-Ahly. W 2001 roku zadebiutował w jego barwach w pierwszej lidze. W 2003 roku wywalczył zarówno Puchar Egiptu, jak i Superpuchar. Na początku 2004 roku przeszedł do El-Ittihad El-Iskandary, gdzie spędził pół roku i już latem wyjechał do Kuwejtu, gdzie przez sezon grywał w zespole Kazma Sporting Club ze stolicy kraju. W 2005 roku Mohamed wrócił do Egiptu i występował w El-Masry z Port Saidu. W 2006 roku podpisał kontrakt z Ismaily SC, z którym w 2007 roku zajął 3. miejsce w egipskiej ekstraklasie. W 2009 roku wrócił do Al-Ahly Kair. Następnie grał w Smouha SC, a w 2013 trafił do El Mokawloon SC. W 2015 roku był wypożyczony do El-Entag El-Harby SC.
Kariera reprezentacyjna.
W reprezentacji Egiptu Fadl zadebiutował w 2007 roku. W 2008 roku Hassan Shehata powołał go na Puchar Narodów Afryki 2008, który Egipt wygrał.

</doc>
<doc id="1214093" url="https://pl.wikipedia.org/wiki?curid=1214093" title="Brzanka rekinia">
Brzanka rekinia

Brzanka rekinia ("Balantiocheilos melanopterus") – gatunek słodkowodnej ryby z rodziny karpiowatych (Cyprinidae). Hodowana w akwariach. Pochodzi z Azji Południowo-Wschodniej.
Występowanie.
Sumatra, Borneo, Półwysep Malajski. Występuje w środkowych warstwach wód w średnich i dużych rzekach oraz w jeziorach. W niektórych regionach naturalnego zasięgu występowania staje się gatunkiem rzadkim, a nawet wymarłym.
Morfologia.
Ubarwienie srebrne z czarnym obramowaniem płetw, z wyjątkiem płetw piersiowych. Dorasta do około 35 cm (w akwariach przeważnie do 25 cm).
Zachowanie.
Żyje w stadach, jest żywa, bardzo ruchliwa, ale też dość płochliwa. Żywi się fitoplanktonem, drobnymi skorupiakami i larwami owadów.
Jest rybą dość żarłoczną, dlatego należy ją obficie karmić pokarmami zarówno suchymi, mrożonymi i żywymi, jak np. dżdżownice. Wymaga dużego, przykrytego akwarium, gdyż jest bardzo ruchliwa i lubi wyskakiwać ponad powierzchnię wody. Należy hodować ją w niewielkich stadach, złożonych z kilku osobników, gdyż samotne, wyrośnięte brzanki rekinie są często bardziej kłótliwe. O jej rozmnażaniu niewiele wiadomo, choć już tego dokonywano na Wschodzie.

</doc>
<doc id="1214095" url="https://pl.wikipedia.org/wiki?curid=1214095" title="Albert Rapp">
Albert Rapp

Albert Rapp (ur. 16 listopada 1908, zm. 1975) – oficer SS (nr 280 341), członek partii hitlerowskiej NSDAP od 1931 r., ostatni znany stopień SS-Obersturmbannführer.
W 1936 r. był etatowym pracownikiem podrejonu SD w Baden; w 1937 r. został pracownikiem Gestapo i jednocześnie urlopowano go w celu pełnienia służby w SD; w 1939 r. brał udział w agresji na Polskę w jednej z grup operacyjnych policji bezpieczeństwa i SD; zorganizował w Poznaniu placówkę Rppa (Dienststelle Rapp), którą później przemianowano na Centralę Przesiedleńczą, zajmującą się organizowaniem deportacji obywateli polskich, przede wszystkim pochodzenia żydowskiego; w 1940 r. był dowódcą rejonu SD Monachium; w latach 1942–1943 pełnił funkcję kierowniczą, uczestniczył w zbrodniach popełnianych na okupowanych ziemiach Związku Radzieckiego w grupie operacyjnej Einsatzgruppen B - Sonderkommando 7a i 7b – działającej przy Grupie Armii Środek, dowodzonej przez gen. von Bocka, i na terenie Białorusi, w regionie Smoleńsk (liczyła około 650 ludzi); w 1943 r. był inspektorem policji bezpieczeństwa i SD w Brunszwiku; w 1944 r. kierownikiem grupy w Urzędzie VI Głównego Urzędu Bezpieczeństwa Rzeszy.

</doc>
<doc id="1214099" url="https://pl.wikipedia.org/wiki?curid=1214099" title="Lord Clerk Register">
Lord Clerk Register

Lord Clerk Register jest najstarszym z obecnie istniejących Wielkich Urzędników Państwowych Szkocji. Prowadził rejestry królewskie oraz z obrad parlamentu. Obecnie jest również strażnikiem królewskich insygniów.

</doc>
<doc id="1214102" url="https://pl.wikipedia.org/wiki?curid=1214102" title="Trolling">
Trolling



</doc>
<doc id="1214105" url="https://pl.wikipedia.org/wiki?curid=1214105" title="Dunlop (ser)">
Dunlop (ser)

Dunlop – rodzaj szkockiego sera, produkowanego z mleka krowiego. Jest to ser dojrzewający, podpuszczkowy oraz twardy. Podobny do sera cheddar, odróżnia się od niego łagodniejszym smakiem, orzechowym posmakiem, miększą i bardziej kremową konsystencją.
Nazwa sera pochodzi od rasy krów wypasanych w okolicach wsi Dunlop, w południowo-zachodniej Szkocji. Receptura sera pochodzi z około 1690 roku. Jej opracowanie przypisuje się Barbarze Gilmour, pochodzącej z rodziny rolniczej w szkockim hrabstwie Ayrshire. Gilmour wzorowała się na recepturze poznanej w Irlandii, gdzie spędziła ona pewien czas, szukając schronienia przed trwającymi w Szkocji prześladowaniami religijnymi. Ser wytwarzany był z mleka pełnotłustego i poddawany prasowaniu do uzyskania stosunkowo twardej konsystencji. Pod koniec XVIII produkcję sera dunlop odnotowano w pięciu parafiach w hrabstwie Ayrshire i dwóch w sąsiednim Lanarkshire. Produkcja sera rozwijała się w XIX wieku. Głównym rynkiem zbytu były gwałtownie rozrastające się miasta przemysłowe środkowej Szkocji, w szczególności Glasgow i Paisley. Jeszcze w 1930 roku produkcję sera prowadziło około 300 gospodarstw.
W okresie II wojny światowej i powojennym zrzeszenie mleczarskie Milk Marketing Board, z obawy przed skojarzeniem nazwy sera przez konsumentów z popularną marką opon Dunlop, która mogłaby sugerować jego „gumowatość”, podjęła działania na rzecz zastąpienia go przez zbliżony ser cheddar. Nazwa dunlop oraz tradycyjna receptura sera przetrwała w niektórych zakątkach Szkocji, m.in. na wyspie Arran. 

</doc>
<doc id="1214107" url="https://pl.wikipedia.org/wiki?curid=1214107" title="Borough (stacja metra)">
Borough (stacja metra)

Borough - stacja metra londyńskiego położona w dzielnicy Southwark. Zatrzymują się na niej pociągi Northern Line jadące przez odgałęzienie Bank. Rocznie korzysta z niej ok. 4,2 mln pasażerów. Należy do pierwszej strefy biletowej.

</doc>
<doc id="1214109" url="https://pl.wikipedia.org/wiki?curid=1214109" title="Ios">
Ios

Ios (gr. Ίος) – grecka wyspa na Morzu Egejskim w archipelagu Cyklad. Jest to wyspa górzysta, położona pomiędzy wyspami Naksos oraz Santoryn. Powierzchnia wyspy wynosi 109 km². Długość wyspy wynosi 18 km, a szerokość około 10 km. Zamieszkana jest przez 1838 osób (2001).
Leży w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Thira, w gminie Ios. 
Ludność wyspy zajmuje się uprawą oliwek i winorośli.
Historia.
W starożytności z Ios miała pochodzić matka Homera. Nie istnieją jednak żadne źródła historyczne potwierdzające ten fakt. Na wyspie znaleźć można natomiast ślady osadnictwa mykeńskiego. Na północnym krańcu znajdują się ruiny weneckiego zamku (Wenecja sprawowała przejściowo kontrolę nad wyspą).
Turystyka na Ios.
Podobnie jak na innych greckich wyspach turystyka odgrywa dużą rolę w gospodarce oraz jest ważnym źródłem utrzymania lokalnych mieszkańców. Ios posiada wiele plaż, które przyciągają dużą liczbę turystów. W celu dorównania innym wyspom, na Ios podjęto program rozbudowy infrastruktury turystycznej. W tym celu buduje się wiele hoteli, barów oraz restauracji.

</doc>
<doc id="1214115" url="https://pl.wikipedia.org/wiki?curid=1214115" title="Karol Krysiński">
Karol Krysiński

Karol Krysiński (ur. 1838, zm. 1877 ?) – pułkownik w powstaniu styczniowym, komisarz wojenny województwa podlaskiego do 14 września 1863 roku.
Jako naczelnik wojskowy Międzyrzeca miał przeprowadzić w nocy z 22 na 23 stycznia 1863 atak na miasto, do czego z nieustalonych przyczyn jednak nie doszło. Jako adiutant pułkownika Walentego Lewandowskiego dowodził jego jazdą powstańczą. Od 21 lutego naczelnik powiatu bialskiego, od 23 marca dowodził w zastępstwie rannego dowódcy. Działał na terenie 3 województw i stoczył ponad 30 większych bitew i potyczek. 
Brał udział w bitwach m.in.: pod Chruśliną, Żyrzynem, Fajsławicami, i Rossoszem. 
Po bitwie pod Malinówką (21 listopada 1863) jego oddział uległ rozproszeniu a on sam po 1 grudnia znalazł się w Galicji. Za porzucenie oddziału gen. Michał Heydenreich oddał go pod sąd wojenny, który odebrał mu dowództwo. Rząd Narodowy udzielił mu nagany i polecił powrót na pole walki. W lutym 1864 Krysiński zorganizował nowy oddział w lubelskiem. Ostatnią bitwę stoczył 21 kwietnia pod Zawieprzycami. 
Wyemigrował do Francji. Tam w 1868 został potępiony i wykluczony ze społeczności emigracyjnej za głoszenie panslawizmu i idei podporządkowania Polski Rosji. Ok. 1871 osiadł we Lwowie. W 1876 znalazł się na liście III Oddziału Kancelarii Osobistej Jego Cesarskiej Mości jako kandydat na szpiega lub prowokatora rosyjskiego. Dalsze jego losy są nieznane. 
Jest patronem Szkoły Podstawowej w Rudnikach. 

</doc>
<doc id="1214119" url="https://pl.wikipedia.org/wiki?curid=1214119" title="Arturs Krišjānis Kariņš">
Arturs Krišjānis Kariņš

Arturs Krišjānis Kariņš (wym. ; ur. 13 grudnia 1964 w Wilmington) – łotewski przedsiębiorca, filolog i polityk, posiadający również obywatelstwo amerykańskie. Minister gospodarki (2004–2006), poseł do Parlamentu Europejskiego VII i VIII kadencji, deputowany krajowy, od 2019 premier Łotwy, lider ugrupowania Nowa Jedność.
Życiorys.
Urodził i wychował się w Stanach Zjednoczonych w rodzinie łotewskich emigrantów, którzy opuścili kraj w 1944 w ucieczce przed sowiecką okupacją. Poznali i pobrali się w Szwecji, po czym razem wyemigrowali do miasta Wilmington w amerykańskim stanie Delaware. Uczył się w łotewskiej szkole średniej w Niemczech, gdzie jego nauczycielem był późniejszy prezydent Łotwy Egils Levits.
Arturs Krišjānis Kariņš kształcił się w St. John's College w Annapolis (1984–1986), następnie studiował lingwistykę na Uniwersytecie Pensylwanii, uzyskując w 1996 doktorat z tej dziedziny. Wkrótce po jego obronie przeprowadził się na Łotwę, gdzie w 1994 założył spółkę „Lāču ledus” zajmującą się produkcją oraz dystrybucją lodu i mrożonej żywności (do 2002 był jej prezesem).
W 2001 należał do założycieli partii Nowa Era. Został wybrany do łotewskiego parlamentu w 2002 i ponownie w 2006 (z okręgu Vidzeme). Był zastępcą delegata łotewskiego Sejmu do Konwentu Europejskiego. Sprawował funkcję prezesa frakcji parlamentarnej Nowej Ery (2002–2004) oraz ministra gospodarki w rządzie Aigarsa Kalvītisa (2004–2006). W 2007 wzostał wybrany na przewodniczącego partii, funkcję tę pełnił do 2008. W wyborach w 2009 ubiegał się o mandat w Parlamencie Europejskim z pierwszego miejsca listy Nowej Ery, jako jej jedyny przedstawiciel został wybrany. Został członkiem prezydium grupy Europejskiej Partii Ludowej, zasiadał w Komisji Przemysłu, Badań Naukowych i Energii. W wyborach parlamentarnych w 2014 uzyskał reelekcję jako jeden z czterech kandydatów Jedności.
W kwietniu 2018 został liderem Nowej Jedności (zrzeszenia partii Jedność i kilku ugrupowań regionalnych) oraz jej kandydatem na stanowisko premiera Łotwy po wyborach w 2018.
W styczniu 2019 prezydent Łotwy desygnował go na ten urząd, powierzając misję stworzenia nowego rządu. 23 stycznia 2019 Arturs Krišjānis Kariņš został przez Sejm zatwierdzony na stanowisku premiera (poparło go 61 na 100 deputowanych). Tego samego dnia jego wielopartyjny gabinet rozpoczął urzędowanie. Jego rząd przeprowadził reformę administracyjną, która zmniejszyła liczbę regionów i miast wydzielonych.
W wyborach w 2022 z ramienia Nowej Jedności został wybrany do Sejmu XIV kadencji; jego ugrupowanie uzyskało wówczas największą reprezentację poselską. Z upoważnienia prezydenta prowadził rozmowy nad powołaniem nowej koalicji. 14 grudnia 2022 Arturs Krišjānis Kariņš został przez Sejm po raz drugi zatwierdzony na stanowisku premiera („za” zagłosowało 54 deputowanych).
Życie prywatne.
Jest żonaty, ma czworo dzieci.

</doc>
<doc id="1214121" url="https://pl.wikipedia.org/wiki?curid=1214121" title="Walter Rauff">
Walter Rauff

Walter Rauff (ur. 19 czerwca 1906 w Köthen, zm. 14 maja 1984 w Santiago) – niemiecki wojskowy, oficer Reichsmarine, Kriegsmarine i SS, nr służbowy 290 947, ostatni znany stopień SS-Standartenführer.
Życiorys.
W 1924 roku wstąpił do Reichsmarine, gdzie szybko awansował. W 1937 roku został zmuszony do odejścia z czynnej służby wskutek skandalu seksualnego. Związał się wówczas z SS. Podczas agresji na Polskę był odpowiedzialny za techniczne wyposażenie i przygotowanie jej grup operacyjnych. W latach 1940–1941 na krótko powrócił do służby w Kriegsmarine, gdzie dostał ostatni awans na stopień marynarski, komandora porucznika, w kwietniu 1941 roku.
W 1940 roku był kierownikiem Grupy Urzędowej I G (Sprawy techniczne) w Głównym Urzędzie Bezpieczeństwa Rzeszy; ponosi główną odpowiedzialność za rozwój ruchomych komór gazowych i innych środków masowej zagłady. W 1942 roku był kierownikiem Grupy III D (Sprawy techniczne) i VI F (Techniczne środki pomocnicze dla zagranicznej służby informacyjnej). Służył również w Tunisie. W Mediolanie, jako członek Gestapo, dowodził SS. Pod koniec wojny aresztowany przez Amerykanów.
W 1949 roku przebywał między innymi w Syrii. Był współorganizatorem grupy niemieckich ekspertów wojskowych pracujących dla Syrii. Brał udział w przygotowaniu marcowego zamachu stanu. Mianowany przez Husniego Za'ima komisarzem ds. bezpieczeństwa, z zadaniem reformy syryjskiego wywiadu.
Po puczu sierpniowym Syria pozbyła się większości niemieckich doradców. Rauff dzięki pomocy kleru katolickiego otrzymał fałszywe dokumenty i trafił do Ekwadoru. Następnie przebywał w Punta Arenas w Chile, gdzie był hurtownikiem. Aresztowany w 1962 roku w Santiago. W 1963 roku został jednak zwolniony przez sąd najwyższy. W liście do Szymona Wiesenthala prezydent Salvador Allende, po wyborze na urząd, napisał, że nie jest w stanie zmienić decyzji sądu.
Podczas rządów junty wojskowej generała Augusto Pinocheta Rauff służył pomocą tajnej policji DINA udzielając porad na temat stosowania tortur oraz planowania obozów koncentracyjnych. Pinochet odmawiał jego wydania powołując się na wyrok sądu najwyższego z 1963 roku. W 1979 roku brytyjski dziennikarz odkrył obecność Rauffa w willi na przedmieściach Santiago i przeprowadził z nim wywiad z którego powstał film dokumentalny pt. „The Hunter and the Hunted”. Zmarł w Santiago w 1984 roku na raka płuc. Podczas pogrzebu, jego koledzy z SS wykonywali m.in. nazistowskie pozdrowienie.
Na temat kulis ucieczki Rauffa z III Rzeszy wypowiadał się Peter Mason służący w wydzielonej z SAS grupie specjalnej. Brytyjczyk był dowódcą misji polegającej na śledzeniu Rauffa i ochraniającego go oddziałku żołnierzy SS. Pośród nich znajdował się sobowtór Rauffa – niemal wszyscy oni zostali skrytobójczo zamordowani, a zwłoki owego sobowtóra upozorowane na oficera nazistowskiego. Sami żołnierze SAS w szaleńczej pogoni mieli kłopot z dogonieniem niemieckich zbiegów, zaś z uwagi na liczebność Niemców i przebywających z nimi Włochów, nie mogli przeszkodzić w ucieczce. Nie do końca orientowali się też w przebiegu wydarzeń w obrębie grupy uciekinierów. Nie było całkowitej pewności, co stało się z głównym poszukiwanym, niemniej na miejscu odbyło się dochodzenie z udziałem prawników alianckich i prawdopodobnie funkcjonariuszy wywiadu. Dopiero znacznie później, m.in. dzięki publikacjom w „Der Spiegel” okazało się, że Walter Rauff przeżył.

</doc>
<doc id="1214122" url="https://pl.wikipedia.org/wiki?curid=1214122" title="London Bridge (stacja metra)">
London Bridge (stacja metra)

London Bridge – podziemna stacja metra w Londynie, położona w dzielnicy Southwark, obok dworca kolejowego London Bridge Station. Została otwarta w 1900 r. jako część Northern Line. W latach 90. XX w. poddano ją rozbudowie w ramach prac nad przedłużeniem Jubilee Line, której pociągi po raz pierwszy zatrzymały się na niej 17 października 1999. W czasie prac budowlanych odkryto zakopane w ziemi fragmenty starożytnej rzymskiej ceramiki. Część znalezisk można oglądać w budynku stacji. 
Ze stacji korzysta ponad 56,6 mln pasażerów rocznie. Należy do pierwszej strefy biletowej.

</doc>
<doc id="1214123" url="https://pl.wikipedia.org/wiki?curid=1214123" title="S-SIM">
S-SIM

S-SIM – karta SIM z wbudowaną pamięcią i mikroprocesorem, zaprezentowana przez firmę Samsung Electronics na targach Cartes 2006, które odbyły się w Paryżu. Ma ona wbudowaną pamięć flash typu NAND, pozwalającą na przechowywanie do 1 GB danych. Karta jest kompatybilna ze standardem MultiMedia Card w wersji High-Speed. Oprócz standardowej funkcjonalności związanej z identyfikacją użytkownika w sieciach komórkowych pozwala ona na przechowywanie dużej ilości danych oraz umożliwia uruchomienie dodatkowych usług i aplikacji.
Dzięki technologii SiP () karta, mimo swej dużej pojemności, zachowała standardowy wymiar i jest kompatybilna z każdym telefonem komórkowym.

</doc>
<doc id="1214124" url="https://pl.wikipedia.org/wiki?curid=1214124" title="Sligo Rovers F.C.">
Sligo Rovers F.C.

Sligo Rovers Football Club (irl. "Cumann Peile Ruagairí Shligigh") – irlandzki klub piłkarski z siedzibą w mieście Sligo.
Klub "Sligo Rovers" jest spółdzielnią i należy do mieszkańców miasta Sligo. Od początku istnienia aż do dziś jedynym stadionem klubu jest "The Showgrounds", który przeznaczony jest wyłącznie dla klubu "Sligo Rovers" i jednocześnie ma zagwarantowane, że nie może być sprzedany.
Historia.
Sligo Rovers założony został 17 września 1928 roku na skutek połączenia dwóch drużyn młodzieżowych - "Sligo Town" i "Sligo Blues". W pierwszym meczu rozegranym 23 września 1928 roku klub wygrał 9:1 z zespołem "Ballyshannon". Klub uzyskał prawo gry w lidze irlandzkiej ("League of Ireland") w 1934 roku. Wówczas "Sligo Rovers" grał u siebie w koszulkach w biało-czerwone pasy i w czerwonych spodenkach. Na wyjeździe stroje drużyny były w całości białe.
W czasach drugiej wojny światowej kontrakt z klubem "Sligo Rovers" podpisał Bill „Dixie” Dean – piłkarz Evertonu, legenda ligi angielskiej i do dziś jej najlepszy strzelec wszech czasów.
Dwa najlepsze sezony w historii klubu to lata 1937 i 1977, kiedy to "Sligo Rovers" został mistrzem Irlandii. Ponadto w 1983 roku klub po finałowym zwycięstwie nad Bohemians zdobył puchar Irlandii (FAI Cup). W 1994 roku klub wygrał II ligę, zdobył tarczę Irlandii oraz po wygraniu finału z Derry City drugi raz zdobył puchar Irlandii. Jesienią 1994 klub wystąpił w Pucharze Europy Zdobywców Pucharów, eliminując w pierwszej rundzie maltańską Florianę. W następnej rundzie z belgijskim Club Brugge "Sligo Rovers" przegrał u siebie 1:2 i na wyjeździe 1:3.
W sobotę 12 listopada 2005 "Sligo Rovers" zremisował u siebie 0:0 z Athlone Town, dzięki czemu wygrał drugą ligę i w 2006 roku, pierwszy raz od 6 lat, przystąpił do rozgrywek pierwszoligowych. W 2006 roku klub dotarł do półfinału pucharu Irlandii. Pomimo tego, że w trakcie sezonu odszedł z klubu trener Sean Connor, "Sligo Rovers" uplasował się na dobrej piątej pozycji.

</doc>
<doc id="1214127" url="https://pl.wikipedia.org/wiki?curid=1214127" title="BMW X6">
BMW X6

BMW X6 – samochód osobowy typu SUV Coupé klasy wyższej produkowany pod niemiecką marką BMW od 2007 roku. Od 2019 roku produkowana jest trzecia generacja pojazdu.
Pierwsza generacja.
BMW X6 I trafiło na rynek w 2007 roku jako pierwszy w historii marki SUV Coupe, będący prekursorem tego typu nadwozi w klasie premium.
Samochód otrzymał kody fabryczne E71 oraz E72 dla wersji hybrydowej. Auto po raz pierwszy zadebiutowało podczas targów motoryzacyjnych we Frankfurcie w 2007 roku.
W 2010 roku auto przeszło delikatny facelifting. Zmieniono m.in. przednie reflektory wyposażone typowe dla marki ringi oraz diody LED, a także kształt tylnych lamp oraz przeprojektowano delikatnie zderzaki. Wprowadzono także nowy silnik wysokoprężny o pojemności 3 litrów i mocy 381 KM.
W 2013 roku producent zaprezentował wersję M nazwaną Design Edition. Zastosowano m.in.: przedni splitter z włókna węglowego, matowy czarny grill oraz 21-calowe felgi z lekkich stopów. Oprócz tego samochód otrzymał niewielki spojler z włókna węglowego oraz sporych rozmiarów dyfuzor skomponowany z czterema końcówkami układu wydechowego. We wnętrzu użyto skóry w kolorze czerni i czerwieni (Mugello Red), która pokryła deskę rozdzielczą, boczki drzwi i inne elementy, jak również sportowe fotele. Do napędu pojazdu służy podwójnie doładowana jednostka V8 o pojemności 4,4 litra, mocy 555 KM i momentem obrotowym na poziomie 680 Nm. Takie parametry pozwalają na przyspieszenie od 0 do 100 km/h w czasie 4,7 s oraz prędkość maksymalną 250 km/h. Ma powstać około 100 egzemplarzy.
Stylistyka.
Pojazd pod względem stylistycznym prezentuje typowe cechy dla innych modeli BMW serii X. Przedni zderzak charakteryzuje się dużymi powierzchniami lakierowanymi z obszernymi i mocno wysuniętymi na zewnątrz w kierunku kół wlotami powietrza, które wskazują na potrzebę chłodzenia układu silnika. Bok pojazdu zdominowany jest przez niską powierzchnię szyb bocznych z płynnie opadającą linią dachu, która u podstawy tylnego słupka wykazuje typowe dla wszystkich modeli BMW załamanie. Linia boczna pojazdu oraz dwie przebiegające przez błotnik linie charakterystyczne wydłużają sylwetkę pojazdu nadając jej typowy kształt klina. Tył pojazdu charakteryzuje się stosunkowo małą powierzchnią tylnej szyby oraz dwiema charakterystycznie umieszczonymi końcówkami układu wydechowego. Wnętrze pojazdu bazuje na wnętrzu modelu X5. Konsola środkowa została dodatkowo wyposażona w oparcia na kolana a skórzana kierownica cechuje się przyciskami wielofunkcyjnymi i dźwigienkami zmiany biegów. W pojeździe zastosowano m.in. Dynamic Performance Control - system dynamicznej kontroli osiągów, który łączy w sobie i optymalizuje działanie zawieszenia, kontroli trakcji oraz napędu na cztery koła X-drive.
Druga generacja.
BMW X6 II zostało zaprezentowane po raz pierwszy w 2014 roku.
Pierwsze informacje o drugiej generacji BMW X6 pojawiły się w czerwcu 2014 roku. Samochód trafi do salonów prawdopodobnie w grudniu. II generacja BMW X6 stylistycznie nawiązuje do poprzednika, ale jest całkowicie nowym pojazdem, zbudowanym na płycie podłogowej BMW X5. W porównaniu do poprzednika samochód ma nieco większy bagażnik i znacznie bardziej bogate wyposażenie seryjne. Jednostki napędowe X6 II mają zużywać mniej paliwa, a różnice w cyklu pomiarowym sięgają (w zależności od wersji) do 20 procent.
Niezależnie od źródła napędu BMW X6 II generacji wyposażone będzie w automatyczną, ośmiostopniową skrzynię Steptronic z możliwością zmiany przełożeń łopatkami przy kierownicy. Za jej pośrednictwem moment obrotowy będzie przekazywany na wszystkie cztery koła.
W listopadzie 2014 roku zaprezentowano najmocniejszą wersję BMW X6, czyli X6 M. Samochód jest napędzany silnikiem V8 o pojemności 4,4 l i mocy 575 KM. Maksymalny moment obrotowy to 750 Nm.
Podobnie jak w przypadku pierwszej generacji X6, również w drugiej BMW zaproponowało niezwykle mocną odmianę X6 M50d, napędzaną 3-litrowym dieslem (N57S) o mocy 381 KM z trzema turbinami. Osiągając 100 km/h w 5,2 s BMW X6 M50d jest jednym z najszybszych wysokoprężnych SUV-ów na rynku.
Trzecia generacja.
BMW X6 III zostało zaprezentowane po raz pierwszy w lipcu 2019 roku.
Trzecie wcielenie X6 zostało zaprezentowane po raz pierwszy na początku lipca 2019 roku. Podobnie jak bratni model X5, zastąpił on dotychczasowy model zaledwie 5 lat po debiucie. W stosunku do niego nowe X6 jest wyraźnie dłuższe, szersze i cięższe. Jednocześnie, ma większy rozstaw osi i niżej poprowadzony dach.
Podobnie do mniejszego modelu X4, znakiem szczególnym są wąskie, podłużne tylne lampy i masywnie zarysowany tył. W stosunku do modelu X5, identyczny jest za to kokpit, przednie reflektory i niektóre jednostki napędowe.
Światowa premiera X6 III miała miejsce na Salonie we Frankfurcie we wrześniu 2019 roku, a sprzedaż samochodu ruszy oficjalnie w listopadzie tego samego roku.
Face-lifting.
W 2023 roku producent zmodernizował model X6. Lifting zewnętrzny dotknął głównie reflektory, które teraz charakteryzują się delikatniejszymi i smuklejszymi konturami. Elementy świateł do jazdy dziennej w kształcie strzałek skierowane są na zewnątrz i pełnią również funkcję kierunkowskazów. Opcjonalnie oferowane są diodowe reflektory matrycowe ze światłami skrętnymi i nieoślepiającymi światłami drogowymi BMW Selective Beam oraz M Shadow Line. Odświeżona stylistyka nowych SUV-ów obejmuje również zaprojektowane na nowo skrzela na przednich błotnikach oraz standardowe elementy zewnętrzne i relingi dachowe w kolorze satynowanego aluminium. Także tylne lampy otrzymały bardziej wyraziste kontury.
BMW X6 M Competition First Edition.
W październiku 2020 BMW zaprezentowało najmocniejszą odmianę BMW X6 – M Competition – w limitowanej do 250 sztuk edycji First Edition. Auto oferowane jest w dwóch matowych kolorach – srebrnym Individual Frozen Dark Silver lub niebieskim Individual Frozen Marina Bay Blue. W standardzie korzysta z lekkich felg aluminiowych w rozmiarze 21 cali z przodu i 22 cali z tyłu. Wyróżnikiem tej edycji są elementy z włókna węglowego: pokrywa silnika, osłony lusterek bocznych i tylny spojler. Wnętrze obszyto skórą BMW Individual Merino w unikatowej, dwukolorowej konfiguracji – Silverstone i Midnight Blue. W każdym egzemplarzu widnieje napis z unikatowym numerem serii. Silnik pozostał nietknięty – podwójnie doładowane, 4,4-litrowe V8 generuje 625 KM i 750 Nm.

</doc>
<doc id="1214132" url="https://pl.wikipedia.org/wiki?curid=1214132" title="Dan Lilker">
Dan Lilker

Dan Lilker (ur. 18 października 1964 w Nowym Jorku) – amerykański muzyk, kompozytor, wokalista i multiinstrumentalista, znany głównie jako basista. Dan Lilker znany jest przede wszystkim z występów w thrashmetalowej grupie muzycznej Nuclear Assault, w której występuje z przerwami od 1984 roku. Zagrał również na pierwszym albumie Anthrax, "Fistful of Metal". W 1989 roku był współproducentem albumu "Purity Dilution" zespołu Defecation. Występuje także w takich grupach muzycznych jak: Overlord Exterminator, Venomous Concept i NunFuckRitual. Grał także w zespołach Exit-13, Crucifist, Brutal Truth, Extra Hot Sauce, Harter Attack, Hemlock, Redrum, The Ravenous, Holy Moses oraz Stormtroopers of Death. Z kolei jako muzyk koncertowy współpracował z zespołami Lock Up, Autopsy i Dark Angel.

</doc>
<doc id="1214133" url="https://pl.wikipedia.org/wiki?curid=1214133" title="Sligo Rovers Football Club">
Sligo Rovers Football Club



</doc>
<doc id="1214137" url="https://pl.wikipedia.org/wiki?curid=1214137" title="Grace of God">
Grace of God

Grace of God – studyjny album zespołu Puissance, który został wydany 26 stycznia 2007 roku. 

</doc>
<doc id="1214138" url="https://pl.wikipedia.org/wiki?curid=1214138" title="Sligo Rovers FC">
Sligo Rovers FC



</doc>
<doc id="1214139" url="https://pl.wikipedia.org/wiki?curid=1214139" title="Josip Jurčič">
Josip Jurčič

Josip Jurčič (ur. 4 marca 1844, zm. 3 maja 1881) – słoweński pisarz i dziennikarz.
Życiorys.
Urodził się w roku 1844 w Muljavie, jako syn dorożkarza i komornika. Na jego dzieciństwo miały wpływ opowieści dziadka, które roku 1863 zebrał i opublikował w tomiku "Wspomnienia dziadka" ("Spomini na deda"). Gimnazjum skończył w Lublanie. Już w wieku 17 lat opublikował swoje pierwsze opowiadanie "Pripovedka o beli kači" (1861). W roku 1864 ukazała się jego opowiadanie historyczne "Jurij Kozjak" ("Jerzy Kozjak") i opowiadanie "Jesenska noč med slovenskimi polharji", a także "Slovenski oglasnik" oraz opowiadanie "Domen". W 1865 r. wydano opowiadanie "Jurij Kobila".
Po ukończeniu gimnazjum przeniósł się do Wiednia, gdzie studiował slawistykę i filologię klasyczną. W zbiorze "Cvetje iz domačh in tujih logov" zamieścił także powieść "Deseti brat", który uznawany jest za pierwszą słoweńską powieść. W wieku 23 lat z powodu braku pieniędzy opuścił studia, a w roku 1868 wspólnie z Josipem Stritarem i Franem Levstikiem wydał tom "Mladika", w którym umieścił opowiadanie "Sosedov sin".
W Mariborze pracował jako pomocnik głównego redaktora czasopisma "Slovenski narod", a dwa lata później został jego redaktorem naczelnym i przeniósł się do Lublany. W roku 1872 opublikował znaną krótką przypowieść "Telečja pečenka". Kilka lat później wydał powieści "Doktor Zober", "Med dvema stoloma", "Lepa Vida" i "Cvet in sad" oraz tragedię "Tugomer", którą wydał Fran Levstik.
Po dwóch latach leczenia choroby płuc zmarł w Lublanie. Na jego pamiątkę jeden z placów w stolicy został nazwany od jego imienia ("Jurčičev trg").
Lata młodzieńcze, początki i źródło inspiracji.
Jurčič urodził się we wsi Muljava. Lubił wiejskie życie. Słuchał opowieści mieszkańców, ludowych opowiadań i w ten sposób rozwijała się jego miłość do ludowego dziedzictwa, wyobraźnia i miłość do prostych wiejskich ludzi, między którymi znajdował się i on sam. Dużą w tym zakresie zasługą odznacza się także jego dziadek, którego opowieści opisał w książce "Spomini na deda". Jurčič czerpał tematykę do swoich dzieł ze swojego wiejskiego otoczenia. Historie są proste, obracające się wokół problemów i zabawnych zdarzeń małego człowieka pochodzącego z przestrzeni wiejskiej.
Początki pisania.
Josip Jurčič wydał swoją pierwszą książkę "Pripovedke o beli kači" już w wieku lat 17 w 1861 r. Wkrótce okazało się, że bardzo dobrze nadaje się do zawodu pisarza. Najciekawsze jego opowiadania to:
We "Wspomnieniach dziadka" ("Spomini na deda") najciekawsze są śmieszne historie o "Załatanej Wiśniowej Górze" (Višnja Gora-miejscowość leżąca obok rodzinnej wsi Jurčiča) i o "Roztarganym Žužemberku", a także opowieści o "cudownej jamie" ("Čudežna jama") i o "królu Matjažu" ("Kralj Matjaž"). Osobno wydał tomik "Pozimski večer na slovenski preji".
Jurčič i literatura młodzieżowa.
Znaczące w twórczości Jurčia jest wprowadzanie w jego dziełach formy dialogu. W swoich książkach opowiada historie wiejskich ludzi. Dzięki ciekawej i zabawnej fabule i przygodach głównych bohaterów, w zakres literatury młodzieżowej zalicza się humoreski: "Vrban Smukova ženitev" (1865), a przede wszystkim "Kozlovska sodba v Višnji Gori" (1867).
Zaczerpnięta jest ona z przypowieści o „bystrości rozumu” mieszkańców Wiśniowej Góry, która przedstawia obraz ludzkiej głupoty. Jest to jeszcze ciekawsze, ponieważ owa głupota jest ukazana w książce jako jedyna mądrość, dzięki komicznym dialogom, wyolbrzymiania i dramatyzowania z powodu kapusty i kozła, które śledził biedak dla swojego żołądka. Autor za pomocą imion własnych i dokładnych opisów ubrań, pragnie jak najlepiej przybliżyć postaci głównych bohaterów.
Dzieła przetłumaczone na język polski.
Josip Jurčič, Jerzy Kozjak: janczar słoweński: powieść historyczna z XV wieku, Londyn: Veritas, 1960.

</doc>
<doc id="1214141" url="https://pl.wikipedia.org/wiki?curid=1214141" title="Arturs Karins">
Arturs Karins



</doc>
<doc id="1214142" url="https://pl.wikipedia.org/wiki?curid=1214142" title="Największe linie lotnicze na świecie">
Największe linie lotnicze na świecie

Jest wiele metod podzielenia linii lotniczych na wielkość. Oto niektóre z nich.

</doc>
<doc id="1214145" url="https://pl.wikipedia.org/wiki?curid=1214145" title="Southwark (stacja metra)">
Southwark (stacja metra)

Southwark – podziemna stacja metra w Londynie, położona w dzielnicy Southwark. Jest jedną z najmłodszych stacji w całej sieci – została zbudowana w ramach projektu przedłużenia Jubilee Line i otwarta 20 listopada 1999. Projektantami byli architekci z pracowni MacCormac Jamieson Pritchard. Cechą wyróżniającą obiektu jest podziemna ściana z niebieskiego szkła, licząca 40 metrów długości. Autorem tej instalacji jest Alexander Beleschenko.
Obecnie ze stacji korzysta ok. 8,52 mln pasażerów rocznie. Należy do pierwszej strefy biletowej.

</doc>
<doc id="1214151" url="https://pl.wikipedia.org/wiki?curid=1214151" title="Brygady Obrony Narodowej">
Brygady Obrony Narodowej



</doc>
<doc id="1214154" url="https://pl.wikipedia.org/wiki?curid=1214154" title="Abdelkader El Brazi">
Abdelkader El Brazi

Abelkader El Brazi (ur. 5 listopada 1964 w Berkane, zm. 24 stycznia 2014 w Rabacie; arabski:عبد القادر البرازي) – marokański piłkarz występujący na pozycji bramkarza.
Grał w FAR Rabat i Ismaily SC. Rozegrał 26 spotkań w reprezentacji Maroka. Był w składzie Maroka na Mistrzostwach Świata w Piłce Nożnej w 1998 roku.

</doc>
<doc id="1214157" url="https://pl.wikipedia.org/wiki?curid=1214157" title="State Collapse (album)">
State Collapse (album)

State Collapse – studyjny album zespołu Puissance, który wyszedł w 2003 roku. 

</doc>
<doc id="1214161" url="https://pl.wikipedia.org/wiki?curid=1214161" title="Ser lubuski">
Ser lubuski

Ser lubuski – rodzaj polskiego sera, który produkowany jest z krowiego mleka. Ser ten zaliczany jest do serów podpuszczkowych oraz dojrzewających. Ser lubuski ma smak pikantny, lekko kminkowy i posiada posmak pieprzu.

</doc>
<doc id="1214165" url="https://pl.wikipedia.org/wiki?curid=1214165" title="Jørn Lande">
Jørn Lande

Jørn Marumsrud Lande (ur. 31 maja 1968 w Rjukan) – norweski wokalista. Był członkiem wielu zespołów (m.in. Masterplan), a ponadto uczestniczył w różnych projektach muzycznych.
Życiorys.
Jest synem Olle Johnny’ego Landego, wokalisty i muzyka z Rjukan. Karierę rozpoczął na początku lat 90. XX wieku. Pierwszym zespołem, w którym śpiewał był Wild Willy’s Gang, następnie był wokalistą takich zespołów jak Vagabond (w latach 1993–1995), The Snakes (1997–1998), Nikolo Kotzev’s Nostradamus, Mundanus Imperium (1997–1998), Ark (1999–2002), Millenium (2000–2001), Beyond Twilight (2000–2001), Masterplan (2002–2006, 2009–2012), Brazen Abbot (2003) i Holter (2014–2016). W 2000 roku założył własny zespół Jorn, w którym występuje do dziś jako jedyny oryginalny członek.
Lande uczestniczył także gościnnie lub jako wokalista sesyjny w różnych projektach muzycznych, takich jak np. Avantasia, Ayreon, Genius: A Rock Opera, Magnus Karlsson’s Free Fall, Oceans of Time i Trillium. Niekiedy zajmował się w nich również produkcją, pisaniem tekstów utworów, a także graniem na instrumentach klawiszowych. Ma na swoim koncie trasę koncertową ze znanym szwedzkim gitarzystą Yngwie Malmsteenem.
W 2005 roku Jørn Lande wraz wokalistą zespołów Symphony X i Adrenaline Mob Russellem Allenem, multiinstrumentalistą, producentem i autorem tekstów Magnusem Karlssonem oraz perkusistą Jaime’em Salazarem stworzył międzynarodowy projekt o nazwie . Projekt w tym składzie wydał trzy albumy: "The Battle" (2005), "The Revenge" (2007) i "The Showdown" (2010). W 2013 roku miejsce Karlssona zajął Timo Tolkki, zaś Salazara zastąpił Jami Huovinen i w tym zestawieniu Allen/Lande wydał czwarty album, zatytułowany "The Great Divide" (2014). Po wydaniu tej płyty Jørn Lande postanowił zakończyć współpracę z projektem.
W 2010 roku Lande pojawił się na festiwalu High Voltage w Londynie jako gość specjalny zespołu Heaven and Hell i wykonał kilka utworów zespołu jako formę upamiętnienia jego niedawno zmarłego wokalisty, Ronniego Jamesa Dio.
W 2014 roku wokalista brał udział w tworzeniu albumu "Smite and Ignite" fikcyjnego zespołu Pentakill, stworzonego na potrzeby gry komputerowej "League of Legends". Na albumie tym Lande zaśpiewał jako postać o imieniu Karthus The Deathsinger dwa utwory: „Lightbringer” i „Thornmail”. Lande jeszcze dwukrotnie udzielał się przy tym projekcie: w 2017 roku, kiedy wydany został album "II: Grasp of the Undying", na którym zaśpiewał jako główny wokalista w pięciu utworach, i w 2021 roku przy okazji albumu "III: Lost Chapter", gdzie w sześciu utworach odpowiadał za główny wokal, zaś w jednym za wokal wspierający.
W styczniu 2021 roku Jørn Lande wraz z zespołem Jorn wziął udział w pre-eliminacjach "Melodi Grand Prix", norweskich preselekcji do Konkursu Piosenki Eurowizji, w których zaprezentował utwór „Faith Bloody Faith”. Ostatecznie Jorn zakwalifikował się do finału "Melodi Grand Prix" i dotarł w nim do złożonej z czterech wykonawców rundy finałowej, której zwycięzcą i zarazem reprezentantem Norwegii w 65. Konkursie Piosenki Eurowizji został Tix.

</doc>
<doc id="1214169" url="https://pl.wikipedia.org/wiki?curid=1214169" title="Sułtani Turcji">
Sułtani Turcji



</doc>
<doc id="1214181" url="https://pl.wikipedia.org/wiki?curid=1214181" title="III Oddział Kancelarii Osobistej Jego Cesarskiej Mości">
III Oddział Kancelarii Osobistej Jego Cesarskiej Mości

III Oddział Kancelarii Osobistej Jego Cesarskiej Mości (ros. "III отделение собственной Его Императорского Величества (Е.И.В.) канцелярии") – najwyższy organ tajnej policji Imperium Rosyjskiego utworzony w 1826. Do jego kompetencji należało m.in. zbieranie informacji o tajnych stowarzyszeniach, inwigilacja osób podejrzanych, śledzenie cudzoziemców odwiedzających Rosję, obserwacja działalności sekt religijnych, wykrywanie fałszerstw znaków pieniężnych i nadzór nad twierdzami Pietropawłowską i Szlisselburg. Istniał do 1880, kiedy to po próbie zamachu na cesarza Aleksandra II, wraz z Samodzielnym Korpusem Żandarmów został podporządkowany Najwyższej Komisji Zarządzającej, a wkrótce został zniesiony. Jego obowiązki przejął Departament Policji w MSW, a w 1881 r. "Ochrana". 
Struktura.
Oddział III dzielił się na ekspedycje:

</doc>
<doc id="1214184" url="https://pl.wikipedia.org/wiki?curid=1214184" title="Ferrari 340 America">
Ferrari 340 America

Ferrari 340 MM – samochód włoskiej produkcji z początku lat 50. XX wieku. Pierwsze auto ze stajni Ferrari z wielkoblokowym silnikiem V12 Lampredi. Poprzedni silnik V12 Colombo był stosowany w mniejszych modelach m.in. w Ferrari 195 i 212. Zastosowanie dużego silnika zmusiło inżynierów do zbudowania większej płyty podłogowej. Większe Ferrari musiało posiadać odpowiednią moc, która zapewniłaby autu oczekiwaną przez klientów szybkość. Silnik o pojemności 4,1 L osiągał moc 220 KM, co pozwalało na osiągnięcie prędkości od 135 do 150 mph w wersjach wyścigowych. Samochody z homologacją do ruchu ulicznego rozwijały prędkość nie mniejszą niż 217 km/h (135 mph), co nieoficjalnie czyniło z auta najszybszy cywilny samochód świata w latach 1950-1952. Rekord został odebrany w roku 1953 przez Ferrari 375 America. Większość z 25 wyprodukowanych samochodów to wersje wyścigowe.
Dane techniczne.
Ogólne
Osiągi
Napęd
Wartość obecna.
Cena rynkowa za model w I stanie zachowania (stan idealny, 100% oryginalnych części) wahają się od 450 000 € do ponad miliona za najsławniejsze wersje wyścigowe (ceny w roku 2006). 

</doc>
<doc id="1214185" url="https://pl.wikipedia.org/wiki?curid=1214185" title="Archipoeta">
Archipoeta

Archipoeta (koniec XII wieku) – anonimowy autor dziesięciu średniowiecznych łacińskich poematów. Imię "Archipoeta" zostało mu nadane ze względu na wybitne uzdolnienia literackie. Archipoeta należał do grupy wędrownych studentów zwanych goliardami (żarłokami) i wagantami (włóczęgami). Najbardziej znany wiersz "Confessio Goliae" ("Spowiedź goliarda") odnaleziony został w manuskrypcie Carmina Burana. Był także autorem poematu dedykowanego Fryderykowi Barbarossie.
Archipoeta pracował na dworze arcybiskupa Kolonii, Rainalda z Dassel, który jest zresztą adresatem "Spowiedzi".
Na język polski "Confessio Goliae" tłumaczyli (w całości lub fragmentach): Wacław Berent, Marian Piechal, Ryszard Gansiniec i Hanna Malewska.

</doc>
<doc id="1214189" url="https://pl.wikipedia.org/wiki?curid=1214189" title="Westminster (stacja metra)">
Westminster (stacja metra)

Westminster – podziemna stacja metra w Londynie, położona w dzielnicy City of Westminster, w bezpośrednim sąsiedztwie Pałacu Westminsterskiego
Stacja została otwarta w 1868 roku jako część District Line. W 1949 znalazła się także na trasie wydzielonej wówczas Circle Line. W drugiej połowie lat 90. stacja poddana została generalnej przebudowie związanej z włączeniem jej do nowego odcinka Jubilee Line. 
W tym samym czasie na powierzchni trwała w tym miejscu budowa Portcullis House, gmachu wznoszonego na użytek brytyjskiego parlamentu, który nie mieścił się już w Pałacu. Koordynację obu inwestycji ułatwiał fakt, iż miały one wspólnego architekta, którym był Sir Michael Hopkins. Stacja została otwarta w swej nowej odsłonie 22 grudnia 1999. Obecnie należy do najbardziej futurystycznie zaprojektowanych spośród obiektów londyńskiego metra. Aktualnie korzysta z niej ok. 18,36 mln pasażerów rocznie. Należy do pierwszej strefy biletowej.
22 października 2006 stacja została zamknięta na cały dzień w związku z prowadzonymi w jej wnętrzach zdjęciami do filmu Harry Potter i Zakon Feniksa. Po komputerowej obróbce, zostały one wykorzystane w scenie, gdy Harry zmierza na przesłuchanie w Ministerstwie Magii. Czternastego sierpnia 2018 roku stacja została zamknięta do odwołania

</doc>
<doc id="1214190" url="https://pl.wikipedia.org/wiki?curid=1214190" title="Rosa x damascena">
Rosa x damascena



</doc>
<doc id="1214192" url="https://pl.wikipedia.org/wiki?curid=1214192" title="Kenpachi Zaraki">
Kenpachi Zaraki

 postać występująca w mandze i anime "Bleach". Jest on dowódcą 11 Dywizji w Gotei 13. Jego zastępcą jest Yachiru Kusajishi.
Informacje ogólne.
Błąkał się przez lata nie posiadając imienia. Pewnego dnia, gdy przebywał w 79 dzielnicy Rukongai, został zaatakowany przez grupę bandytów. Na ich nieszczęście był doskonałym wojownikiem i bez problemu rozprawił się z nimi przy pomocy swojego miecza. Tu też spotkał małą bezimienną dziewczynkę, której nadał imię Yachiru, sam zaś przyjął nazwisko Zaraki (od okręgu Rukongai, z którego pochodzi) i postanowił zostać Shinigami.
Gdy trafił do Seireitei szybko został dowódcą 11 dywizji zabijając swojego poprzednika w walce obserwowanej przez 200 jego podopiecznych. Tego dnia przyjął też imię Kenpachi (tytuł ten otrzymywał tylko najsilniejszy w danym pokoleniu wojownik). Jest jedynym "Shinigami", który nie używa Kidō i nie znając imienia swojego Zanpakutō został dowódcą. Uważa, że w walce można polegać tylko na własnej sile.
Chociaż jest bezlitosny, gwałtowny i czasami przerażający, jest doskonałym dowódcą gotowym na wszystko, by obronić swojego podopiecznego będącego w potrzebie. Silna więź łącząca go z Yachiru powoduje, że są nierozłączni. Przez nią często błąka się bez celu, ponieważ podaje mu ona błędne kierunki drogi. Jedyną rzeczą sprawiającą mu radość jest walka z kimś silniejszym bądź równym jemu. Pojedynek z Ichigo sprawił mu taką przyjemność, że od tej pory są przyjaciółmi, co dla Ichigo oznacza, że Zaraki będzie podejmował kolejne próby walki z nim.
Brak możliwości wejścia w formy "Shikai" i "Bankai" aż do momentu poznania imienia swojej katany pod koniec historii nadrabia swoją nieugiętą postawą, odpornością na obrażenia, ogromną siłą i mistrzowskimi zdolnościami szermierczymi.
Zanpakutō.
Nozarashi (野晒, "Ogorzały"): Zaraki początkowo nie znał imienia swojego Zanpakutō i jest jedynym kapitanem w Gotei 13, który nie może uwolnić Bankai. Wydaje się, że po walce z Ichigo, Kenpachi pragnie dowiedzieć się więcej o swoim mieczu, bo chce stać się silniejszy. Nie jest zdolny do komunikowania się z kataną, ale nieustannie do tego dąży. Zangetsu stwierdza, że dysonans Zarakiego (z Zanpakutō) powoduje uszkodzenie dwóch kompetencji, i że nie może usłyszeć głosu, tylko krzyk. Gdy objawia się w Hueco Mundo, jego miecz wydaje się potężniejszy po porażce z Ichigo. W czasie walki z Nnoitrą, przez cały czas odnosi się do swojego miecza "on". Możemy po tym stwierdzić, że jego miecz ma płeć mężczyzny. Później, po pokonaniu Retsu Unohany w bitwie, rozbudza swoje prawdziwe moce, dzięki czemu jest w stanie usłyszeć wołanie swojego Zanpakutō.

</doc>
<doc id="1214196" url="https://pl.wikipedia.org/wiki?curid=1214196" title="Pisydia">
Pisydia



</doc>
<doc id="1214198" url="https://pl.wikipedia.org/wiki?curid=1214198" title="1 Brygada Zaporowa">
1 Brygada Zaporowa

1 Samodzielna Brygada Zaporowa – związek taktyczny ludowego Wojska Polskiego.
Sformowana w drugiej połowie 1944 na Ukrainie w okresie od 27 lipca do 23 sierpnia 1944 na wzór sowieckich oddziałów specjalnych, tzw. "zagraditielnych otriadow".
Zadania brygady.
Brygada wykonywała dość specyficzne zadania. Czuwała nad porządkiem i bezpieczeństwem na zapleczu jednostek walczących. Przede wszystkim zwalczała wszelkie przejawy dywersji, maruderstwa i dezercji.
Obok tych zadań pododdziały zaporowe pełniły także służbę garnizonową, ochraniając ważniejsze obiekty wojskowe i państwowe.
Działania.
Po sformowaniu skierowano brygadę do Chełma Lubelskiego. Pod koniec września 1944 brygada została przetransportowana do Majdanka, gdzie ochraniała obiekty Polskiego Komitetu Wyzwolenia Narodowego i siedzibę Sztabu Głównego WP.
W czasie stacjonowania na Lubelszczyźnie wzięła udział w walkach przeciw zbrojnemu podziemiu niepodległościowemu.
W marcu 1945 pododdziały brygady stacjonowały w Warszawie i pełniły służbę garnizonową. Również i w powiecie garwolińskim brała udział w likwidacji zbrojnego podziemia.
Na początku czerwca 1945 przeorganizowano ją na 9 pułk bezpieczeństwa i samodzielny batalion ochrony. Nowo sformowane oddziały podporządkowano Ministerstwu Bezpieczeństwa Publicznego.

</doc>
<doc id="1214199" url="https://pl.wikipedia.org/wiki?curid=1214199" title="Kościół św. Pantaleona w Kolonii">
Kościół św. Pantaleona w Kolonii

Kościół św. Pantaleona w Kolonii – kościół w południowej części Starego Miasta, jedna z 12 wielkich romańskich bazylik Kolonii.
Historia i architektura.
Kościół (niem. "St. Pantaleon") mieści się przy ulicy "Am Pantaleonsberg" 2 i nosi wezwanie św. Pantaleona (męczennika z Nikomedii) oraz śś. Kosmy i Damiana. Ci święci patroni byli lekarzami i zapewne już w IX w. z kościołem był połączony szpital (przytułek). Czwartym patronem był św. Kwiryn, biskup.
Świątynia powstała na terenie przedmieścia starożytnej Kolonii. Pod dzisiejszą budowlą odkryto również resztki rzymskich budowli, m.in. willi. Po roku 350 (lub – według innych badaczy – dopiero w VI/VII w.) wzniesiono jednonawowy kościół z prostokątnym chórem, wokół którego istniał cmentarz. Pierwsza pisemna wzmianka o kościele pochodzi z roku 866. Ok. 957 abp Bruno I, brat cesarza Ottona I, założył przy nim klasztor benedyktynów (drugi – obsadzony przez tego samego fundatora mnichami iryjskimi – znajdował się przy kościele Wielkiego św. Marcina, (niem. "Gross St. Martin"), który otrzymał hojne nadania. Zakonnicy zostali sprowadzeni z opactwa św. Maksymina w Trewirze. Kościół klasztorny po przebudowie z dodaniem westwerku i transeptu poświęcono 24 października 980.
Już wkrótce, staraniem cesarzowej Teofano, siostrzenicy cesarza Bizancjum Jana I i żony Ottona II, w latach ok. 986–1000 przedłużono nawę ku zachodowi, wzniesiono nowy westwerk i apsydę oraz wykonano monumentalne rzeźby na fasadzie. Cesarzowa, która przeszczepiła tu ze wschodu kult św. Mikołaja, wybrała kościół na miejsce pochówku. W krypcie złożono również ciało abp. Brunona (zm. 965), czczonego jako świętego.
Za czasów opata Wolberona ok. 1160 jednonawowa świątynia ottońska otrzymała formę trzynawowej bazyliki romańskiej ze sklepionymi nawami bocznymi, a w związku z rozwojem miasta, znalazła się na jego terytorium. Zabudowania klasztorne z krużgankiem i budynek kapitularza (obecnie skarbca) z pocz. XIII w. wzniesiono od północy, od strony południowej założono cmentarz z kaplicą pw. Świętego Krzyża i Dwunastu Apostołów (niezachowana). W X-XIII w. słynne były pracownie rzemieślnicze opactwa, z których wychodziły emalie, wyroby z kości i kości słoniowej, rękopisy iluminowane oraz dzieła złotnictwa. Ściany świątyni zostały pokryte malowidłami.
Po 1618 nastąpiła barokizacja wystroju wnętrza, zbudowano gotycyzujące sklepienie w nawie głównej i nową trójboczną apsydę, przekształcono okna (Christoph Wamser). Wykonano malowidła ścienne i sklepienne ze scenami z życia Marii, św. Benedykta i św. Scholastyki. Później pojawiły się dalsze elementy wystroju. Po runięciu 1757 bocznych wież, odbudowano je w mocno obniżonej formie, środkowa otrzymała barokowy hełm, a przedsionek zachodni całkowicie rozebrano.
Podczas trwającej od 1794 francuskiej okupacji miasta w 1803 nastąpiła kasata klasztoru, a kościół zamieniono na stajnię. 
Po przyłączeniu 1815 do Prus został ewangelickim kościołem garnizonowym (okresowo służącym jednak również żołnierzom-katolikom), a na wieży zainstalowano telegraf optyczny zapewniający szybką łączność z Berlinem. W latach 1890-1892 zrobiono rekonstrukcję westwerku w duchu romańskim (skracając jednak odbudowany przedsionek). Po I wojnie światowej i demilitaryzacji Nadrenii ewangelicy zamienili obszerną świątynię na mniejszy kościół kartuzów i kościół św. Pantaleona stał się katolickim parafialnym.
Podczas II wojny światowej zniszczeniu uległ dach, część murów i część wyposażenia (w tym malowidła ścienne i sklepienne), jednak najcenniejsze elementy w porę zabezpieczono. Podczas powojennej odbudowy starano się przywrócić architekturze formy romańskie, w związku z tym w nawie sklepienie ponownie zastąpiono stropem. W latach 1955 i 1962 prowadzono badania archeologiczne.
Podczas obchodów Światowego Dnia Młodzieży 2005 teren przy kościele był miejscem spotkania papieża Benedykta XVI z alumnami seminariów duchownych. Jako miejsce spoczynku cesarzowej Teofano, świątynia jest miejscem kontaktów ekumenicznych z przedstawicielami Kościołów Wschodnich, szczególnie prawosławnego i ormiańskiego. W 1991 powołano do życia społeczne Towarzystwo Przyjaciół Kościoła św. Pantaleona w Kolonii (niem. "Der Freundeskreis St. Pantaleon e.V. Köln").
Zabytki.
Fragmenty najstarszych rzeźb kamiennych zebrano w lapidarium, otwartym 1997 na emporze zachodniej.
Między prezbiterium a nawą znajduje się kamienne późnogotyckie lektorium z ok. 1503, o bogatej dekoracji rzeźbiarskiej. W 1696 ustawiono na nim organy (zbudowane 1652 i dotąd zawieszone na ścianie płd.) i przesunięto do zachodniej części nawy. Dopiero podczas odbudowy kościoła przestawiono je na obecne miejsce (w rzeczywistości pierwotna lokalizacja była nieco inna, gdyż na rzecz przestrzeni przeznaczonej dla mnichów odcinało również pierwsze przęsło nawy). W barokowym prospekcie organowym od 1963 znajduje się instrument firmy Johannes Klais z Bonn (34-głosowy, z 3 manuałami). Nowy ołtarz lektoryjny św. Krzyża z portugalskiego marmuru, nad którym zawieszono XIV-wieczny gotycki krucyfiks zaprojektował Elmar Hillebrand. W prezbiterium zachował się barokowy ołtarz główny z lat 1747-1749, gotyckie stalle zakonne z XIV w., a w oknach witraże z ok. 1620. Z tego samego czasu co ołtarz pochodzi ambona w nawie głównej. W końcu XV w. Tilman van der Burch wyrzeźbił podwójny nagrobek hrabiów von Moers (transept płd.), natomiast malowany tryptyk jest dziełem warsztatu Barthela Bruyna St. W kościele znajdują się ponadto 2 cenne relikwiarze, św. Mauryna z ok. 1170 i św. Albina (ok. 1186) oraz kilka gotyckich rzeźb.
W 1991 w związku z 1000. rocznicą śmierci cesarzowej Teofano, jej prochy złożono w ustawionym w westwerku sarkofagu z białego marmuru z wyspy Naksos, który wyrzeźbił Sepp Hürten w 1965. Później sarkofag przeniesiono do południowego ramienia transeptu. Dziełem Seppa Hürtena z 1961 jest płyta na sarkofagu założyciela klasztoru – św. Brunona – oraz stosowna płyta inskrypcyjna w posadzce prezbiterium nad kryptą.
Ze współczesnych dzieł sztuki godne wzmianki jest malowidło "Niebieskie Jeruzalem" na sklepieniu empory zachodniej (Gerhard Kadow, 1966) i stojący poniżej w nawie siedmioramienny świecznik (Rolf Bendgens, 1967). Drewniane drzwi w portalu zachodnim z wyobrażeniami patronów i fundatora kościoła rzeźbił Theo Heiermann. W latach 1992-1993 Dieter Hartmann wykonał malowidła na stropie nawy głównej (Drzewo Jessego i święci).
W północnej apsydzie bocznej prof. Elmar Hillebrand i Clemens Hillebrand zaprojektowali kaplicę ku czci św. Jose Maria Escriva de Balaguer, założyciela Opus Dei, którą 10 sierpnia 2006 poświęcił metropolita koloński, kardynał Joachim Meisner.
Dawne dzwony uległy zniszczeniu podczas wojny. 4 obecne odlał w latach 1956-1957 Hans Hüesker i noszą imiona świętych Pantaleona, Michała, Brunona i NMP, ważąc: 3, 2, 1,8 i 0,75 t.
W zbiorach Schnütgen-Museum znajduje się uszkodzony romański rzeźbiony tympanon portalu północnego z 3. ćwierci XII w.

</doc>
<doc id="1214201" url="https://pl.wikipedia.org/wiki?curid=1214201" title="Arnfinn Bergmann">
Arnfinn Bergmann

Arnfinn Bergmann (ur. 14 października 1928 w Trondheim, zm. 13 lutego 2011 tamże) – norweski skoczek narciarski i piłkarz, złoty medalista olimpijski oraz brązowy medalista mistrzostw świata.
Kariera.
Swój pierwszy międzynarodowy sukces osiągnął w 1950 podczas mistrzostw świata w Lake Placid, gdzie zdobył brązowy medal. Złoto wywalczył Hans Bjørnstad, a drugi w konkursie był Thure Lindgren, który wyprzedził Bergmanna o zaledwie 0,9 punktu. W tym samym roku zwyciężył w konkursie skoków w Revelstoke.
W 1952 wziął udział w igrzyskach olimpijskich w Oslo, zdobywając złoty medal. Po pierwszej kolejce zajmował drugie miejsce, przegrywając z Torbjørnem Falkangerem. W drugiej serii Bergmann skoczył 68,0 metrów i wyraźnie wyprzedził Falkangera zapewniając sobie zwycięstwo. Trzecie miejsce zajął Karl Holmström. W tym samym roku zwyciężył w konkursie skoków na Holmenkollen.
Zajął także piąte miejsce w drugiej edycji Turnieju Czterech Skoczni, zajmując 21. miejsce w Oberstdorfie, czwarte w Garmisch-Partenkirchen, trzecie w Innsbrucku oraz drugie w Bischofshofen. W latach 1952, 1953 i 1958 był mistrzem kraju, a w latach 1949, 1955, 1957 i 1959 zajmował trzecie miejsce.
W 1955 został zwycięzcą Turnieju Szwajcarskiego.
W 1956 otrzymał medal Holmenkollen wraz z dwojgiem innych reprezentantów Norwegii: narciarką alpejską Borghild Niskin oraz skoczkiem Arne Hoelem.

</doc>
<doc id="1214207" url="https://pl.wikipedia.org/wiki?curid=1214207" title="Torbjørn Falkanger">
Torbjørn Falkanger

Torbjørn Getz Falkanger (ur. 8 października 1927 w Trondheim, zm. 16 lipca 2013) – norweski skoczek narciarski, srebrny medalista olimpijski.
Kariera.
Podczas ceremonii otwarcia igrzysk olimpijskich w Oslo w 1952 roku Falkanger składał ślubowanie olimpijskie. Na tych igrzyskach wywalczył srebrny medal w skokach, chociaż po pierwszej kolejce prowadził. W drugiej serii, po bardzo dobrym skoku wyprzedził go rodak Arnfinn Bergmann, trzecie miejsce zajął Karl Holmström. Był to jedyny start olimpijski Falkangera.
Wystartował także na mistrzostwach świata w Lake Placid w 1950, zajmując piąte miejsce ze stratą blisko 9 punktów do zwycięzcy – Hansa Bjørnstada. Cztery lata później, na mistrzostwach w Falun ponownie był piąty, tracąc do zwycięzcy, Mattiego Pietikäinena 14 punktów.
W 1952 został nagrodzony medalem Holmenkollen wraz z fińskim kombinatorem i biegaczem Heikkim Hasu, szwedzkim biegaczem Nilsem Karlssonem oraz norweskim narciarzem alpejskim Steinem Eriksenem.
Wśród krajowych sukcesów, trzykrotnie zdobywał tytuł mistrza kraju – w 1949, 1950 i 1954.
Kilka miesięcy przed igrzyskami olimpijskimi w Cortinie d’Ampezzo w 1956 roku odniósł kontuzję i był zmuszony zakończyć karierę.

</doc>
<doc id="1214209" url="https://pl.wikipedia.org/wiki?curid=1214209" title="Tobjørn Falkanger">
Tobjørn Falkanger



</doc>
<doc id="1214211" url="https://pl.wikipedia.org/wiki?curid=1214211" title="W stronę morza">
W stronę morza

W stronę morza (hiszp. "Mar adentro") − film z 2004 w reżyserii Alejandro Amenábara. Film oparty jest na prawdziwej historii Ramóna Sampedro (Javier Bardem), hiszpańskiego mechanika, który po skoku do wody został sparaliżowany (tetraplegia) i przez 28 lat walczył o prawo do eutanazji.
Nagrody.
W 2004 roku film wygrał Oskara w kategorii "Najlepszy Film Nieanglojęzyczny", Złoty Glob w kategorii "Najlepszy Film Nieanglojęzyczny" oraz 14 nagród Goya (m.in. w kategorii "Najlepszy Film", "Najlepszy Aktor Pierwszoplanowy", "Najlepsza Aktorka Pierwszoplanowa", "Najlepszy Scenariusz".

</doc>
<doc id="1214214" url="https://pl.wikipedia.org/wiki?curid=1214214" title="2 Brygada Zaporowa">
2 Brygada Zaporowa

2 Samodzielna Brygada Zaporowa – związek taktyczny ludowego Wojska Polskiego.
Sformowana w sierpniu 1944 w Bielsku Podlaskim na wzór sowieckich oddziałów specjalnych, tzw. "zagraditielnych otriadow".
Zadania brygady.
Brygada wykonywała dość specyficzne zadania. Czuwała nad porządkiem i bezpieczeństwem na zapleczu jednostek walczących. Przede wszystkim zwalczała wszelkie przejawy dywersji, maruderstwa i dezercji.
Obok tych zadań pododdziały zaporowe pełniły także służbę garnizonową, ochraniając ważniejsze obiekty wojskowe i państwowe.
Struktura organizacyjna.
(p.o. dowódcy w okresie 28 II - III 1945r i 7 IV - 26 VI 1945r.). 
Działania.
Brygada organizacyjnie wchodziła w skład 1 Armii WP.
Jesienią 1944 stacjonowała w okolicach Warszawy i zabezpieczała tyły armii przed dywersją. W styczniu 1945 wykonała marsz do Bydgoszczy, gdzie chroniła fabrykę prochu i magazyny w Osowej Górze. W połowie marca 1945 w okolicach Gryfic ochraniała ważniejsze linie komunikacyjne i zajmowała się likwidacją rozbitych drobnych grup wojsk niemieckich.
Wiosną 1945 pododdziały brygady pełniły służbę wartowniczą w obozach jeńców wojennych.
W maju 1945 brygada została wyłączona ze składu 1 Armii i przeformowana na 12 samodzielny pułk KBW oraz 7 samodzielny batalion ochrony.
W czerwcu 1945 jednostka KBW przegrupowana została z Myśliborza do Bolesławca.

</doc>
<doc id="1214215" url="https://pl.wikipedia.org/wiki?curid=1214215" title="Grandfather Mountain">
Grandfather Mountain

Grandfather Mountain ("pol. Dziadkowa Góra") – szczyt znajdujący się w Linville, w stanie Karolina Północna. Wznosi się na 1 818 m n.p.m. i jest najwyższym szczytem w łańcuchu górskim Pasma Błękitnego, w południowych Appalachach. 
Od strony południowej Grandfather Mountain przebiega Blue Ridge Parkway, droga widokowa. Góra jest posiadłością prywatną i stanowi rezerwat dziewiczej szaty roślinnej, będąc tym samym atrakcją turystyczną. Największą atrakcją jest najwyżej położony w Stanach Zjednoczonych most wiszący, zbudowany w 1952 roku przez właściciela Hugh Mortona, który konstrukcję zadedykował senatorowi Williamowi Umsteadowi. 
Most łączy dwa skaliste szczyty i zwany jest "swinging". Na jednym ze szczytów znajduje się taras widokowy, z którego można zobaczyć największe miasto Karoliny Północnej – Charlotte oddalone ok. 100 mil od Grandfather Mountain. 
Hugh Morton odziedziczył górę po swoim ojcu i przystosował ją do turystycznych wędrówek. Wzdłuż drogi na szczyt zostały ustawione eksponaty przyrodnicze oraz przygotowano miejsca piknikowe. Góra oferuje szlaki turystyczne różnego stopnia trudności. Najtrudniejsze wymagają wspinaczki po drabinach na szczyt i tarasy widokowe. 
W miarę pokonywania wysokości zaobserwować można aż 16 różnych ekosystemów. Grandfather Mountain wznosi się w pobliżu rzeki Catawba. Sama zaś daje początek dwóm innym: Linville, wypływającej po wschodniej stronie i Watauga z zachodniej strony szczytu oraz kilku mniejszym źródłom. 
Jeden z największych w Ameryce Północnej festiwali kultury szkockiej i celtyckiej – "Highland games" – jest organizowany właśnie na Grandfather Mountain. Festiwal przyciąga gości z całego świata oraz potomków szkockich pionierów, którzy osiedlali się w pobliżu góry. Organizowane są szkockie gry i rozbrzmiewa ludowa muzyka. 
Szczyt Grandfather Mountain jest pokryty lasem świerkowo-jodłowym. Jego ilość jest niewielka z powodu wyniszczenia drzewostanu na początku XX wieku, gdy obszar dotknęła plaga drzewnych szkodników "Balsam woolly adelgidsa". 

</doc>
<doc id="1214220" url="https://pl.wikipedia.org/wiki?curid=1214220" title="Tanrek zwyczajny">
Tanrek zwyczajny



</doc>
<doc id="1214228" url="https://pl.wikipedia.org/wiki?curid=1214228" title="Rodzina Bonanno">
Rodzina Bonanno

Rodzina Bonanno – jedna z "Pięciu Rodzin" przestępczych działająca w Nowym Jorku, będąca ogólnokrajowym amerykańskim fenomenem znanym jako Mafia lub La Cosa Nostra.
Drzewo genologiczne.
W 1931 roku w trakcie wojny castellammaryjskiej 10 września 1931 roku zginął dotychczasowy szef (brooklyńskiej) rodziny mafijnej Salvatore Maranzano; skupił on wokół siebie wielu imigrantów z sycylijskiego miasteczka Castellammare del Golfo, skąd nazwa wojny.
Wówczas 26 letni Joseph "Joe Bananas" Bonanno stanął na czele rodziny jako najmłodszy z bossów nowojorskich "Pięciu Rodzin".
Bonanno był donem przez ponad 30 lat. Jego pozycja w świecie mafijnym została zachwiana wraz z wybuchem (sam ją wywołał) wojny bananowej. Wezwany, nie stawił się przed Komisją Syndykatu. W 1968 roku po przebytym zawale serca ostatecznie odszedł na emeryturę; zachował wpływy w rodzinie (jego następcami byli kolejno: Paul Sciacca, Natale Evola i Phil Rastelli; Gaspar DiGregorio był kreowany przez Komisję na szefa rodziny Bonanno w trakcie trwania wojny, gdy Bonanno w latach 1964–1966 był przetrzymywany przez swojego kuzyna Stefano Magaddino).
Kolejni bossowie.
Władzę w rodzinie odzyskiwał ponownie Rastelli, ale w roku 1986 został skazany, tym razem na 12 lat pozbawienia wolności na podstawie ustawy RICO; zmarł w więzieniu na raka wątroby.
Joe Bonanno zmarł 11 maja 2002 roku na niewydolność serca; jako ostatni z pierwszych szefów pięciu nowojorskich rodzin.

</doc>
<doc id="1214229" url="https://pl.wikipedia.org/wiki?curid=1214229" title="Stylus">
Stylus



</doc>
<doc id="1214232" url="https://pl.wikipedia.org/wiki?curid=1214232" title="Nanocebulki">
Nanocebulki



</doc>
<doc id="1214233" url="https://pl.wikipedia.org/wiki?curid=1214233" title="Nanopianki">
Nanopianki



</doc>
<doc id="1214237" url="https://pl.wikipedia.org/wiki?curid=1214237" title="Metoda CI">
Metoda CI



</doc>
<doc id="1214239" url="https://pl.wikipedia.org/wiki?curid=1214239" title="Rodzina Colombo">
Rodzina Colombo

Rodzina Colombo – jedna z „Pięciu Rodzin” przestępczych działająca w Nowym Jorku, należąca do ogólnokrajowego amerykańskiego Syndykatu znanego jako Mafia lub La Cosa Nostra. Poprzednio znana jako rodzina Profaci.
Historia.
Pierwszym, a zarazem historycznym szefem organizacji, która później przyjęła nazwę rodziny Colombo był Joe Profaci. Stanął on na czele jeden z pięciu nowojorskich rodzin mafijnych (obok Charlesa Luciany, Vincenta Mangany, Josepha Bonanny i Tommy’ego Gagliany).
Profaci piastował stanowisko przez ponad 30 lat; słynął z chciwości – od podwładnych wymagał comiesięcznego podatku w wysokości 25 dolarów. Domagał się coraz to wyższych udziałów w zyskach z prowadzonych interesów (m.in. Carmine „Wąż” Persico musiał zapłacić szefowi haracz 1800 dolarów od skradzionych ciężarówek z towarem).
Jego niepohamowana chciwość spowodowała wybuch niezadowolenia w szeregach rodziny. Bracia Gallo (Joe „Wariat”, Larry i Albert) oraz Carmine Persico i Jiggs Forlano postanowili razem się mu przeciwstawić. Doprowadziło to do wybuchu starć między zwaśnionymi frakcjami, w czasie których zginęło kilkanaście osób. Niezadowoleni gangsterzy liczyli, że Profaci ustąpi wobec ich żądań (większy udział w zyskach, mniejsze „mafijne podatki”). Szef jednak nie uległ naciskom tylko skłócił buntowników. Zaoferował nagrody tym, którzy wrócą na jego stronę. I tak Persico i Forlano wrócili do rodziny zaś bracia Gallo zostali sami.
Profaci umarł w 1962 roku. Szefem został jego zastępca Joe Magliocco. W kręgach mafijnych nie cieszył się jednak dobrą opinią. W tym czasie dwaj inni nowojorscy bossowie Carlo Gambino i Tommy Lucchese próbowali stopniowo przejmować interesy należące do rodziny Profaci/Magliocco. Nowy boss sprzeciwiał się, ale jedyne na co mógł liczyć to wsparcie Josepha Bonanny, mającego własne plany co do kontroli nad całym nowojorskim światem przestępczym.
Bonanno wtajemniczył Magliokę w plany likwidacji Gambiny i Lucchesego i kilku innych szefów z różnych części USA. Magliocco plany te przekazał dalej swojemu zaufanemu capo – Joemu Colombie. Ten z kolei wiedział, że obaj (tj. Bonanno i Magliocco) nie mają szans w tym starciu i postanowił poinformować niedoszłe ofiary. Konflikt ten przeszedł do historii jako wojna bananowa.
Ostatecznie Magliocco stanął przed Komisją Syndykatu, przyznał się do winy i swojego udziału w tym konflikcie. Ocalił życie, ale został pozbawiony przywództwa w rodzinie. Zmarł kilka miesięcy później, 28 grudnia 1963 roku na niewydolność serca.
Gambino dopilnował, aby Colombo stanął na czele rodziny, którą odtąd nazywano Colombo.
Z upływem czasu Gambino zaczął żałować swojej decyzji. Colombo postanowił powołać do życia „Włosko-Amerykańską Ligę Praw Obywatelskich” (ang. "Italian-American Civil Rights League"), której celem była obrona praw Amerykanów pochodzenia włoskiego, rzekomo niesłusznie podejrzewanych przez władze amerykańskie o przynależność do zorganizowanej przestępczości.
Przez rok Colombo i jego ludzie pikietowali pod nowojorską siedzibą FBI. Gambino nie mógł znieść kolejnych relacji telewizyjnych i niepotrzebnego rozgłosu. Dodatkowo służby federalne i stanowe doprowadzały do postawienia zarzutów kolejnym członkom rodziny Colombo. Carlo obawiał się, że może to spotkać niebawem i jego ludzi.
28 czerwca 1971 roku czarnoskóry przestępca Jerome Johnson, podczas kolejnej pikiety IACRL trzykrotnie postrzelił Colombę w głowę. Ofiara odniosła poważne uszkodzenia mózgu, zapadła w śpiączkę i zmarła po siedmiu latach. Zamachowiec został na miejscu zastrzelony przez ochroniarzy.
Po śmierci Colomby nieoficjalnym szefem został Thomas DiBella. Ten były doker, z jednym wyrokiem na koncie (w 1932 roku za nielegalny handel alkoholem) przez 3 lata, tj. do 1974 roku, pomimo ciągłej obserwacji i podsłuchu prowadzonych przez agencje federalne i stanowe, pozostawał anonimowym bossem. Sądzono, że nie odgrywa znaczącej roli w strukturach mafii, w rzeczywistości był w niej od 1932 roku.
Z uwagi na podeszły wiek DiBella przekazał przywództwo nad rodziną byłemu buntownikowi Carminemu Persice i został jego doradcą w pierwszej połowie lat 70.
O ile Persice udało się zażegnać konflikt z braćmi Gallo (Joe „Wariat” został zamordowany 7 kwietnia 1972 roku w dniu swoich 43 urodzin, a Larry zmarł na nowotwór w 1968 roku) o tyle musiał się borykać z wymiarem sprawiedliwości. Z trzynastu lat, od chwili nominacji na szefa do 1985 roku, dziesięć spędził w różnych więzieniach pod wieloma zarzutami (m.in. uprowadzenia, włoskiej loterii, lichwy).
Jerry Langella postanowił wystąpić przeciwko szefowi, ale w 1986 roku razem z nim trafił do więzienia. Wówczas na czele rodziny stanął Victor Orena, krewny Persiki.
Obecnie rodzina Colombo liczy około 40-50 członków i kilkuset współpracowników.

</doc>
<doc id="1214241" url="https://pl.wikipedia.org/wiki?curid=1214241" title="Droga krajowa B49 (Niemcy)">
Droga krajowa B49 (Niemcy)

Droga krajowa 49 () – niemiecka droga krajowa przebiegająca na osi północny wschód południowy zachód od skrzyżowania z drogą B62 w Alsfeld w Hesji do granicy z Luksemburgiem koło Igel w Nadrenii-Palatynacie.
Część drogi przebiega po autostradach (ok. 51 km.)
Droga jest częściowo rozbudowana do drogi czteropasmowej o parametrach drogi ekspresowej.
Pomiędzy Koblencją a Alf droga biegnie wzdłuż rzeki Mozeli.
Miejscowości leżące przy B49.
Hesja.
Alsfeld, Romrod, Schellnhausen, Ermenrod, Ruppertenrod, Flensungen, Grünberg, Lindenstruth, Reiskirchen, Gießen, Dutenhofen, Lahnau, Wetzlar, Solms, Leun, Weilburg, Merenberg, Allendorf, Heckholzhausen, Beselich, Limburg an der Lahn.
Nadrenia-Palatynat.
Montabaur, Neuhäusel, Koblenz, Dieblich, Niederfell, Oberfell, Alken, Brodenbach, Burgen, Treis-Karden, Pommern, Klotten, Cochem, Ernst, Ellenz-Poltersdorf, Nehren, Ediger-Eller, Bremm, Sankt Aldegund, Alf, Bengel, Kinderbeuern, Bausendorf, Neuerburg, Wittlich, Trier, Igel.
Historia.
Droga z Koblenz przez Montabaur do Limburga powstała w 1789 r.

</doc>
<doc id="1214246" url="https://pl.wikipedia.org/wiki?curid=1214246" title="Rodzina Genovese">
Rodzina Genovese

Rodzina Genovese – jedna z Pięciu nowojorskich rodzin mafijnych należąca do Syndykatu; jej członkowie wchodzili i najpewniej wchodzą w skład Komisji Syndykatu.
Początki Rodziny.
W 1931 roku zakończyła się wojna castellammaryjska, która doprowadziła do upadku tzw. "starej mafii amerykańskiej" utożsamianej z gangsterami pogardliwie nazywanymi Wąsatymi Piotrkami w osobach Joego Masserii i Salvatora Maranzany.
Jeden z najważniejszych gangsterów tamtych czasów (zwycięzca tej wojny) – Charles "Szczęściarz" Luciano – przy pomocy ze strony wpływowych żydowskich gangsterów m.in. Meyera Lansky'ego i Bugsy'ego Siegela dokonał modernizacji amerykańskiego świata przestępczego. Utworzono Syndykat, zniesiono stanowisko Capo di tutti capi oraz dokonano (co wcześniej planował zrobić Maranzano) podziału na Pięć Rodzin nowojorskiego świata przestępczego.
Lucky Luciano stanął wówczas na czele jednej z nich (odziedziczonej po zamordowanym Joem Masserii) – Rodzinie Luciano (obok ówczesnych rodzin: Mangano, Bonanno, Profaci i Gagliano).
Luciano dzierżył stanowisko bossa do 1936 roku i uważany był za największego i najbardziej wpływowego gangstera; czuł się tak pewnie, że spacerował ubrany w eleganckie garnitury po ulicach Nowego Jorku otaczany przez tabuny dziennikarzy.
Skazanie Luciano.
W 1936 roku prokurator Thomas Dewey doprowadził do jego skazania na 30 do 50 lat za sutenerstwo – sprawa miała być ukartowana (tak twierdziło wielu członków świata przestępczego).
Panowanie Franka Costelli.
W roku 1936 – po wyznaczeniu przez Lucianę – na czele rodziny stanął Frank Costello. Inny czołowy boss, Vito Genovese, który jako zastępca Luciany powinien objąć przywództwo miał poważne problemy z wymiarem sprawiedliwości (groziło mu oskarżenie o morderstwo), przez co musiał zbiec do Włoch, gdzie wkupił się w łaski Benito Mussoliniego. 
Genovese odpowiada za zabójstwo niewygodnego dla Benita dziennikarza Carla Treski w 1943 roku.
W 1946 roku Luciano został warunkowo zwolniony (przez tego samego Deweya, który został gubernatorem stanu Nowy Jork) za patriotyczną postawę w trakcie II wojny światowej – wywiad marynarki wojennej Stanów Zjednoczonych nawiązał kontakt z przedstawicielami mafii w celu przeciwdziałania nazistowskim aktom sabotażu w nowojorskich portach; Luciano zza więziennych krat wyraził zgodę na taką współpracę. Po zwolnieniu musiał jednak natychmiast opuścić kraj – udał się do Włoch a potem na Kubę.
Tego samego roku uczestniczył w słynnej Konferencji Hawańskiej.
Walka Genovese o przywództwo w rodzinie.
W roku 1946 władze włoskie deportowały Genovesego do Stanów Zjednoczonych. Stanął przed sądem oskarżony o morderstwo popełnione w 1937 roku; dziwnym trafem ginęli kolejni świadkowie (przy znaczącym udziale Franka Costelli); sprawa skończyła się fiskiem, Vito został zwolniony.
Z biegiem czasu Genovese postanowił przejąć stery w Rodzinie Luciano–Costello.
4 października 1951 roku zorganizował udany zamach na życie Williego Morettiego, sprzymierzeńca Costelli. Wcześniej tego samego roku (2 maja) usiłował zabić samego Costellę – wyrok miał wykonać Vincent "Podbródek" Gigante; Costello odniósł niewielkie obrażenia.
Następnie 25 października zginął inny boss Albert "Szalony Kapelusznik" Anastasia – to za namową Costelli objął w 1951 roku przywództwo w rodzinie Mangano; Anastasia stał się lojalnym partnerem Costelli – miał pełnić rolę straszaka (mając na uwadze jego mordercze zapędy).
Śmierć Anastasii była na rękę Genovesemu, Lansky'emu i Lucianie (obaj wyrazili na to zgodę).
Wspólnikiem Genovesego – w operacji wyeliminowania "Kapelusznika" – został Carlo Gambino, który po wyeliminowaniu Anastasii został szefem jego rodziny, która od tej pory nazywa się rodziną Gambino.
14 listopada 1951 roku odbyła się Konferencja w Apalachin, podczas której Genovese liczył na objęcie stanowiska "capo di tutti capi" – szefa wszystkich szefów. Objął nieformalne przywództwo podczas jej obrad, czując się zwycięzcą walki z Costellą; został również donem rodziny tego ostatniego. Obrady Konferencji zostały przerwane przez niespodziewany nalot policji stanowej i agentów federalnych.
Odejście Costelli, triumf Genovesego.
Ostatecznie w roku 1957 Costello odszedł na zasłużoną emeryturę; szefem rodziny został Genovese – od jego nazwiska rodzina Luciano–Costello stała się rodziną Genovese.
Upadek Genovesego.
Starzy przyjaciele – Luciano, Costello, Lansky i Carlo Gambino postanowili ostatecznie pozbyć się niewygodnego rywala jakim był dla nich Genovese (niewykluczone, że cała czwórka odpowiada za fiasko obrad Konferencji w Apalachin).
W 1959 roku Genovese został skazany na 15 lat pozbawienia wolności za handel narkotykami (wrobili go w trefną transakcję narkotykową; czwórka gangsterów miała przekupić pewnego handlarza, żeby złożył obciążające Vita zeznania).
Rodzina Genovese po upadku szefa.
Mimo że Vito odsiadywał wyrok w więzieniu, za pośrednictwem swoich łączników, próbował zachować wpływ w rodzinie.
Na czele rodziny Genovese stali dzieląc się władzą:
Rodzina kontroluje handel w portach Brooklynu i New Jersey, firmy spedycyjne, transportowe i związki zawodowe.
W latach osiemdziesiątych XX wieku liczba członków rodziny Genovese wynosiła ok. 200 osób, plus dodatkowe 500–600 osób, która aktywnie działały na jej rzecz (tworzyli oni jej wsparcie).
Pozostaje ona jedną z najpotężniejszych rodzin mafijnych w Nowym Jorku, być może i w całych Stanach Zjednoczonych.

</doc>
<doc id="1214253" url="https://pl.wikipedia.org/wiki?curid=1214253" title="Rodzina Lucchese">
Rodzina Lucchese

Rodzina Lucchese – jedna z rodzin mafijnych Nowego Jorku. Wchodzi w skład Pięciu Rodzin i jest częścią utworzonego w wyniku wojny castellammaryjskiej w 1931 roku Syndykatu.
Początki Rodziny.
Początki organizacji przestępczej sięgają lat dwudziestych XX wieku kiedy to najważniejszym bossem nowojorskiego półświatka przestępczego był Joe Masseria.
Jednym z jego podwładnych był Gaetano "Tom" Reina, którego gang odpowiadał za interesy przestępcze na terenie Bronxu. Reina nie był jednak zadowolony z rządów "Joego Bossa", który ściągał – według niego – zbyt wysokie haracze za umożliwienie swobodnego działania na podległym terenie.
W 1927 roku do Nowego Jorku przybył Salvatore Maranzano, który przystąpił – zgodnie z wolą "capo di tutti capi" mafii sycylijskiej dona Vita Cascio-Ferry – do opanowania całego nowojorskiego półświatka przestępczego. 
Konflikt był nie do uniknięcia – w 1929 roku doszło do wybuchu wojny między obozem Masserii i Maranzany, która przeszła do historii jako wojna castellammaryjska.
Reina po cichu zaczął sprzyjać Maranzano, co nie uszło uwadze "Szczęściarzowi" Lucianie ówczesnemu wspólnikowi Masserii. Podwójna gra Reiny nie była mu na rękę – obawiał się, że jego wspólnicy (Gaetano "Tommy" Gagliano i Tommy Lucchese – młode wilki organizacji) mogliby paść ofiarą zemsty Masserii, gdyby ten dowiedział się o zdradzie Reiny. 
Ostatecznie Luciano, Gagliano i Lucchese uzgodnili, że należy pozbyć się tego ostatniego. Wyrok wykonał inny aspirujący mafiozo, Vito Genovese, 26 lutego 1930 roku na brooklyńskiej ulicy.
Masseria, przekonany, że za śmierć Reiny odpowiada Maranzano, wybrał na jego następcę niejakiego Josepha "Joego" Pinzolę, ale i on padł ofiarą zamachu – został zastrzelony we wrześniu 1930 roku przez Lucchesego i jego wspólnika. Masseria uwierzył ponownie, że za zabójstwem Pinzoli stoi Maranzano.
Luciano zdecydował wówczas, aby Gagliano i Lucchese po cichu (za plecami Masserii) przeszli na stronę Maranzany – w ten sposób uzyskał szpiegów w jego szeregach. Luciano już wtedy snuł plany o pozbyciu się obydwu starych bossów.
15 kwietnia 1931 roku zginął Masseria; w ramach podziękowania Maranzano przekazał Lucianie przywództwo nad byłą rodziną Masserii, zaś Gagliano (zastępcą został Lucchese) objął stery nad niedobitkami Reiny.
10 września 1931 roku zginął Salvatore Maranzano zastrzelony przez żydowskich cyngli wynajętych od Meyera Lansky’ego; szczególną rolę w zabójstwie bossa odegrał Lucchese, do którego zaufanie miał Maranzano – to on wskazał właściwy cel zabójcom.
Zwycięzcy wojny castellammaryjskiej – głównie Luciano, Lucchese, Genovese, Frank Costello i ich żydowscy wspólnicy z Meyerem Lanskym na czele – ostatecznie ustalili podział nowojorskiej mafii na "Pięć Rodzin" (powstały wówczas rodziny Luciano, Mangano, Bonanno, Profaci i Gagliano); zniesiono stanowisko "capo di tutti capi" oraz powołano Narodowy Syndykat wraz z Komisją Syndykatu.
Era Lucchesego.
Lucchese uchodził za jednego z najinteligentniejszych gangsterów swoich czasów; potrafił skutecznie – jak Frank Costello – korumpować urzędników państwowych. Cieszył się szacunkiem swoich podwładnych. Pomimo że był wielokrotnie aresztowany za liczne przestępstwa (m.in. włamiania, kradzieże pojazdów, paserstwo, był również podejrzewany o udział w 30 zabójstwach) uniknął wyroków skazujących w swojej ponad 40-letniej karierze przestępczej. 
Po zakończonej wojnie został lojalnym zastępcą Gagliany. Ich współpraca trwała aż do śmierci bossa (1951 lub 1953). Wówczas Lucchese stanął na czele rodziny, która od tej pory przyjęła nazwę rodziny Lucchese.
Lucchese przez następne lata rozszerzał wpływy organizacji, głównie na terenie Nowego Jorku i New Jersey. Organizacja przestępcza przez niego kierowana zajmowała się nielegalnym hazardem i licznymi przekrętami w przemyśle odzieżowym (zastraszaniem pracowników i związkowców, wypłacaniem niższych pensji). Boss zaangażował się w politykę – po dymisji Williama O’Dwyera w wyborach na stanowisko burmistrza Nowego Jorku poparł Vincenta Impellitterego, który wygrał wybory, a następnie zapewnił mu reelekcję. Był bliskim znajomym Thomasa Murphy’ego, byłego prokuratora federalnego. Impellitteri mianował później, na prośbę Lucchesego, Murphy'ego na stanowisko komisarza policji.
Lucchese zmarł z przyczyn naturalnych 13 lipca 1967 roku – cierpiał na chorobę wieńcową; wcześniej przebył operację guza mózgu.
Kolejni przywódcy.
Przywództwo nad rodziną przeszło w ręce Carminego Trumuntego, który nie cieszył się wielkim szacunkiem wśród podwładnych i został zastąpiony przez Anthony’ego "Tony'ego Duksa" Corallę.
Pod jego rządami Lucchese zajmowali się głównie:
Anthony Corallo zamieszany był w wielką aferę korupcyjną z udziałem burmistrza Nowego Jorku Johna Lindsaya oraz Carminego DeSapii (przedstawiciela Partii Demokratycznej i kontrkandydata Williama O'Dwyera) i Jamesa Marcusa (zaufanego człowieka Lindsaya). Dodatkowo ciążyły na nim poważne zarzuty (m.in. handlu narkotykami, lichwy, wymuszeń) – w sumie groziło mu 100 lat pozbawienia wolności. W 1987 roku został postawiony w stan oskarżenia. Nowym przywódcą został wskazany przez niego bliski współpracownik Aniello Migliore. 
Nie ustrzegło to rodziny przed problemami – rozpoczęły się krwawe porachunki wewnętrzne oraz masowe aresztowania ze strony organów ścigania.
Na czele rodziny stanął wówczas krwiożerczy duet Vic Amuso i "Gazrurka" Casso (w skrócie A&amp;C); opornych gangsterów eliminowali, co z oczywistych powodów nie budziło sympatii wśród członków organizacji. Obaj ostatecznie trafili do więzienia na dożywocie.
Ich następcą został Joseph DeFede, ale i on w 1998 roku został oskarżony na nielegalne praktyki w przemyśle odzieżowym; jego proces rozpoczął kolejną wewnętrzną wojnę. Mimo to rodzina Lucchese, licząca około 120 mafiozów, pozostała silną i wpływową organizacją przestępczą, która chętnie korzystała ze współpracy z rodzinami Gambino i Genovese.
Po roku 2000 nowym bossem został Steven Crea, który miał do perfekcji opanować nielegalne sztuczki w przemyśle odzieżowym (domena Lucchese), ale i on również został skazany.
Pomimo upadków kolejnych bossów rodzina Lucchese pozostaje nadal wpływową organizacją przestępczą Nowego Jorku, blisko współprcującą z rodzinami Gambino i Genovese.

</doc>
<doc id="1214254" url="https://pl.wikipedia.org/wiki?curid=1214254" title="Commodore MAX">
Commodore MAX



</doc>
<doc id="1214256" url="https://pl.wikipedia.org/wiki?curid=1214256" title="MAX Machine">
MAX Machine



</doc>
<doc id="1214257" url="https://pl.wikipedia.org/wiki?curid=1214257" title="Ultimax">
Ultimax



</doc>
<doc id="1214264" url="https://pl.wikipedia.org/wiki?curid=1214264" title="Stiepan Chrulow">
Stiepan Chrulow

Stiepan Aleksandrowicz Chrulow (ros. Степан Александрович Хрулёв; ur. w Moskwie, zm. 22 maja 1870) – rosyjski generał-lejtnant od 1853, dowódca II Korpusu Armijnego od 1861.
8 kwietnia 1861 na czele 5 rot piechoty i 2 szwadronów jazdy (w sumie około 1300 ludzi) dokonał krwawej masakry ludności cywilnej Warszawy, zebranej na Placu Zamkowym, w wyniku czego zginęło ponad 100 osób.
Uczestnik wojny krymskiej. W 1853 dowódca artylerii rosyjskiej w czasie wojny z Chanatem Kokandu. 
Brał udział w tłumieniu powstania węgierskiego w latach 1848-1849 i powstania listopadowego. Odznaczony Orderem Świętego Jerzego III i IV klasy.

</doc>
<doc id="1214265" url="https://pl.wikipedia.org/wiki?curid=1214265" title="Elle">
Elle

Elle – ogólnoświatowy magazyn o tematyce związanej z kobietami, będący własnością francuskiej grupy Lagardère. Główne tematy to zdrowie, moda, uroda i rozrywka. Został założony przez Pierre’a Lazareffa i jego żonę Hélène Gordon w 1945. Tytuł po francusku znaczy „ona”.
W 1981 Daniel Filipacchi i Jean-Luc Lagardère po zakupie magazynu Hachette rozpoczęli wydawanie magazynu w USA z 25 zagranicznymi redaktorami.
Obecnie jest to jeden z największych magazynów o modzie z 39 zagranicznymi wydaniami w ponad 60 krajach i wielu językach (angielski, chiński, czeski, duński, francuski, niemiecki, grecki, węgierski, włoski, japoński, koreański, norweski, polski, portugalski, rosyjski, słoweński, hiszpański, szwedzki, turecki). Technicznie „Elle” jest marką globalnej sieci skupiającej ponad 20 stron internetowych.
Średnia wieku czytelników „Elle” to 34,7 lat. 73% czytelników prenumeruje magazyn. „Elle” jest jedynym magazynem, którego sprzedaż rośnie od ostatnich 5 lat, zwłaszcza w pierwszej połowie 2006 kiedy wzrosła o 16%. Strony internetowe „Elle” odwiedza jednocześnie ponad 1 milion gości, a 26 milionów w ciągu miesiąca. Liczba czytelników sięga 4,8 miliona. Znaczącą większość czytelników „Elle” stanowią kobiety (82%) pomiędzy 18 a 49 rokiem życia, 40% to samotni, a średni dochód czytelnika to 69 973$ rocznie. „Nasi czytelnicy są dostatecznie młodzi, aby myśleć o życiu jak o przygodzie i dostatecznie starzy, aby mieć pieniądze, aby to zrealizować” – powiedział Robbie Myers, redaktor naczelny.

</doc>
<doc id="1214267" url="https://pl.wikipedia.org/wiki?curid=1214267" title="Redneck Wonderland">
Redneck Wonderland

Redneck Wonderland - dziesiąty album studyjny australijskiej grupy rockowej Midnight Oil. Album został wydany w 1998 roku.

</doc>
<doc id="1214271" url="https://pl.wikipedia.org/wiki?curid=1214271" title="Liczba kwasowa">
Liczba kwasowa

Liczba kwasowa (IA) – liczba wyrażająca ilość miligramów wodorotlenku potasu, niezbędnego do zobojętnienia wolnych kwasów obecnych w jednym gramie próbki. Liczba kwasowa jest miarą liczby grup karboksylowych związku chemicznego, np. kwasu tłuszczowego. Typowe oznaczenie polega na miareczkowaniu badanej substancji rozpuszczonej w równych częściach etanolu i eteru naftowego, mianowanym roztworem KOH wobec fenoloftaleiny do różowego zabarwienia utrzymującego się ponad 15 sekund.
Liczba kwasowa jest istotnym parametrem olejów napędowych. Np. według norm EN 14214 and ASTM D6751, liczba kwasowa biodiesla powinna być mniejsza niż 0,5 mg KOH/g (dla zapobieżenia korozji układów paliwowych i części składowych silników).
W analizie żywności liczba kwasowa jest wskaźnikiem stopnia hydrolizy tłuszczu. Świeży tłuszcz ma zerową liczbę kwasową.

</doc>
<doc id="1214272" url="https://pl.wikipedia.org/wiki?curid=1214272" title="Mohamed Abdel Monsef">
Mohamed Abdel Monsef

Mohamed Abdel Monsef, arab. محمد فضل (ur. 6 lutego 1977 w Kairze) – piłkarz egipski grający na pozycji bramkarza.
Kariera klubowa.
Monsef jest wychowankiem klubu Zamalek Kair. W 1999 w wieku 22 lat zadebiutował w jego barwach w rozgrywkach pierwszej lidze (wcześniej był tylko rezerwowym m.in. dla reprezentanta kraju, Abdela El-Sayeda.
W sezonie 1999/2000 wystąpił w Pucharze Zdobywców Pucharów Afryki i ostatecznie sięgnął po to trofeum (stał się wówczas pierwszym bramkarzem klubu).
W 2001 po raz pierwszy w karierze zdobył mistrzostwo kraju, a rok później wygrał z Zamalekiem Ligę Mistrzów, a także kolejny krajowy puchar. W 2003 został po raz drugi mistrzem Egiptu, a także zdobył Superpuchar Afryki. Kolejnym i jak dotąd ostatnim trofeum było trzecie mistrzostwo ligi w 2004. W kolejnych sezonach Monsef nie osiągał jednak sukcesów z Zamalekiem. W 2010 roku odszedł do El Gouna FC, a w 2012 do ENPPI Club. W 2017 trafił do Wadi Degla SC.
Kariera reprezentacyjna.
W reprezentacji Egiptu Monsef zadebiutował w 2001. W 2002 był rezerwowym w kadrze na Pucharze Narodów Afryki 2002 i dotarł z nim do ćwierćfinału. W 2006 na Pucharze Narodów Afryki w Ghanie także był rezerwowym dla Essama El-Hadary’ego i wywalczył mistrzostwo Afryki. W 2008 Hassan Shehata powołał go na PNA 2008, na którym pełnił rolę drugiego bramkarza dla El-Hadary’ego. Wywalczył swoje drugie mistrzostwo Afryki.

</doc>
<doc id="1214273" url="https://pl.wikipedia.org/wiki?curid=1214273" title="Antoni Chmurski">
Antoni Chmurski

Antoni Chmurski (ur. 30 grudnia 1877 w Krakowie, zm. 17 lutego 1963 w Józefowie koło Warszawy) – polski doktor prawa, konstytucjonalista, patriota i działacz niepodległościowy, wydawca w Wiedniu jedynej wtedy, polskojęzycznej gazety codziennej "Wiedeński Kuryer Polski".
Życiorys.
Urodził się w Krakowie w mieszczańskiej rodzinie. Jego rodzicami byli Roman Chmurski i Anna z Morawieckich. Dziadek Antoniego, również Antoni Chmurski był radcą Krakowa i właścicielem renomowanej wytwórni mebli. Dziadek ze strony matki, Wojciech Morawiecki, właściciel majątku szlacheckiego Kunice brał udział w Powstaniu Listopadowym 1830 roku. Antoni Chmurski od lat dziecięcych wzrastał w atmosferze przepojonej patriotyzmem. Rodzice jego prowadzili otwarty dom w, którym kwitło życie kulturalno-towarzyskie. Częstymi gośćmi domu byli między innymi Jan Matejko i Stanisław Wyspiański. Córka Wyspiańskiego – Helena została żoną brata Antoniego – Adama Chmurskiego.
Pasję do nauk prawniczych zaszczepił Antoniemu Chmurskiemu jego wuj, dr Serafin Chmurski, ostatni, prywatny właściciel Zamku Pieskowa Skała.
W 1895 zdał z odznaczeniem egzamin dojrzałości w C. K. II Gimnazjum św. Jacka w Krakowie. Następnie odbył studia na Wydziale Prawa Uniwersytetu Jagiellońskiego, uzyskując stopień doktora praw. Następnie na Uniwersytecie Wiedeńskim studiował ekonomię polityczną jednocześnie czerpiąc w Wiedniu praktyki sądowe i adwokackie. Złożył w Wiedniu egzamin adwokacki i otworzył kancelarię, którą prowadził aż do wybuchu I wojny światowej prowadząc sprawy Polaków z Galicji oraz Polaków zamieszkałych w Wiedniu.
16 sierpnia 1914 roku został utworzony Wiedeński Komisariat Naczelnego Komitetu Narodowego (N.K.N) w, którym najpierw został członkiem Rady Komisariatu, a następnie sekretarzem prezydium, które stało się właściwym kierownictwem.
We wrześniu 1914 roku wstąpił jako ochotnik do Legionów Polskich. Decyzją Tymczasowej Rady Stanu Królestwa Polskiego został powołany z Legionów do służby w Departamencie Sprawiedliwości Sekcji Ustawodawczej. Równocześnie silnie działał na rzecz konsolidacji polskich środowisk emigracyjnych. Założył w Wiedniu wydawnictwo krzewiące patriotyzm i ducha niepodległości. Był właścicielem „Wiedeńskiego Kuryera Polskiego” – jedynej, codziennej gazety w języku polskim oraz tygodnika „Biblioteczka Polska” – z poezją patriotyczną ("Dziady", "Grażyna" Mickiewicza, "Warszawianka" Wyspiańskiego, "Pieśń Nowych Legionów" etc.). 19 stycznia 1915 roku na łamach „Wiedeńskiego Kuryera Polskiego” rzucił hasło – „Policzmy się i łączmy się!”. Wynikiem tej akcji było wydanie unikatowej pozycji – Księgi pamiątkowej i adresowej wygnańców wojennych z Galicyi i Bukowiny 1914 – 1915. Dzieło to, wydane jako trzy księgi, zawierało spis nazwisk i adresów wygnańców z okolic Bukowiny, Lwowa i Krakowa. Inną pozycją był „Kalendarz Legionów Polskich na Rok Pański 1915”- kompendium informacji o Legionach. Środki uzyskiwane z wydawnictwa przeznaczał na wspieranie finansowe Legionów Polski.
Na początku 1915 oddelegowany do utworzonej w Warszawie Delegatury Adwokatury wraz z sędzią Pohoreckim i adwokatami Ancem, Ponikowskim i Carem opracował dekret o Palestrze Państwa Polskiego, dekret o Rejestrze Handlowym (częściowa reforma prawa handlowego), dekret o spółkach z ograniczoną odpowiedzialnością. Był pracownikiem Komisji Organizacji Adwokatury Tymczasowej Rady Stanu.
18 listopada 1918 roku, tydzień po odrodzeniu państwa Polskiego został powołany przez Naczelnika Państwa, Józefa Piłsudskiego na stanowisko zastępcy Szefa Kancelarii Cywilnej Naczelnika Państwa. Jako specjalista rozpoczął prace nad projektami konstytucji czego efektem w 1920 roku było wydanie drukiem przez Kancelarię Naczelnika Państwa dwóch pozycji jego autorstwa – „Projektów Konstytucji Rzeczypospolitej Polskiej” oraz opracowania „Spółki z ograniczoną odpowiedzialnością”. 
15 stycznia 1921 roku został na własną prośbę zwolniony przez Marszałka Piłsudskiego do Komisariatu Plebiscytowego na Górnym Śląsku, gdzie stał się członkiem Polskiego Komisariatu Plebiscytowego i opracował „Księgę Nadużyć Plebiscytowych Niemieckich” przedstawioną Radzie Ambasadorów. Następnie wziął udział w III powstaniu śląskim, w którym dostał się do niewoli Heimattereuerów. Po wyjściu na wolność wyjechał do Warszawy i 20 września 1921 roku przeszedł do adwokatury poświęcając się pracy naukowej i obronie przed Najwyższym Trybunałem Administracyjnym i Sądem Najwyższym. 
W czasie okupacji niemieckiej wykonywał adwokaturę w Warszawie. Po powstaniu wysiedlony z rodziną z Warszawy przebywał w Zakopanem, gdzie do 31 sierpnia 1945 roku był zaangażowany przez Miejską Radę Narodową jako radca prawny. Po powrocie do Warszawy brał udział w odradzaniu zrębów adwokatury. W dniach 17 grudnia 1946 do 24 lutego 1947 występował jako obrońca z urzędu hitlerowskiego zbrodniarza, Gubernatora Dystryktu Warszawskiego Ludwiga Fischera, przed Najwyższym Trybunałem Narodowym. W wyniku sfałszowanych przez komunistów 19 stycznia 1947 wyborów do Sejmu Ustawodawczego i objęciu 5 lutego 1947 roku władzy prezydenckiej przez Bolesława Bieruta, Antoni Chmurski stał się podobnie jak inni, działacze przedwojennej Polski wrogiem klasowym. Dekretem Bieruta odebrano mu jego mieszkanie w Alei Szucha. Zamieszkał wraz z żoną Stefanią z Tarnowiczów i synem Witoldem w jednej ze swoich posiadłości w Józefowie koło Otwocka, gdzie spędził resztę życia, poświęcając się pracy naukowej.
Pochowany na cmentarzu Powązkowskim (kwatera 295-6-28/29).

</doc>
<doc id="1214274" url="https://pl.wikipedia.org/wiki?curid=1214274" title="Five Families">
Five Families

Pięć Rodzin to główne rodziny mafijne działające w Nowym Jorku, które tradycyjnie dominują nad przestępczością zorganizowaną w tym mieście. "Pięć Rodzin", zgodnie z sugestią Salvatore Maranzano, były odpowiedzialne za ustanowienie Komisji, radę która rozdzieliła terytoria pomiędzy wcześniej walczące rodziny i zarządzała aktywami Cosa Nostry w USA. "Pięć Rodzin" zaczęło działać wspólnie we wczesnych latach 30.
„Pięć Rodzin” i ich przywódcy obecnie to:
Rodzina Colombo znana była także jako rodzina Profaci, zanim zamach nie zmienił jej nazwy we wczesnych latach 60. Były ojciec chrzestny Joe Massino chciał zmienić nazwę rodziny Bonanno na rodzinę Massino, ale od czasu jego aresztowania i zdrady nazwa ta się nie przyjęła. Rodzina DeCavalcante, z siedzibą w pobliskim Elizabeth (stan Nowy Jork), także ma powiązania z pięcioma nowojorskimi rodzinami.
W popkulturze.
W 1969 wydana została powieść "Ojciec chrzestny", a w 1972 na jej podstawie nakręcony został film o takim samym tytule.
Telewizja HBO wyprodukowała serial "Rodzina Soprano" (premiera 1999).
Drzewo genealogiczne.
Po wyeliminowaniu starych bossów zwanych Wąsatymi Piotrkami dwaj główni gangsterzy (zwolennicy nowej formy przestępczości zorganizowanej w Stanach Zjednoczonych) – Lucky Luciano i Meyer Lansky utworzyli organizację na wzór dawnego sycylijskiego stowarzyszenia samopomocy „Unione Siciliano”, zwycięzcy wojny – przedstawiciele Young Turks – wprowadzili podział nowojorskiej mafii na Pięć Rodzin, zniesiono stanowisko ‘bossa nad bossami’ (Capo di tutti cappi).
(Pięć rodzin, które powstały po zakończeniu Wojny Castellammarese w 1931 roku):
Lucky Luciano (1931 – 1936) – Frank Costello (1936 – 1957) – Vito Genovese (1957 – 1969†),
Vincent Mangano (1931 – 1951†) – Albert Anastasia (1951 – 1957†) – Carlo Gambino (1957 – 1976†),
Giuseppe „Joe Boss” Masseria (1931†) – Tommy Gagliano (1931 – 1951† lub 1953†) – Tommy Lucchese (1951 – 1967†),
Joe Profaci (1931 – 1962†) – Joe Magliocco (1962 – 1963†) – Joe Colombo (1963 – 1978†),
Salvatore Maranzano (1931†) – Joe Bonanno (1931 – 1968)

</doc>
<doc id="1214275" url="https://pl.wikipedia.org/wiki?curid=1214275" title="Zabytki sakralne Choszczna">
Zabytki sakralne Choszczna

Kościół franciszkański.
Klasztor wraz z kościołem został ufundowany w końcu XIII w. Zakonnicy zostali sprowadzeni do Choszczna po 1285 roku. Założenie klasztorne zostało usytuowane w południowo-zachodnim kwartale miasta, tuż koło obwarowań obronnych. Zespół klasztorny tworzył według K. Berga zamknięty czworobok, składający się z kościoła od północy i z połączonych z nim trzech skrzydeł. W środku znajdował się wirydarz. Kościół klasztorny-bezwieżowy, trójnawowy, z zamkniętym trójbocznie prezbiterium, miał długość 49m. A szerokość 17m. Od strony południowej przylegał do kościoła klasztor z krużgankiem i kapitularzem, oddzielony od kościoła wysoką sienią. Do końca XIX wieku przetrwała jedynie ruina kościoła i skrzydło wschodnie, gdzie zachowała się kamienna płyta z 1313 roku. Pierwszy raz klasztor spłonął 20 lipca 1511 roku, drugi raz z kościołem 24 marca 1637. W 1650 r. zawaliła się ściana frontowa kościoła. Nie odbudowano go i w XVIII w. Stały już tylko mury obwodowe. Klasztor funkcjonował w Choszcznie do pocz. XVI w. Reformację tutaj przeprowadził w 1536 roku Jerzy Buchholtzer. 
Kaplica pielgrzymkowa.
Wzniesiono ją poza murami miasta i stąd nazwano „Wallfartskapelle”. Znajdowała się ona obok wzgórza kalek, przy drodze z Choszczna do Radunia. Nazwa wzgórza wzięła się stąd, że do kaplicy odbywali pielgrzymki chorzy i kalecy z Polski i Pomorza. Stosunkowo mało wiadomo o jej wyglądzie, ale najprawdopodobniej była taka jak inne kaplice na Pomorzu, wzniesiona na planie wielokąta. W pobliżu mógł znajdować się cmentarz dla osób spoza społeczności miejskiej – żebraków, żołnierzy, służby i skazanych. Margrabia Jan z Kostrzyna, wprowadzając w kraju reformację, nakazał w 1551 roku rozwiązać w Nowej Marchii wszystkie kaplice, także dotyczyło to kaplicy NMP w Choszcznie.
Szpital św. Jerzego.
Szpital powstał na przełomie XV/XVI wieku. Podobnie jak inne szpitale św. Jerzego przeznaczone były dla ubogich mieszczan, którzy nie mogli uiścić wymaganej w mieście odpłaty. Przyjęcie do szpitala w Choszcznie w 1568 roku kosztowało 6 florenów i 8 groszy, czyli o połowę mniej niż w pobliskim szpitalu św. Ducha, gdzie wymagano 14 florenów. Utrzymywanie szpitala było trudnym zadaniem. Na ten cel przyjmowano daniny pieniężne i w naturze (zboże, 4 świnie roczne, chleb, piwo, itp...). Szpitale posiadały także własną ziemię uprawną. Św. Jerzy otrzymał 1,5 łana ziemi wraz z jeziorem położonym na zachód od miasta. Było ono połączone z jeziorem Stobno. Szpital wraz z kaplicą został zbudowany nad brzegiem jeziora Kluki, na zachód od Bramy Kamiennej. Wokół szpitala powstał niewielki cmentarz, gdzie chowano zmarłych od średniowiecza. Cmentarz był otoczony kamiennym murkiem. Średniowieczny budynek szpitalny uległ zniszczeniu w XVII wieku i odbudowano go w 1740 roku. Później przebudowany w 1795 i w 1832 roku. Nowy szpital św. Jerzego został wzniesiony w 1895 r. XIX-wieczny budynek dotrwał do początków XX wieku.
Szpital św. Ducha.
Szpital św. Ducha powstał prawdopodobnie w końcu XIII wieku. Podobnie jak inne duchackie szpitale tak i ten składał się z trzech części: z domu dla chorych (infirimeria), kościoła lub kaplicy oraz cmentarza. Panorama Choszczna Meriana z połowy XVII wieku potwierdza istnienie w Choszcznie szpitala św. Ducha założonego z dwóch piętrowych budynków przypominających szczeciński kościół i szpital św. Gertrudy. Szpital ocalał z wielkiego pożaru w 1637 r., ale spłonął w dniu 6 marca 1672 roku. W 1732 roku dokumenty magistratu określiły go mianem „rudery”. W następnych latach został rozebrany i wzniesiono nowy szpital w innym miejscu z tym samym wezwaniem ale już bez kaplicy. W 1739 roku stał koło ulicy i Bramy Młyńskiej. W XVIII wieku przyjmowano do szpitala chłopców do 5 lat z rodzin chłopskich, ale korzystała ze szpitala głównie społeczność miejska.
Kościół św. Jakuba Apostoła.
Pierwsza wzmianka o tym kościele pochodzi dopiero z 1491 roku. Kościół został wzniesiony poza murami miasta. Wybudowano go w pobliżu fosy i wałów obronnych, od zachodniej strony miasta, przed Bramą Kamienną. Kościół typu halowego, bez wieży, orientowany. Od wschodu był zamknięty pięciobocznym prezbiterium. Wokół kościoła, a zwłaszcza od strony północnej i zachodniej, urządzono cmentarz dla ubogich. Cmentarz przylegał zachodnim skrajem do pobliskiego wzgórza. Podobnie jak i do choszczeńskiej kaplicy NMP, tak do kościoła św. Jakuba, przybywali liczni pielgrzymi i goście. Najwięcej z Polski i Pomorza, ale także i z krajów niemieckich. Uposażenie kościoła nie jest znane. Przypuszcza się, że w XVI wieku stanowiło ono część z 24 łanów gruntu wszystkich świątyń w Choszcznie. Kościół św. Jakuba padł ofiarą wojny trzydziestoletniej. W dniu 1 kwietnia 1631 r., żołnierze cesarscy przywlekli tutaj poległych podczas szturmu na miasto Szwedów i podpalili kościół. Ponownie spłonął on 24 marca 1637 roku. Z powodu trudności, jakie miasto miało w tym czasie, długo tej świątyni nie odbudowywano. Pierwszeństwo miał tutaj kościół NMP, także zniszczony tego samego dnia. W 1650 r., kościół św. Jakuba stał wypalony i porzucony, a mieszkańcy Choszczna zaczęli go częściowo rozbierać na cele budowlane. 
Kościół parafialny pw. Narodzenia Najświętszej Marii Panny.
Najprawdopodobniej w miejscu gotyckiego kościoła stała w XIII wieku romańska, kamienna świątynia. Mogła być wzniesiona, zaraz po otrzymaniu tegoż obszaru w 1232-1233 roku od księcia Władysława Odonica, przez cystersów kołbackich. Cystersi wznieśli dwór lub folwark koło j. Sowno. W 1269 roku mnisi i konwersi z tego folwarku zostali wypędzeni przez margrabiów brandenburskich. Obszar, na którym zbudowany był kościół pozostawał jednak oficjalnie pod patronatem cystersów do czasów ich rezygnacji w 1282 roku. W rękach margrabiów brandenburskich był od 1269, gdyż około 1284 roku lokowali oni tutaj miasto Arnswalde (dzisiejsze Choszczno). Kościół Najświętszej Marii Panny jest trójnawową halą z wydłużonym, trójbocznie zamkniętym prezbiterium. Od zachodu przylega do świątyni czworoboczna wieża. Zanim przystąpiono do budowy gotyckiej świątyni ceglanej, rozebrano częściowo budowlę kamienną. Rozbierając kościół kamienny z XIII wieku, pozostawiono do połowy XIV wieku romańską wieżę. Kościół w Choszcznie wzniesiono w I poł. XIV wieku. W 1350 ufundowano ołtarz do kościoła NMP. Kościół NMP w Choszcznie wykazuje związki z budownictwem Pomorza i Brandenburgii. Zaznaczyły na nim swój wpływ zaodrzańskie strzechy budowlane, jednak najmocniej mogły zaważyć tutaj związki z Angermünde, ponieważ Choszczno (Arnswalde) było lokowane na wzorcu tegoż miasta. 
Jedynym zabytkiem plastyki figuralnej choszczeńskiego kościoła jest gotyckiej sedilium, znajdujące się w południowej ścianie prezbiterium. Ceglany tympanon niszy tworzy tzw. „Drzewo Jessiego” z rodowodem Chrystusa. W środku wyobrażenia umieszczono ukrzyżowanego Chrystusa, a po jego bokach postacie św. Marii, patronki miejscowego kościoła, oraz św. Jana – opiekuna joannitów. W zwojach winnej latorośli, pomiędzy liśćmi i owocami, umieszczono w szachowniczym układzie popiersia 21 mężczyzn z pustymi banderolami. W choszczeńskim sedilium przenikają się treści mityczne „lignum vite” oraz rodowodu Chrystusa. Zabytek ten pochodzi z pierwszej połowy XIV wieku. Cała budowla kościelna poważnie ucierpiała w pożarze miasta 20 lipca 1511 r. Spłonął dach korpusu i wieża. Zniszczeniu uległy wówczas stare dzwony, możliwe także, że również ołtarz św. Marii. W pożarze z 1511 roku spłonęły także średniowieczne dzwony. Trzy nowe umieszczono na wieży w 1520 roku wykonane przez stargardzkiego ludwisarza Lutke Rose. Na jednym z nich wyryty był relief z Chrystusem i św. Marią. Po wprowadzeniu w Choszcznie reformacji 1536/37. Przystąpiono do wznoszenia balkonów. Przebudowywano je potem w XIX wieku. Po licznych pożarach i zniszczeniach w latach 1859-1862 przeprowadzono gruntowny remont kościoła NMP. Zrekonstruowano wówczas sklepienia gwiaździste. W prezbiterium uzupełniono zniszczenia części sklepienia krzyżowo-żebrowego, założono nowe zworniki. Stara zakrystia została rozebrana, a nową dwuprzęsłową dobudowano. We wnętrzu otynkowano ośmioboczne filary i ozdobiono je kapitelami roślinnymi. Dolne partie okien w korpusie i chórze zostały zamurowane. W fasadzie zachodniej dostawiono dwie ośmioboczne wieżyczki. Portal główny otrzymał nowe profile. W XVIII wieku wieża liczyła 77 metrów wysokości, a w 1860, 65 metrów. Podczas I wojny światowej masowo zabierano dzwony z kościołów. Na potrzeby wojny w 1917 roku zabrano z kościoła NMP dwa dzwony a pozostawiono jedynie „średni” z 1643 roku. W 1945 roku został przestrzelony dzwon z 1643 r. Jest przechowywany w Choszcznie do dzisiaj. Podczas oblężenia Choszczna w 1945 roku zniszczeniu uległ dach korpusu, sklepienia okien, portale i mury wieży. Po zakończeniu działań wojennych kościół został zabezpieczony. Odbudowę zaczęto od przykrycia korpusu nawowego i prezbiterium dachem. Na chórze wymurowano sklepienie krzyżowo-żebrowe. Rozebrano neogotyckie empory. We wnętrzu nałożono tynki na ściany i sklepienia. Prezbiterium oddano 8 grudnia 1947 roku. Od 1956 rozpoczęto prace konserwacyjne, które miały nadać kościołowi wygląd nawiązujący do pierwotnego gotyckiego stanu, odbudowę wnętrz zakończono 21 kwietnia 1957 r. Po odbudowaniu wieży w 1968 roku rozpoczęto prace nad oszkleniem całego kościoła, wprawiano kolorowe szkło witrażowe, zrobiono ołtarz z miedzi, chrzcielnice i ołtarz Matki Boskiej Nieustającej Pomocy. W 1975 r. wnętrze zostało wymalowane, w 1978 r. zrobiono nowe ławki i konfesjonały z dębowego drewna, w 1984 r. rozpoczęto budowę domu parafialnego w pobliżu kościoła. Budowę zakończono w 1987 roku. W latach 1984-1990 prowadzono prace zabezpieczające przed pękaniem sklepień i ścian, a w roku 1990 odrestaurowano więźbę dachową i jej zabezpieczenia. Prace z lat 1991-1992 polegały na pokryciu dachu blachą miedzianą oraz wymianą części posadzek w zakrystii i przy bocznych ołtarzach. W 1994 r. uzupełniono ubytki zaprawy na zewnątrz ściany wschodniej na nawie głównej. Na przełomie 1995-1996 rozpoczęto prace konserwatorskie XIV-wiecznego sedilium „Drzewa Jessiego” oraz zrekonstruowano wieżyczkę przy bocznej nawie.
Z wyposażenia historycznego przetrwało jedynie niewiele elementów. Należą do nich:
Sanktuarium Maryjne.
Ksiądz abp Marian Przykucki, po zapoznaniu się ze starym i obecnym kultem maryjnym w Choszcznie wyraził życzenie aby utworzyć tu Sanktuarium Matki Boskiej Nieustającej Pomocy. Uroczyste ustanowienie sanktuarium w obecności metropolity szczecińsko-kamieńskiego nastąpiło 8 grudnia 1993 r. Kościół pw. Narodzenia Najświętszej Maryi Panny w Choszcznie jest przykładem podwójnej rekonstrukcji: najpierw odbudowano z ruin świątynię, potem ożywiono nabożeństwo Maryjne i kult Najświętszej Maryi Panny, który od średniowiecza, mimo protestantyzmu, przetrwał i doczekał się pełnego rozkwitu .
Kościół katolicki pw. Narodzenia Najświętszej Marii Panny.
Katolicy w Choszcznie od XVI wieku byli mniejszością religijną. 10 lipca 1900 ufundowano w Choszcznie kościół katolicki, a w osiem lat później erygowano tutaj parafię pod wezwaniem Narodzenia NMP. Kościół został poświęcony 27 sierpnia 1911 kościół został zbudowany na wzniesieniu, pomiędzy jeziorem Kluki a dworcem kolejowym, w pobliżu wzgórza kolejowego. Była to budowla jednonawowa, z wydzielonym prezbiterium, trójbocznie zamkniętym. W korpusie świątyni szczyty blendowane. Wieża wzniesiona została od zachodniej strony kościoła, na planie kwadratu. Dach spiczasty z latarnią. Z każdej strony wieży umieszczony był zegar. Kościół katolicki był konsekrowany 26 września 1926. Podczas walk w lutym 1945 roku został uszkodzony, ale w dużo mniejszym stopniu niż kościół ewangelicki położony w centrum miasta. Po wojnie zdecydowano o jego rozbiórce w celu uzyskania materiału budowlanego.

</doc>
<doc id="1214277" url="https://pl.wikipedia.org/wiki?curid=1214277" title="Aloyzas Valušis">
Aloyzas Valušis

Aloyzas Valušis (ur. 4 grudnia 1901 w Kuktiškės koło Uciany, zm. 31 stycznia 1998 w USA) – litewski pułkownik sztabu generalnego i skaut, attaché wojskowy Republiki Litewskiej w Warszawie, zięć prezydenta Antanasa Smetony.
Życiorys.
Uczył się w szkołach w Wilnie, Poniewieżu i Moskwie. W 1918 roku zaangażował się w harcerstwo, by rok później zgłosić się na ochotnika do tworzonej właśnie armii litewskiej. W tym samym okresie ukończył szkołę wojskową.
W latach 1921–1924 służył jako adiutant w pułku huzarów J. Radvilasa (Radziwiłła). Kształcił się na zagranicznych uczelniach wojskowych, m.in. we Francji i Belgii (po 1931 roku).
Po zamachu stanu z grudnia 1926 roku mianowany osobistym adiutantem prezydenta Smetony, w latach 1931–1934 dowódca szwadronu wojskowego, później (do 1938 roku) dowódca pułku huzarów.
Od 1938 do 1939 roku pełnił funkcję attaché wojskowego Litwy w Warszawie.
W 1940 roku wraz z teściem-prezydentem opuścił Litwę, osiedlając się w 1941 roku w USA.

</doc>
<doc id="1214282" url="https://pl.wikipedia.org/wiki?curid=1214282" title="Abe Kōbō">
Abe Kōbō



</doc>
<doc id="1214294" url="https://pl.wikipedia.org/wiki?curid=1214294" title="Jadwiga Wilejto">
Jadwiga Wilejto

Jadwiga Wilejto z d. Szoszler (ur. 22 stycznia 1949 w Rzeszówku k. Złotoryi) – polska łuczniczka, trenerka, sędzia, działaczka sportowa, olimpijka z Monachium, Montrealu i Moskwy. Córka Marka i Władysławy (z d. Hałabura).
Życiorys.
Jej kariera sportowa przypada na lata 1960–1985. Należała do klubów takich jak: Rybak Trzebież, Łucznik Trzebież, Chemik Police i Obuwnik Prudnik. Jej trenerami byli: Dionizy Michalczyk i Roman Karawan. Podczas Mistrzostw Polski zdobyła 39 medali. 42 razy pobiła rekord Polski. Została uhonorowana tytułem Mistrzyni Sportu.
W 1968 r. ukończyła Liceum Pedagogiczne w Szczecinie, a w 1976 r. Akademię Wychowania Fizycznego w Poznaniu. Po tym jak jej kariera sportowa dobiegła końca została nauczycielką wf w Publicznej Szkole Podstawowej nr 1 w Prudniku. Była również trenerką w klubie sportowym Obuwnik Prudnik. Od 1980 r. była trenerką łucznictwa II klasy, a od 2002 r. I klasy. Działała społecznie w PKOl, Polskim Związku Łuczniczym i SZS. W latach 2003–2004 była prezesem Polskiego Związku Łuczniczego. Jest mężatką i ma córkę Izabelę. Obecnie mieszka w Gdańsku i prowadzi trzy kluby łucznicze: UKS „Kuźnia” Kowale, UKS „Oruniak” i ULKS „Tarcza” Kolbudy.

</doc>
<doc id="1214295" url="https://pl.wikipedia.org/wiki?curid=1214295" title="Parafia Matki Bożej Miłosierdzia w Swarzędzu">
Parafia Matki Bożej Miłosierdzia w Swarzędzu

Parafia Matki Bożej Miłosierdzia – rzymskokatolicka parafia położona w północnej części Swarzędza. Została wydzielona z parafii św. Marcina w roku 1994. Budowa kościoła parafialnego rozpoczęła się w roku 1996 i została powierzona późniejszemu pierwszemu proboszczowi parafii, ks. kan. Henrykowi Ogrodnikowi. Świątynia została konsekrowana w 2007 roku przez ks. arcybiskupa Stanisława Gądeckiego.

</doc>
<doc id="1214298" url="https://pl.wikipedia.org/wiki?curid=1214298" title="Ahmed El-Mohamadi">
Ahmed El-Mohamadi

Ahmad al-Muhammadi (arab. أحمد المحمدي, ur. 9 września 1987 w Al-Mahalla al-Kubra) – piłkarz egipski grający na pozycji prawego obrońcy lub pomocnika w Aston Villi.
Kariera klubowa.
El-Mohamadi piłkarską karierę rozpoczął w klubie Ghazl El-Mehalla wywodzącego się z jego rodzinnego miasta Al-Mahalla al-Kubra. W 2004 roku w wieku 17 lat zadebiutował w jego barwach w pierwszej lidze egipskiej i w zespole tym grał przez dwa pełne sezony. W czerwcu 2006 roku był bliski przejścia do Al-Ahly Kair, ale ostatecznie wraz z klubowym kolegą Redą Metwallym zasilił szeregi innej drużyny z Kairu, ENPPI.
2 lipca 2010 został na jeden sezon wypożyczony do Sunderlandu. W 2011 roku podpisał kontrakt z tym klubem. W czerwcu 2013 podpisał trzyletni kontrakt z Hull City, do którego wcześniej był wypożyczony.
W 2017 roku odszedł do Aston Villi.
Kariera reprezentacyjna.
W reprezentacji Egiptu El-Mohamadi zadebiutował w 22 sierpnia 2007 roku w zremisowanym 0:0 towarzyskim spotkaniu z Wybrzeżem Kości Słoniowej. W tym samym roku wystąpił z kadrą U-20 w Mistrzostwach Afryki 2007. Od czasu debiutu w kadrze A wywalczył miejsce w podstawowym składzie Egiptu, a w 2008 roku Hassan Shehata powołał go na PNA 2008.

</doc>
<doc id="1214302" url="https://pl.wikipedia.org/wiki?curid=1214302" title="12 Kompania Chemiczna">
12 Kompania Chemiczna

12 Kompania Chemiczna (12 kchem) – dawny pododdział Wojsk Chemicznych Sił Zbrojnych RP (JW Nr 2874).
Kompania została sformowana w 2001 roku, w garnizonie Stargard Szczeciński, w składzie 12 Szczecińskiej Dywizji Zmechanizowanej im. Bolesława Krzywoustego. Pododdział został rozformowany 31 grudnia 2010 roku. Część kompanii została przeniesiona do Centrum Szkolenia Wojsk Lądowych w Drawsku Pomorskim i przyjęła nazwę Grupa Zabezpieczenia Szkolenia stacjonująca w JW 1965 Oleszno (Ziemsko - lotnisko).
Tradycje kompanii.
Jednostka nawiązywała do tradycji:

</doc>
<doc id="1214303" url="https://pl.wikipedia.org/wiki?curid=1214303" title="Aleksandr Gerstenzweig">
Aleksandr Gerstenzweig

Aleksandr Daniłowicz Gerstenzweig (ros. Александр Данилович Герштенцвейг, ur. 1818, zm. 24 października 1861 w Warszawie) – rosyjski generał lejtnant od 1861 roku, generał adiutant od 1859, wojskowy generał-gubernator warszawski od sierpnia 1861 roku. Pochodził z polskiej rodziny arystokratycznej o niemieckich korzeniach.
W 1837 ukończył szkołę oficerską. 1848-1849 brał udział w tłumieniu powstania na Węgrzech. W 1855 mianowany generałem-majorem, w 1859 generałem-lejtnantem. 15 października 1861 roku dowodził akcją wtargnięcia żołnierzy rosyjskich do katedry św. Jana w Warszawie w celu spacyfikowania ludności cywilnej zebranej tam dla uczczenia rocznicy śmierci Tadeusza Kościuszki. Popełnił samobójstwo. Posiadał odznaczenia: Order Świętego Włodzimierza III i IV klasy, Order Świętej Anny I i II klasy, Order Świętego Stanisława I i III klasy, Krzyż Komandorski austriackiego Orderu Leopolda, pruski Order Orła Czerwonego II i III klasy, pruski Order Świętego Jana Jerozolimskiego.
Był wnukiem polskiego dowódcy z czasów powstania kościuszkowskiego generała Antoniego Madalińskiego.

</doc>
<doc id="1214305" url="https://pl.wikipedia.org/wiki?curid=1214305" title="Meglenorumuni">
Meglenorumuni

Meglenorumuni (meglenorum. "Vlashi", gr. Βλαχομογλενίτες – "Vlachomoglenítes") – wołoska grupa etniczna zamieszkująca pierwotnie kotlinę Meglena w środkowej Macedonii (na pograniczu dzisiejszej Grecji i Macedonii Północnej), obecnie również Rumunię. Liczebność (szacunkowa) – 12 do 20 tys. osób.
Meglenorumuni posługują się językiem meglenorumuńskim z grupy języków wschodnioromańskich. Inaczej, niż wszystkie pozostałe grupy Wołochów, nie określają się nazwą pochodzącą od Rzymian ("Romanus"), lecz nazwą "Vlashi". Etnonim „Meglenorumuni” powstał w XX wieku pod wpływem władz rumuńskich.
Inaczej niż Arumuni, Meglenorumuni tradycyjnie byli osiadłymi rolnikami, nie pasterzami. Wiele ich zwyczajów różni się od zwyczajów pozostałych ludów wołoskich, natomiast wykazuje wpływy bułgarskie. Meglenorumuni wyznają prawosławie. W 1759 mieszkańcy meglenorumuńskiej wsi Notia koło Pelli przeszli na islam.
Istnieją sprzeczne opinie, że Meglenorumuni przywędrowali do Megleny po XII wieku z Rodopów lub że mogą być potomkami Pieczyngów. Obecność Meglenorumunów w Macedonii odnotowuje się od XIV wieku. Meglenorumuni zamieszkiwali pierwotnie północno-wschodnią część kotliny Megleny (wsie Notia, Langadia, Periklia i Archangelos) oraz przyległe części pasm górskich Pajak (wsie Skra, Kupa, Livadia, Karpi i Kastaneri) i Kožuf (wsie Chuma, Sermenin i Konsko w Macedonii).
W 1924 muzułmańscy Meglenorumuni zostali przesiedleni w okolice Antalyi i Isparty w tureckiej Anatolii, gdzie są znani jako „Karadżowianie” (od tureckiej nazwy kotliny Meglena). W 1926 około 450 rodzin meglenorumuńskich ze wsi Archangelos, Skra, Kupa, Lundzini, Periklia i Livezi wyemigrowało z Grecji do Rumunii i osiedliło się w południowej Dobrudży. Po przejęciu tego terenu przez Bułgarię wielu z nich przeniosło się w inne rejony Rumunii, najwięcej do wsi Cerna koło Tulczy. Kolejni Meglenorumuni przenieśli się z Macedonii do Rumunii podczas II wojny światowej i wojny domowej w Grecji, uchodząc przed walkami partyzanckimi w swej ojczyźnie. W 1996 około 820 rodzin w Rumunii przyznało się do pochodzenia meglenorumuńskiego.

</doc>
<doc id="1214306" url="https://pl.wikipedia.org/wiki?curid=1214306" title="Problem rzadkości">
Problem rzadkości



</doc>
<doc id="1214317" url="https://pl.wikipedia.org/wiki?curid=1214317" title="Stasys Raštikis">
Stasys Raštikis

Stasys Raštikis (ur. 13 września 1896 w Kurszanach, zm. 3 maja 1985 w Los Angeles) – litewski generał, Naczelny Wódz Litewskich Sił Zbrojnych, po 1945 działacz litewskiej emigracji w USA i dziennikarz.
Życiorys.
W 1915 zaciągnął się na ochotnika do armii rosyjskiej. W trakcie I wojny światowej ukończył szkołę wojskową w Tyflisie. Po wojnie powrócił na Litwę, gdzie walczył przeciwko wojskom bolszewickim i polskim.
W latach 1925–1929 studiował na Uniwersytecie Witolda Wielkiego w Kownie, później kształcił się w akademii wojskowej w Niemczech.
W 1934 został powołany na stanowisko szefa sztabu generalnego, a w 1937 prezydent Antanas Smetona mianował go generałem brygady. Notabene Raštikis był związany rodzinnie ze Smetoną – jako mąż córki starszego brata prezydenta – Motiejusa Smetony. W 1940 został awansowany do rangi generała dywizji.
Od stycznia 1935 do 1940 był Naczelnym Wodzem LSZ. Od marca do grudnia 1938 sprawował również funkcję ministra obrony narodowej. Był postacią kontrowersyjną – w czerwcu 1940 opowiedział się na naradzie u prezydenta Smetony przeciwko stawieniu zbrojnego oporu wobec ultimatum sowieckiego, mimo że przez kilka poprzednich lat uspokajał litewskie władze co do stanu obronności państwa.
Po aneksji Litwy przez ZSRR wyjechał do III Rzeszy, by wkrótce wrócić do kraju, zajętego przez wojska niemieckie w wyniku operacji Barbarossa. Objął wówczas funkcję ministra obrony w powołanym wówczas Litewskim Rządzie Tymczasowym, którą pełnił do samorozwiązania rządu, które nastąpiło na żądanie Niemiec 5 sierpnia 1941. Następnie pracował w kowieńskim Muzeum Wojskowym im. Witolda Wielkiego.
Przed kontrofensywą Armii Czerwonej na froncie wschodnim ponownie ewakuował się do Niemiec, skąd w 1949 wyemigrował do USA. W Ameryce zajmował się dziennikarstwem – publikował w litewskich pismach emigracyjnych: "Karo archyvas", "Mūsų žinynas", "Karys", "Trimitas", "Lietuvių archyvas", "Dirva" i "Tėvynės sargas".
Zmarł w Los Angeles wiosną 1985. W 1993 jego szczątki zostały przeniesione do Kowna i uroczyście złożone na cmentarzu Pietraszuńskim.
Odznaczenia.
Został odznaczony m.in. estońskim Orderem Krzyża Orła I klasy (1939). 6 maja 1939 złożył wizytę w Polsce, gdzie został przyjęty z honorami przez marszałka Edwarda Rydza-Śmigłego oraz prezydenta Ignacego Mościckiego i odznaczony Krzyżem Wielkim Orderu Odrodzenia Polski.

</doc>
<doc id="1214318" url="https://pl.wikipedia.org/wiki?curid=1214318" title="Urban Gad">
Urban Gad

Urban Gad (ur. 12 lutego 1879 w Skælskør, zm. 26 grudnia 1947 w Kopenhadze) – duński reżyser filmowy, tworzący w okresie kina niemego. 
Wyreżyserował ok. 40 filmów w latach 1910–1927. Mąż aktorki Asty Nielsen, z którą nakręcił prawie 30 obrazów, m.in. "Przepaść" (1910) czy "Czarny sen" (1911). W 1911 roku przenieśli się razem do Niemiec, gdzie Gad wyreżyserował pierwszy film w wytwórni Babelsberg pt. "Taniec umarłych" (niem. "Der Totentanz"). W Niemczech tworzył do 1922. W 1919 napisał pierwszy podręcznik sztuki filmowej pt. "Film, jego środki i cele".
Jego wujem był Paul Gauguin.

</doc>
<doc id="1214321" url="https://pl.wikipedia.org/wiki?curid=1214321" title="Ahmed Shaaban">
Ahmed Shaaban

Ahmed Shaaban (ur. 10 października 1978 w Al-Mansurze) – egipski piłkarz grający na pozycji bocznego pomocnika.
Kariera klubowa.
Shaaban pochodzi z Kairu, a jest wychowankiem klubu Petrojet FC, w którym występuje w pierwszym składzie. W sezonie 2006/2007 wywalczył z nim historyczny pierwszy awans z drugiej do pierwszej ligi egipskiej. W sezonie 2013/2014 grał w El-Entag El-Harby SC.
Kariera reprezentacyjna.
W reprezentacji Egiptu Shaaban zadebiutował w 5 stycznia 2008 w wygranym 3:0 towarzyskim spotkaniu z Namibią. W drugiej połowie zmienił Ahmeda El-Mohamadiego. W tym samym roku Hassan Shehata powołał go na PNA 2008.

</doc>
<doc id="1214326" url="https://pl.wikipedia.org/wiki?curid=1214326" title="Masaż bambusem">
Masaż bambusem

Masaż bambusem − relaksacyjny masaż wykonywany za pomocą pałeczek bambusa, które są rolowane po ciele. Pałeczki mają różne grubości i długości, gdyż są dostosowane do poszczególnych technik i wielkości ciała. Muszą być one odpowiednio przygotowywane do zabiegu masażu: najpierw dokładnie myte, następnie dezynfekowane, a na koniec podgrzewane i utrzymywane w podwyższonej temperaturze, by oddawały ciepło przez cały czas trwania masażu.
Opis masażu.
Głównym narzędziem nadającym specyficzny charakter temu masażowi są pałeczki bambusowe. Techniki manualne rozpoczynają i kończą masaż, a także pełnią funkcję łączników między kolejnymi ruchami wykonywanymi za pomocą pałeczek (głównie przy zmianie ich grubości).
Do pełnego odczucia korzyści płynących z masażu niezbędne jest zapewnienie optymalnej temperatury pomieszczenia, w którym wykonywany jest zabieg, ponieważ masażysta pracuje na dużych, odsłoniętych partiach ciała. Niebywale pomocna jest również relaksacyjna muzyka i aromaterapia.
Na początku masażysta używa pałeczek o większej średnicy, by przygotować w ten sposób większe obszary ciała. Następnie, przepalając to ruchem głaskania wykonywanym dłońmi, wykorzystuje te o mniejszej średnicy, które pozwalają na dokładniejszy masaż poszczególnych części ciała. Kolejnym etapem jest łączenie obu rodzajów bambusów przy bardzo energicznych i nieco mocniejszych ruchach w celu dotarcia i rozgrzania głęboko położonych partii mięśniowych. Na koniec masażysta wykonuje delikatne muskanie najmniejszymi pałeczkami w celu wyciszenia pobudzonej wcześniejszymi ruchami skóry i mięśni.
Oryginalny masaż wykonywany przy użyciu różnej wielkości pałeczek i miotełek bambusowych. Pałeczkami, które podczas masażu dopasowują się do kształtu mięśni, oklepuje się, głaszcze i ugniata całe ciało ze zmiennym rytmem i natężeniem. Dzięki uciskom pałeczek zabieg szybko i długotrwale poprawia krążenie. Ma działanie drenujące i modelujące, doskonale eliminuje napięcia i wzmacnia mięśnie. Masaż bambusami efektywnie wpływa na modelowanie sylwetki, uelastycznia skórę, redukuje cellulit. Działa pobudzająco i stymulująco na cały organizm. Odpręża i poprawia samopoczucie, a ciało odzyskuje uczucie niesamowitej lekkości. Ponadto, odgłosy miarowych uderzeń bambusowych witek wprowadzają w stan głębokiego relaksu i zapomnienia.
Wskazania i przeciwwskazania do masażu bambusem.
Przeciwwskazania do masażu bambusem są analogiczne jak w masażu klasycznym.

</doc>
<doc id="1214329" url="https://pl.wikipedia.org/wiki?curid=1214329" title="Tadeusz Burakowski">
Tadeusz Burakowski

Tadeusz Piotr Burakowski (ur. 1 sierpnia 1934 w Warszawie, zm. 19 września 2016) – polski naukowiec zajmujący się inżynierią powierzchni.
W 1973 r. uzyskał stopień doktora nauk technicznych na Wydziale Elektrycznym Politechniki Warszawskiej. W 1977 r. uzyskał stopień doktora habilitowanego nauk technicznych na tym samym wydziale. Tytuł profesora nadzwyczajnego nauk technicznych otrzymał 14 lutego 1985
W 1991 r. założył Międzysekcyjny Zespół Inżynierii Powierzchni Komitetu Budowy Maszyn PAN, którego jest przewodniczącym.
Był również członkiem Rad Programowych czasopism Polskiej Akademii Nauk:
Przez 30 lat był redaktorem działowym w Inżynierii Powierzchni.
Był członkiem Akademii Inżynierskiej w Polsce.
Opublikował ok. 170 autorskich pozycji książkowych.

</doc>
<doc id="1214332" url="https://pl.wikipedia.org/wiki?curid=1214332" title="Vincas Vitkauskas">
Vincas Vitkauskas

Vincas Vitkauskas (pol. Wincenty Witkowski) (ur. 4 października 1890 w Užbaliai koło Wyłkowyszek, zm. 3 marca 1965 w Kownie) - litewski generał i naczelny wódz armii w 1940 roku, radziecki deputowany w latach 1940-54. 
W 1914 roku ukończył gimnazjum w Orle. W czasie I wojny światowej walczył w armii rosyjskiej, kończąc jednocześnie szkołę wojskową w Moskwie. 
Po powrocie na Litwę mianowany administratorem okręgu Wyłkowyszki. W 1919 roku dobrowolnie wstąpił do tworzącej się armii litewskiej, walcząc z wojskami bolszewickimi i polskimi atakującymi Litwę. 
Po zakończeniu wojny pracował m.in. jako wykładowca szkół wojskowych. W 1935 roku awansowany na generała brygady, cztery lata później na generała dywizji. 
22 stycznia 1940 roku prezydent Smetona mianował go naczelnym wodzem armii litewskiej - w miejsce Stasysa Raštikisa. Funkcję tę sprawował do 15 czerwca 1940 roku, kiedy to Litwa przyjęła ultimatum radzieckie. 
W czasie II wojny światowej przebywał w Moskwie jako wykładowca Wyższej Akademii Wojennej oraz poseł do Rady Najwyższej ZSRR z terenu Litwy. W 1946 roku powrócił do kraju, gdzie pracował na Politechnice Kowieńskiej jako szef katedry wojskowości. W latach 1946-54 pełnił obowiązki deputowanego do Rady Najwyższej Litewskiej SRR. 
Zmarł w Kownie, został pochowany na cmentarzu Petraszuńskim. 
Przez większość historyków oceniany krytycznie, jako jeden z głównych odpowiedzialnych za przyjęcie przez Litwę ultimatum z 1940 roku. Przedmiotem niechęci współczesnych była również jego współpraca w procesie sowietyzacji Litwy i jej armii, jak również przyjęcie funkcji deputowanego do fasadowych zgromadzeń radzieckich.

</doc>
<doc id="1214333" url="https://pl.wikipedia.org/wiki?curid=1214333" title="Jan Kleczyński (pisarz)">
Jan Kleczyński (pisarz)

Jan Kleczyński, pseudonimy i kryptonimy J. Kl., Jan K., Jan Kl., Zadora (ur. 24 czerwca 1875 w Warszawie, zm. we wrześniu 1939 tamże) – polski pisarz, krytyk sztuki. Kontynuując tradycje rodzinne zajmował się także szachami, a nawet reprezentował Polskę na nieoficjalnej olimpiadzie w Paryżu w 1924 roku.
Życiorys.
Był synem Jana (1837-1895), pianisty i kompozytora, badacza muzyki Chopina, redaktora i krytyka muzycznego, oraz Kazimiery z Dowgiałłów, śpiewaczki amatorki. Ukończył gimnazjum w Warszawie, potem był uczniem szkoły rysunku Wojciecha Gersona. Studia wyższe rozpoczął w 1897 w Krakowie, gdzie stryj Józef był profesorem statystyki, a przez pewien czas również rektorem Uniwersytetu Jagiellońskiego.
W okresie studiów Kleczyński nawiązał bliskie kontakty z miejscowym środowiskiem artystycznym. Poznał m.in. Stanisława Przybyszewskiego i w prowadzonym przez niego "Życiu" ogłosił debiutanckie nowele ("Widziadło", "Zosia", "Słońce"). Z Przybyszewskim połączyła go przyjaźń; starszy o kilka lat Przybyszewski wysoko cenił talent Kleczyńskiego, a także powierzał mu delikatne misje osobiste – wyjazdy w poszukiwaniu Dagny Przybyszewskiej. W późniejszych latach Przybyszewski uznał przyjaciela w swoich literackich wspomnieniach "Moi współcześni" za niewykorzystany talent.
W 1904 Kleczyński powrócił do Warszawy. W styczniu tegoż roku zawarł związek małżeński z Anielą Zawadzką, aktorką dramatyczną; młodsza siostra żony, malarka Anna Maria, w 1913 została drugą żoną Stefana Żeromskiego. Przez pewien czas obie pary małżeńskie mieszkały w jednym domu, a Kleczyński i Żeromski przyjaźnili się. Kleczyński miał też wielu innych przyjaciół wśród artystów; byli to m.in. Stefania i Karolina Beylinówny, Franciszek Fiszer, Kazimierz Błeszyński, Maria Grossek-Korycka, Jan Adam Maklakiewicz. Od 1896 Kleczyński był publicystą kulturalnym szeregu czasopism; swoje recenzje z literatury, teatru, malarstwa, rzeźby, muzyki ogłaszał m.in. w "Ateneum", "Gazecie Narodowej", "Głosie", "Gońcu Porannym i Wieczornym", "Krytyce", "Kurierze Codziennym", "Nowej Gazecie", "Sztuce Polskiej", "Tygodniku Ilustrowanym", "Życiu Polskim". W "Tygodniku Ilustrowanym" wchodził w skład redakcji i prowadził dział krytyki muzycznej, idąc w ślady ojca, który również współpracował przez wiele lat z "Tygodnikiem". Kleczyński uczestniczył też w działaniach na rzecz powołania zawodowej organizacji literatów i dziennikarzy.
Część publikacji ukazała się w formie książkowej, m.in. zbiór studiów "Rzeźba współczesna" (1909), poświęconych takim twórcom, jak Gustav Vigeland, Auguste Rodin, Bolesław Biegas, Xawery Dunikowski. Kleczyński wydał również zbiór nowel "Ziemia snu (Marzanna)" (1911), który zadedykował Stanisławowi Przybyszewskiemu; w zbiorze tym ukazało się kilka nowel ogłoszonych już wcześniej w "Życiu", ale także nowsze utwory, w tym "Drzewo". Ta ostatnia nowela miała odrębną dedykację dla Xawerego Dunikowskiego, którego autor wysoko cenił i był jednym z pierwszych propagatorów jego talentu. W sprawie oceny dorobku Dunikowskiego Kleczyński, znany rzecznik niezależności krytyki, popadł zresztą w konflikt z redakcją "Kuriera Porannego", który już w okresie po I wojnie światowej zakończył jego współpracę z tym pismem. Z drugiej strony Dunikowski był twórcą popiersia Jana Kleczyńskiego, które trafiło potem do zbiorów Muzeum Rzeźby w Warszawie.
W okresie bezpośrednio po I wojnie światowej Kleczyński zajmował się publicystyką, był m.in. korespondentem w czasie plebiscytu na Górnym Śląsku, potem w Zagłębiu Ruhry, Kolonii, Essen, Bonn. Wkrótce powrócił do działalności w charakterze recenzenta kulturalnego, przez pewien czas w "Kurierze Porannym" (do wspomnianego zatargu o osobę Dunikowskiego), potem w innym pismach, szczególnie w "Kurierze Warszawskim". Współpracował także z "Sztukami Pięknymi" oraz "Sztuką i Pracą". Z dużym entuzjazmem odnosił się do twórczości Stanisława Noakowskiego, Stanisława Ostoi-Chrostowskiego, Henryka Grunwalda. Pisywał także recenzje wystaw sztuki użytkowej, wstępy do albumów, opisy katalogów wystawowych. Przybliżał czytelnikom sylwetki pisarzy: polskich, w tym Adolfa Nowaczyńskiego, Tadeusza Rittnera, Jerzego Żuławskiego, Stanisława Wyspiańskiego, oraz zagranicznych, m.in. Augusta Strindberga czy Maksyma Gorkiego. Prezentował także sylwetki artystów, Teodora Axentowicza, Konstantego Laszczki, Stanisława Witkiewicza, Leona Wyczółkowskiego, Jana Matejki, Michała Borucińskiego i wielu innych.
Nie udało się Kleczyńskiemu przeprowadzić szczegółowych badań nad sztuką włoską, chociaż dzięki uzyskanemu stypendium wyjechał do Włoch, zwiedził liczne galerie i zgromadził dużo materiałów; bardziej ambitnym planom badawczym przeszkodziła choroba. Ogłosił kilka szerszych opracowań, m.in. studium "Jak powstaje nowela" ("Sztuka i Praca", 1928-1929), w którym przedstawił proces twórczy, wykorzystując własny utwór "Zosia". W 1931 opublikował obszerne dzieło "Idea i forma. Rzecz o dążeniach sztuki polskiej". W latach 30. XX wieku jeszcze raz dała o sobie znać nieprzejednana postawa Kleczyńskiego pod względem prawa krytyka do absolutnej niezależności; nie chcąc poddać się naciskom w sprawie oceny dwóch rywalizujących rzeźbiarzy, Wacława Szymanowskiego i Edwarda Wittiga (wyżej cenił tego ostatniego), zrezygnował z pracy w redakcji "Kuriera Warszawskiego". Przeszedł wówczas, za sprawą Stanisława Strumpha-Wojtkiewicza, do "Polski Zbrojnej", gdzie od 1938 publikował recenzje artystyczne i szersze artykuły w dodatku niedzielnym.
Kleczyński był regularnym widzem premier teatralnych, interesował się kinem (ogłosił w "Polsce Zbrojnej" artykuł "Kino – kolor – przyszłość", 1938), także sportem. W chwili wybuchu II wojny światowej przebywał w Warszawie i pod koniec września 1939, w czasie bombardowania miasta, doznał ataku serca. Schorowany, zmuszony do kilkakrotnych przeprowadzek, kilka dni później zmarł na zapalenie płuc (dokładna data nie jest znana). Pochowany został początkowo na skwerze Placu Trzech Krzyży, w drugiej połowie października 1939 zwłoki przeniesiono do grobu rodzinnego na Powązkach.
Jan Kleczyński jako szachista.
Zainteresowania sportowe Jana Kleczyńskiego sprowadzały się przede wszystkim do szachów. Szachowe zamiłowanie odziedziczył po ojcu, czołowym graczu Warszawy II połowy XIX wieku i rywalu słynnego Szymona Winawera; szachistą był również stryj Józef. Początki szachowej kariery młodszego z Janów Kleczyńskich sięgały roku 1892, kiedy to wziął on udział w konkursie "Kuriera Warszawskiego" dla rozwiązujących zadania. Cztery lata później pojawił się w gronie uczestników trzeciego turnieju o mistrzostwo Warszawy; warto dodać, że w obu poprzednich edycjach, chociaż dzieliło je kilkanaście lat, w czołowej trójce kończył rywalizację Kleczyński senior. Syn nie powtórzył sukcesów nieżyjącego już wówczas ojca, zajmując jedno z ostatnich miejsc. Nieco lepiej wypadł w kolejnych mistrzostwach w 1897, sklasyfikowany wprawdzie w gronie 22 szachistów na miejscu odległym (XIV), ale notując wygrane partie z kilkoma renomowanymi rywalami, w tym Janem Kopczyńskim. Progres Kleczyńskiego, na który wpływ mogło mieć stopniowe zapoznawanie się z odziedziczonym po ojcu archiwum szachowym, dostrzegł nawet sprawozdawca "Kuriera Warszawskiego".
Kleczyński nie zaniedbał szachów w okresie studiów krakowskich, uczestnicząc w turniejach Krakowskiego Klubu Szachistów i rywalizując m.in. z Tadeuszem Bujakiem i Hieronimem Czarnowskim. W 1901 gościnnie wziął udział w mistrzostwach Warszawskiego Towarzystwa Zwolenników Gry Szachowej, zajmując wśród dziesięciu graczy IV miejsce. W bezpośrednim pojedynku pokonał triumfatora imprezy Aleksandra Flamberga, a z pozostałymi szachistami, którzy go wyprzedzili – Julianem Kordowskim (pseud. Omega) i Izaakiem Rozenthalem – rozegrał jeszcze mecze towarzyskie, podobnie jak z przebywającym w Warszawie graczem niemieckim Theodorem von Scheve (przegrał wyraźnie: pięć porażek, jedna wygrana, bez remisów).
Po powrocie do Warszawy na stałe Kleczyński, obok przejęcia po ojcu prowadzenia kącików szachowych w kilku pismach (najdłużej w "Kurierze Warszawskim"), włączył się też aktywnie do życia turniejowego. W 1907 w "turnieju czterech" Warszawskiego Towarzystwa Zwolenników Gry Szachowej zajął ostatnie miejsce, za Flambergiem, Salomonem Langlebenem i Lucjanem Einbildem. Rok później, w imprezie o dwukrotnie liczniejszej obsadzie, wypadł dużo lepiej, przegrywając rywalizację jedynie z gościnnie startującym Fiodorem Duz-Chotimirskim z Kijowa. W kolejnych latach startował w turniejach warszawskiego klubu ze zmiennym szczęściem, w 1910 dzieląc V-VI miejsce, w 1911 zajmując miejsce VI, w 1916 kończąc turniej na III miejscu z pierwszym w karierze zwycięstwem nad Akibą Rubinsteinem, ale już w 1917 zajmując miejsce ostatnie (VI), z dorobkiem zaledwie jednego punktu.
Przed I wojną światową Kleczyński chętnie grywał też w lokalach szachowych – głównie kawiarniach "Udziałowa" i "Cafe Capris", gdzie jego partnerami byli Akiba Rubinstein, Mojżesz Łowcki, Dawid Przepiórka, Jan Kopczyński, Artur Popławski, Zdzisław Belsitzman. Po wojnie uczestniczył w pracach nad reaktywowaniem Warszawskiego Towarzystwa Zwolenników Gry Szachowej i był wśród organizatorów pierwszych mistrzostw klubu w niepodległej Polsce (1919), na których zajął przedostatnie VII miejsce, ale po raz kolejny pokonał Rubinsteina, dwukrotnie też wygrał z Łowckim. W 1922 w lokalu warszawskiego klubu miał okazję reprezentować Warszawę w spotkaniu drużynowym z Łodzią, ale swój mecz z Samuelem Rosenblatem przegrał; mimo to mecz zakończył się zwycięstwem Warszawy 11,5:10,5.
W 1924 wywalczył awans do reprezentacji Polski na pierwszą, nieoficjalną olimpiadę szachową w Paryżu. W eliminacyjnym turnieju warszawskim Kleczyński znalazł się w pierwszej trójce razem z Karolem Piltzem i Stanisławem Kohnem, a zdystansował takich rywali, jak Leon Szwarcman, Kazimierz Makarczyk, Paulin Frydman, Józef Cukierman. W reprezentacji olimpijskiej znalazł się ponadto zwycięzca eliminacji z Łodzi Dawid Daniuszewski; Polska zajęła miejsce VII-VIII razem z ekipą francuską, a turniej zapisał się w historii szachów nie tylko rywalizacją sportową, ale i powołaniem światowej federacji FIDE. Pierwszym prezydentem FIDE został Holender Alexander Rueb, który był jednym z przeciwników Kleczyńskiego w Paryżu. Olimpijski turniej rozegrano z podziałem na grupy, których zwycięzcy uzyskiwali awans do rundy finałowej, przegrani rywalizowali zaś o nagrodę pocieszenia. Poza Ruebem Kleczyński rywalizował w swojej grupie z Rumunem Davidescu, Victorem Kahnem (rezydującym we Francji i reprezentującym Rosję, ale bez poparcia radzieckiego), Anatolem Tschepurnoffem z Finlandii (który z tej grupy uzyskał awans); piątego zawodnika w grupie łączyły z Kleczyńskim związki nie tylko szachowe, ale i artystyczne, był to bowiem malarz francuski (potem amerykański) Marcel Duchamp. Ostatecznie Kleczyński dołożył do dorobku polskiej ekipy 6 punktów, podobnie jak pozostali olimpijczycy z turnieju warszawskiego (Daniuszewski uzyskał 7,5 punktu).
Dwukrotnie Kleczyński uczestniczył w indywidualnych mistrzostwach kraju. W 1926 uplasował się na XIII miejscu, nie notując wygranej z nikim z czołowej ósemki, natomiast w 1927 w Łodzi podzielił ostatnie (XIV-XV) miejsce, ale udało mu się pokonać zwycięzcę imprezy Akibę Rubinsteina. Kleczyński miał wśród polskich szachistów jeden z najlepszych bilansów w meczach z Rubinsteinem, wygrywając z tym graczem trzykrotnie i przegrywając siedem razy. W żadnej z oficjalnych potyczek rywale nie zgodzili się na remis.
Ostatnie znaczące rezultaty turniejowe Kleczyński uzyskiwał w latach 20., kiedy był m.in. wicemistrzem Warszawskiego Towarzystwa Zwolenników Gry Szachowej (1925). W kolejnych latach, wobec coraz słabszych wyników w mistrzostwach klubu i stolicy, stopniowo wycofywał się z rywalizacji w turniejach. Chętnie grywał nadal partie towarzyskie, słynąc w środowisku szachowym jako dowcipny i życzliwy "Waluń". Działał w Warszawskim Klubie Szachowym (był członkiem zarządu) i Polskim Związku Szachowym, gdzie zasiadał w Sądzie Honorowym. Niemal do końca życia prowadził też kącik szachowy "Kuriera Warszawskiego", w którym żegnał wspomnieniami zmarłych szachistów.
Aniela z Zawadzkich Kleczyńska.
Małżeństwo Kleczyńskiego pozostało bezdzietne. Żona, aktorka Aniela Rogala-Zawadzka (na scenie występowała jako Zawadzka, ur. 9 września 1877 w Siedlcach, zm. 9 października 1948 w Warszawie), była córką Antoniego (adwokata) i Marii z Wrotnowskich. Uczęszczała do Klasy Dykcji i Deklamacji Warszawskiego Towarzystwa Muzycznego. W latach 1893-1896 występowała w teatrach krakowskich, w 1896 grała w przedstawieniach Warszawskich Teatrów Rządowych, w kolejnych latach była związana z zespołami z Łodzi, Piotrkowa, Poznania, Lublina, Sosnowca. Z ekipą Józefa Popławskiego i Gabrieli Morskiej odbyła w sezonie 1898/1899 podróż po Rosji (m.in. Ryga, Petersburg, Moskwa, Charków). W 1901 ponownie występowała w Warszawskich Teatrach Rządowych, a w latach 1902-1903 w Teatrze Miejskim w Krakowie. Po ślubie z Janem Kleczyńskim pojawiała się na scenie jedynie sporadycznie. W repertuarze miała przede wszystkim role amantek (Marta w "Miodzie kasztelańskim" i Leosia Puciatówna w "Panie Kochanku" Józefa Ignacego Kraszewskiego, Matylda w "Małżeństwie Apfel" Kazimierza Zalewskiego, Dorotka w "Dziewczyna sędzią" Franciszka Zabłockiego i inne role).

</doc>
<doc id="1214334" url="https://pl.wikipedia.org/wiki?curid=1214334" title="Exact Audio Copy">
Exact Audio Copy

Exact Audio Copy, w skrócie EAC – własnościowy program komputerowy służący do nagrywania i kopiowania (ripowania) zawartości płyt CD audio na dysk twardy komputera, przeznaczony dla systemu Microsoft Windows. .

</doc>
<doc id="1214335" url="https://pl.wikipedia.org/wiki?curid=1214335" title="Objaw Rumpla-Leedego">
Objaw Rumpla-Leedego

Objaw Rumpla-Leedego, objaw opaskowy (ang. Rumpel-Leede sign) – objaw polegający na powstaniu wybroczyn na skórze ręki poniżej miejsca założonej opaski (mankietu ciśnieniomierza) po kilku-kilkunastu minutach od założenia tej opaski (tzw. test/próba Rumpla-Leedego lub próba opaskowa); dodatni objaw stwierdza się przy pojawieniu się ponad 10 nowych wybroczyn w polu o średnicy 6 cm. Objaw Rumpla-Leedego świadczy o wzmożonej przepuszczalności naczyń włosowatych lub ich zmniejszonej odporności na uszkodzenie. Występuje w niektórych skazach naczyniowych, niekiedy w chorobie von Willebranda i małopłytkowości. 

</doc>
<doc id="1214336" url="https://pl.wikipedia.org/wiki?curid=1214336" title="EAC">
EAC



</doc>
<doc id="1214337" url="https://pl.wikipedia.org/wiki?curid=1214337" title="Mirko Gashi">
Mirko Gashi

Mirko Gashi (ur. 2 stycznia 1939 roku w Kraljevie w Serbii, zm. w lipcu 1995 roku w Prisztinie) – jugosłowiański i kosowski poeta, tłumacz i dziennikarz.
Życiorys.
Po ukończeniu szkoły w Gjilanie odbył studia dziennikarskie na Uniwersytecie Belgradzkim. Po ukończeniu studiów przez pewien czas pracował jako nauczyciel we wsi Caravajkë k. Preszeva, a potem przeszedł do pracy w albańskojęzycznym Radio Prisztina i gazecie "Kosova". Pracował także w teatrach albańskich w Skopju i w Prisztinie. Był autorem kilku tomików poetyckich, a także tłumaczem poezji albańskiej na 9 języków. Przez ostatnie lata życia cierpiał na depresję. Zmarł w lipcu 1995.

</doc>
<doc id="1214346" url="https://pl.wikipedia.org/wiki?curid=1214346" title="Poławiacze sumień">
Poławiacze sumień

Poławiacze sumień – album wydany w 1993 roku przez Władysława Komendarka. Wydawcą była wytwórnia Polskie Nagrania.

</doc>
<doc id="1214350" url="https://pl.wikipedia.org/wiki?curid=1214350" title="Jeszcze raz (singel Patrycji Markowskiej)">
Jeszcze raz (singel Patrycji Markowskiej)



</doc>
<doc id="1214358" url="https://pl.wikipedia.org/wiki?curid=1214358" title="Jorn Lande">
Jorn Lande



</doc>
<doc id="1214365" url="https://pl.wikipedia.org/wiki?curid=1214365" title="Karawana (film 1923)">
Karawana (film 1923)

Karawana ("The Covered Wagon") – pierwszy wielki western epicki. Opowieść o drodze przebytej przez osadników przebywających trasę pomiędzy stanami Kansas i Oregon. Film oparty na powieści Emersona Hougha.

</doc>
<doc id="1214366" url="https://pl.wikipedia.org/wiki?curid=1214366" title="Todiramphus sanctus">
Todiramphus sanctus



</doc>
<doc id="1214367" url="https://pl.wikipedia.org/wiki?curid=1214367" title="Nie zatrzyma nikt">
Nie zatrzyma nikt

Nie zatrzyma nikt – trzeci studyjny album Patrycji Markowskiej. Produkcją krążka zajął się Filip Siejka (a nie jak poprzednio Piotr Łukaszewski). Na płytę trafiło 13 spośród 17 przygotowanych wcześniej kompozycji, w tym "Cztery ściany" w duecie z Sychą, piosenka "Tak o mnie walcz", z którą Patrycja startowała w opolskich Premierach oraz tytułowy utwór będący duetem z Grzegorzem Markowskim. "Jak zwykle starałam się zebrać zróżnicowany materiał, więc oprócz piosenek dynamitów – szykuję ballady smutki" – napisała o tym materiale sama Patrycja. Płytę promowały cztery single: "Cztery ściany", "Tak o mnie walcz", "Nie zatrzyma nikt" i "Gdy zgasną światła".

</doc>
<doc id="1214368" url="https://pl.wikipedia.org/wiki?curid=1214368" title="Leon Jamroz">
Leon Jamroz

Leon Jamroz (ur. ?, zm. 2 stycznia 2008) – polski specjalista w zakresie badań nad własnościami mechanicznymi odlewów oraz ich konstrukcji, profesor doktor habilitowany inżynierii, wykładowca akademicki, żołnierz AK. Członek Rady Głównej Nauki i Szkolnictwa Wyższego. Wieloletni pracownik naukowy Instytutu Odlewnictwa w Krakowie, kierownik tamtejszego Zakładu Badań Konstrukcji Odlewów. Wykładowca Wyższych Szkół Inżynierskich w Opolu i Koszalinie.

</doc>
<doc id="1214370" url="https://pl.wikipedia.org/wiki?curid=1214370" title="Mój czas">
Mój czas

Mój czas – jest to drugi studyjny album polskiej popowej wokalistki Patrycji Markowskiej. Album wyprodukował Piotr Łukaszewski, który również skomponował muzykę, słowa są natomiast autorstwa Markowskiej. Do promocji płyty wydano dwa single: Kameleon i Z twoich rąk.

</doc>
<doc id="1214371" url="https://pl.wikipedia.org/wiki?curid=1214371" title="Natalja Kulikowa">
Natalja Kulikowa

Natalja Siergiejewna Kulikowa, ros. Наталья Сергеевна Куликова (ur. 12 maja 1982 w Wichoriewce) – rosyjska siatkarka. Reprezentantka Rosji, obecnie zawodniczka klubu Sewierstal Czerepowiec.
W sezonie 2010/2011 miała występować w azerskiej drużynie Rabita Baku, lecz ostatecznie została zawodniczką Beşiktaşu Stambuł. Od 2012 jest siatkarką zespołu Jenisiej Krasnojarsk, występującego w rosyjskiej Superlidze.
Mistrzyni świata z 2006.

</doc>
<doc id="1214372" url="https://pl.wikipedia.org/wiki?curid=1214372" title="Wierne serce">
Wierne serce

Wierne serce ("Coeur fidèle") – francuski film melodramatyczny z 1923 r. w reżyserii Jeana Epsteina. Historia dramatu młodej kelnerki na tle przestępczej Marsylii. Dzieło kina impresjonistycznego.

</doc>
<doc id="1214374" url="https://pl.wikipedia.org/wiki?curid=1214374" title="Abstrakcja liryczna">
Abstrakcja liryczna

Abstrakcja liryczna – termin w sztuce współczesnej wprowadzony w 1947 roku we Francji przez Georges'a Mathieu na określenie różnych odmian abstrakcji niegeometrycznej. Termin używany jest najczęściej synonimicznie z informelem i taszyzmem.

</doc>
<doc id="1214376" url="https://pl.wikipedia.org/wiki?curid=1214376" title="5 Dywizjon Artylerii Pancernej">
5 Dywizjon Artylerii Pancernej

5 Dywizjon Artylerii Pancernej – samodzielny pododdział broni pancernej ludowego Wojska Polskiego.
Dywizjon sformowany został na mocy rozkazu dowódcy Armii Polskiej w ZSRR nr 0130 z 5 lipca 1944, w składzie 6 Pomorskiej Dywizji Piechoty z 1 Armii Wojska Polskiego. Jednostka organizowana była według sowieckiego etatu Nr 04/568, lecz do końca istnienia należnych dział samobieżnych SU-76 nie otrzymała. 18 października 1944, w Przemyślu, żołnierze dywizjonu złożyli przysięgę. Do kwietnia 1945 jednostka pozostawała na tyłach . Pod koniec kwietnia 1945 pododdział otrzymał zdobyczny, niemiecki sprzęt pancerny, który został wyremontowany przez 24 batalion remontu czołgów:
11 maja, już po zakończeniu działań wojennych, dywizjon dotarł do rejonu dyslokacji 6 DP. 5 października 1945 jednostka przekazała posiadany sprzęt pancerny do 3 szkolnego pułku czołgów, po czym uległa rozformowaniu.
Struktura organizacyjna.
dowództwo
Stan etatowy liczył 165 żołnierzy, w tym 51 oficerów, 73 podoficerów i 41 kanonierów.

</doc>
<doc id="1214378" url="https://pl.wikipedia.org/wiki?curid=1214378" title="Yacine Hima">
Yacine Hima

Yacine Hima (arab. يسين هيما, urodzony 25 marca 1984 w Lyonie) – algierski piłkarz występujący na pozycji pomocnika.
Kariera.
Swoją karierę seniorską rozpoczął w Olympique Lyon. Został szybko wypożyczony do LB Châteauroux. Rozegrał tam 26 spotkań, w których strzelił 6 bramek. Po powrocie do Lyonu nadal nie potrafił wywalczyć miejsca w podstawowym składzie. Skorzystał więc z kolejnej oferty wypożyczenia, tym razem do szwajcarskiego FC Aarau. Wystąpił tam w 15 spotkaniach. W latach 2007-2008 był zawodnikiem arabskiego Al-Watani. Z kolei w latach 2008-2010 grał w AC Bellinzona. W 2010 roku był także zawodnikiem KAS Eupen, a w 2011 przeszedł do Neftçi PFK. Następnie grał w: FC Wil, Monts d'Or Azergues Foot i AS Lyon-Duchère.
W reprezentacji Algierii rozegrał dwa spotkania.

</doc>
<doc id="1214381" url="https://pl.wikipedia.org/wiki?curid=1214381" title="Carrotblanca">
Carrotblanca

Carrotblanca (od "carrot" – marchew) po polsku jako "Karotkablanka" – kreskówka z serii "Zwariowane melodie", parodiująca film "Casablanca".
Fabuła.
Do lokalu "Amerykańska Kawusia z mlekiem", prowadzonego w marokańskim mieście Karotkablanca przez Ricka (Królik Bugs jako Rick Blaine) trafia Usmarte (Kanarek Tweety jako Ugarte), złodziej tajnych dokumentów narodowych socjalistów. Zmusza Ricka do ich przyjęcia, zanim zrobi to generał Pandemonium (Yosemite Sam jako major Strasser).
Wkrótce potem do kawiarni wchodzi Sylwester (jako Victor Laszlo) ze swoją żoną Kitty (Kotka Penelopa jako Ilsa), która wzbudza zainteresowania Louisa (Skunks Pepé Le Swąd jako kapitan Renault), który próbuje ją uwieść, ale bezskutecznie.
Do kawiarni wjeżdża wóz generała Pandemonium. Wojskowy kieruje się prosto do Ricka, żądając od niego dokumentów (dowiedział się o nich dzięki Tweety’emu). Bugs sprytnie pozbywa się generała.
W tym czasie na scenie pojawia się Sam (Kaczor Daffy) i zaczyna grać na pianinie. Kitty prosi go, by zagrał jej ulubioną piosenkę. Daffy wymawia się, twierdząc, że zabroniono mu grać ten utwór. Ponieważ Kitty nalega, Daffy gra jedną nutę, co skutkuje natychmiastowym pojawieniem się Bugsa i wyrzutem: "Mówiłem ci, żebyś nie grał tej piosenki!" Kaczor wskazuje na kotkę jako winną całego zamieszania.
Patrząc na nią, Bugs przypomina sobie spędzone z Kitty chwile. Powoduje to, że wieczorem (razem z Daffy'm) upija się sokiem z marchwi. Snucie wspomnień przerywa im sama Kitty, która prosi Bugsa o pomoc w uratowaniu Sylwestra. Bugs początkowo odmawia, ale zostaje rozbrojony płaczem kotki. Udaje się na posterunek policji, gdzie Pandemonium i Louis przesłuchują Sylwestra, i podstępem umieszcza generała w celi więziennej.
Dzięki pomocy Bugsa, Sylwester i Kitty przedostają się na lotnisko, gdzie Sylwester poznaje treść tajnych dokumentów – to przepis na stworzenie fałszywej maski z wąsami i okularami. Para odlatuje najbliższym samolotem, żegnana przez Bugsa. Na pokładzie Kitty odkrywa obecność Louisa (przebranego za stewarda), zabiera więc spadochron i spada na cztery łapy tuż przy Bugsie.
Wersja polska.
Pierwsza wersja dubbingu z 1995 r..
Wersja polska na zlecenie CANALu+ – MASTER FILM
Występują:
i inni
Lektor: Roch Siemianowski
Druga wersja dubbingu Warner Bros. do kasety "Carrotblanca" z 1997 r..
Wersja polska: MASTER FILM
Reżyseria: Elżbieta Jeżewska
Dialogi:
Dźwięk: Elżbieta Mikuś
Montaż: Jan Graboś
Kierownictwo produkcji: Dorota Suske-Bodych
Teksty piosenek: Andrzej Brzeski
Opracowanie muzyczne: Eugeniusz Majchrzak
Wystąpili:
i inni 
Wykonanie piosenki: Stefan Knothe i inni
Lektor: Maciej Gudowski
Wersja lektorska Galapagos Films do DVD "Kolekcja Królik Bugs" z 2010 r..
Dystrybucja na terenie Polski: GALAPAGOS FILMS
Wersja polska: DUBBFILM
Tekst: Aneta Radowińska-Czwaczka
Czytał: Paweł Bukrewicz

</doc>
<doc id="1214382" url="https://pl.wikipedia.org/wiki?curid=1214382" title="Yazoo City">
Yazoo City

Yazoo City – miasto w Stanach Zjednoczonych, w stanie Missisipi, siedziba administracyjna hrabstwa Yazoo, nad rzeką Yazoo. Ma 14.550 mieszkańców (2000).
Nazwa pochodzi od rzeki Yazoo, nazwanej tak przez francuskiego podróżnika Roberta La Salle. Jest siedzibą władz hrabstwa Yazoo.
Miasto zajmuje powierzchnię 28,3 km² (10,9 mil kwadratowych).
Historia.
Osada została założona w 1824, początkowo pod nazwą Hannan's Bluff. Miasto zmieniło później nazwę na Manchester, w końcu w 1839 na obecną Yazoo City. W 1849 zostało stolicą hrabstwa Yazoo.
Podczas wojny secesyjnej Yazoo City było ośrodkiem Konfederacji, na rzece Yazoo w mieście zbudowano improwizowaną stocznię, gdzie m.in. ukończono budowę okrętu pancernego CSS Arkansas. Stocznia została zniszczona przez siły Unii w 1863, następnie Yazoo City zostało odzyskane przez konfederatów. Ostatecznie zostało opanowane przez siły Unii w 1864, przy czym spłonęła większość budynków. W 1853 i 1878 w mieście panowała epidemia żółtej febry.
W 1904 ok. 3/4 miasta, w tym większość domów, została zniszczona przez pożar, ocalał m.in. sąd z 1872 i 10 domów za kanałem. W ciągu dwóch lat miasto odbudowano. Kolejne zniszczeia przyniosła wielka powódź Missisipi z 1927.
Transport.
Do miasta dochodzi autostrada federalna 49, która rozdziela się w nim w kierunku na północ na autostrady 49E i 49W oraz dochodzą do niego autostrady stanowe 3, 16 i 149. Znajduje się tam stacja kolei Amtrak.

</doc>
<doc id="1214383" url="https://pl.wikipedia.org/wiki?curid=1214383" title="Low rider">
Low rider



</doc>
<doc id="1214384" url="https://pl.wikipedia.org/wiki?curid=1214384" title="Zakażenie układu moczowego">
Zakażenie układu moczowego

Zakażenie układu moczowego (ZUM) – obecność drobnoustrojów w dowolnej części układu moczowego – cewce moczowej, pęcherzu moczowym, moczowodach bądź nerce. Do objawów infekcji dolnych dróg moczowych należą: bolesna mikcja oraz częstomocz bądź parcie na pęcherz, natomiast objawy odmiedniczkowego zapalenia nerek dodatkowo obejmują gorączkę i ból brzucha. Jeśli w wyniku zakażenia patogeny przedostaną się do krwiobiegu, wywołując objawy uogólnionej sepsy, mowa jest o urosepsie. U osób starszych i bardzo młodych objawy mogą być niejasne lub niespecyficzne. Najczęstszym patogenem w obu przypadkach jest bakteria "Escherichia coli", jednak inne bakterie, wirusy i grzyby mogą również doprowadzić do zakażenia.
Zakażenie układu moczowego częściej dotyka kobiet niż mężczyzn, przy czym połowa kobiet przebyła je przynajmniej raz w życiu. Powszechne są nawroty infekcji. Czynnikami ryzyka są: anatomia kobieca, aktywność seksualna oraz występowanie choroby w rodzinie. Odmiedniczkowe zapalenie nerek, jeżeli ma miejsce, zwykle następuje po zapaleniu pęcherza moczowego, choć może również być wynikiem zakażenia krwi bakteriami. U młodych i zdrowych kobiet diagnozę można postawić wyłącznie na podstawie objawów. U osób z niejasnymi objawami diagnoza może być trudna, ponieważ bakterie mogą być obecne bez infekcji. W skomplikowanych przypadkach lub w razie nieskutecznej terapii pożyteczny może być posiew moczu. Osobom ze skłonnością do nawrotów infekcji mogą zostać przepisane niskie dawki antybiotyków jako środek zapobiegawczy.
W niepowikłanych przypadkach infekcje układu moczowego mogą być w łatwy sposób leczone krótką terapią antybiotykową, mimo iż zwiększa się oporność na wiele antybiotyków wykorzystywanych przy leczeniu tej choroby. W przypadkach powikłanych konieczna może być dłuższa terapia lub dożylne podawanie antybiotyków, a jeśli stan chorego nie poprawi się w ciągu dwóch do trzech dni, konieczna jest dalsza diagnostyka. U kobiet zakażenie układu moczowego jest najczęstszą formą zakażenia bakteryjnego, a u 10% występuje ono co roku.
Klasyfikacja.
Istnieje kilka różnych podziałów ZUM, które uwzględniają lokalizację zakażenia, objawy kliniczne, przebieg choroby, obecność wad układu moczowego oraz liczbę epizodów ZUM:
Klasyfikacja z uwzględnieniem czynników ryzyka wystąpienia powikłanego ZUM.
Choć starszy wiek, płeć męska i ciąża również są czynnikami ryzyka, ich obecność nie jest równoznaczna z rozpoznaniem ZUM powikłanego.
Klasyfikacja na podstawie liczby epizodów ZUM.
Żeby możliwe było postawienie rozpoznania nawrotowego ZUM, musi być spełnione przynajmniej jedno z poniższych kryteriów:
Klasyfikacja na podstawie stopnia ciężkości zakażenia.
Wyróżnia się 6 stopni ciężkości zakażenia oraz bezobjawowy bakteriomocz, który rozpoznaje się przy obecności jednego lub więcej szczepów bakterii w mianie ≥105 CFU/ml w próbce moczu ze środkowego strumienia lub pobranej przez cewnik u osoby bez podmiotowych i przedmiotowych objawów ZUM. Te stopnie to:
Klasyfikacja ze względu na postać kliniczną.
Na podstawie powyższych klasyfikacji stworzono podział na jednorodne klinicznie grupy pacjentów, zaproponowany przez Thomasa Hootona w 2010 roku:
Etiologia.
U dzieci czynnikiem etiologicznym są bakterie Gram-ujemne, szczególnie "Escherichia coli", która odpowiada za 80–90% pierwszych epizodów zakażeń układu moczowego. U 30% chłopców stwierdza się w moczu "Proteus" ssp. (najczęściej "Proteus mirabilis"), fizjologicznie bytującego pod napletkiem. "Proteus" posiada ureazę, rozkładającą mocznik do amoniaku alkalizującego mocz, co sprzyja tworzeniu kamieni struwitowych. U noworodków częściej niż w innych grupach wiekowych ZUM wywołują "Klebsiella". U nastolatków i dorosłych obok Gram-ujemnych bakterii najczęściej spotyka się "Staphylococcus saphrophyticus". U dzieci z wadami wrodzonymi albo zaburzeniami czynnościowymi układu moczowego częstsze są patogeny: "Enterococcus", "Pseudomonas aeruginosa", "Staphylococcus aureus", "S. epidermidis", "Haemophilus influenzae", "Streptococcus" grupy B. "Pseudomonas aeruginosa" są szczególnie częstą przyczyną szpitalnych ZUM. Wirusy są rzadkim czynnikiem etiologicznym ZUM dzieci, najczęściej są to adenowirusy. Zakażenia grzybicze mogą być skutkiem antybiotykoterapii, u młodzieży czynnikiem ZUM może być "Chlamydia trachomatis".
U dorosłych pałeczka okrężnicy jest przyczyną 80–85% przypadków zakażenia układu moczowego, a "Staphylococcus saprophyticus" – 5–10%. Rzadko dochodzi do zakażenia wirusowego lub grzybicznego. Innymi bakteriami wywołującymi ZUM są: "Klebsiella", "Proteus", "Pseudomonas aeruginosa" oraz "Enterobacter". Są one jednak rzadko spotykane i zazwyczaj związane z nieprawidłowościami lub cewnikowaniem układu moczowego. Zakażenia układu moczowego wywołane przez "Staphylococcus aureus" zazwyczaj występują wtórnie bakteriemii.
Seks.
Wśród młodych kobiet aktywność seksualna jest przyczyną 75–90% przypadków zakażenia dolnych dróg moczowych, a ryzyko infekcji wiąże się z częstotliwością stosunków seksualnych. Zjawisko to otrzymało nazwę „zapalenia pęcherza miodowego miesiąca”, ponieważ ZUM często występowało u młodych mężatek. U kobiet po menopauzie aktywność seksualna nie ma wpływu na ryzyko infekcji układu moczowego. Stosowanie spermicydów niezależnie od częstotliwości stosunków zwiększa ryzyko wystąpienia infekcji układu moczowego.
Kobiety są bardziej narażone na infekcje układu moczowego, ponieważ ich cewka moczowa jest zdecydowanie krótsza i znajduje się bliżej odbytu, niż u mężczyzn. W okresie okołomenopauzalnym zmniejsza się poziom estrogenów, co oznacza wzrost ryzyka zakażeń układu moczowego spowodowany utratą ochronnej flory pochwy.
Cewnikowanie dróg moczowych.
Cewnikowanie dróg moczowych zwiększa ryzyko wystąpienia zakażenia układu moczowego. Ryzyko wystąpienia bakteriomoczu wynosi od trzech do sześciu procent na dzień, a antybiotyki profilaktyczne nie są skuteczne przy zwalczaniu zakażeń objawowych. Ryzyko wystąpienia związanej z cewnikowaniem infekcji może być zmniejszone poprzez cewnikowanie jedynie w przypadkach, w których istnieje taka konieczność, oraz poprzez stosowanie technik aseptycznych przy wprowadzaniu i utrzymywaniu ciągłego odpływu moczu przez cewnik.
Inne.
Predyspozycja do zakażeń układu moczowego może być dziedziczna. Inne czynniki ryzyka obejmują cukrzycę, nieobrzezanie oraz posiadanie dużego gruczołu krokowego. Czynniki wikłające są niejasne i obejmują istniejące nieprawidłowości anatomiczne, funkcjonalne i metaboliczne. Powikłane zakażenie układu moczowego jest trudniejsze w leczeniu i zwykle wymaga agresywniejszej oceny, terapii i kontroli poszpitalnej. U dzieci zakażenie układu moczowego jest zazwyczaj powiązane z odpływem wstecznym pęcherzowo-moczowodowym (nieprawidłowym cofaniem się moczu z pęcherza moczowego do moczowodów i nerek) i zaparciem.
Osoby z uszkodzeniem rdzenia kręgowego są w grupie zwiększonego ryzyka zakażeń układu moczowego, częściowo ze względu przewlekłe stosowanie cewników, a także z powodu dysfunkcji oddawania moczu. Zakażenie układu moczowego jest najczęstszą przyczyną infekcji w tej grupie osób, a także najczęstszą przyczyną hospitalizacji. Stwierdzono nieskuteczność spożywania soku żurawinowego i suplementów żurawinowych przy zapobieganiu i leczeniu tej grupy chorych.
Patogeneza.
Bakterie wywołujące zakażenie układu moczowego zwykle dostają się do pęcherza poprzez cewkę moczową. Jednak do zakażenia może również dojść poprzez krew lub chłonkę. Przypuszcza się, że bakterie są zwykle przenoszone do cewki moczowej z jelita, przy czym kobiety są bardziej narażone ze względu na budowę anatomiczną. Po dotarciu do pęcherza "E. coli" są w stanie przywrzeć do ściany pęcherza i uformować biofilm, który opiera się odpowiedzi immunologicznej gospodarza.
Czynniki sprzyjające kolonizacji układu moczowego lub zwiększające jej ryzyko:
Epidemiologia.
Zakażenia dróg moczowych to najczęściej występujący u kobiet typ zakażeń bakteryjnych, nagminnie dotykający kobiety między 16 a 35 rokiem życia. 10% kobiet cierpi na takie infekcje raz w roku, a 60% ogółu kobiet co najmniej raz w życiu. Często spotyka się nawroty zakażeń, które u prawie 50% pacjentów powtarzają się w ciągu jednego roku. Zakażenia układu moczowego występują u kobiet cztery razy częściej niż u mężczyzn. Odmiedniczkowe zapalenie nerek występuje z częstotliwością od 20 do 30 razy niższą. Infekcje układu moczowego to również najczęstsza przyczyna zakażeń szpitalnych – odpowiadają za ok. 40% z nich. Procentowy udział nie wywołujących objawów bakterii w moczu wzrasta z wiekiem – u kobiet w wieku rozrodczym wynosi od 2 do 7%, u kobiet w podeszłym wieku przebywających w domach opieki aż do 50%. Bezobjawowa bakteriuria stanowi od 7 do 10% ZUM u mężczyzn powyżej 75 roku życia.
ZUM należą do najczęstszych chorób infekcyjnych wieku dziecięcego. Dotyczą 1% noworodków donoszonych i około 3% wcześniaków. Zakażenia układu moczowego dotykają ok. 10% dzieci. Do 2. roku życia częściej (do 5 razy) chorują chłopcy, potem stosunek ten zmienia się i 8–10 razy częściej zachorowania występują u dziewcząt. Częściej występuje u nieobrzezanych chłopców poniżej trzeciego miesiąca życia. Szacunki częstotliwości wystąpień zakażeń u dzieci różnią się jednak znacznie. W grupie dzieci (od noworodków do dwulatków) z gorączką zakażenie stwierdza się u od 2 do 20% dzieci.
W Stanach Zjednoczonych infekcje układu moczowego są co roku przyczyną prawie siedmiu milionów wizyt u lekarza, miliona wizyt na oddziałach ratunkowych oraz stu tysięcy przyjęć do szpitali. Koszty infekcji są zatem znaczne zarówno ze względu na zwolnienia lekarskie z pracy, jak i koszty opieki medycznej. Bezpośrednie koszty leczenia szacuje się dla Stanów Zjednoczonych na 1,6 miliarda dolarów rocznie.
Objawy.
Zakażenie dolnych dróg moczowych jest także nazywane zakażeniem pęcherza moczowego. Jego najczęściej spotykanymi objawami są pieczenie przy oddawaniu moczu oraz konieczność częstego oddawania moczu (lub parcie na mocz) przy braku wydzieliny pochwowej i znacznego bólu. Stopień natężenia objawów może być różny, od łagodnych po ostre, a u zdrowych kobiet utrzymują się średnio przez okres sześciu dni. Czasami występuje ból nad kością łonową lub w okolicy lędźwiowej. Osoby z zakażeniem górnych dróg moczowych lub odmiedniczkowym zapaleniem nerek mogą doświadczać bólu brzucha, gorączki, nudności i wymiotów poza klasycznymi objawami infekcji dolnych dróg moczowych. W rzadkich przypadkach może dochodzić do krwiomoczu lub dostrzegalnego ropomoczu.
U dzieci.
U małych dzieci często jedynym objawem zakażenia układu moczowego (ZUM) może być gorączka. Ze względu na brak bardziej oczywistych objawów wiele stowarzyszeń lekarskich zaleca wykonanie posiewu moczu w przypadku występowania gorączki u dziewczynek do lat dwóch lub nieobrzezanych chłopców poniżej jednego roku. Niemowlęta mogą mieć mały apetyt, wymiotować, dłużej spać oraz wykazywać żółtaczkę. U starszych dzieci może wystąpić nietrzymanie moczu (niekontrolowane wydalanie moczu). U dzieci, u których zakażenie układu moczowego wiąże się z wysoką temperaturą, stwierdza się zakażenie górnych dróg moczowych.
U osób starszych.
Objawy zakażenia dróg moczowych często nie występują u osób starszych. Postać choroby może być trudna do zdiagnozowania, a nietrzymanie moczu, zmiana stanu psychicznego lub zmęczenie mogą być jedynymi objawami. W innych przypadkach chorzy zgłaszają się do ośrodka pomocy medycznej z sepsą, zakażenie krwi jest u nich pierwszym objawem. Diagnostyka może być skomplikowana, ponieważ wiele starszych osób cierpi na istniejące uprzednio nietrzymanie moczu lub demencję.
Zapobieganie.
Nie potwierdzono wpływu wielu czynników na występowanie zakażenia układu moczowego: stosowania antykoncepcji doustnej lub prezerwatyw, oddawania moczu natychmiast po stosunku, rodzaju noszonej bielizny, stosowania środków higieny osobistej po oddaniu moczu lub defekacji, ani tego, czy osoba zwykle kąpie się, czy bierze prysznic. Podobnie nie ma dowodów na wpływ wstrzymywania moczu, używania tamponów i irygacji.
Osobom używającym spermicydów lub diafragmy w ramach antykoncepcji, u których często dochodzi do zakażenia układu moczowego, zaleca się zastosowanie alternatywnych metod zabezpieczenia. Żurawina (sok lub kapsułki) może zmniejszyć częstotliwość występowania infekcji, jednak nabycie długoterminowej odporności stanowi problem ze względu na zaburzenia żołądkowo-jelitowe występujące u ponad 30% chorych. Przyjmowanie żurawiny dwa razy dziennie może przynosić lepsze efekty od przyjmowania jej jedynie raz dziennie. W 2011 roku probiotyki dopochwowe wymagały dalszych badań w celu ustalenia, czy przynoszą korzyści. Stosowanie prezerwatyw bez spermicydów lub tabletek antykoncepcyjnych nie zwiększa ryzyka zakażenia układu moczowego bez powikłań.
Leczenie farmakologiczne.
Wydłużona, codzienna terapia antybiotykowa jest skuteczna w przypadku osób cierpiących na nawracające infekcje. Najczęściej stosowanymi lekami są nitrofurantoina i połączenie trimetoprym-sulfametoksazol. Urotropina jest innym środkiem często stosowanym w tym celu, ponieważ pęcherz moczowy o niskim zakwaszeniu produkuje aldehyd mrówkowy, na który nie rozwija się oporność. W przypadku, gdy zakażenie jest powiązane z aktywnością seksualną, zażywanie antybiotyku po odbyciu stosunku może być pożyteczne. Podawany miejscowo (dopochwowo) estrogen zmniejsza częstotliwość nawrotów infekcji u kobiet po menopauzie. W przeciwieństwie do kremów stosowanych miejscowo, zastosowanie estrogenu dopochwowego z pessarium było mniej skuteczne niż niska dawka antybiotyków. W 2011 roku w opracowaniu był szereg szczepionek.
U dzieci.
Dowody na skuteczność antybiotyków w zapobieganiu zakażeń układu moczowego są niewielkie. Jednak nawracające infekcje układu moczowego są rzadko przyczyną dalszych problemów z nerkami, jeżeli nie stwierdzono istniejących nieprawidłowości nerek; odpowiadają za mniej niż jedną trzecią procenta (0,33%) przypadków przewlekłej niewydolności nerek u dorosłych.
Rozpoznanie.
W typowych przypadkach postawienie diagnozy oraz leczenie odbywają się w oparciu o objawy, bez potwierdzenia testami laboratoryjnymi. W przypadkach powikłanych i budzących wątpliwości warto potwierdzać diagnozę poprzez analizę moczu, w którym sprawdza się poziom azotanów, leukocytów lub esterazy leukocytów. Ujemne wyniki badania moczu w kierunku esterazy leukocytów i azotynów w populacji ogólnej pozwalają wykluczyć zakażenie, natomiast dodatnie wyniki muszą być potwierdzone obecnością objawów klinicznych i posiewem. Badanie mikroskopowe osadu moczu wykrywa w moczu obecność erytrocytów, leukocytów oraz bakterii. Na tych bakteriach można również przeprowadzić testy wrażliwości na antybiotyki, co ułatwia wybór antybiotykoterapii. Takie leczenie poprawia także stan zdrowia kobiet, u których nie stwierdzono obecności kolonii bakteryjnych. Ze względu na mylące objawy i trudności z przeprowadzeniem wiarygodnych testów diagnoza u osób starszych bywa utrudniona.
Bakteriomocz znamienny.
Objawem nasuwającym podejrzenie zakażenia układu moczowego jest obecność tzw. bakteriomoczu znamiennego, czyli odpowiednio wysokiego wzrostu liczby bakterii lub grzybów w ciągu 24–48 godzin od posiewu moczu w ilości 1–10 µL na pożywkę. Stwierdzenie bakteriomoczu znamiennego w odpowiednio wysokim mianie uprawnia do postawienia rozpoznania ZUM. Wartości odcięcia bakteriomoczu znamiennego pozwalające postawić rozpoznanie ZUM są różne w zależności od metody pobierania próbki moczu i stanu klinicznego pacjenta:
Bakteriomocz bezobjawowy.
Bakteriomocz bezobjawowy rozpoznawany jest, gdy pomimo obecności odpowiednio wysokiego miana bakterii w moczu, osoba zakażona nie prezentuje objawów zakażenia. Rozpoznanie bakteriomoczu bezobjawowego można postawić, gdy posiew moczu wykaże:
Zakażenie u dzieci.
Podstawowym badaniem potwierdzającym ZUM jest badanie mikrobiologiczne oraz badanie osadu moczu. Na ZUM wskazuje zwiększona liczba leukocytów w osadzie moczu lub dodatni wynik testu paskowego na obecność esterazy i azotynów u dzieci powyżej 2 roku życia. Stwierdzenie bakteriomoczu znamiennego u niemowląt i dzieci w odpowiednio wysokim mianie także uprawnia do postawienia rozpoznania ZUM:
Preferowaną metodą pobrania moczu na posiew jest czyste pobranie próbki ze środkowego strumienia podczas kontrolowanej mikcji, a u niemowląt i małych dzieci podczas spontanicznej mikcji. Światowa Organizacja Zdrowia odradza stosowanie tzw. „woreczków” do pobierania próbek ze względu na wysokie ryzyko zanieczyszczenia. Niektóre organizacje, np. Amerykańska Akademia Pediatryczna, zalecają USG nerek oraz cystografię mikcyjną dla wszystkich dzieci poniżej dwóch lat przechodzących zakażenie dróg moczowych. Inne organizacje, takie jak National Institute for Clinical Excellence (Narodowy Instytut Zdrowia i Doskonałości Klinicznej), zalecają rutynowe stosowanie takich badań tylko u dzieci poniżej szóstego miesiąca lub tych z nietypowymi wynikami innych badań ze względu na brak efektywnych metod leczenia nawet w przypadku stwierdzenia zaburzeń.
Rozpoznanie różnicowe.
Przyczyną występowania objawów zakażenia u kobiet z zapaleniem szyjki macicy lub zapaleniem pochwy oraz u młodych mężczyzn może być zakażenie bakteriami "Chlamydia trachomatis" lub "Neisseria gonorrhoeae". Stan zapalny pochwy może być także wywołany przez drożdżycę. Przewlekłe zapalenie pęcherza moczowego (przewlekły ból pęcherza) to diagnoza możliwa u osób, które wielokrotnie doświadczały objawów zakażenia układu moczowego, ale nie stwierdzono u nich kultur bakteryjnych oraz polepszenia stanu zdrowia po zastosowaniu antybiotyków. Zapalenie gruczołu krokowego także należy brać pod uwagę w rozpoznaniu różnicowym.
Leczenie.
Podstawową metodą leczenia jest zastosowanie antybiotyków lub chemioterapeutyków. Fenazopirydyna to lek zapisywany czasem w kilku pierwszych dniach infekcji oprócz antybiotyku, zmniejszający uczucie pieczenia i parcia na pęcherz odczuwanego czasem przy zakażeniu pęcherza. Lek ten nie jest zapisywany rutynowo ze względu na możliwość działań niepożądanych, zwłaszcza na podwyższone ryzyko wystąpienia methemoglobinemii (podwyższonego poziomu methemoglobiny we krwi). Paracetamol stosuje się w zwalczaniu gorączki.
Kobiety, u których często występuje niepowikłane zakażenie dolnych dróg moczowych, mogą dla zwalczenia objawów stosować własne domowe sposoby leczenia, i skontaktować się z lekarzem jedynie, jeśli zastosowana terapia nie przyniesie rezultatów.
Zakażenie dolnych dróg moczowych.
Zakażenie dolnych dróg moczowych rozpoznaje się jedynie na podstawie objawów. Antybiotyki lub chemioterapeutyki doustne, np. trimetoprim/sulfamethoksazol (TMP/SMX, biseptol, kotrimoksazol), cefalosporyny, nitrofurantoina lub fluorochinolony mają jednakową skuteczność i znacznie skracają czas zdrowienia. Zazwyczaj wystarcza trzydniowe leczenie trimetoprimem, biseptolem lub fluorochinolonem, bądź też 5–7-dniowe leczenie nitrofurantoiną. Przy zastosowaniu leków objawy powinny zacząć ustępować w ciągu 36 godzin. Około 50% chorych zdrowieje bez leczenia w ciągu kilku dni lub tygodni. Infectious Diseases Society of America (Amerykańskie Towarzystwo Chorób Zakaźnych) nie zaleca korzystania z fluorochinolonów jako pierwszego sposobu leczenia – istnieje bowiem możliwość uzyskania przez bakterie oporności na chemioterapeutyki tej grupy. Pomimo takich zaleceń niektóre szczepy bakterii zyskały oporność ze względu na szeroki zakres stosowania wyżej wymienionych leków Sam trimetoprim uważa się w niektórych krajach za wystarczający odpowiednik TMP/SMX. W prostych przypadkach zakażenia układu moczowego dzieci często pozytywnie reagują na trzydniowe podawanie antybiotyków.
Odmiedniczkowe zapalenie nerek.
Odmiedniczkowe zapalenie nerek wymaga bardziej agresywnych sposobów leczenia niż typowa infekcja pęcherza – stosuje się dłuższe cykle antybiotyków lub podaje się je dożylnie. W regionach, gdzie oporność bakterii na antybiotyki nie przekracza 10%, zazwyczaj przez siedem dni stosuje się doustnie fluorochinolon cyprofloksacynę. W przypadku oporności lokalnej wyższej niż 10% najczęściej przepisuje się dożylną dawkę ceftriaksonu. Pacjentów, u których występują poważniejsze objawy, trzeba czasem przyjąć do szpitala i kontynuować terapię antybiotykami. Jeżeli objawy nie zaczynają ustępować po pierwszych dwóch lub trzech dniach leczenia, trzeba rozważyć prawdopodobieństwo wystąpienia powikłań, na przykład niedrożności dróg moczowych wywołanej kamieniami nerkowymi.
Infekcja podczas ciąży.
Zakażenie układu moczowego to schorzenie szczególnie niepokojące u kobiet w ciąży ze względu na podwyższone ryzyko wystąpienia infekcji nerek. Podczas ciąży wysoki poziom progesteronu rozluźnia mięśnie moczowodów i pęcherza, co zwiększa ryzyko refluksu moczowego – mocz zawraca z powrotem do nerek. U kobiet w ciąży nie podnosi się ryzyko wystąpienia bezobjawowego bakteriomoczu, ale jeżeli bakteriomocz już wystąpi, ryzyko infekcji nerek wynosi od 25 do 40%. Dlatego leczenie zalecane jest nawet, gdy nie występują objawy, a zakażenie wykazano metodami laboratoryjnymi. Cefaleksyna lub nitrofurantoina to najczęściej stosowane leki uważane za bezpieczne dla kobiet w ciąży. Infekcja nerek podczas ciąży może zakończyć się przedwczesnym porodem lub stanem przedrzucawkowym. Jest to stan łączący stanem nadciśnienie tętnicze z białkomoczem w ciąży, którego powikłania obejmują niewydolność nerek, DIC, małopłytkowość, może rozwinąć się stan rzucawkowy, której objawem są drgawki.
Historia.
Opisy zakażeń układu moczowego powstawały już w czasach starożytnych. Pierwszy zachowany opis znajduje się w Papirusie Ebersa datowanym na ok. 1550 r. p.n.e. Egipcjanie opisywali zakażenia jako „gorąco wypływające z pęcherza”. Dopiero w latach 30. XX w. rozwój i wzrost dostępności antybiotyków umożliwił skuteczne leczenie. Wcześniej zalecano okłady z ziół, upuszczanie krwi oraz odpoczynek.

</doc>
<doc id="1214387" url="https://pl.wikipedia.org/wiki?curid=1214387" title="Jivaka">
Jivaka

Jivaka (Dżiwaka) – według dawnej indyjskiej legendy uczeń słynnego Atrei (króla lekarzy), osobisty lekarz Buddy. 
Jivaka miał magiczny klejnot, którym "prześwietlał" pacjentów - "umieszczony przed chorym, oświetlał jego ciało tak, jak lampa oświetla wszystkie rzeczy w domu i pozwalał znaleźć przyczynę choroby". Jak głosi tradycja, Jivaka użył tego kamienia, aby znaleźć "stonogę" w głowie pacjenta, po czym gdy otworzył jego czaszkę i usunął szkodliwy obiekt rozgrzanymi szczypcami, pacjent powrócił do zdrowia.

</doc>
<doc id="1214388" url="https://pl.wikipedia.org/wiki?curid=1214388" title="Proteobakterie">
Proteobakterie

Proteobakterie (łac. "Proteobacteria") – jedna z największych grup (typ) bakterii. Wyróżniona została głównie na podstawie podobieństw sekwencji rybosomalnego RNA.
Wszystkie proteobakterie są Gram-ujemne i posiadają zewnętrzną ścianę komórkową zbudowaną głównie z lipopolisacharydów.
Pochodzenie.
Przodkiem tej grupy była prawdopodobnie bakteria fototroficzna zbliżona pod względem budowy i metabolizmu do bakterii purpurowych.

</doc>
<doc id="1214390" url="https://pl.wikipedia.org/wiki?curid=1214390" title="7 Dywizjon Artylerii Pancernej">
7 Dywizjon Artylerii Pancernej

7 Dywizjon Artylerii Pancernej – samodzielny pododdział broni pancernej ludowego Wojska Polskiego
Formowanie i zmiany organizacyjne.
Sformowany w Chopniowie pod Łuckiem na mocy rozkazu dowódcy Armii Polskiej w ZSRR nr 074 z 7 kwietnia 1944 według etatu nr 04/504 ("bez kompanii rusznic przeciwpancernych").
Zarządzeniem szefa sztabu Armii Polskiej w ZSRR nr 0164 z 28 lipca 1944 dywizjon przeformowano według etatu nr 04/568.
Do sformowania dywizjonu wykorzystano 4 kompanię dział SU-57 z 1 batalionu rozpoznawczego.
Dowódcy dywizjonu.
Okresu wojny:
Działania bojowe.
Do 7 czerwca 1944 dywizjon podlegał dowódcy Armii Polskiej w ZSRR, a następnie dowódcy 1 Armii Wojska Polskiego. Początkowo nosił nazwę: 7 Samodzielny Dyon Artylerii Samochodowej SU-57.
W okresie 16 czerwca – 8 sierpnia 1944 roku dywizjon dokonał przemarszu do Osuchowa, gdzie otrzymał zadanie specjalne ochrony sztabu 1 Armii WP (16 września ochraniał sztab podczas jego przegrupowania do Zielonej pod Warszawą). 26 października na mocy rozkazu Naczelnego Dowódcy WP przeszedł do dyspozycji 1 Dywizji Piechoty i przemaszerował do Białołęki Dworskiej zajmując tam stanowiska ogniowe w styczności z nieprzyjacielem. Następnie przesunięto go w rejon Jabłonna, Legionowo gdzie do 17 listopada pozostawał na stanowiskach obronnych. Odkomenderowany ponownie do ochrony sztabu 1 Armii WP zakwaterował w Starej Miłośnie.
W związku z przełamaniem obrony niemieckiej na Pilicy 14 stycznia 1945 r. dywizjon przeszedł do Bydgoszczy, gdzie został podporządkowany dowódcy 1 Samodzielnej Brygady Kawalerii i w jej składzie wykonał marsz rozpoznawczy do Koronowa i w kierunku Złotowa. Następnie wyruszył do m. Szwecja i 14 lutego opanował wieś Tarnówka. 19 lutego wraz z 1 batalionem rozpoznawczym zajął stanowiska obronne w Koronowie. 4 marca wymaszerował do Mirosławca, a następnie do Sławoborza, które utrzymywał do 11 marca. Po zajęciu stanowisk obronnych w Zagórzu pozostał tam do chwili wymarszu nad Odrę, gdzie zajął stanowiska na północnym skraju lasu Stare Łysogórki przygotowując się do forsowania rzeki. Po sforsowaniu Odry 18 kwietnia dywizjon wykonał przemarsz do m. Brunow, a 24 kwietnia obsadził stanowiska obronne w rejonie Börnicke. Po dokonaniu kilku marszów zwiadowczych i zajęciu stanowisk obronnych, 2 maja przeszedł w kierunku Łaby i w m. Esslack zajął obronę. 6 maja rozpoczął marsz w kierunku wschodnim, podczas którego zastał go koniec wojny.
Po powrocie do kraju na mocy rozkazu Naczelnego Dowódcy WP nr 246/org z 13 listopada 1945 roku został rozformowany.
Po rozformowaniu dywizjonu pozostałe sprawne działa samobieżne Su-57 zostały przejęte przez Korpus Bezpieczeństwa Wewnętrznego.
Skład etatowy.
Dowództwo
Razem:
żołnierzy – 165 ("oficerów – 51, podoficerów – 73, kanonierów – 41")
sprzęt:
Kamuflaż i oznakowanie wozów.
Wozy bojowe malowano farbą olejną koloru ciemnozielonego. Poszczególne pojazdy mogły różnić się odcieniem, a nawet i kolorem.
Jeśli okoliczności tego wymagały, malowano pojazdy w nieregularne plamy różnej wielkości i kształtu. Obok podstawowego koloru wykorzystywano brąz, czerń lub piaskowy. Taki sposób malowania stosowano jednak sporadycznie.
Zimą wozy bojowe malowano na biało, tzw. bielidłem. Biel nakładano bezpośrednio na ochronną farbę zieloną, przy czym pokrywano nią albo cały pojazd, albo też tylko część jego powierzchni, tworząc nieregularne plamy deformujące kształt. Zamiast farby mogło być używane wapno.
Na wieży malowano orła. Stylizowany, aczkolwiek znacznie uproszczony kształt orła wzorowany był na orle piastowskim. Wysokość orła wahała się od 20 do 40 cm.
Oznakowanie taktyczne
Numery taktyczne dywizjonu:&lt;br&gt;
11 dział SU-57 o numerach od 501 do 511. Numery prawdopodobnie aktualne do końca wojny.

</doc>
<doc id="1214398" url="https://pl.wikipedia.org/wiki?curid=1214398" title="Krzyk Wilhelma">
Krzyk Wilhelma

Krzyk Wilhelma (ang. "Wilhelm scream") – filmowy efekt dźwiękowy po raz pierwszy wykorzystany w 1951 roku w filmie "Dalekie Bębny". Aktor i piosenkarz Sheb Wooley jest uważany za osobę, która nagrała ten okrzyk.
Krzyk ten został wykorzystany w co najmniej 433 filmach, takich jak chociażby "Gwiezdne wojny" i '. Często traktowany jest jako dowcip wśród producentów filmowych. Występuje również w grach komputerowych "Grand Theft Auto IV", "Grand Theft Auto V", ', "Red Dead Redemption, Reytan the Game," polskiej produkcji "Bulb Boy" czy "".
Pierwszym polskim filmem, w którym wykorzystano Krzyk Wilhelma, jest film wojenny z 2011 roku "1920 Bitwa warszawska", innym przykładem jest dreszczowiec szpiegowski z 2014 roku "Jack Strong".

</doc>
<doc id="1214401" url="https://pl.wikipedia.org/wiki?curid=1214401" title="Bitwa w Cieśninie Duńskiej">
Bitwa w Cieśninie Duńskiej



</doc>
<doc id="1214403" url="https://pl.wikipedia.org/wiki?curid=1214403" title="Proteobacteria">
Proteobacteria



</doc>
<doc id="1214404" url="https://pl.wikipedia.org/wiki?curid=1214404" title="Międzynarodowa Liga Kobiet na rzecz Pokoju i Wolności">
Międzynarodowa Liga Kobiet na rzecz Pokoju i Wolności

Międzynarodowa Liga Kobiet na rzecz Pokoju i Wolności (ang. "Women's International League for Peace and Freedom") – międzynarodowa organizacja powstała w 1915 roku w Hadze podczas międzynarodowego kongresu kobiet. Jej siedziba znajduje się w Genewie.
Najwyższym jej organem jest Kongres, zbierający się co 3 lata. Wybierany jest wówczas Komitet Wykonawczy, który składa się z przewodniczącego, dwóch wiceprzewodniczących, skarbnika i dziewięciu członków.
Organizacja ma charakter pacyfistyczny. Jej celem jest zjednoczenie kobiet w walce o likwidację politycznych, społecznych i psychologicznych przyczyn wybuchu wojen oraz o utrzymanie pokoju.
W okresie międzywojennym ze strony Polski z organizacją współpracował Klub Polityczny Kobiet Postępowych. 

</doc>
<doc id="1214406" url="https://pl.wikipedia.org/wiki?curid=1214406" title="Międzynarodowa Rada Kobiet">
Międzynarodowa Rada Kobiet

Międzynarodowa Rada Kobiet ("ang." International Council of Women) – pierwsza międzynarodowa organizacja feministyczna utworzona w 1888 roku w Waszyngtonie. Jest organizacją parasolową – zrzesza krajowe rady kobiet. Organizacja ma status organizacji doradczej wobec ONZ.

</doc>
<doc id="1214407" url="https://pl.wikipedia.org/wiki?curid=1214407" title="Natasa Krsmanović">
Natasa Krsmanović



</doc>
<doc id="1214408" url="https://pl.wikipedia.org/wiki?curid=1214408" title="Daniel Wołodźko">
Daniel Wołodźko

Daniel Wołodźko (ur. 1 maja 1978, zm. 17 stycznia 2008) – polski dziennikarz, od 1999 r., pracownik olsztyńskiego oddziału radia RMF FM, korespondent z terenów Warmii i Mazur, współzałożyciel i perkusista zespołu muzycznego UCOM (wcześniej SNAKE). Był kompozytorem oraz współautorem tekstu oficjalnego hymnu Tour de Pologne.
Naukę gry na instrumentach rozpoczął już w dzieciństwie, grał na pianinie, gitarze akustycznej, elektrycznej i basowej. Współpracował z różnymi lokalnymi projektami punkrockowymi i metalowymi. W UCOM poza grą na perkusji i kompozycją tekstów i muzyki, zajmował się także aranżacjami, tworzeniem loopów i efektów elektronicznych wykorzystywanych potem podczas koncertów.
Zmarł w wyniku raka płuc, do szpitala trafił w grudniu 2007 r. Pochowany 21 stycznia 2008 r., w Dobrym Mieście.

</doc>
<doc id="1214409" url="https://pl.wikipedia.org/wiki?curid=1214409" title="Zarko Cabarkapa">
Zarko Cabarkapa



</doc>
<doc id="1214410" url="https://pl.wikipedia.org/wiki?curid=1214410" title="SourceForge.net">
SourceForge.net



</doc>
<doc id="1214411" url="https://pl.wikipedia.org/wiki?curid=1214411" title="Zespół 18p">
Zespół 18p



</doc>
<doc id="1214414" url="https://pl.wikipedia.org/wiki?curid=1214414" title="Friedrich von Flotow">
Friedrich von Flotow

Friedrich Adolf Ferdinand von Flotow (ur. 27 kwietnia 1812 w majątku Teutendorf w Sanitz w Meklemburgii, zm. 24 stycznia 1883 w Darmstadt) – niemiecki kompozytor operowy.
Życiorys.
Pochodził z rodziny szlacheckiej. W młodości został dyplomatą, ale wcześnie zainteresował się muzyką i wyjechał do Paryża, gdzie w latach 1828–1830 studiował kompozycję u Antona Reichy. Z powodu zamieszek w Paryżu opuścił stolicę Francji w 1830. Po przyjeździe do Niemiec poświęcił się komponowaniu oper w stylu francuskim – pierwsze jego utwory sceniczne to "Pierre et Colombine", "Rob Roy" i "La duchesse de Guise", które zdołał Flotow wystawić w Paryżu; nie spotkały się one jednak z większym zainteresowaniem.
Pierwszym utworem scenicznym Flotowa, który cieszył się zainteresowaniem publiczności była napisana do francuskiego libretta opera "Le naufrage de la Méduse" ("Zatonięcie Meduzy"), która miała premierę w 1838 w paryskim "Théatre de la Renaissance" i wystawiano ją 54 razy w ciągu sezonu.
Światową sławę kompozytorską przyniosły Flotowowi dwie opery do librett w języku niemieckim napisane w następnym dziesięcioleciu. Pierwsza z nich, "Alessandro Stradella", wystawiona w 1844 w Hamburgu jest poświęcona tajemniczym okolicznościom życia i śmierci włoskiego kompozytora Alessandra Stradelli. Do ogromnego powodzenia dzieła Flotowa przyczyniło się także ciekawe libretto autorstwa Friedricha Wilhelma Riese, napisane w języku narodowym, stroniące od eklektycznych już wówczas motywów mitologicznych. Ten sam librecista napisał także tekst do następnej opery Flotowa, wystawionej w Wiedniu w 1847 pt. "Marta albo jarmark w Richmondzie" ("Martha oder Der Markt zu Richmond"), która miała stać się dziełem życia kompozytora. Po sukcesie "Alessandra Stradelli" Flotow otrzymał zamówienie z wiedeńskiego Theater an der Wien i stworzył dowcipną komedię muzyczną, przepełnioną komizmem sytuacyjnym i liryzmem. W dniu premiery 25 listopada 1847 publiczność zachwyciła się melodyjnymi ariami i scenami zbiorowymi (aria "Ach so fromm...", "Pieśń o ostatniej róży lata"), które wydawano w całej Europie i tłumaczono na wiele języków.
"Marta" pozostała jedynym dziełem Flotowa, które do dziś utrzymuje się w repertuarze teatrów operowych (opera "Alessandro Stradella" jest obecnie dziełem już raczej zapomnianym, choć dostępnym na płytach CD). Żywiołowa melodyjność i efektowna instrumentacja, a także sama historia o angielskiej damie dworu Lady Hariett i jej powiernicy Nancy, które z nudów przebierają się za wiejskie dziewczyny, aby pójść na jarmark, wynająć się do pracy, a potem uciec od swoich "panów", zyskała uznanie publiczności.
Późniejsze opery Flotowa nie przyniosły kompozytorowi dużego sukcesu. Z ciekawostek można wymienić, że jest wśród nich opera pt. "Liczyrzepa" ("Rübezahl"), oparta na legendzie o karkonoskim Duchu Gór, wystawiona we Frankfurcie nad Menem w 1853.
Dzieła.
Flotow skomponował 25 oper, ważniejsze z nich to:
Kompozytor tworzył też utwory kameralne, orkiestrowe i pieśni.

</doc>
<doc id="1214415" url="https://pl.wikipedia.org/wiki?curid=1214415" title="FANUC">
FANUC

Fanuc Robotics Ltd (od ) – producent automatyki przemysłowej i dystrybutor robotów przemysłowych, sterowników PLC, serwonapędów, silników, systemów sterowania numerycznego CNC, systemów wizualizacji, systemów sterowania i oprogramowania oraz wsparciem technicznym świadczonym przez kadrę inżynierską. 
Firma jest jednym z największych na świecie producentów robotów przemysłowych i jest częścią FANUC Ltd.
Centrala firmy znajduje się w Oshino-mura w Japonii, a jej dwa główne oddziały to Fanuc Robotics Europe S.A. z siedzibą w Echternach w Luksemburgu oraz Fanuc Robotics America, Inc. z siedzibą w Rochester Hills w stanie Michigan w USA.
W Polsce powstał oddział Fanuc Polska Sp. z o.o. z siedzibą we Wrocławiu.

</doc>
<doc id="1214417" url="https://pl.wikipedia.org/wiki?curid=1214417" title="Tama Hoovera">
Tama Hoovera



</doc>
<doc id="1214419" url="https://pl.wikipedia.org/wiki?curid=1214419" title="Przyjaźń (rzeźba)">
Przyjaźń (rzeźba)

Przyjaźń, także pomnik Przyjaźni Polsko-Radzieckiej – socrealistyczna rzeźba dłuta Aliny Szapocznikow.
Opis.
Rzeźba powstała w ramach ogłoszonego w 1953 konkursu na pomnik Przyjaźni Polsko-Radzieckiej dla Pałacu Kultury i Nauki (PKiN) w Warszawie, po powrocie artystki z Paryża. Pierwsze miejsce zajęła praca Magdaleny Więcek, ale zrealizowano projekt Szapocznikow. 
Odlana w 1954 z patynowanego brązu rzeźba ma wysokość 2,78 m. Przedstawia dwóch mężczyzn w przyjacielskim uścisku trzymających w rękach nierozwinięty sztandar. 
W 1955 rzeźbę ustawiono w holu głównym gmachu (od strony ul. Marszałkowskiej), na wprost wejścia. Została umieszczona pod ścianą na niewysokim cokole. Pierwotnie w holu planowano ustawienie posągu Mikołaja Kopernika, ale ostatecznie, wraz z posągiem Adama Mickiewicza, został on ustawiony przed wejściem do gmachu.
W 1992 dyrektor PKiN Waldemar Sawicki podjął decyzję o zezłomowaniu "Przyjaźni", która była kojarzona z poprzednim systemem. Ponieważ rzeźba nie mieściła się w drzwiach, odłączono od niej ręce mężczyzn ze sztandarem. Została przekazana nieodpłatnie właścicielowi przedsiębiorstwa, które przeprowadzało demontaż, zamiast pieniędzy za wykonaną usługę
Ten nie zezłomował jej jednak, ale ustawił na terenie swojej posesji w podwarszawskim Józefowie. 
Po wpisaniu Pałacu Kultury i Nauki do rejestru zabytków (2007) stołeczny konserwator zabytków zwrócił się do niego o zwrot rzeźby będącej częścią oryginalnego wystroju gmachu; chciał ją również odzyskać zarząd miejskiej spółki zarządzającej PKiN. Odkupieniem dzieła było z kolei zainteresowane Muzeum Sztuki Nowoczesnej. Jednak jej właściciel odmówił. Według innego źródła przez lata nikt nie był zainteresowany rzeźbą; nie upomniało się o nią ani żadne muzeum, ani Pałac Kultury i Nauki.
W marcu 2019 właściciel zdecydował się na wystawienie niekompletnej rzeźby (bez rąk i sztandaru, których nie udało się odnaleźć) na aukcji zorganizowanej przez dom aukcyjny Desa Unicum. Zarząd PKiN żądał wycofania "Przyjaźni" ze sprzedaży i jej zwrotu, jednak Desa Unicum uznała te żądania za bezpodstawne. Podczas warunkowej aukcji rzeźba osiągnęła cenę 1,7 mln zł. W nocy po aukcji została przewieziona do zewnętrznego magazynu Desy Unicum, gdzie miała oczekiwać na wyjaśnienie jej sytuacji prawnej.

</doc>
<doc id="1214420" url="https://pl.wikipedia.org/wiki?curid=1214420" title="Chantrea Pampeluna">
Chantrea Pampeluna



</doc>
<doc id="1214421" url="https://pl.wikipedia.org/wiki?curid=1214421" title="Baltia">
Baltia



</doc>
<doc id="1214423" url="https://pl.wikipedia.org/wiki?curid=1214423" title="CSS Manassas">
CSS Manassas

CSS Manassas − okręt pancerny - taranowiec marynarki Skonfederowanych Stanów Ameryki z okresu wojny secesyjnej.
Budowa.
CSS "Manassas" został przebudowany ze statku cywilnego - parowego pchacza o napędzie śrubowym „Enoch Train”, zbudowanego w 1855 w Medford w stanie Massachusetts przez J. O. Curtisa.
Po wybuchu wojny domowej w USA, zakupiony został przez kapitana (Cpt.) Johna A. Stevensona z Nowego Orleanu i z jego środków przebudowany w Algiers (obecnie część Nowego Orleanu) na pancerny taranowiec. Okręt miał nietypową konstrukcję - całą część nadwodną zastąpiono przez niską, mało wystającą nad wodę pancerną kazamatę o kształcie skorupy żółwia, opancerzoną płytami żelaznymi grubości 1½ cala (38 mm) 1 cal (25 mm), na podkładzie drewnianym. Kształt taki zmniejszał wielkość celu (wysokość kazamaty ok. 75 cm nad poziomem wody) i ułatwiał odbijanie się pocisków. Na szczycie kazamaty znajdował się pojedynczy komin. Dziób okrętu został wyposażony w podwodny taran.
Uzbrojenie, oprócz taranu, stanowiło tylko jedno działo gładkolufowe w strzelnicy w kazamacie na dziobie, strzelające do przodu - początkowo 64-funtowe, później 32-funtowe.
Służba.
„Manassas” wszedł do służby 12 września 1861, początkowo jako jednostka prywatna w służbie Konfederacji. Został wkrótce włączony w skład zespołu okrętów komodora G. Hollinsa. Służył na dolnej Missisipi, w rejonie Nowego Orleanu, dowodzony przez kpt.mar. (Lt) A. F. Worleya z Marynarki Konfederacji.
W nocy z 11 na 12 października 1861 „Manassas” w składzie zespołu komodora Hollinsa, wraz z 6 kanonierkami („Ivy”, „Jackson”", „James L. Day”, „McRae”, „Tuscarora” i „Pickens”) zaatakował w delcie Missisipi zespół okrętów Unii, który wpłynął na wody delty. W jego skład wchodziły: duży slup wojenny , mniejsze slupy żaglowe USS „Vincennes” i „Preble”, i kanonierka bocznokołowa USS „Water Witch”. „Manassas”, taranując, poważnie uszkodził USS „Richmond”; sam również doznał przy tym uszkodzeń i wycofał się. Akcja ta zmusiła okręty Unii do odwrotu, podczas którego USS „Vincennes” utknął na mieliźnie, lecz ostatecznie okręt uratowano.
W grudniu 1861 „Manassas” został zakupiony przez rząd Konfederacji i wszedł formalnie w skład jej marynarki. Wchodził następnie w skład sił broniących Nowego Orleanu na początku kampanii na Missisipi.
24 kwietnia 1862 wziął udział w bitwie z okrętami Unii eskadry komodora Farraguta, które sforsowały zagrodę na rzece koło fortów St. Philip i Jackson. CSS „Manassas” usiłował staranować slup USS „Pensacola”, lecz ten uchylił się i ostrzelał go salwą z niewielkiej odległości. „Manassas” zdołał następnie uszkodzić, taranując, po czym ostrzeliwując z działa, bocznokołową kanonierkę i slup „Brooklyn”. Podczas kolejnego ataku na USS „Mississippi”, uchylając się przed jego ostrzałem, „Manassas” utknął jednak na mieliźnie i musiał zostać opuszczony przez załogę. Unieruchomiony okręt został ciężko uszkodzony ogniem „Mississippi”, po czym płonąc, ześlizgnął się z mielizny i zaczął dryfować w dół rzeki, obok okrętów moździerzowych Unii, a następnie wybuchnął i zatonął.
„Manassas” był pierwszym okrętem pancernym, jaki wszedł do służby podczas wojny secesyjnej i zarazem pierwszym w Ameryce i pierwszym, który zaatakował inną jednostkę.

</doc>
<doc id="1214425" url="https://pl.wikipedia.org/wiki?curid=1214425" title="Unplugged (album Neila Younga)">
Unplugged (album Neila Younga)

Unplugged – album Neila Younga nagrany w lutym 1993 r. dla serii programów MTV Unplugged i wydany przez firmę nagraniową Reprise w czerwcu tego samego roku.
Historia i charakter albumu.
Album nagrywany był dla słynnej serii muzycznej telewizji MTV Unplugged prezentującej koncerty przed publicznością wykonywane na akustycznych instrumentach (w większości).
W wypadku Neila Younga rejestracja występu przebiegała z problemami. Young był niezadowolony z muzyków, podchodzono do poszczególnych utworów po kilka razy. W efekcie tego program, który znalazł się na płycie, jest drugim koncertem, gdyż pierwsze podejście zostało uznane za nieudane. Nie najlepsza w związku z tym atmosfera w zespole przeniosła się na wykonanie muzyki przed publicznością, które trzeba uznać za jeden ze słabszych występów Neila Younga.
Nie najlepszy był także wybór utworów. Young wykorzystał w większości kompozycje, które wykonywał na swoim tournée w 1993 r., a nie zatroszczył się specjalnie – może poza "Helpless" – o jakiś wyjątkowy przegląd twórczości.
Program ten, jak większość koncertów tej serii, ukazał się najpierw na taśmie wideo, a następnie przeniesiony został na DVD.

</doc>
<doc id="1214433" url="https://pl.wikipedia.org/wiki?curid=1214433" title="Kontrakt (film)">
Kontrakt (film)

Kontrakt – polska telewizyjna komedia filmowa z roku 1980 w reżyserii Krzysztofa Zanussiego.
Fabuła.
Piotr (syn ordynatora) i Lilka (córka wojewódzkiego dygnitarza) zamierzają się pobrać, mają jednak wątpliwości, czy brać ślub kościelny, na którym zależy Adamowi, ojcu Piotra, a któremu przeciwny jest ojciec Lilki. Mimo że ślub w kościele nie dochodzi do skutku (Lilka ucieka sprzed ołtarza), bogaty lekarz Adam wraz ze swą aktualną małżonką Dorotą organizuje w swojej willi okazałą poślubną imprezę uświetnioną kuligiem. Wśród weselnych gości znajdują się nie tylko znajomi i członkowie rodziny (m.in. Penelopa – przybyła z Francji ekscentryczna balerina, bratowa Adama), ale również osoby przypadkowe, zaproszone na imprezę tuż przed ślubem. W cieniu imprezy goście ukrywają trapiące ich obawy, osobiste kłopoty i życiowe problemy, które ujawniają się wraz z upływem czasu.
Obsada.
"Źródło: Filmpolski.pl"
Nagrody.
"Kontrakt" był pokazywany na zakończenie Międzynarodowego Festiwalu Filmowego w Wenecji, gdzie został wyróżniony nagrodą UNICEF oraz Katolickiego Biura Filmowego. Na Koszalińskim Festiwalu Debiutów Filmowych „Młodzi i Film” Krzysztof Kolberger, otrzymał nagrodę za rolę męską.

</doc>
<doc id="1214435" url="https://pl.wikipedia.org/wiki?curid=1214435" title="USS Lake Erie (CG-70)">
USS Lake Erie (CG-70)

USS Lake Erie (CG-70) – amerykański krążownik rakietowy, najnowszej czwartej linii okrętów typu "Ticonderoga". Jest okrętem Aegis BMD wyposażonym w system Aegis BMD 3.6 oraz dwa pionowe zestawy wyrzutni pocisków rakietowych VLS. Pierwszoplanową rolą tego okrętu jest zwalczanie pocisków balistycznych w ramach amerykańskiego programu obrony antybalistycznej "Ballistic Missile Defense". Szczególnym zadaniem USS "Lake Erie" jest przydzielona mu rola platformy testowej pocisków antybalistycznych SM-3.
Konstrukcja.
USS "Lake Erie" został zbudowany jako dwudziesty czwarty krążownik rakietowy typu "Ticonderoga" w stoczni Bath Iron Works w Bath w stanie Maine. Stępkę pod okręt położono 6 marca 1990 roku, zwodowano go zaś po piętnastu miesiącach, 13 lipca 1991 r. Po wyposażeniu okrętu i przeprowadzeniu prób morskich, skierowano go do Floty Pacyfiku, gdzie w porcie macierzystym Pearl Harbor na Hawajach, został przyjęty do służby 24 lipca 1993 roku.
W roku 2006, okręt został wyposażony w prototypowy procesor sygnału "Aegis BMD Signal Processor" (BSP) umożliwiający detekcję i śledzenie rozdzielających się celów oraz odróżnianie głowic balistycznych od wabików i głowic fałszywych w czasie rzeczywistym, co odciąża system komputerowy głowicy LEAP pocisku SM-3.
Godło okrętu.
Tarcza
Kolory niebieski, biały i czerwony są amerykańskimi kolorami narodowymi. Ciemny niebieski i złoty są natomiast tradycyjnymi kolorami US Navy. W godle USS "Lake Erie" kolor niebieski symbolizuje wodę, kombinacja dziewięciu czerwonych i białych sekcji przypomina zaś akcję 9 okrętów floty amerykańskiej w bitwie o jezioro Erie w trakcie wojny brytyjsko-amerykańskiej 1812 roku. Kolejny element - skrzyżowany miecz i muszkiet, przedstawiające siłę i kooperację, skombinowane z amerykańskim orłem przedstawiają obronę i oddanie narodowi
Herb
Armaty są emblematami amerykańskiej siły ognia, która odegrała decydująca role w bitwie o jezioro Erie. Gałązki oliwne symbolizują pokój osiągnięty i zabezpieczany przez siłę i militarną gotowość. Czerwony trójząb symbolizujący odwagę i męstwo jest tradycyjnym symbolem Marynarki charakteryzującym w tym wypadku potencjał krążowników Aegis w walce nawodnej, podwodnej i w powietrzu.
Motto
"Courage, Determination, Peace" Odwaga w walce, poświęcenie zwycięstwu i pokój jako ostateczny cel. Motto oddaje cześć pamięci ludzi, którzy walczyli w bitwie o jezioro Erie oraz Margaret Mayer.
Postacie honorowe okrętu
Matką chrzestną okrętu jest pani Margaret Meyer, żona kadm Wayne E. Meyera, zwanego "Ojcem Aegis". Wnuczka zaś kontradmirała - Peggy, jest "Maid of Honor" - honorową "Damą dworu" okrętu.
Operacje.
21 lutego 2008 roku o 4:26 czasu polskiego USS "Lake Erie" zestrzelił amerykańskiego satelitę szpiegowskiego USA 193. Do wykonania zadania wystarczył jeden pocisk rakietowy typu Raytheon RIM-161 Standard Missile 3 Block IA.
Nagrody.
Okręt w 2006 roku otrzymał nagrodę Battle Efficiency Award.

</doc>
<doc id="1214439" url="https://pl.wikipedia.org/wiki?curid=1214439" title="Plamica Schönleina i Henocha">
Plamica Schönleina i Henocha



</doc>
<doc id="1214441" url="https://pl.wikipedia.org/wiki?curid=1214441" title="Zakażenia układu moczowego">
Zakażenia układu moczowego



</doc>
<doc id="1214444" url="https://pl.wikipedia.org/wiki?curid=1214444" title="Sleeps with Angels">
Sleeps with Angels

Sleeps with Angels – album studyjny Neila Younga z grupą Crazy Horse nagrany pomiędzy listopadem 1993 r. a kwietniem 1994 r. i wydany przez firmę nagraniową Reprise w sierpniu tego samego roku.
Historia i charakter albumu.
Albumem tym Young pragnął powrócić do brzmienia z okresu After the Gold Rush.
Chociaż tylko jeden utwór tego albumu powstał po śmierci Kurta Cobaina, czyli tytułowy "Sleeps with Angels", to cała płyta jest ponura i ciemna. Wyjątkiem jest punkowej proweniencji "Piece of Crap". 
Ciekawą rzeczą jest, że dwa utwory "Western Hero" i "Train of Love" dzielą tę samą melodię, jednak posiadają różne słowa.

</doc>
<doc id="1214446" url="https://pl.wikipedia.org/wiki?curid=1214446" title="Zatrucie tlenowe">
Zatrucie tlenowe

Zatrucie tlenowe – choroba atakująca płetwonurków, związana ze wzrostem ciśnienia parcjalnego tlenu, co w efekcie powoduje jego toksyczność. Ciśnienie parcjalne tlenu osiąga niebezpieczny poziom już na głębokości 56 m, przez co odradza się nurkowanie na powietrzu lub nitroksie na większej głębokości, w zależności od użytej mieszanki.
Zatrucie tlenem może wystąpić również przy mniejszym ciśnieniu parcjalnym, zależne jest to od organizmu nurka i długości okresu, w jakim wystawiony jest on na jego działanie.
Rozróżnia się zatrucie ostre (tzw. postać mózgowa) i zatrucie przewlekłe (postać płucna). W wodzie spotykana jest jedynie postać mózgowa (CNS), podczas której tlen pod zwiększonym ciśnieniem powoduje uszkodzenia mózgu, często nieodwracalne, pojawiają się objawy podobne do objawów padaczki.

</doc>
<doc id="1214449" url="https://pl.wikipedia.org/wiki?curid=1214449" title="Świat albo Traktat o świetle">
Świat albo Traktat o świetle

Świat albo Traktat o świetle (fr. "Le Monde ou Traité de la lumiére") – wczesne pismo przyrodnicze Kartezjusza, pisane w latach 1629–1633, opublikowane jednak dopiero pośmiertnie. To pierwsze wydanie, noszące tytuł "Le monde de M. Descartes ou le Traité de la Lumière", opublikowane zostało w Paryżu w 1664.
Gdy do Kartezjusza dotarła wiadomość o potępieniu Galileusza (1633), Kartezjusz z ostrożności w 1634 zdecydował się zaniechać planowanej i przygotowywanej już publikacji "Świata". Dzieło jest pierwszą częścią nie zachowanej większej całości, z której zachowała się także część końcowa, znana obecnie jako "Traktat o człowieku".
"Świat" w swoich początkowych fragmentach stanowi prezentację ogólnych zasad Kartezjańskiej fizyki i kosmologii. Kolejne partie zawierają szczegółowe zastosowania tych zasad do zagadnień szczegółowych fizyki – powstania gwiazd, planet, Ziemi i Księżyca oraz natury takich zjawisk, jak ciepło i światło. Następujące po zaginionej części środkowej partie końcowe z "Traktatem o człowieku" stosują te same zasady ogólne do fizjologii ciała ludzkiego. Kartezjusz przedstawia wyłożone przez siebie zasady świata fizycznego jako „bajkę” przedstawiającą strukturę wyimaginowanego „nowego świata” – według Johna Cottinghama czytelnik nie powinien mieć jednak wątpliwości, że Kartezjusz sądzi o wyłożonych zasadach, że działają w świecie realnym.
Przekład Polski Tomasza Śliwińskiego ukazał się w 2005, ze wstępem i opracowaniem tłumacza oraz z dodatkiem fragmentów "Rozwoju świadomości w filozofii zachodniej" Léona Brunschvicga.

</doc>
<doc id="1214451" url="https://pl.wikipedia.org/wiki?curid=1214451" title="X-Wing Alliance">
X-Wing Alliance

Star Wars: X-Wing Alliance – komputerowa gra symulacyjna osadzona w świecie "Gwiezdnych wojen". Jest następcą gier z serii ', wiele elementów czerpiąc z poprzednich części serii ' i gry wieloosobowej "X-Wing vs. TIE Fighter".
"X-Wing Alliance" należy do gatunku kosmicznych symulatorów, w których gracz steruje określonym pojazdem w otwartej przestrzeni kosmicznej.
W grze występuje większość pojazdów znanych z filmowych "Gwiezdnych wojen", m.in. myśliwce X-wing, A-wing, Y-wing, TIE fighter, Z-95, ciężkie okręty typu Gwiezdnego Niszczyciela czy Krążownika Calamari. W grze pojawia się również frachtowiec Hana Solo Sokół Millennium, którym gracz może sterować w trakcie trwania Bitwy o Endor – finalnej misji gry.
Gracz wciela się tu w postać Ace'a Azzameena – członka rodziny Azzameen zajmującej się międzygwiezdnym handlem. W obliczu narastającego konfliktu pomiędzy Imperium Galaktycznym a Rebelią rodzina Azzameen wplątana zostaje w konflikt z rodziną Viraxo, przez który zmuszona jest uciekać ze swego domu i przyłączyć się do Rebelii.
Gra wydana została w 1999 roku i była wysoko oceniana zarówno pod względem oprawy audiowizualnej, jak i mechaniki rozgrywki. Przez wielu uznawana za jedną z najlepszych gier firmy LucasArts.

</doc>
<doc id="1214452" url="https://pl.wikipedia.org/wiki?curid=1214452" title="Żółtaki powiek">
Żółtaki powiek



</doc>
<doc id="1214453" url="https://pl.wikipedia.org/wiki?curid=1214453" title="Olperer">
Olperer

Olperer (3 476 m n.p.m.) – najwyższy szczyt masywu Tuxer Hauptkamm (Alpy Zillertalskie - Alpy Wschodnie, Austria). Szczyt wznosi się ok. 2 km nad dna otaczających go dolin i ok. 500 m ponad rozległe wysoko położone rozległe pola firnowe. W planie ma kształt dobrze wykształconej trójkątnej piramidy - jest to typowy karling, czyli forma wypreparowana przez otaczające szczyt kary (wsteczną erozję lodowcową). Masyw zbudowany jest z odpornych skał krystalicznych - głównie gnejsów jądra krystalicznego Tuxer Kern w oknie tektonicznym wysokich taurów. Po północnej stronie szczytu znajduje się lodowiec Tuxer Ferner (Hintertux Gletscher) największy w masywie Tuxer Hauptkamm, który stanowi podstawę funkcjonowania znanego ośrodka narciarskiego Hintertux (Tux).

</doc>
<doc id="1214456" url="https://pl.wikipedia.org/wiki?curid=1214456" title="Eva (singel)">
Eva (singel)

Eva – ballada rockowa grupy Nightwish, wydana na singlu promującym album "Dark Passion Play". Wystąpiła tu po raz pierwszy Anette Olzon, nowa wokalistka. Singel był dostępny do kupna tylko drogą internetową, znajduje się na nim jeden utwór pt. "Eva". Dochód z singla został przeznaczony na cztery domy dziecka w Finlandii.

</doc>
<doc id="1214461" url="https://pl.wikipedia.org/wiki?curid=1214461" title="Erämaan Viimeinen">
Erämaan Viimeinen

Erämaan Viimeinen – singel zespołu Nightwish wydany 5 grudnia 2007 roku. Piosenka to ten sam instrumentalny utwór „Last of the Wilds” z albumu Dark Passion Play, lecz z fińskimi słowami i śpiewem wokalistki zespołu Indica, ponieważ Anette Olzon jako Szwedka nie znała dość dobrze języka fińskiego.

</doc>
<doc id="1214466" url="https://pl.wikipedia.org/wiki?curid=1214466" title="Sosnowe (przystanek kolejowy)">
Sosnowe (przystanek kolejowy)

Sosnowe – przystanek kolejowy w Albinowie, w województwie mazowieckim, w Polsce.
W roku 2017 przystanek obsługiwał 300–499 pasażerów na dobę.
Połączenia bezpośrednie.
Na przystanku zatrzymują się wyłącznie pociągi osobowe.

</doc>
<doc id="1214467" url="https://pl.wikipedia.org/wiki?curid=1214467" title="Von Ratiborowie">
Von Ratiborowie



</doc>
<doc id="1214468" url="https://pl.wikipedia.org/wiki?curid=1214468" title="Ali I">
Ali I



</doc>
<doc id="1214469" url="https://pl.wikipedia.org/wiki?curid=1214469" title="Port lotniczy Rangun">
Port lotniczy Rangun

Port lotniczy Rangun (IATA: RGN, ICAO: VYYY) – międzynarodowy port lotniczy położony 15 km na północ od centrum Rangunu w Mingaladon. Jest największym portem lotniczym w Mjanmie.
Stary terminal lotniska jest używany wyłącznie do lotów krajowych, a nowy terminal, działający od maja 2007 r., obsługuje loty międzynarodowe. Lotnisko może obsłużyć 2,7 mln pasażerów rocznie, obsługując 800 tys. pasażerów w międzynarodowym ruchu i 1,2 miliona pasażerów w ruchu krajowym w 2006 roku. Wszystkie pięć przewoźników Mjanmy i około 16 międzynarodowych linii lotniczych obsługują obecnie Port lotniczy Rangun.
Historia.
Lotnisko zostało zbudowane na terenie dawnego lotniska z II wojny światowej w 1947 roku przez Calcutta Metropolitan Airports Authority. Po okresie uważanym za najlepsze lotnisko w Azji Południowo-Wschodniej, lotnisko popadło w ruinę i było przez dziesięciolecia niszczone i przestarzałe.
Programu modernizacji rozpoczęto w kwietniu 2003 r. Do tej pory wybudowano nowy terminal i rozbudowano (3414 m) pas startowy. Został zaprojektowany przez Wydział Rozwoju lotniska CPG Corporation of Singapore i wykonane przez Asia World, wiodącą formą budowlaną z Mjanmy, kosztem 13,3 mln dolarów, nowy terminal może obsłużyć 900 pasażerów przylatujących i 900 odlatujących pasażerów jednocześnie. Ogólna konstrukcja i detale zostały przeprowadzone w celu spełnienia standardów IATA oraz zgodnie ze standardami bezpieczeństwa ICAO kosztem 30 milionów dolarów. Inne ważne funkcje to:

</doc>
<doc id="1214470" url="https://pl.wikipedia.org/wiki?curid=1214470" title="Ali II">
Ali II



</doc>
<doc id="1214471" url="https://pl.wikipedia.org/wiki?curid=1214471" title="Bye Bye Beautiful">
Bye Bye Beautiful

Bye Bye Beautiful – kolejny singel zespołu Nightwish promujący płytę Dark Passion Play. Został wydany 15 lutego 2008, w trzech wersjach. Na singlu śpiewa zarazem Anette Olzon jak i Marco Hietala. W trasie koncertowej Dark Passion Play utwór ten rozpoczyna występ.
Historia.
"Bye Bye Beautiful" napisał Tuomas Holopainen. Tematem tego utworu jest była wokalistka zespołu, Tarja Turunen. W refrenie umieścił zdania z listu, który członkowie zespołu dali Tarji, zwalniając ją: "Did you ever read what I wrote you? Did you ever listen to what we played?" (Czy kiedykolwiek czytałaś to co ci piszę? Czy kiedykolwiek słuchałaś tego, co gramy?).
Do utworu został nagrany teledysk, w którym członków zespołu w pewnych momentach zastępują kobiety.

</doc>
<doc id="1214472" url="https://pl.wikipedia.org/wiki?curid=1214472" title="VC Maaseik">
VC Maaseik

VC Maaseik – belgijski męski klub siatkarski z siedzibą w Maaseik. Założony został w 1960 roku pod nazwą "Mavoc Maaseik". Piętnastokrotny mistrz Belgii, czternastokrotny zdobywca Pucharu Belgii oraz czternastokrotny zdobywca Superpucharu Belgii. Dwukrotny srebrny medalista Pucharu Europy Mistrzów Klubowych.
W latach 1985-2018 klub nosił nazwę Noliko Maaseik. Po 33 latach klub zmienił swoją nazwę i od sezonu 2018/2019 występuje jako Greenyard Maaseik.
Historia.
Klub VC Maaseik założony został 17 marca 1960 roku pod nazwą Mavoc Maaseik przy Heilig Kruiscollege.
W sezonie 1975/1976 nazwa klubu została zmieniona na D&amp;V Motors Maaseik. W tym sezonie klub awansował do najwyższej klasy rozgrywek klubowych w Belgii, w której występuje nieprzerwanie od sezonu 1976/1977.
Od sezonu 1977/1978 do końca sezonu 1980/1981 klub występował pod nazwą Eurosol Maaseik, a w latach 1981–1985 – pod nazwą Gouden Gids Maaseik.
W sezonie 1985/1986 głównym sponsorem klubu została firma Scana Noliko, a klub przyjął nazwę Noliko Maaseik. W tym sezonie klub zdobył wicemistrzostwo Belgii oraz Puchar Belgii. W sezonie 1986/1987 zadebiutował w europejskich pucharach - w Pucharze Europy Zdobywców Pucharów w 1/16 finału przegrał dwumecz z niemieckim SC Lipsk.
W sezonie 1990/1991 Noliko Maaseik zdobył pierwsze mistrzostwo Belgii. W sezonie 1991/1992 Noliko Maaseik po raz pierwszy wystartował w Pucharze Europy Mistrzów Klubowych. W sezonach 1996/1997 oraz 1998/1999 zdobył srebrny medal w tych rozgrywkach, natomiast w sezonie 1999/2000 - brązowy medal. Od sezonu 2001/2002 nieprzerwanie występuje w Lidze Mistrzów.
Od sezonu 2018/2019 klub nosi nazwę Greenyard Maaseik.
W swojej historii VC Maaseik zdobył 16 tytułów mistrza Belgii, 14 Pucharów Belgii oraz 14 Superpucharów Belgii.

</doc>
<doc id="1214473" url="https://pl.wikipedia.org/wiki?curid=1214473" title="Usman III">
Usman III



</doc>
<doc id="1214475" url="https://pl.wikipedia.org/wiki?curid=1214475" title="Neotrance">
Neotrance

Neotrance – odmiana muzyki elektronicznej, wywodząca się z takich gatunków jak: tech house, trance i minimal.
Swoją nazwę zawdzięcza transowym fazom, powtarzającym się kilkakrotnie podczas utworu.
Neotrance jest wolniejszy od "dziewiczego" brzmienia trance i zbliżony jest do 122-130 BPM, dla porównania Trance (średnio) osiąga 130-140 BPM.

</doc>
<doc id="1214476" url="https://pl.wikipedia.org/wiki?curid=1214476" title="Hohenlohe (ród)">
Hohenlohe (ród)

Ród Hohenlohe – niemiecki ród arystokratyczny wywodzący się z Frankonii. W ciągu stuleci podzielił się w liczne linie. W XVIII w. uzyskał tytuł książąt cesarstwa (niem. Reichsfürst). W 1840 r. linia książąt zu Hohenlohe-Schillingsfürst uzyskała tytuł książąt Raciborza i Corvey (niem. Herzog von Ratibor, Fürst von Corvey). Książęta zu Hohenlohe-Öhringen w 1861 r. otrzymali tytuł książąt Ujazdu (niem. Herzog von Ujest).
Pochodzenie rodu.
Za najstarszego przedstawiciela rodu uznaje się Krafta zu Hohenlohe. Jego siedzibą miał być gród Hohlach koło Uffenheim.
Dwukrotnie przedstawiciele rodu sprawowali najwyższą władzę w zakonie krzyżackim. Wielkimi mistrzami zakonu byli w latach: 1244–1249 – Heinrich III von Hohenlohe (zm. 1249 r.) i 1297–1303 Gottfried von Hohenlohe (zm. 1310 r.).
Głowy rodu w kolejnych latach.
Po śmierci Jerzego I Hohenlohe (1488–1551) jego synowie ustanowili pierwszy podział na linie w Neuensteinie i Waldenburgu. Głową całego rodu (niem. "Senior des Gesammthauses") jest odtąd zawsze najstarszy męski przedstawiciel rodu, niezależnie od primogenitury którejkolwiek z linii:

</doc>
<doc id="1214479" url="https://pl.wikipedia.org/wiki?curid=1214479" title="Lauda Air">
Lauda Air

Lauda Air – była austriacką czarterową linią lotniczą z siedzibą w Wiedniu. Głównym węzłem był port lotniczy Wiedeń-Schwechat.
Założycielem firmy był sportowiec Niki Lauda. Sprzedał swoje akcje Austrian Airlines w 1999. Pod koniec 2003 założył konkurencyjną linię lotniczą - Niki. W 1991 samolot firmy uległ zniszczeniu w katastrofie w Tajlandii.

</doc>
<doc id="1214480" url="https://pl.wikipedia.org/wiki?curid=1214480" title="Usman II">
Usman II



</doc>
<doc id="1214483" url="https://pl.wikipedia.org/wiki?curid=1214483" title="Osiedle Łokietka">
Osiedle Łokietka

Osiedle Łokietka – sołectwo obejmujące części wsi Zielonki położonej w Polsce, w województwie małopolskim, w powiecie krakowskim, w gminie Zielonki. Pod względem powierzchni jest najmniejszym sołectwem gminy Zielonki – obejmuje obszar 16,11 ha, co stanowi jedynie 0,33% jej powierzchni. Na koniec grudnia 2022 roku liczyło 971 mieszkańców (5 miejsce wśród sołectw gminy).
Położenie.
Sołectwo Osiedle Łokietka według regionalizacji fizycznogeograficznej Polski (z 2018 roku) znajduje się na północnym krańcu Pomostu Krakowskiego (512.33), należącego do makroregionu Brama Krakowska (512.3), w podprowincji Podkarpacie Północne (512). Pod względem administracyjnym sołectwo położone jest w południowo–wschodniej części gminy Zielonki, na południowym krańcu miejscowości Zielonki, przy granicy z Krakowem. Sąsiaduje z następującymi jednostkami:
Historia.
Powstanie Osiedla.
Początki Osiedla Łokietka sięgają roku 1992, kiedy to na terenie miejscowości Zielonki powstało pierwsze osiedle domów w zabudowie szeregowej. W początkowym okresie Osiedle było budowane ze środków indywidualnych inwestorów, którzy finansowali również większość inwestycji infrastrukturalnych, jak drogi wewnętrzne. Formalnie zostało utworzone uchwałą Rady gminy Zielonki z dnia 5 grudnia 1994 roku jako jednostka pomocnicza gminy Zielonki o statusie osiedla. W roku 2004 (uchwałą z dnia 20 grudnia 2003 roku) uzyskało status sołectwa obejmującego obszar o jednolitej, zwartej zabudowie, o charakterze typowo miejskim. W uchwale doprecyzowano przebieg granic sołectwa, tak aby tworzyło ono spójny kompleks obszarów zabudowanych lub przewidzianych pod zabudowę osiedlową.
Pochodzenie nazwy.
Nazwa sołectwa pochodzi od pobliskiej, krakowskiej ulicy Władysława Łokietka – według legendy właśnie tędy Władysław Łokietek wraz z towarzyszącymi mu oddziałami podążał w stronę Ojcowa.
Rozbudowa sołectwa.
Po przekształceniu osiedla w sołectwo kontynuowano rozbudowę Osiedla Łokietka. Przy udziale deweloperów, głównie wzdłuż granic sołectwa, powstawały nowe zespoły mieszkaniowe w zabudowie szeregowej lub bliźniaczej oraz wielorodzinne apartamentowce. Przyczyniło się to do znaczącego wzrostu liczby mieszkańców – z 530 na koniec roku 2003, do blisko tysiąca w roku 2016.
Wizja rozwoju sołectwa.
W dniu 30 sierpnia 2012 roku Rada gminy Zielonki uchwaliła „Plan Odnowy Miejscowości Zielonki na lata 2012–2020”, którego część II poświęcona jest sołectwu Osiedle Łokietka. Plan zakładał poprawę atrakcyjności sołectwa jako miejsca zamieszkania i spędzania wolnego czasu poprzez uporządkowanie komunikacji drogowej, stworzenie infrastruktury społecznej (zakup działki z przeznaczeniem na tereny rekreacyjne i pozyskanie lokalu na cele sołeckie) oraz poprawę stopnia integracji mieszkańców.
W ramach jego realizacji:
Demografia.
Liczba mieszkańców sołectwa niemal podwoiła się w latach 2003–2016, by następnie ustabilizować się na poziomie prawie tysiąca osób.
Transport.
Na obszarze sołectwa nie ma przystanków komunikacji zbiorowej. Najbliższe przystanki obsługiwane przez autobusy aglomeracyjne MPK SA w Krakowie znajdują się w odległości ok. 500 m od granic Osiedla Łokietka:
Turystyka.
Wzdłuż zachodniej granicy sołectwa (ul. Pękowicką) przebiega czerwony szlak turystyczny – Szlak Orlich Gniazd – biegnący z Krakowa przez Ojcowski Park Narodowy do Częstochowy.

</doc>
<doc id="1214485" url="https://pl.wikipedia.org/wiki?curid=1214485" title="Usman I">
Usman I



</doc>
<doc id="1214486" url="https://pl.wikipedia.org/wiki?curid=1214486" title="Hypancjum">
Hypancjum

Hypancjum (ang., łac. "hypanthium") – element budowy niektórych kwiatów. Jest to dno kwiatowe o specyficznej budowie – silnie wgłębione lub posiadające wąską gardziel. Wskutek takiej budowy słupki znajdują się wewnątrz dna kwiatowego, są ukryte i pozornie wydaje się, że są dolne. Tak jest np. u róży. Czasami, jak np. u wiesiołka, dno kwiatowe wyrasta w górnej części zalążni, tak że szyjka słupka znajduje się wewnątrz niego.
Z kwiatów posiadających hypancjum często powstaje owoc pozorny.

</doc>
<doc id="1214488" url="https://pl.wikipedia.org/wiki?curid=1214488" title="Rozciągnik mchuś">
Rozciągnik mchuś

Rozciągnik mchuś ("Marpissa muscosa") – jeden z największych skakunowatych żyjących w środkowej Europie.
Opisany został w 1757 roku przez Carla Alexandra Clercka jako "Araneus muscosus".
Ciało długości od 7 do 11 mm, grzbietobrzusznie spłaszczone, barwy brązowej lub szarej z wzorem z ciemnych i jasnych trójkątów.
Zamieszkuje pnie sosen oraz drewniane słupy płotów rozgradzających pastwiska.

</doc>
<doc id="1214493" url="https://pl.wikipedia.org/wiki?curid=1214493" title="L’Abbaye">
L’Abbaye

L’Abbaye − miasto i gmina w Szwajcarii, w kantonie Vaud. W 2006 gmina liczyła 1 288 mieszkańców.

</doc>
<doc id="1214495" url="https://pl.wikipedia.org/wiki?curid=1214495" title="Apples">
Apples

Apples − miasto i gmina w Szwajcarii, w kantonie Vaud. W 2006 liczyło 1 177 mieszkańców.
Linki zewnętrzne.
Oficjalna strona miasta

</doc>
<doc id="1214497" url="https://pl.wikipedia.org/wiki?curid=1214497" title="Aubonne (Szwajcaria)">
Aubonne (Szwajcaria)

Aubonne – miasto w Szwajcarii, w kantonie Vaud.
Aubonne w 2012 liczyło 3 011 mieszkańców.
5 grudnia 2017 roku zmarł tu król Rumunii Michał Hohenzollern-Sigmaringen.

</doc>
<doc id="1214503" url="https://pl.wikipedia.org/wiki?curid=1214503" title="Bad Ragaz">
Bad Ragaz

Bad Ragaz – miasto i gmina w Szwajcarii, w kantonie Sankt Gallen.
W 2006 roku liczyło 5100 mieszkańców. Położone nad rzeką Taminą, znane jako kurort z powodu ciepłych źródeł.

</doc>
<doc id="1214504" url="https://pl.wikipedia.org/wiki?curid=1214504" title="Ballens">
Ballens

Ballens – miasto i gmina w Szwajcarii, w kantonie Vaud. W 2007 liczyło 416 mieszkańców.

</doc>
<doc id="1214505" url="https://pl.wikipedia.org/wiki?curid=1214505" title="Pięć Rodzin">
Pięć Rodzin



</doc>
<doc id="1214506" url="https://pl.wikipedia.org/wiki?curid=1214506" title="BN-350">
BN-350

Reaktor BN-350 ("reaktor prędki chłodzony sodem") był zlokalizowany w EJ Aktau (w latach 1964-1991 miasto nazywało się Szewczenko) w Kazachstanie, na brzegu morza Kaspijskiego.
Budowę tego "FBR" rozpoczęto w 1964, a od 1973 r. zaczął on produkcję energii elektrycznej. Oprócz produkcji energii elektrycznej dostarczanej do miasta (150 MWe), reaktor BN-350 był używany również do destylacji wody morskiej (odsalanie). Dzięki temu do miasta dostarczano codziennie 120 tys. m³ słodkiej wody.
Użytkowanie oficjalnie zakończono w 1993 r., w czerwcu 1994 r. reaktor jądrowy zamknięto z powodu braku pieniędzy na zakup paliwa jądrowego. Cały zakład zamknięto ostatecznie w 1999 r.

</doc>
<doc id="1214507" url="https://pl.wikipedia.org/wiki?curid=1214507" title="Belmont-sur-Lausanne">
Belmont-sur-Lausanne

Belmont-sur-Lausanne − miasto i gmina w Szwajcarii, w kantonie Vaud. W 2006 roku liczyło 3 098 mieszkańców.

</doc>
<doc id="1214509" url="https://pl.wikipedia.org/wiki?curid=1214509" title="Berolle">
Berolle

Berolle − miasto i gmina w Szwajcarii, w kantonie Vaud. W 2009 roku gmina liczyła 285 mieszkańców.

</doc>
<doc id="1214516" url="https://pl.wikipedia.org/wiki?curid=1214516" title="Nicolas Chamfort">
Nicolas Chamfort



</doc>
<doc id="1214518" url="https://pl.wikipedia.org/wiki?curid=1214518" title="Ursus 1634">
Ursus 1634

Ursus 1634 – ciężki ciągnik rolniczy produkowany w latach 1990-2009 przez Zakłady Mechaniczne "Ursus". Wyprodukowano 2210 egzemplarzy tego modelu.

</doc>
<doc id="1214519" url="https://pl.wikipedia.org/wiki?curid=1214519" title="Dil Ka Rishta">
Dil Ka Rishta



</doc>
<doc id="1214522" url="https://pl.wikipedia.org/wiki?curid=1214522" title="Delta (stacja kolejowa)">
Delta (stacja kolejowa)

Delta – stacja kolejowa w Brukseli, w Belgii. Znajduje się tu stacja metra. Stacja ma 3 perony.

</doc>
<doc id="1214525" url="https://pl.wikipedia.org/wiki?curid=1214525" title="Roma Nuovo Salario">
Roma Nuovo Salario

Roma Nuovo Salario (wł: "Stazione di Nuovo Salario") – przystanek kolejowy w Rzymie, w regionie Lacjum, we Włoszech. Posiada 2 perony.
Jest obsługiwana przez pociągi regionalne, kursujące w cyklu 15 minutowym na odcinku Fiumicino-Fara Sabina, oraz 30 minutowym taktem do Poggio Mirteto i Orte.

</doc>
<doc id="1214526" url="https://pl.wikipedia.org/wiki?curid=1214526" title="Sg 3">
Sg 3



</doc>
<doc id="1214527" url="https://pl.wikipedia.org/wiki?curid=1214527" title="Saarbrücken Hauptbahnhof">
Saarbrücken Hauptbahnhof

Saarbrücken Hauptbahnhof – stacja kolejowa w Saarbrücken, w kraju związkowym Saara, w Niemczech. Stacja ma 4 perony. Powstała w 1852 jako Bahnhof St. Johann-Saarbrücken. Przebudowana w latach 2006-2007 dla ICE.

</doc>
<doc id="1214529" url="https://pl.wikipedia.org/wiki?curid=1214529" title="Bilbao Abando">
Bilbao Abando

Bilbao Abando – stacja kolejowa w Bilbao, w Baskonii, w Hiszpanii. Stacja posiada 5 peronów.

</doc>
<doc id="1214530" url="https://pl.wikipedia.org/wiki?curid=1214530" title="Ann Margaret">
Ann Margaret



</doc>
<doc id="1214531" url="https://pl.wikipedia.org/wiki?curid=1214531" title="Nicki Aycox">
Nicki Aycox



</doc>
<doc id="1214536" url="https://pl.wikipedia.org/wiki?curid=1214536" title="1 Berliński Batalion Saperów">
1 Berliński Batalion Saperów

1 Berliński Batalion Saperów im. ppor. Antoniego Laskowskiego (1 bsap) – samodzielny pododdział wojsk inżynieryjnych ludowego Wojska Polskiego.
Organizacja i działania bojowe.
Batalion został sformowany podstawie postanowienia Państwowego Komitetu Obrony ZSRR z 9 maja 1943 roku i rozkazu dowódcy 1 Dywizji Piechoty z 14 maja 1943 roku jako jednostka 1 Warszawskiej Dywizji Piechoty im. Tadeusza Kościuszki.
Jednostka została zorganizowana Sielcach nad Oką według sowieckiego etatu Nr 04/506 batalionu saperów dywizji strzelców Gwardii.
15 lipca 1943 roku w obozie sieleckim żołnierze batalionu złożyli przysięgę.
W czasie marszu pod Lenino saperzy reperowali drogi i mosty, ułatwiając przemarsz wojsk. W toku bitwy, pod ogniem nieprzyjaciela, batalion zabezpieczał przeprawę piechoty i czołgów przez Miereję i jej bagnistą dolinę. Po bitwie kontynuowano szkolenie we wsi Somarkowo na Smoleńszczyźnie, naprawiając jednocześnie okoliczne drogi i pomagając mieszkańcom w odbudowie wsi.
W czasie walk nad Wisłą w sierpniu 1944 rok batalion organizowali przeprawę przez rzekę, naprawiał drogi i budował punkty obserwacyjne. Brał również udział w budowie pierwszego mostu stałego przez Wisłę koło Wielkolasu. Przed rozpoczęciem walk na Pradze saperskie grupy torujące wykonały przejścia w zaporach nieprzyjaciela.
W czasie walk na Wale Pomorskim, batalion uczestniczył w bojacho Podgaje, Sypniewo i Mirosławiec. Zabezpieczał pod względem inżynieryjnym forsowania Odry i Starej Odry. Saperzy drogę dywizji w marszu na zachód przez Neu Rudnitz, Alt Retz i Kanał Hohenzollernów.
W czasie walk w Berlinie, saperzy wyrąbywali przejścia w ścianach budynków i w ogrodzeniach oraz niszczyli punkty oporu. W Berlinie 1 batalion saperów zakończył działania bojowe.
Okres powojenny.
Po zakończeniu działań bojowych, w składzie 1 DZ pełnił funkcje okupacyjne i pozostawał nad Odrą i Nysą Łużycką po zachodniej stronie. Dywizję wycofano z Niemiec pod koniec maja i w czerwcu. 1 bsap, po przegrupowaniu do kraju, rozkazem Naczelnego Dowództwa WP nr 0136 z 4 lipca 1945 z dniem 7 lipca został podporządkowany szefowi Departamentu Wojskowo-Inżynieryjnego MON i skierowany do wsparcia 5 BSap do Łomży. Otrzymał tam odcinek do rozminowania w ramach rejonu rozminowania nr 1. Odcinek obejmował tereny na północ od Łomży, na prawym brzegu rzek Narew i Biebrza, do Wissy i Szczuczyna. Sztab batalionu był rozmieszczony w Drozdowie. Rozminowanie odcinka było trudne szczególnie nad Biebrzą. Przeważały przeciwpiechotne pola minowe. Gęstość minowania wynosiła do 2600 szt min na kilometr bieżący pola minowego, a pól takich było 12 –14 na km² terenu. W rejonie nadbiebrzańskim występowały pola niemieckie, sowieckie, minowane często z pominięciem systemu minowania, ze względu na kilkakrotne przechodzenie tego terenu z rąk do rąk. Batalion odczuwał brak transportu – miał 1 samochód ciężarowy ZIS-5 i 6 furmanek parokonnych. Saperzy na pola minowe chodzili pieszo po 8 km. Praca trwała od 7:00 do 19:00. Ze względu na uciążliwość terenu w sierpniu 1945 zaczęły się wypadki. Dowódca 5 BSap wydał rozkaz zaprzestania rozminowania na terenach podmokłych, łąkach i porosłych bujną trawą. Pola ogrodzono i oznakowano. Rozminowywać je miano późna jesienią, po wyschnięciu traw i zielska. Po zakończeniu prac na sektorze, w połowie sierpnia 1 bsap przeszedł do rozminowania sektora Wizna - Osowiec. Rejon obejmował pas terenu o szerokości 40 - 50 km wzdłuż Biebrzy, Kanału Augustowskiego i Rospudy, aż do Gołdapi. Batalion od października likwidował zapory i niszczył amunicję na kierunku: Pisz, Szczytno, Olsztynek i Ostrołęka. 1 listopada zakończył prace na odcinku rozminowania nr 1. Pododdziały batalionu przez 3,5 miesiąca sprawdziły i rozminowały obszar 4880 km², 800 miejscowości w tym 22 miasta m.in. takie jak: Szczuczyn, Pisz, Szczytno, Nidzicę, Olsztynek i Ostrołękę. Rozminował 3437 km dróg, 300 km linii kolejowych i 10 mostów. Wydobyto i zniszczono 381 166 min, w tym: 167 414 ppanc., 79169 pocisków artyleryjskich, bomb i innych środków wybuchowych. Dwóch saperów usunęło po 9 tys. min.
Na podstawie rozkazu Nr 235 Naczelnego Dowódcy Wojska Polskiego z dnia 12 października 1945 roku batalion otrzymał nawę wyróżniającą „Berliński”.
W listopadzie 1945 batalion wyszedł z podporządkowania 5 BSap i skierowany został w rejon na południowy zachód od Warszawy. Nowy odcinek rozminowania przebiegał wzdłuż Pilicy do Nowego Miasta, dalej do Rawki i ujścia Bzury do Wisły. Miał tam prowadzić powtórne sprawdzenie rozminowania (wcześniej teren ten rozminowywała 2 Brygada Saperów i 42 bsap. Rozminowanie sprawdzające prowadzono od 15 listopada do 15 grudnia. Prace polegały na zbieraniu od władz terenowych i miejscowej ludności wiadomości o wykrytych minach, amunicji i materiałach wybuchowych i ich likwidacji. Batalion w związku z opadami śniegu zakończył prace w grudniu.
Koniec 1945 roku i pierwsze miesiące 1946 roku, 1 bsap przygotowywał się do rozminowania wiosennego. Na początku 1946 roku nastąpiła demobilizacja i reorganizacja Wojska Polskiego. Odesłano też wielu doświadczonych oficerów sowieckich.
30 marca 1946 roku batalion otrzymał numer jednostki wojskowej – 2437. Na podstawie rozkazu nr 105 Naczelnego Dowódcy WP z dnia 4 maja 1946 roku batalion został odznaczony Krzyżem Virtuti Militari V klasy za działania wojenne i zasługi w rozminowywaniu kraju.
W 1946 roku batalion sprawdzał i rozminowywał tereny wzdłuż Wisły i Bugu w powiatach: Sokołów Podlaski, Mińsk Mazowiecki, Garwolin, Wołomin, a także Puszczę Kampinoską. Zdjął i zniszczył 116986 min i ponad 400 tys. różnej amunicji. W grudniu 1946 zakończono „powtórne rozminowanie”, które miało być zakończone w grudniu 1945 r.
Sroga i śnieżna zima 1946/47 skomplikowała rozminowanie w 1947 roku. W lutym i marcu jednostki saperskie skierowano do ochrony mostów, walki z zatorami lodowymi, ratowania ludności i dobytku w czasie powodzi. 1 bsap, wspólnie z 46 bsap i 51 bsap prowadził rozminowanie na terenie Warszawskiego OW. Rozminowywał powiat pułtuski i obiekty DOKP Warszawa, wykonał 500 zgłoszeń na terenie 17 powiatów. Saperzy 1 bsap zniszczyli 78200 min i ok. 76 tys. pocisków i środków wybuchowych.
W 1948 roku Główny Inspektor Inżynierii i Saperów gen. Jerzy Bordziłowski postanowił nie kierować całych oddziałów saperów do likwidacji pozostałych zapór, ale w zasadzie pododdziały w sile do kompanii. Przydzielano patrolom po kilka powiatów. Patrole liczyły od kilku żołnierzy do plutonu saperów wzmocnionego 1-3 artylerzystami. Rozminowanie prowadzono od 5 maja do 30 lipca i od 1 października do 15 listopada.
W latach 1950-1951 1 bsap brał udział w oczyszczaniu terenu oraz rozminowaniu kwatery Hitlera od strony północnej. W 1953 roku od lipca do 30 września oczyszczał Gierłoż. 27 września 1953 roku odbyło się oficjalne przekazania kwatery Hitlera władzom miejscowym.
Rozminowanie kraju zakończono oficjalnie w 1956 roku. Od 1957 rozpoczęto oczyszczanie od min zagłębionych, pocisków w wodzie itp. W latach 1945-1956 batalion zlikwidował ok. 570 tys. min, 1924 tys. amunicji. W latach 1944-1994 w trakcie rozminowania i oczyszczania poległo 2 oficerów oraz 36 podoficerów i szeregowców batalionu.
Batalion wykorzystywany był również do walki z klęskami żywiołowymi i prac dla gospodarki narodowej. Ważnym zadaniem w czasie rozminowywania we wrześniu 1944 było usunięcie min z okolic Międzylesia, Wesołej i Jabłonny. W Jabłonnie saperzy 1 bsap we współdziałaniu z saperami 1 Bsap ocalili pałac Potockich. Wykryli i unieszkodliwili miny opóźnionego działania o ciężarze ok. 250 kg materiału wybuchowego każda. Nie udało się usunąć min i min pułapek założonych w zabudowaniach gospodarskich pałacu. W wyniku wybuchu zginęło 5 saperów. W akcjach przeciwpowodziowych ochraniał mosty w Pułtusku, Serocku, Wyszkowie, Warce, Wyszogrodzie, Wołominie. W rejonie miejscowości Brok i Nur na Bugu uczestniczył w akcji przeciwlodowej.
Na podstawie rozkazu Nr 0057/Org. Ministra Obrony Narodowej z dnia 19 września 1955 roku dowódca Warszawskiego Okręgu Wojskowego przeprowadził, w terminie do dnia 20 grudnia 1955 roku, reorganizację 1 Dywizji Piechoty przeformowując ją na etaty dywizji zmechanizowanej typu B. W ramach wspomnianej reorganizacji 1 Batalion Saperów został przeformowany w 96 Kompanię Saperów.
Na podstawie rozkazu Nr 0026/Org. Ministra Obrony Narodowej z dnia 4 września 1956 roku dowódca Warszawskiego Okręgu Wojskowego przeformował 96 Kompanię Saperów w 1 Batalion Saperów (JW 2437).
W 1958 roku batalion otrzymał nowy numer jednostki wojskowej – 2244.
W 1960 roku, w ramach akcji „Tysiąc szkół na Tysiąclecie Państwa Polskiego”, żołnierze batalionu zbudowali nowy budynek szkoły podstawowej w Izabelinie k. Nieporętu. W 1961 roku wspomniana szkoła przyjęła imię „I Batalionu Saperów Kościuszkowskich” (zob. szkoła tysiąclecia).
Rozkazem nr 07/MON Ministra Obrony Narodowej z dnia 4 maja 1967 roku w sprawie przekazania jednostkom wojskowym historycznych nazw i numerów oddziałów frontowych oraz ustanowienia dorocznych świąt jednostek, dzień 16 kwietnia został ustanowiony świętem batalionu.
W 1976 roku jednostka została dyslokowana do Pułtuska.
Minister obrony narodowej rozkazem Nr 16/MON z dnia 6 października 1987 roku nadał batalionowi imię podporucznika Antoniego Laskowskiego.
12 września 1991 roku batalion został pozbawiony dotychczasowej nazwy wyróżniającej i imienia patrona.
Dalsze dzieje jednostki zostały przedstawione w haśle „1 Pułtuski batalion saperów”.
Struktura organizacyjna.
Stan etatowy liczył 254 żołnierzy, w tym: 33 oficerów, 44 podoficerów i 177 szeregowych. Na wyposażeniu batalionu znajdowały się następujące jednostki sprzętu:
Obsada personalna.
Oficerowie:
Sztandar batalionu.
Sztandar ufundowany został przez społeczeństwo Zielonki i wręczony 12 stycznia 1945 roku.
Opis sztandaru:&lt;br&gt;
Płat o wymiarach 95x120 cm obszyty z jednej strony żółtą frędzlą, przymocowany do drzewca przy pomocy sześciu tasiemek. Drzewce z jasnego drewna. Głowica w kształcie orła wspartego na cokole skrzynkowym.
Strona główna:&lt;br&gt;
Na ciemnoczerwonym aksamicie aplikowany z białego jedwabiu i haftowany białą nicią orzeł. Nad nim, na aplikowanej białej wstędze, haftowany złotą nicią napis: „ZA NASZĄ WOLNOŚĆ I WASZĄ”. Pod orłem aplikowany biały kartusz z napisem: „I S.B. SAPERÓW I D.P. IM. T. KOŚCIUSZKI 1944 R.”.
Strona odwrotna:&lt;br&gt;
Na białym, płóciennym tle aplikowany i olejno malowany wizerunek Matki Boskiej Częstochowskiej. Nad wizerunkiem i pod napis haftowany czerwoną nicią: „BÓG, HONOR I OJCZYZNA”.

</doc>
<doc id="1214537" url="https://pl.wikipedia.org/wiki?curid=1214537" title="Marco Pisano">
Marco Pisano

Marco Pisano (ur. 13 sierpnia 1981 w Rzymie) – włoski piłkarz występujący na pozycji lewego obrońcy.
Kariera klubowa.
Marco Pisano jest wychowankiem rzymskiego S.S. Lazio. W jego barwach zadebiutował 30 listopada 1999 w zremisowanym 1:1 meczu Pucharu Włoch z Ravenną. Następnie trafił do Brescii, z której w 2000 na zasadzie wypożyczenia dołączył do zespołu Serie C1 – Ascoli. W następnym sezonie został wypożyczony do grającego w Serie C2 Taranto, dla którego rozegrał 26 spotkań. Latem 2002 Pisano powrócił do Brescii i zadebiutował w rozgrywkach Serie A. W Brescii grał do 2004, jednak przez cały okres pobytu w tym klubie rolę rezerwowego.
Następnie trafił do Sampdorii, w której zagrał w 61 ligowych meczach. Jego dobrą grę zauważyli działacze US Palermo, który zdecydowali się w 2006 zatrudnić Pisano. W pierwszym sezonie występów dla drużyny „Aquile” Pisano wystąpił w 33 spotkaniach. W kolejnym sezonie zagrał w 6 meczach.
W 2008 został wypożyczony do Torino FC. 25 czerwca działacze Torino za 1,8 miliona euro wykupili Pisano na stałe. 27 stycznia 2010 został wypożyczony do Bari. W odwrotnym kierunku powędrował Filippo Antonelli. 2 sierpnia Pisano przeszedł do Parmy. W 2011 roku został zawodnikiem Vicenzy. Następnie grał w Venezii, gdzie w 2014 roku zakończył karierę.
W Serie A rozegrał 169 spotkań.
Kariera reprezentacyjna.
Pisano ma za sobą występy w młodzieżowej reprezentacjach Włoch do lat 21. W 2003 rozegrał dla niej 5 spotkań.

</doc>
<doc id="1214542" url="https://pl.wikipedia.org/wiki?curid=1214542" title="Dushman">
Dushman

Dushman (hindi: दुश्मन, urdu: دُشمن, tłumaczenie: "Wróg") – indyjski thriller z 1998 roku wyreżyserowany przez debiutantkę Tanuja Chandra, autorkę "Zindaggi Rocks" w oparciu o hollywoodzki film z 1996 roku „Eye for an Eye”. W rolach głównych Sanjay Dutt, Kajol i nagrodzony za tę rolę debiutant Ashutosh Rana. Producentką filmu jest aktorka Pooja Bhatt. Tematem filmu jest gwałt, ból po śmierci kogoś bliskiego, daremne szukanie sprawiedliwości, obrony poprzez prawo, zemsta w odpowiedzi na krzywdę, miłość rodzącą się z obrony przed krzywdą i z wiary w kogoś, a także strach przed zaangażowaniem. W centrum filmu pokazano rosnącą siłę kobiety.
Fabuła.
Mumbaj. Boże Narodzenie. Listonosz Gokul Pandit (Ashutosh Rana) gwałci i zabija 15-letnią dziewczynę. Widząc bezradność policji szuka kolejnej ofiary. Koncentruje się na 18-letnich bliźniaczkach Soni i Nainy (granych przez Kajol). Pierwsza z nich jest niezależna, twarda, zaczepna i otwarta. Druga – bardziej trzymająca się tradycji, delikatna, wrażliwa i nieśmiała. Gokul atakuje świeżo zaręczoną Sonię w dniu urodzin młodszej siostry Diyi. Gdy Sonia rozmawia z siostrą przez telefon, Naina słyszy z telefonu krzyk przerażonej, gwałconej, a potem umierającej siostry. Najpierw nie przyjmuje do wiadomości faktu śmierci, a później zaczyna szukać mordercy. Udaje jej się go wyśledzić i doprowadza do sprawy sądowej. Jednak gwałciciel zostaje z braku wystarczających dowodów uniewinniony. Oburzona bezsilnością prawa i policji Naina dalej prowadzi śledztwo na własną rękę, czym prowokuje Gokula do kolejnego ataku, tym razem na nią. W ostatniej chwili ratuje ją niewidomy alkoholik były major Suraj Singh Rathod (Sanjay Dutt). On też zaczyna szkolić ją do walki, aby nie była bezbronna wobec zagrażającego jej gwałciciela.

</doc>
<doc id="1214545" url="https://pl.wikipedia.org/wiki?curid=1214545" title="Hohenlohe-Ingelfingen">
Hohenlohe-Ingelfingen

Osoby:
Zobacz też:

</doc>
<doc id="1214546" url="https://pl.wikipedia.org/wiki?curid=1214546" title="2 Batalion Saperów (LWP)">
2 Batalion Saperów (LWP)

2 Batalion Saperów (2 bsap) – samodzielny pododdział wojsk inżynieryjnych ludowego Wojska Polskiego.
Batalion sformowany został w Sielcach nad Oką na podstawie rozkazu dowódcy 1 Korpusu Polskich Sił Zbrojnych w ZSRR nr 1 z 19 sierpnia 1943 jako jednostka 2 Warszawskiej Dywizji Piechoty im. Henryka Dąbrowskiego. 11 listopada 1943, w obozie sieleckim, żołnierze batalionu złożyli przysięgę. Rozkazem ND WP nr. 105 z 4 kwietnia 1946 r. batalion został odznaczony orderem wojennym Virtuti Militari V klasy.
Struktura organizacyjna.
Razem w batalionie:
żołnierzy – 254 ("oficerów – 33, podoficerów – 44, szeregowych – 177")
sprzęt:
Marsze i działania bojowe.
Wszystkie dyslokacje w okresie wojny batalion wykonał w ramach działań 2 DP. Działania rozpoczął w czasie marszu dywizji na front przez Chełm – Lublin w rejon Puław zabezpieczając przemarsz jednostek 2 DP. Działał następnie pod Dęblinem i Puławami oraz na przyczółku warnecko – magnuszewskim. Zabezpieczał także działania dywizji w czasie walk na przyczółkach warszawskich w rejonie Żoliborza. Brał udział w operacji warszawskiej i walkach na Wale Pomorskim w rejonie Nadarzyc i Mirosławca. Organizował przeprawę jednostek dywizji w czasie forsowania Odry, następnie Starej Odry i Haweli. Szlak bojowy zakończył batalion nad Łabą.
Okres powojenny.
Działając w składzie wojsk okupacyjnych batalion stacjonował w Disenchen.
Po krótkim pobycie w Niemczech powrócił do kraju i rozpoczął służbę na granicy polsko-czechosłowackiej. Jego sztab stacjonował w Koźlu. Jesienią 1945 jednostka przeniesiona została do garnizonu Kielce. W 1949 batalion przeniesiony został z Puław do Sandomierza, gdzie zajął koszary przy ulicy Mickiewicza 49. W 1951 jednostka powróciła do Kielc, do koszar przy ulicy Prostej.
Na podstawie zarządzenia szefa Sztabu Generalnego WP nr 0210/Org. z 5 października 1955 dowódca Śląskiego Okręgu Wojskowego rozformował 2 Batalion Saperów. Jednocześnie na podstawie rozkazu MON nr 0068/Org. z 25 października 1955 przemianował 77 batalion saperów z Rybnika na 2 batalion saperów. 77 bsap przejął pieczęcie, kronikę i tradycje 2 bsap z Kielc.
Rozkazem MON 0026/Org. z 4 września 1956 rozformowano 2 Dywizję Piechoty z Częstochowy. Tym samym rozkazem rozformowano 2 batalion saperów z Rybnika.

</doc>
<doc id="1214547" url="https://pl.wikipedia.org/wiki?curid=1214547" title="Godzina hiszpańska">
Godzina hiszpańska

Godzina hiszpańska (franc. "L'Heure espagnole") – opera komiczna w jednym akcie Maurice’a Ravela, skomponowana w roku 1907 z tekstem Maurice’a Étienne’a Legranda. Jej prapremiera odbyła się w Paryżu 19 maja 1911 r., a premiera polska miała miejsce w Warszawie w roku 1925.
Treść.
Akcja rozgrywa się w Toledo w XVIII w.
Niewierna żona zegarmistrza chowa kochanków w zegarach. W finale – kwintet z udziałem wszystkich postaci zadowolonych z obrotu spraw, acz niekoniecznie świadomych tego, co naprawdę zaszło (wyraźnie niezorientowany jest mąż). 
Muzyka coraz to naśladuje zegary: w preludium słychać tykanie zegarów domowych, dzwony odmierzające czas w Toledo i sygnaturki miejskich zegarów. Później na scenie odzywają się kukułki w domowych zegarach. Parokrotnie wyraźne są rytmy hiszpańskich tańców, m.in. habanery.

</doc>
<doc id="1214550" url="https://pl.wikipedia.org/wiki?curid=1214550" title="Aleksiej Rubaszkin">
Aleksiej Rubaszkin

Aleksiej Gieorgiewicz Rubaszkin, ros. Алексей Георгиевич Рубашкин (ur. 20 maja 1895 w stanicy Nowoczerkieskaja w Rosji, zm. 5 grudnia 1966 w Nowoczerkasku w ZSRR) – rosyjski wojskowy (generał major), oficer Rosyjskiego Korpusu Ochronnego, a następnie 1 Kozackiej Dywizji Kawalerii podczas II wojny światowej.
Ukończył doński korpus kadetów, a następnie nikołajewską szkołę kawalerii. Brał udział w I wojnie światowej w lejbgwardii pułku atamańskiego. Pod koniec kwietnia 1918 r. uczestniczył w antybolszewickim powstaniu Kozaków dońskich, po czym przystąpił do kozackich oddziałów wojskowych białych. Od marca 1919 r. dowodził 51 pułkiem kawalerii Kozaków dońskich. W kwietniu tego roku został zastępcą dowódcy 9 dywizji kawalerii Kozaków dońskich, zaś pod koniec 1919 r. w stopniu generała majora objął dowództwo tej dywizji. Wiosną 1920 r. został dowódcą 4 pułku kawalerii Kozaków dońskich, a następnie 3 kaledino-nazarowskiego pułku. Był odznaczony Orderem Św. Mikołaja Cudotwórcy 2 klasy. Po ewakuacji wraz z wojskami białych z Krymu na wyspę Limnos w listopadzie 1920 r., zamieszkał w Płowdiwie. Do końca lat 20. pełnił nominalną funkcję dowódcy kadry oficerskiej 3 kaledino-nazarowskiego pułku. W 1933 r. dostał bułgarskie obywatelstwo. Pracował jako komendant ochrony jednej z fabryk tytoniowych. W okresie II wojny światowej podjął współpracę z Niemcami. Na początku 1942 r. wstąpił do Rosyjskiego Korpusu Ochronnego. Dostał stopień majora. Został komendantem kompleksu magazynów wojskowych. W marcu tego roku uczestniczył w okupowanym Belgradzie w wyborach wojskowego atamana Wojska Dońskiego. Według części źródeł nawiązał kontakty z serbskim ruchem oporu, w związku z czym w listopadzie 1942 r. był zmuszony wyjechać do Bułgarii. Prawdopodobnie jesienią 1943 r. wstąpił do 1 Kozackiej Dywizji Kawalerii, walczącej przeciw jugosłowiańskim partyzantom komunistycznym. 16 września 1944 r. został aresztowany przez bułgarskich partyzantów i przekazany sowieckim funkcjonariuszom Smiersz. Trafił do sztabu Smiersza przy 37 Armii w Starej Zagorze, po czym wysłano go do ZSRR. Po procesie w maju 1946 r., został skazany na karę 10 lat robót w łagrze. Przebywał w łagrze w okręgu irkuckim. W 1953 r. został zwolniony i skierowany do krasnodarskiego kraju na przymusowe osiedlenie. 22 maja 1956 r. przyjechał do swoich sióstr w Nowoczerkasku, gdzie pracował w zakładach budowy wagonów. Zmarł 5 grudnia 1966 r.
Linki zewnętrzne.
Biografia gen. Aleksieja G. Rubaszkina 

</doc>
<doc id="1214554" url="https://pl.wikipedia.org/wiki?curid=1214554" title="Lino Marzorati">
Lino Marzorati

Lino Marzorati (ur. 12 października 1986 w Rho) – włoski piłkarz występujący na pozycji prawego obrońcy. Obecnie gra w Empoli FC.
Kariera klubowa.
Lino Marzorati jest wychowankiem zespołu A.C. Milan. Profesjonalny kontrakt z tym klubem podpisał w 2004. W tym samym roku razem z drużyną sięgnął po Superpuchar Włoch. W Serie A zadebiutował 22 maja 2005 w zremisowanym 3:3 meczu ligowym z US Palermo. W następnym sezonie Marzorati ani razu nie pojawił się na boisku, a działacze „Rossonerich” zdecydowali się wypożyczyć go do Empoli FC. W nowym klubie włoski zawodnik rozegrał 26 spotkań i 28 lutego 2007 w wygranym 3:1 pojedynku z Messiną strzelił pierwszą bramkę w karierze. Sezon 2007/2008 rozpoczął jako podstawowy zawodnik linii defensywnej Empoli i wystąpił w 32 meczach.
W 2008 działacze Empoli FC wykupili Marzoratiego z Milanu na stałe. W sezonie 2008/2009 rozegrał 27 meczów w Serie B. 16 lipca 2009 Włoch podpisał kontrakt z pierwszoligowym Cagliari Calcio i do końca sezonu rozegrał dla niego 19 ligowych meczów. Latem Marzorati odszedł do Empoli FC.
Kariera reprezentacyjna.
Marzorati ma za sobą występy dla młodzieżowych reprezentacjach Włoch. Grał w zespołach do lat 16, 17, 19, 20 oraz 21. W drużynie do lat 21 zadebiutował 12 grudnia 2006 w zwycięskim 2:0 meczu z młodzieżową drużyną Luksemburga. W 2008 Marzorati razem z zespołem narodowym zwyciężył w „Torneo di Tolone”.

</doc>
<doc id="1214558" url="https://pl.wikipedia.org/wiki?curid=1214558" title="Raven Symone">
Raven Symone



</doc>
<doc id="1214559" url="https://pl.wikipedia.org/wiki?curid=1214559" title="13 Kołobrzeski Batalion Saperów">
13 Kołobrzeski Batalion Saperów

13 Kołobrzeski Batalion Saperów (13 bsap) – samodzielny pododdział wojsk inżynieryjnych ludowego Wojska Polskiego.
Sformowany w miejscowości Dawidówka koło Żytomierza na podstawie rozkazu dowódcy 1 Armii Polskiej w ZSRR nr 0130 z 5 lipca 1944 jako jednostka 6 Pomorskiej Dywizji Piechoty.
Przysięgę żołnierze batalionu złożyli w rejonie Przemyśla 18 października 1944.
Struktura organizacyjna.
Razem w batalionie było: 254 żołnierzy, w tym oficerów – 33, podoficerów – 44, szeregowych – 177.
sprzęt:
Batalion w okresie pokoju.
Po wojnie na terenie kraju rozminowywał tereny woj. krakowskiego w powiatach: Wadowice, Bielsko i Żywiec,oraz woj. rzeszowskiego i kieleckiego. Rozminowywał również Przełęcz Dukielską. W woj. rzeszowskim i krakowskim w akcjach przeciwlodowych ochraniał mosty na rz. Wisłoka. Likwidował skutki huraganu w woj. rzeszowskim. Budował też mosty i wykonywał prace melioracyjne w powiecie radomskim, uczestniczył w renowacji kopców Krakusa, Wandy i Kościuszki w Krakowie. W miejscowości Ropczyce pomagał przy budowie stadionu sportowego. Za zasługi w działaniach wojennych otrzymał krzyż Krzyż Srebrny Virtuti Militari rozkazem Naczelnego Dowódcy WP nr 105 z 4 kwietnia 1946. W okresie pokojowym otrzymał odznakę „Za zasługi w Zwalczaniu Powodzi”, „Zasłużony Honorowy Dawca Krwi” i „Polskiego Czerwonego Krzyża” III stopnia
W marcu 1946 dyslokowano batalion z Oświęcimia do Krakowa.
W 1948 batalion otrzymał sztandar wojskowy ufundowany przez mieszkańców Krakowa.
We wrześniu 1948 dyslokowano go z Krakowa do Dębicy. (JW 2467).
Rozkazem MON Nr 0025/Org. z 2 kwietnia 1957 batalion został włączony w skład 9 Dywizji Piechoty.
W 1989 r. batalion zostaje przekształcony w 13 Ośrodek Szkolenia Specjalistów Wojsk Inżynieryjnych. Z dniem 1 maja 1995 r. 13 OSSWInż zostaje przeformowany w 3 pułk saperów.

</doc>
<doc id="1214562" url="https://pl.wikipedia.org/wiki?curid=1214562" title="Fogel">
Fogel

Fogel, ros. "Фогель" – nazwisko pochodzące od Vogel.

</doc>
<doc id="1214563" url="https://pl.wikipedia.org/wiki?curid=1214563" title="Wojtkowski">
Wojtkowski



</doc>
<doc id="1214564" url="https://pl.wikipedia.org/wiki?curid=1214564" title="Tiktalik">
Tiktalik



</doc>
<doc id="1214565" url="https://pl.wikipedia.org/wiki?curid=1214565" title="Komórka organizacyjna">
Komórka organizacyjna

Komórka organizacyjna – zespół stanowisk pracy znajdujących się pod wspólnym, jednolitym kierownictwem, realizujących podobne funkcje. 
Klasyfikuje się je ze względu na rolę, to jest sposób przyczyniania się do osiągania celów organizacji. W tym kontekście komórki organizacyjne dzieli się na:
W zależności od rodzaju prowadzonej przez organizację działalności, poszczególne komórki mają charakter liniowy, sztabowy lub pomocniczy, na przykład w banku komórki finansowe z zalicza się do liniowych, podczas gdy w przedsiębiorstwie do sztabowych, a w armii do komórek pomocniczych.
Osoba kierująca daną komórką organizacyjną ma stanowisko dyrektora lub kierownika.
Zespół komórek organizacyjnych realizujących określoną funkcję podstawową i podporządkowanych jednemu z członków kierownictwa naczelnego określa się mianem pionu organizacyjnego (np. pion produkcyjny, marketingowy, pion ekonomiczno-finansowy). Inna typologia dzieli komórki organizacyjne ze względu na miejsce w strukturze organizacji i wyróżnia między innymi: komórki niższych szczebli (sekcje, zespoły, pracownie, brygady) i komórki nadrzędne (działy, wydziały, ośrodki).

</doc>
<doc id="1214566" url="https://pl.wikipedia.org/wiki?curid=1214566" title="Adamowski">
Adamowski



</doc>
<doc id="1214568" url="https://pl.wikipedia.org/wiki?curid=1214568" title="Ignazio Abate">
Ignazio Abate

Ignazio Abate (ur. 12 listopada 1986 w Sant’Agata de’ Goti) – włoski piłkarz występujący na pozycji prawego obrońcy lub prawego pomocnika.
Kariera klubowa.
Ignazio Abate jest wychowankiem zespołu AC Milan, w którego Primaverze występował od 2003. Następnie był wypożyczany do innych włoskich drużyn – SSC Napoli, Sampdorii, Piacenzy i Modeny. W klubach tych grywał regularnie, tylko dla ekipy „Blucerchiati” nie udało mu się rozegrać ani jednego spotkania.
W 2007 Abate został zawodnikiem Empoli FC. Klub ten wykupił prawa do połowy karty zawodnika. W barwach Empoli Włoch wystąpił łącznie w 24 ligowych pojedynkach. 16 czerwca 2008 Abate powrócił do AC Milan, jednak 23 lipca na zasadzie współwłasności zasilił Torino FC. Wystąpił w 25 ligowych spotkaniach, w tym 21 w podstawowym składzie i strzelił jednego gola. 24 czerwca 2009 Abate powrócił do Milanu. Został przesunięty na pozycję prawego obrońcy, gdzie był rezerwowym dla Massimo Oddo. Wobec kontuzji Oddo Abate wywalczył sobie miejsce w podstawowym składzie Milanu. Od początku sezonu 2010/2011 jest podstawowym zawodnikiem.
Kariera reprezentacyjna.
Abate ma za sobą występy dla młodzieżowych reprezentacjach Włoch. Grał w drużynach do lat 18, 19, 20 i 21. W ostatnim z nich zadebiutował 12 grudnia 2006 w spotkaniu przeciwko Luksemburgowi, kiedy to w 62. minucie zmienił Marino Defendiego. Był także członkiem reprezentacji Włoch na Igrzyskach Olimpijskich w Pekinie.
W pierwszej reprezentacji zadebiutował 11 listopada 2011 w wygranym 2-0 meczu przeciwko Polsce. W 2012 wywalczył wicemistrzostwo Europy.

</doc>
<doc id="1214569" url="https://pl.wikipedia.org/wiki?curid=1214569" title="Lista postaci serii Naruto">
Lista postaci serii Naruto

Poniżej znajduje się lista postaci występujących w anime i mandze "Naruto".

</doc>
<doc id="1214570" url="https://pl.wikipedia.org/wiki?curid=1214570" title="Marcinkowski">
Marcinkowski

Marcinkowski (forma żeńska: Marcinkowska; liczba mnoga: Marcinkowscy) – polskie nazwisko, którego etymologia wywodzi się prawdopodobnie od wsi Marcinkowo.
Nazwisko szczególnie popularne w Poznaniu i Wielkopolsce.

</doc>
<doc id="1214572" url="https://pl.wikipedia.org/wiki?curid=1214572" title="Australian Open 2008 (gra podwójna mężczyzn na wózkach)">
Australian Open 2008 (gra podwójna mężczyzn na wózkach)

Australian Open 2008 – gra podwójna mężczyzn na wózkach – zawody deblowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open.

</doc>
<doc id="1214575" url="https://pl.wikipedia.org/wiki?curid=1214575" title="6P28">
6P28



</doc>
<doc id="1214579" url="https://pl.wikipedia.org/wiki?curid=1214579" title="Onyekachi Apam">
Onyekachi Apam

Onyekachi Apam (ur. 30 grudnia 1986 w Abie) – piłkarz nigeryjski grający na pozycji środkowego obrońcy.
Kariera klubowa.
Onyekachi pochodzi z miasta Aba, ale piłkarską karierę rozpoczął w Enugu, w tamtejszym klubie Enugu Rangers International. W 2004 roku zadebiutował w jego barwach w nigeryjskiej pierwszej lidze i występował tam przez półtora roku. Największym sukcesem w tym okresie był awans do finału Pucharu Nigerii, jednak jego klub przegrał 0:1 z Dolphin FC.
Latem 2005 roku Apam wyjechał do Francji i podpisał kontrakt z tamtejszym zespołem OGC Nice. W sezonie 2005/2006 występował w czwartoligowych amatorskich rezerwach, a latem 2006 awansował do kadry pierwszej drużyny. W Ligue 1 zadebiutował 29 października w wygranym 2:1 domowym spotkaniu z Olympique Marsylia. W sezonie 2006/2007 rozegrał 22 spotkania i pomógł klubowi z Nicei w utrzymaniu w lidze.
29 czerwca 2010 roku Apam podpisał 4–letni kontrakt z Stade Rennais FC. W końcu gra swój pierwszy mecz po 18 miesiącach od czwartek, 15 grudnia 2011 roku w Liga Europy przeciwko Atletico Madryt.
Kariera reprezentacyjna.
W 2005 roku Apam wziął udział wraz z młodzieżową reprezentacją Nigerii U-20 w Mistrzostwach Świata U-20. Na turnieju tym wywalczył wraz z partnerami wicemistrzostwo świata. W pierwszej reprezentacji Apam zadebiutował w 2006 roku. W 2008 roku Berti Vogts powołał go do kadry na Puchar Narodów Afryki 2008. W 2008 roku został powołany do reprezentacji U-23 na Igrzyska Olimpijskie w Pekinie, gdzie Nigeria zdobyła srebrny medal.

</doc>
<doc id="1214586" url="https://pl.wikipedia.org/wiki?curid=1214586" title="Pistolet GSz-18">
Pistolet GSz-18

GSz-18 (ros. ГШ-18 skrót od nazwisk konstruktorów Griaziew-Szypunow) – rosyjski pistolet samopowtarzalny wprowadzony na początku XXI wieku na uzbrojenie rosyjskiej milicji. Jest to pistolet ze szkieletem polimerowym, z bijnikowym mechanizmem uderzeniowym i mechanizmem spustowym z częściowym samonapinaniem.

</doc>
<doc id="1214587" url="https://pl.wikipedia.org/wiki?curid=1214587" title="Kazimierz Stafiej">
Kazimierz Stafiej

Kazimierz Stafiej (ur. 22 lutego 1968 w Nowej Sarzynie) – polski kolarz szosowy. 
Życiorys.
Kluby.
Kolarstwo zaczął uprawiać klubie Tęcza Plon Rzeszów, a w 1988 przeniósł się do Korony Kielce, w której barwach jeździł do 1996. Następnie reprezentował barwy drużyn Weltour Katowice (1997-1999), Mróz Supradyn Witaminy (2000-2002), Action ATI (2003-2004), Intel-Action (2005), DHL - Author (2006-2007).
Sukcesy.
Trzykrotnie występował w mistrzostwach świata w 1994 zajął 6. miejsce w wyścigu amatorów ze startu wspólnego, co było jego największym sukcesem w tej imprezie, w 1995 był 87 w wyścigu amatorów ze startu wspólnego, a w 2000 nie ukończył wyścigu w kategorii "elite" ze startu wspólnego. Czterokrotnie sięgał po mistrzostwo Polski - dwukrotnie w szosowym wyścigu drużynowym na 100 km (1992 i 1994) oraz dwukrotnie w górskich mistrzostwach Polski (1994 i 1995). Czterokrotnie startował w Wyścigu Pokoju (1995 – 30 m., 1996 – 21 m., 2003 – 21 m. i zwycięstwo w klasyfikacji sprinterów, 2004 – 49 m.). Wielokrotnie startował w Tour de Pologne (pierwszy raz w 1989), a dwukrotnie był najaktywniejszym kolarzem tej imprezy (2002 i 2003). W 2001 i 2003 wygrał wyścig o Puchar Ministra Obrony Narodowej, a w 2004 zwyciężył w wyścigu Szlakiem Walk Majora Hubala.
Trener.
Zakończył karierę w 2007 i w marcu 2008 został trenerem polskiej kadry szosowej kobiet.

</doc>
<doc id="1214588" url="https://pl.wikipedia.org/wiki?curid=1214588" title="Atreyu (zespół muzyczny)">
Atreyu (zespół muzyczny)

Atreyu – zespół z hrabstwa Orange w Kalifornii, utworzony w 1998 roku i składający się z 5 członków -
wokalisty Alexa Varkatzasa, gitarzystów Dana Jacobsa i Travisa Miguela, basisty Marca McKnighta oraz perkusisty i wokalisty Brandona Sallera.
Pierwotna nazwa zespołu brzmiała "Retribution" lecz została zmieniona na "Atreyu" (imię bohatera z filmu fantasy "Niekończąca się opowieść", które zasugerował im przyjaciel, Scott Lloyd), gdy znaleźli inny zespół z Hemet w Kalifornii, używający ich pierwotnej nazwy.
W 2011 roku formacja zawiesiła działalność, ale została ona wznowiona w 2014 roku.

</doc>
<doc id="1214592" url="https://pl.wikipedia.org/wiki?curid=1214592" title="Opowieści galicyjskie">
Opowieści galicyjskie

Opowieści galicyjskie (1995) – zbiór opowiadań Andrzeja Stasiuka, w których dominuje proza poetycka połączona z reporterskim ujęciem szczegółów topograficznych. W skład zbioru wchodzi 15 opowiadań: "Józek", "Władek", "Kowal Kruk", "Janek", "Miejsce", "Kościejny", "Lewandowski", "Knajpa", "Babka", "Rudy Sierżant", "Noc", "Maryśka", "Spowiedź", "Noc druga", "Koniec", które cyklicznie ukazywały się w „Tygodniku Powszechnym”, a po raz pierwszy zostały wydane książkowo w 1995 roku przez Wydawnictwo Znak.
Stasiuk w swej minipowieści opisuje społeczność Beskidu Niskiego w okresie przemian po upadku systemu komunistycznego i likwidacji miejscowego PGR-u. Narrator, którym jest człowiek z zewnątrz, dostrzega metamorfozy zachodzące w poszczególnych ludziach w momencie, kiedy "kosmos PGR-u" zamienia się w "chaos kapitalizmu". Tylko część społeczności potrafi odnaleźć się w nowej rzeczywistości, reszta skazana jest na wegetację w miejscu zapomnianym przez świat. Beskid Niski przedstawiony przez Stasiuka jest miejscem mitycznym, w którym czas zakreśla koło, a przeszłość, teraźniejszość i przyszłość współistnieją.
Na podstawie "Opowieści galicyjskich" powstał w 2007 roku film fabularny "Wino truskawkowe" wyreżyserowany przez Dariusza Jabłońskiego.

</doc>
<doc id="1214593" url="https://pl.wikipedia.org/wiki?curid=1214593" title="9 x 18 mm Makarow">
9 x 18 mm Makarow



</doc>
<doc id="1214595" url="https://pl.wikipedia.org/wiki?curid=1214595" title="Bezoary">
Bezoary



</doc>
<doc id="1214596" url="https://pl.wikipedia.org/wiki?curid=1214596" title="Pistolet PB">
Pistolet PB

PB (ros. "ПБ") – radziecki wyciszony pistolet samopowtarzalny.
PB został wprowadzony do uzbrojenia w 1967 roku. Jego konstruktor A. Dieragin odpowiednio zaadaptował do nowych zadań standardowy radziecki pistolet PM. Po przeniesieniu sprężyny powrotnej do chwytu pistoletowego (w PM otacza ona lufę) lufę otoczono komorą wstępnego rozprężania gazów prochowych. Dodatkowo do broni może być dołączony tłumik dźwięku, który dla wygody transportu jest dzielony na dwie części i przechowywany we wspólnej dwukomorowej kaburze. Strzał z broni bez założonego tłumika jest niewytłumiony, ale ma nietypowy odgłos utrudniający wykrycie stanowiska strzelającego. W krytycznej sytuacji możliwe jest oddanie strzału bez nakręconej zewnętrznej części tłumika.

</doc>
<doc id="1214598" url="https://pl.wikipedia.org/wiki?curid=1214598" title="Gmina wiejska Mińsk Mazowiecki">
Gmina wiejska Mińsk Mazowiecki



</doc>
<doc id="1214599" url="https://pl.wikipedia.org/wiki?curid=1214599" title="Gmina miejska Mińsk Mazowiecki">
Gmina miejska Mińsk Mazowiecki



</doc>
<doc id="1214600" url="https://pl.wikipedia.org/wiki?curid=1214600" title="Jan Kazanowski (zm. 1591)">
Jan Kazanowski (zm. 1591)

Jan Kazanowski herbu Grzymała (zm. 1591) – sędzia ziemski łukowski w latach 1589-1591, podsędek łukowski w 1579 roku.
Pierwotnie pleban w miejscowości Kozirynek (obecnie Radzyń Podlaski), członek wspólnoty braci polskich. Pisał się "z Czeberowa".
Ojciec jego Bartłomiej Kazanowski dał mu staranne wykształcenie prawnicze i teologiczne. Matką jego była Katarzyna Markuszowska. Jako kalwiński proboszcz, w 1555 roku przekształcił kościół katolicki w Radzyniu na zbór kalwiński. Wzniósł także nowy zbór w Żabikowie. Ożenił się z Dorotą Jacimierską. Był ojcem Jana Kazanowskiego - rokoszanina. Bratankiem jego był Marcin Kazanowski (ok. 1563–1636) – hetman polny koronny.
Poseł województwa lubelskiego na sejm 1578 roku, sejm pacyfikacyjny 1589 roku.

</doc>
<doc id="1214601" url="https://pl.wikipedia.org/wiki?curid=1214601" title="Kopalnia Węgla Kamiennego &quot;Morcinek&quot;">
Kopalnia Węgla Kamiennego &quot;Morcinek&quot;



</doc>
<doc id="1214602" url="https://pl.wikipedia.org/wiki?curid=1214602" title="Dekanat nasielski">
Dekanat nasielski

Dekanat nasielski – dekanat diecezji płockiej z siedzibą w Nasielsku.
"stan na dzień 17.09.2015"

</doc>
<doc id="1214603" url="https://pl.wikipedia.org/wiki?curid=1214603" title="Mińsk (ujednoznacznienie)">
Mińsk (ujednoznacznienie)

Toponomastyka.
Dla woj. mazowieckiego nazwa związana jest z rzeką Mienią i prawdopodobnie słowem mienić.
Nazwa miasta Mińsk na Rusi była wcześniejsza.
W związku z powyższym zbieżność nazw jest raczej przypadkowa, mimo że oba miasta leżą na jednym szlaku drogowym i kolejowym.

</doc>
<doc id="1214606" url="https://pl.wikipedia.org/wiki?curid=1214606" title="Pierwsza brygada (komiks)">
Pierwsza brygada (komiks)

Pierwsza brygada – seria polskich komiksów steampunkowych, autorstwa Tobiasza Piątkowskiego, Krzysztofa Janicza (scenariusz) i Janusza Wyrzykowskiego (rysunki). Pierwszy tom "Warszawski Pacjent" ukazał się 30 listopada 2007.
Bohaterowie i fabuła.
Akcja osadzona jest na początku XX wieku. W komiksie pojawia się wiele postaci historycznych i znanych z innych dzieł literackich, jak Józef Piłsudski, Staś Tarkowski i Kali (bohaterowie "W pustyni i w puszczy"), Stanisław Wokulski.

</doc>
<doc id="1214607" url="https://pl.wikipedia.org/wiki?curid=1214607" title="Order Zasługi (Norwegia)">
Order Zasługi (Norwegia)

Królewski Norweski Order Zasługi (norw.: "Den Kongelige Norske Fortjenstorden" lub "Den Kongelege Norske Fortenstordenen") – drugie odznaczenie cywilne Królestwa Norwegii, przyznawane za wybitne zasługi wobec Norwegii i ludzkości.
Historia i insygnia.
Order został ustanowiony w 1985 przez króla Olafa V w celu nagradzania obywateli cudzoziemskich i Norwegów zamieszkałych poza granicami państwa za wybitne zasługi wobec Norwegii i ludzkości. Stworzono go, by uniknąć zbyt wielu nadań jedynego norweskiego Orderu św. Olafa, który od chwili ustanowienia Orderu Zasługi jest nadawany tylko Norwegom zamieszkałym na terenie kraju.
Order zorganizowany jest według znanego schematu Legii Honorowej i posiada 5 klas:
Odznaka orderu to pozłacany krzyż grecki typu tzw. krzyża koniczynowego – zwany krzyżem św. Olafa – z prostymi złotymi koronami typu średniowiecznego między ramionami. Na awersie nałożony jest nań emaliowany na czerwono krzyż grecki z ukoronowanym monogramem założyciela "O V" pośrodku krzyża, nieemaliowany rewers nosi rok ustanowienia orderu – "1985".
Gwiazda I i II klasy jest srebrna, ośmiopromienna, z nałożoną na nią oznaką orderu przy I klasie lub z czerwonym greckim krzyżem z królewskim monogramem przy II klasie. Oznaka orderowa najniższego stopnia – kawalera II klasy – jest srebrna.
Order noszony jest na ciemnoniebieskiej wstążce.
Nadawany jest przez monarchę za pośrednictwem norweskiego Ministerstwa Spraw Zagranicznych. Oznaki w odróżnieniu do Orderu św. Olafa są własnością odznaczonego, ale przy otrzymaniu wyższej klasy trzeba odesłać dotychczasową oznakę do kancelarii orderowej.

</doc>
<doc id="1214608" url="https://pl.wikipedia.org/wiki?curid=1214608" title="Marpissa muscosa">
Marpissa muscosa



</doc>
<doc id="1214609" url="https://pl.wikipedia.org/wiki?curid=1214609" title="Miński">
Miński



</doc>
<doc id="1214611" url="https://pl.wikipedia.org/wiki?curid=1214611" title="Mińska">
Mińska



</doc>
<doc id="1214613" url="https://pl.wikipedia.org/wiki?curid=1214613" title="Dekanat dzierzgowski (diecezja płocka)">
Dekanat dzierzgowski (diecezja płocka)

Dekanat dzierzgowski – dekanat diecezji płockiej z siedzibą w Dzierzgowie. 
Księża funkcyjni (stan na dzień 23 listopada 2021):
Lista parafii (stan na dzień 21 sierpnia 2018):

</doc>
<doc id="1214617" url="https://pl.wikipedia.org/wiki?curid=1214617" title="KWK morcinek">
KWK morcinek



</doc>
<doc id="1214623" url="https://pl.wikipedia.org/wiki?curid=1214623" title="Wincenty Rapacki (1840–1924)">
Wincenty Rapacki (1840–1924)

Wincenty Rapacki (ur. 22 stycznia 1840 w Lipnie, zm. 12 stycznia 1924 w Warszawie) – polski aktor i reżyser teatralny. Czołowy aktor polskiej sceny schyłku XIX wieku. Jeden z pierwszych twórców realistycznych postaci scenicznych.
Życiorys.
Był synem Wojciecha i Wiktorii z Piegłowskich. Urodził się w Lipnie przy ulicy Koziej, która obecnie została przemianowana na Wincentego Rapackiego. Dość wcześnie został osierocony przez matkę. Ojciec ożenił się powtórnie, a ponieważ młody Rapacki nie był dobrze traktowany przez macochę i przyrodnich braci - dużo czasu spędzał poza domem. Wtedy też zafascynował się wędrownymi trupami aktorskimi i postanowił zostać aktorem. Początkowo chodził do szkoły w Lipnie, ale po ucieczce z domu dotarł do Płocka i tam kontynuował naukę. W 1858 rozpoczął naukę w Szkole Dramatycznej w Warszawie. Ucząc się jednocześnie zarabiał na swoje utrzymanie imając się różnych zajęć. Nie mogąc znaleźć zatrudnienia w Warszawie, wyjechał do Druskienik, gdzie w 1861 zadebiutował w sztuce J. I. Kraszewskiego "Stare dzieje". Później występował w różnych teatrach. W sezonie 1864/65 grał we Lwowie, a w latach 1865–1870 w Krakowie. 
Pobyt w Krakowie pozwolił Rapackiemu intensywnie rozwijać się. W tym czasie dużo czytał, obracał się w kręgach uczonych (przyjaźnił się między innymi z Aleksandrem Fredrą, Michałem Bałuckim, Ignacym Kraszewskim, Karolem Estreicherem, Janem Matejką, któremu pozował do portretów).
Podczas pobytów w Paryżu i Wiedniu zapoznawał się z zachodnimi koncepcjami teatralnymi. Rozwijając swój kunszt aktorski, opierał się na wnikliwej obserwacji, tworząc dokładny portret osoby kreowanej. W 1869 podczas występów w Teatrze Narodowym w Warszawie, w ciągu 37 dni zagrał w 11 rolach, które spotkały się z dużym uznaniem zarówno krytyki jak i publiczności. W 1870 otrzymał tam stałą pracę. W Warszawie grał i reżyserował (w latach 1875–1876). 
Dzięki mozolnej pracy oraz wielkiemu talentowi wzniósł się na czoło plejady aktorskiej ówczesnej Warszawy. Był jednym z najwybitniejszych aktorów polskich, stworzył wiele wybitnych ról w dramacie współczesnym. Był pierwszym wielkim aktorem, który przyznawał się do realizmu. Wielką wagę przywiązywał do charakteryzacji, odpowiednich kostiumów i dekoracji. Jego spektakle charakteryzowały się dbałością o historyczną wierność. Preferował występowanie we współczesnym repertuarze.
Był także wysokiej klasy pedagogiem. Od 1893 wykładał w Klasie Dykcji i Deklamacji w Warszawskim Towarzystwie Muzycznym, a w latach 1908–1909 w warszawskiej Szkole Aplikacyjnej. Aktorstwa pod jego okiem uczyła się Zofia Noiret.
Od 1919 do śmierci występował w warszawskim Teatrze Rozmaitości.
Działalność pisarska.
Uprawiał także działalność literacką. Pisał powieści, dramaty a także tłumaczył. Dla potrzeb teatru zaadaptował wiele dzieł, między innymi "Nędzników" Wiktora Hugo. Był twórcą dramatów historycznych, które wyróżniały się wielką scenicznością. W swoich utworach tworzył galerie żywych, pociągających postaci, czasem nawet kosztem fabuły. Napisał również wiele powieści. Jest także twórcą opowiadań i nowel. Książka "Sto lat sceny polskiej w Warszawie" została wydana w 1925, już po śmierci Rapackiego. 
Był stałym współpracownikiem takich warszawskich czasopism, jak „Ateneum”, „Kłosy”, „Kurier Warszawski”, „Tygodnik Ilustrowany” czy „Biblioteka Warszawska”, w których publikował swoje utwory.
Był autorem obszernych pamiętników, których nie pozwolił opublikować za życia, a które spłonęły podczas Powstania Warszawskiego. Fragmenty które zdołano odratować, zostały opublikowane we "Wspomnieniach aktorów (1800-1825)" (Warszawa 1965).
Uznanie i upamiętnienie.
Jako aktor cieszył się wyjątkowym autorytetem w teatrze polskim. W 1919 został pierwszym członkiem honorowym Związku Artystów Scen Polskich. 
W 1921 w 60. rocznicę pracy scenicznej, jako pierwszy z polskich aktorów został odznaczony Orderem "Odrodzenia Polski" klasy IV za wieloletnią działalność na polu polskiej sztuki dramatycznej.
27 września 1926 w Warszawie nadano jednej z ulic nazwę Wincentego Rapackiego. 
W 1961 w 120 rocznicę urodzin Wincentego Rapackiego, w domu w Lipnie w którym mieszkał jako dziecko, wmurowano pamiątkową tablicę.
Ponadto jego nazwiskiem nazwano także jedną z ulic w tym mieście.
Życie prywatne.
Był nestorem wielkiego aktorskiego rodu. 
Jego pierwszą żoną była Józefina Rapacka z Hoffmanów, z którą miał dzieci: 
Po jej śmierci w 1891 roku, ożenił się powtórnie z Amelią Gordon-Świejkowską (1868-1902), z którą miał synów Romualda i Dionizego.
Wincenty Rapacki spoczywa w grobowcu rodzinnym na cmentarzu Stare Powązki w Warszawie (kwatera A-6-5).

</doc>
<doc id="1214624" url="https://pl.wikipedia.org/wiki?curid=1214624" title="Dekanat dobrzyński nad Wisłą">
Dekanat dobrzyński nad Wisłą

Dekanat dobrzyński n. Wisłą – dekanat diecezji płockiej z siedzibą w Dobrzyniu n. Wisłą.
Księża funkcyjni (stan na dzień 23 listopada 2021):
Lista parafii (stan na dzień 21 sierpnia 2018):

</doc>
<doc id="1214625" url="https://pl.wikipedia.org/wiki?curid=1214625" title="Seymour Cassel">
Seymour Cassel

Seymour Joseph Cassel (ur. 22 stycznia 1935 w Detroit, zm. 7 kwietnia 2019 w Los Angeles) − amerykański aktor i producent filmowy, nominowany do Oscara za rolę drugoplanową w filmie "Twarze" (1968).
Życiorys.
Urodził się w Detroit (stan Michigan), jako syn Pancretii Ann (z domu Kearney) i Seymoura Josepha Cassela. Studiował w American Theatre Wing i Actor’s Studio.
Zadebiutował w dramacie Johna Cassavetesa "Cienie" ("Shadows", 1959), którego był także producentem. Wkrótce pojawił się w obsadzie innych filmów Cassavetesa; "Spóźniony blues" ("Too Late Blues", 1961), był nominowany do Oscara za rolę starzejącego się hipisa w dramacie "Twarze" ("Faces", 1968), a później zagrał Moskowitza w dramacie "Minnie i Moskowitz" ("Minnie and Moskowitz", 1971).
Cassel kontynuował rolę w ciągu następnych kilku dekad, grając m.in. w filmach: "Zabójcy" ("The Killers", 1964) w reżyserii Dona Siegela (według powieści Ernesta Hemingwaya) z Lee Marvinem, Angie Dickinson i Ronaldem Reaganem, komediodramacie Barry’ego Levinsona "Wet za wet" ("Tin Men", 1987) i dreszczowcu Dennisa Hoppera "Barwy" ("Colors", 1988) z Seanem Pennem, a także nakręconych dla telewizji produkcjach, w tym "Ścigany" ("The Fugitive", 1967), "" (1988) jako porucznik komandor Hester Dealt, "Matlock" (1988), "W kręgu podejrzeń" ("Under Suspicion", 1994–1995) jako porucznik Mickey Schwartz, "Szpital Dobrej Nadziei" (1997) czy "Ostry dyżur" (2007).
Pozostałe informacje.
Seymour Cassel nadał przydomek „Slash” brytyjskiemu gitarzyście rockowemu, Saulowi Hudsonowi (Guns N’ Roses).

</doc>
<doc id="1214627" url="https://pl.wikipedia.org/wiki?curid=1214627" title="Park Narodowy Phong Nha-Kẻ Bàng">
Park Narodowy Phong Nha-Kẻ Bàng

Park Narodowy Phong Nha-Kẻ Bàng (wiet.: "Vườn quốc gia Phong Nha-Kẻ Bàng") – park narodowy leżący w północnej części Wietnamu, w prowincji Quảng Bình, na północ od gór Trường Sơn. Phong Nha-Kẻ Bàng znajduje się w odległości 55 km na północny zachód od Đồng Hới, ok. 450 km na południe od Hanoi. Sam park obejmuje 857,54 km², a razem ze strefą buforową prawie 2000 km². Przedmiotem ochrony są pierwotne lasy tropikalne, w których stwierdzono obecność 751 gatunków roślin wyższych i 381 gatunków zwierząt. Na terenie parku znajdują liczne jaskinie i podziemne rzeki, w większości niezbadane, tworzące korytarze o długości ok. 65 km.
Park Narodowy Phong Nha-Kẻ Bàng został wpisany w 2003 r. na Listę Światowego Dziedzictwa Przyrodniczego i Kulturalnego UNESCO.
W kwietniu 2009 brytyjscy badacze odkryli nową jaskinię Sơn Đoòng o długości 5 km, 200 m wysoką i 150 m szeroką. Jaskinia ta jest uznawana za największą z dotychczas odkrytych na świecie.

</doc>
<doc id="1214628" url="https://pl.wikipedia.org/wiki?curid=1214628" title="Koło Oficerów Polskich w Petersburgu">
Koło Oficerów Polskich w Petersburgu

Koło Oficerów Polskich w Petersburgu – tajna organizacja konspiracyjna zawiązana w 1857 przez polskich oficerów, słuchaczy Akademii Sztabu Generalnego w Sankt Petersburgu pod kierownictwem Zygmunta Sierakowskiego.
Wpływem swym obejmowało kilkuset oficerów narodowości polskiej i rosyjskiej. Głównym celem działalności było przygotowanie współpracy spiskowców polskich i rosyjskich w walce przeciwko caratowi. Nawiązało kontakt z Mikołajem Czernyszewskim i Aleksandrem Hercenem.
W 1861 r. powołało Komitet Oficerów 1 Armii, swoją ekspozyturę w Królestwie Polskim i na ziemiach zabranych, w skład której weszli oficerowie stacjonujących tam jednostek rosyjskich.
Jego pracami kierował Jarosław Dąbrowski, a członkami byli m.in. Andrij Potebnia i Wasyl Kapliński.
Jego działacze zasilili później szeregi stronnictwa czerwonych.

</doc>
<doc id="1214629" url="https://pl.wikipedia.org/wiki?curid=1214629" title="Eupetomena macroura">
Eupetomena macroura



</doc>
<doc id="1214631" url="https://pl.wikipedia.org/wiki?curid=1214631" title="Komitet Oficerów Rosyjskich w Polsce">
Komitet Oficerów Rosyjskich w Polsce



</doc>
<doc id="1214636" url="https://pl.wikipedia.org/wiki?curid=1214636" title="Dom Pawłowa">
Dom Pawłowa

Dom Pawłowa (, oficjalnie Dom Żołnierskiej Chwały, ) – trzypiętrowa kamienica w Wołgogradzie przy placu 9 Stycznia, ważna reduta sił radzieckich broniących miasta w czasie bitwy stalingradzkiej w 1942 roku. Nazwa budynku pochodzi od nazwiska sierż. Jakowa Pawłowa, który dowodził jego obroną.
Obrona budynku.
Budynek w centrum Stalingradu przy placu 9 Stycznia stanowił ważny punkt strategiczny, gdyż był jedynym miejscem, z którego można było prowadzić bezpośredni ogień na przeprawy przez Wołgę. Został obsadzony 23 września 1942 roku przez pluton z 42 Pułku Gwardii 13 Dywizji Gwardyjskiej. Dom był atakowany przez niemieckie grupy uderzeniowe każdego dnia, często nawet kilka razy dziennie. Dowódcą reduty po śmierci wszystkich oficerów został sierż. Jakow Pawłow (odznaczony później Złota Gwiazdą Bohatera Związku Radzieckiego).
Załoga budynku liczyła około 25 osób, z czego dwie były mieszkańcami Domu Pawłowa. Obrońcy oprócz broni osobistej posiadali karabiny maszynowe, moździerze i karabiny przeciwpancerne. Teren wokół domu w większości zaminowano. Po pewnym czasie wykopano również rowy łącznikowe. Ponad dwumiesięczna obrona budynku zakończyła się 25 listopada zdobyciem placu 9 Stycznia przez 13 Gwardyjską Dywizję Strzelecką. Mimo licznych późniejszych niemieckich kontrataków rejon Domu Pawłowa pozostał w radzieckich rękach do końca walk o miasto.
Budynek jako symbol.
Dom Pawłowa stał się symbolem obrony Stalingradu, porównywalnym jedynie do walk na Dworcu Głównym. Na niemieckich mapach sztabowych plac 9 Stycznia był nawet zaznaczony jako „forteca wroga”. Generał Wasilij Czujkow mówił po wojnie, że obrońcy zabili więcej Niemców, niż zginęło w walkach o Paryż.

</doc>
<doc id="1214637" url="https://pl.wikipedia.org/wiki?curid=1214637" title="Cambridge Python">
Cambridge Python

Cambridge Python – projekt mający na celu pomoc młodzieży akademickiej w realizacji ich pomysłów na własną firmę. Działa zatem podobnie jak inkubator przedsiębiorczości. Projekt jest on realizowany z wykorzystaniem metod wypracowanych w Cambridge, w szczególności na Uniwersytecie Cambridge. Projekt udziela pomocy w realizowaniu pomysłów związanych z nowymi technologiami, tzw. hi-tech, głównie z dziedziny informatyki i telekomunikacji. Głównym celem projektu jest angażowanie kapitału prywatnego w najwcześniejszych stadiach procesu inkubacji przedsięwzięć biznesowych.
Cele projektu.
Program ma na celu umożliwienie kontaktów między młodzieżą akademicką i inwestorami. Dzięki temu młodzież akademicka ma mieć możliwość zdobycia środków na uruchomienie własnej przedsiębiorczości. Innymi słowy celem przedsięwzięcia jest udrożnienie kanału między kapitałem prywatnym a młodymi innowatorami reprezentującymi przedsiębiorczość akademicką.
Geneza nazwy projektu.
W nazwie przedsięwzięcia występuje słowo Cambridge, ponieważ inspiracją do powstania działalności był Uniwersytet Cambridge oraz skupiona wokół niego „Dolina Krzemowa”. Stosowane tam metody stymulacji przedsiębiorczości akademickiej przynoszą bardzo dobre efekty. Powstała tam duża liczba nowoczesnych przedsiębiorstw opartych o technologie opracowane w środowisku akademickim. W Cambridge patrzy się na naukę i biznes jako na dwa dopełniające się elementy obrazu, nauka inspiruje menedżerów, biznes poprzez komercjalizację jej odkryć przyczynia się do rozwoju gospodarczego. W modelu anglosaskim podkreśla się szczególny charakter współpracy nauki i biznesu, co więcej, współpraca ta osadzona być musi w odpowiednim środowisku. Owo środowisko to społeczność otwartych i pragmatycznych ludzi, wśród których spotykamy badaczy, przedsiębiorców, menedżerów i przedstawicieli instytucji finansowych. Siłą tej grupy nie są poszczególni jej członkowie, ale relacje pomiędzy nimi. Łatwość nawiązywania kontaktów biznesowych, dostępność kapitału, bliskość młodych naukowców i ekspertów przesądza o efektywności inkubacji przedsięwzięć innowacyjnych. Dlatego też o regionie Cambridge mówimy, że jest zagłębiem, w którym w pełni rozwija się kapitał społeczny w oparciu o międzyludzkie relacje współpracy. 
Drugi człon nazwy Python ma również swoje korzenie w Cambridge, gdzie prof. Shailendra Vyakarnam (w Cambridge znany powszechnie jako Shail) zaproponował pojęcie pythoning, jako termin odnoszący się do bardziej zaawansowanego wspierania rozwoju przedsiębiorczości akademickiej. Okazuje się bowiem, że sama inkubacja przedsiębiorczości w tradycyjnym rozumieniu, którego synonimem jest inkubator przedsiębiorczości, to za mało. Choć metoda ta doskonale sprawdziła się w Cambridge i kilku innych miejscach na świecie, jednak próby jej przeszczepiania na inny grunt często kończą się niepowodzeniem. 
Shail porównuje proces inkubacji innowacji do opieki pytona nad swoimi jajami. Dojrzały pyton składa jajka, które natychmiast po złożeniu sklejają się ze sobą. Ułatwia to pytonowi owinięcie się wokół nich i zapewnienie im odpowiedniej temperatury do rozwoju. Rozwój zarodkowy trwa około 100 dni, przez cały ten czas pyton przebywa w pobliżu gniazda. W ten sposób pyton zapewnia młodym doskonałe warunki do wzrostu. Młode rodzą się szybko i po wykluciu są silne i gotowe do nauki. Model Cambridge jest w swej istocie stworzony na podobieństwo zarysowanego tu doskonałego inkubatora biologicznego. Dlatego też angielski proces tworzenia innowacji określamy mianem "pythoning". 
Zdaniem prof. Vyakarnama, cała fizyczna infrastruktura ma znaczenie drugorzędne, natomiast najważniejszymi elementami w tym procesie są: ludzie zaangażowani we wspieranie startujących przedsięwzięć i odpowiednia atmosfera. Shail twierdzi, że powstające przedsięwzięcia potrzebują przede wszystkim osadzenia w odpowiedniej „kulturze przedsiębiorczości” i oparcia w sieci społecznej. 
Nowo powstające przedsięwzięcie powinno być „oplecione siecią społeczną” niczym opieka pytona nad swoim rodzącym się potomstwem.

</doc>
<doc id="1214643" url="https://pl.wikipedia.org/wiki?curid=1214643" title="Maśniczka">
Maśniczka



</doc>
<doc id="1214644" url="https://pl.wikipedia.org/wiki?curid=1214644" title="Porozumienie administracyjne">
Porozumienie administracyjne

Porozumienie administracyjne – należąca do niewładczych form działania administracji dwustronna lub wielostronna czynność prawna z zakresu prawa administracyjnego, dokonywana przez podmioty wykonujące administrację publiczną, a dochodząca do skutku na podstawie zgodnych oświadczeń woli tych podmiotów. 
Przedmiotem porozumienia są zobowiązania (ale nie w sensie cywilnoprawnym) dotyczące 
realizacji zadań ze sfery administracji publicznej. Porozumienia przewidują bądź wspólne wykonanie 
zadań nałożonych na podmioty będące stronami porozumienia, bądź przeniesienie pewnych zadań z jednego
podmiotu na drugi.
Porozumienie administracyjne od czynności cywilnoprawnych odróżnia przede wszystkim jego przedmiot, który leży w sferze prawa administracyjnego a nie cywilnego. Stronami porozumienia administracyjnego mogą być wszelkie podmioty prawa administracyjnego, czyli też jednostki nie posiadające osobowości prawnej. Zakres uprawnień obowiązków objętych porozumieniem musi leżeć w zakresie samodzielnego decydowania podmiotów zawierających porozumienie. Oznacza to, że porozumienia mogą być zawierane tylko w takiej sferze działania organów państwa, w której są one samodzielne.
Instytucja porozumienia administracyjnego może stać się formą szeroko stosowaną:
Działalność administracji oparta na prawie cywilnym dotyczy przede wszystkim tej sfery, w 
której administracja zajmuje się sprawami gospodarczymi, dokonuje pewnych świadczeń na rzecz 
społeczeństwa, organizuje zaspokojenie określonych potrzeb. Administracja wykorzystuje instytucje 
prawa cywilnego zasadniczo w dwóch celach: uzyskiwanie niezbędnego wolumenu dóbr dla utrzymania 
aparatu administracyjnego i możliwości świadczeń rzeczowych na rzecz społeczeństwa przez ten aparat. 
Drugim celem jest zapewnienie usług i świadczeń o podstawowym znaczeniu społecznym, których 
dostarczenie stanowi obowiązek administracji publicznej. Umowy w administracji są często powiązane z 
działaniami o innym charakterze. Czasami poprzedza je akt administracyjny wywołujący pośrednio skutki
cywilnoprawne albo akt powodujący bezpośrednio skutki cywilnoprawne.
Nie stanowi porozumienia administracyjnego czynność polegająca na uzgodnieniu treści aktu normatywnego lub aktu administracyjnego między organami administracji, przed jego wydaniem, mimo że przepisy wymagają, by dany akt został wydany w porozumieniu z innym organem. Tego typu porozumienie jest jedynie uzgodnieniem treści aktu między organami, np. zaliczenie drogi do kategorii dróg powiatowych następuje w drodze uchwały rady powiatu w porozumieniu z zarządem województwa, po zasięgnięciu opinii wójtów gmin, na których obszarze przebiega droga.
Rozpatrując porozumienie administracyjne w płaszczyźnie prawnej, dostrzec można pewne podobieństwa do czynności cywilnoprawnych. Do grup tych podobieństw należą: swoboda podjęcia decyzji w sprawie współdziałania, równość stron, brak podległości służbowej czy organizacyjnej stron. Zasadnicza różnica między tymi czynnościami dotyczy przedmiotu współdziałania. Przedmiotem porozumienia są zawsze sprawy leżące w sferze prawa administracyjnego, a nie cywilnego.

</doc>
<doc id="1214645" url="https://pl.wikipedia.org/wiki?curid=1214645" title="Zeszyty Wrocławskie">
Zeszyty Wrocławskie

Zeszyty Wrocławskie – kwartalnik naukowy, poświęcony literaturze i kulturze polskiej, wydawany we Wrocławiu w latach 1947-1952, do roku 1948 przez Koło Miłośników Literatury i Języka Polskiego, a następnie Wydawnictwo im. Ossolińskich. Zespół redakcyjny pisma tworzyli: Anna Kowalska i Tadeusz Mikulski. Kwartalnik finansowało Ministerstwo Kultury i Sztuki oraz Fundusz Kultury Narodowej. „ZW” ukazywały się w nakładzie 1-2 tys. egzemplarzy, w formacie 17x24,3 cm, a numery pisma liczyły od 88 do 274 stron. Kwartalnik został zlikwidowany w 1952 roku z powodów ideologicznych.
Na łamach „ZW” utwory literackie publikowali m.in.: Tadeusz Borowski, Maria Dąbrowska, Tymoteusz Karpowicz, Jarosław Iwaszkiewicz, Wilhelm Mach, Gustaw Morcinek, Wilhelm Szewczyk. W dziale literaturoznawstwa, na który składały się prace z historii i teorii literatury, poetyki i krytyki literackiej, znalazły się szkice, rozprawy i recenzje takich autorów, jak Wacław Borowy, Władysław Czapliński, Stanisław Czernik, Leon Gomolicki, Zdzisław Hierowski, Roman Kaleta, Juliusz Kleiner, Mieczysław Klimowicz, Stanisław Kolbuszewski, Jan Kott, Jerzy Kowalski, Julian Krzyżanowski, Wacław Kubacki, Zbigniew Kubikowski, Henryk Markiewicz, Stanisław Pigoń, Roman Pollak, Stanisław Rospond, Jacek Trznadel, Bogdan Zakrzewski, Czesław Zgorzelski, Jerzy Ziomek, Stefan Żółkiewski. W „ZW” zamieszczano także teksty regionalistyczne o Wrocławiu i Śląsku.
Źródła

</doc>
<doc id="1214646" url="https://pl.wikipedia.org/wiki?curid=1214646" title="Ewangelie apokryficzne">
Ewangelie apokryficzne



</doc>
<doc id="1214647" url="https://pl.wikipedia.org/wiki?curid=1214647" title="Maćkowiak">
Maćkowiak



</doc>
<doc id="1214648" url="https://pl.wikipedia.org/wiki?curid=1214648" title="Komitet Ruchu">
Komitet Ruchu



</doc>
<doc id="1214652" url="https://pl.wikipedia.org/wiki?curid=1214652" title="Wieczerza Pańska">
Wieczerza Pańska



</doc>
<doc id="1214654" url="https://pl.wikipedia.org/wiki?curid=1214654" title="Stellaria graminea">
Stellaria graminea



</doc>
<doc id="1214656" url="https://pl.wikipedia.org/wiki?curid=1214656" title="Phaethornis superciliosus">
Phaethornis superciliosus



</doc>
<doc id="1214658" url="https://pl.wikipedia.org/wiki?curid=1214658" title="Anthracothorax nigricollis">
Anthracothorax nigricollis



</doc>
<doc id="1214659" url="https://pl.wikipedia.org/wiki?curid=1214659" title="Lophornis chalybea">
Lophornis chalybea



</doc>
<doc id="1214660" url="https://pl.wikipedia.org/wiki?curid=1214660" title="Thalurania glaucopis">
Thalurania glaucopis



</doc>
<doc id="1214662" url="https://pl.wikipedia.org/wiki?curid=1214662" title="Sakrament Ołtarza">
Sakrament Ołtarza



</doc>
<doc id="1214667" url="https://pl.wikipedia.org/wiki?curid=1214667" title="Tadeusz Szczepański">
Tadeusz Szczepański

Tadeusz Stanisław Szczepański (ur. 1947 w Pleszewie) – polski historyk filmu, krytyk, tłumacz, kulturoznawca, profesor PWSFTviT w Łodzi, znany szczególnie ze swoich prac na temat kina europejskiego, w tym Ingmara Bergmana, kina skandynawskiego i kina rosyjskiego.
Kariera akademicka.
W latach 1965-1969 studiował polonistykę na Uniwersytecie Adama Mickiewicza w Poznaniu, w latach 1969-1971 filmoznawstwo (jako specjalność polonistyki) na Uniwersytecie Łódzkim, gdzie w latach 1971-1981 był zatrudniony w Katedrze Teorii Literatury, Teatru i Filmu. Od 1977 do 1984 wykładał w PWSFTViT w Łodzi, a w 1981 otrzymał zatrudnienie na Wydziale Humanistycznym Uniwersytetu Gdańskiego, gdzie w 1982 uzyskał tytuł doktora. W roku 1998 został adiunktem w Instytucie Filologii Polskiej UMK, w tym samym roku habilitował się na Wydziale Filologiczno-Historycznym Uniwersytetu Gdańskiego (tytuł rozprawy: "Zwierciadło Ingmara Bergmana"). W 2002 został profesorem nadzwyczajnym na Uniwersytecie Gdańskim i profesorem nadzwyczajnym w PWSFTViT w Łodzi. Obecnie jest zatrudniony na stanowisku profesora nadzwyczajnego Uniwersytetu Mikołaja Kopernika w Toruniu, gdzie wykłada historię filmu i prowadzi seminaria magisterskie; jest także profesorem na Wydziale Produkcji Filmowej i Telewizyjnej PWSFTiT i w Instytucie Kulturoznawstwa UWr. Wypromował ok. 50 prac magisterskich i 1 doktorską (dr Sylwii Kołos, adiunkta w Zakładzie Dramatu, Teatru i Filmu Instytutu Literatury Polskiej UMK, temat rozprawy: "Nowe kino szekspirowskie. Adaptacje sztuk Williama Szekspira w kinie lat dziewięćdziesiątych"). Ich tematyka to: współczesna kinematografia polska, związki literatury i filmu, historia polskiej krytyki filmowej. Szczepański jest członkiem Komitetem Nauk o Sztuce PAN.
W latach 1972/73 Tadeusz Szczepański odbywał staż naukowy w Katedrze Kulturoznawstwa Uniwersytetu Wrocławskiego, 1976/77 przebywał na dziewięciomiesięcznym stypendium we Wszechzwiązkowym Państwowym Instytucie Kinetografii w Moskwie, w 1984 odbył trzymiesięczny kurs języka szwedzkiego w Uniwersytecie w Uppsali, 1986 uzyskał dwumiesięczne stypendium Muzeum Augusta Strindberga w Sztokholmie, na przełomie lat 1987 i 88 odbywał 9-miesięczne Studium Języka i Literatury Francuskiej w Centre des Etudes Françaises na Université Stendhal w Grenoble. 1994–2003 współpracował ze Studium Sztuk Plastycznych i Realizacji TV w Ostromecku (później Camerimage Film School w Toruniu).
Działalność naukowa i publicystyczna.
Zainteresowania badawcze prof. Szczepańskiego sięgają m.in. historii filmowej awangardy, twórczości Siergieja Eisensteina, związków teatru i filmu, filmu europejskiego, kinematografii rosyjskiej i skandynawskiej, kina autorskiego (w tym twórczości Ingmara Bergmana).
W 1980 r. Szczepański został redaktorem naczelnym Wytwórni Filmów Oświatowych w Łodzi, w latach 1988–1994 redagował dwumiesięcznik „Film na świecie”, a od 1991 był red. naczelnym pisma. Publikuje m.in. w „Dialogu”, „Odrze”, „Kwartalniku filmowym” oraz w „Kinie”, którego jest stałym współpracownikiem. Tłumaczył na język polski "Obrazy" Ingmara Bergmana, a także jego utwory literackie.
Nagrody i wyróżnienia.
Laureat Nagrody im. Bolesława Michałka za najlepszą książkę filmową roku 1999: "Zwierciadło Bergmana".
W 1999 otrzymał nagrodę Wydziału I PAN za najlepszą książkę z dziedziny historii sztuki wydaną w latach 1998-99 i Nagrodę Miasta Gdańska w Dziedzinie Kultury za rok 1999.

</doc>
<doc id="1214670" url="https://pl.wikipedia.org/wiki?curid=1214670" title="Pilherodius pileatus">
Pilherodius pileatus



</doc>
<doc id="1214671" url="https://pl.wikipedia.org/wiki?curid=1214671" title="Ardeotis australis">
Ardeotis australis



</doc>
<doc id="1214673" url="https://pl.wikipedia.org/wiki?curid=1214673" title="Planktofit">
Planktofit



</doc>
<doc id="1214676" url="https://pl.wikipedia.org/wiki?curid=1214676" title="Wypotniki">
Wypotniki



</doc>
<doc id="1214678" url="https://pl.wikipedia.org/wiki?curid=1214678" title="E-bank">
E-bank



</doc>
<doc id="1214679" url="https://pl.wikipedia.org/wiki?curid=1214679" title="Hydatoda">
Hydatoda



</doc>
<doc id="1214684" url="https://pl.wikipedia.org/wiki?curid=1214684" title="ITCZ">
ITCZ



</doc>
<doc id="1214689" url="https://pl.wikipedia.org/wiki?curid=1214689" title="L.A.F.">
L.A.F.

L.A.F. a.s. - firma mająca siedzibę w północnej części Czech, w Libercu. Produkuje podzespoły i części do autobusów, pojazdów ciężarowych i osobowych.
L.A.F (Liberecka Automobilova Fabrika) jest spadkobiercą firmy LIAZ, sprzedającej na rynku czeskim i europejskim:
W asortymencie L.A.F znajdują się także jednostki kołowe z przeniesieniem napędu oraz plastikowe elementy wnętrz pojazdów.
Historia.
Firma powstała w 1951 roku i zaczęła od produkcji silników diesla do ciężarówek Skoda 706 i autobusów 706 RTO. W 1958 roku firma zostaje włączona do koncernu LIAZ jako Fabryka 03 - Hanychov.
W 1969 roku profil produkcji został powiększony o mosty napędowe do samochodów ciężarowych LIAZ i autobusów Karosa. W 1997 roku firma otrzymuje obecną nazwę L.A.F. a.s.. W 2003 roku 100% udziałów przejmuje spółka GALL s.r.o

</doc>
<doc id="1214690" url="https://pl.wikipedia.org/wiki?curid=1214690" title="Mistrzostwa Europy w łyżwiarstwie figurowym 2008">
Mistrzostwa Europy w łyżwiarstwie figurowym 2008



</doc>
<doc id="1214693" url="https://pl.wikipedia.org/wiki?curid=1214693" title="Gwiazda Nanchangu">
Gwiazda Nanchangu

Gwiazda Nanchangu (chiń. 南昌之星) - drugi na świecie diabelski młyn pod względem wysokości - zaraz po Singapore Flyer w Singapurze. Ma wysokość 160 metrów. Położony jest we wschodnich Chinach w mieście Nanchang. Został otwarty w maju 2006 roku. Koszt budowy wyniósł 57 milionów juanów. Bilet kosztuje 50 juanów (nieco ponad 6 dolarów).
Gwiazda Nanchangu ma 60 klimatyzowanych kabin, z których każda może pomieścić do 8 pasażerów. Łącznie cały młyn może pomieścić zatem 480 osób. Jeden obrót trwa około 30 minut; powolny ruch obrotowy pozwala na wejście i wyjście z kabiny bez zatrzymywania młyna.

</doc>
<doc id="1214697" url="https://pl.wikipedia.org/wiki?curid=1214697" title="Żydowska Rada Starszych">
Żydowska Rada Starszych



</doc>
<doc id="1214700" url="https://pl.wikipedia.org/wiki?curid=1214700" title="L.A.F. a.s.">
L.A.F. a.s.



</doc>
<doc id="1214705" url="https://pl.wikipedia.org/wiki?curid=1214705" title="Komitet Akademicki">
Komitet Akademicki

Komitet Akademicki – polska konspiracyjna organizacja studencka zawiązana w 1860 przez Karola Majewskiego. W lipcu 1861 bardziej radykalna grupa działaczy pod przywództwem Władysława Daniłowskiego powołało nową lepiej zakonspirowaną organizację pod tą samą nazwą.
Jego członkowie przygotowywali manifestacje patriotyczne w Warszawie.

</doc>
<doc id="1214708" url="https://pl.wikipedia.org/wiki?curid=1214708" title="Władysław Daniłowski (kompozytor)">
Władysław Daniłowski (kompozytor)

Władysław Daniłowski, także Władysław Dan-Daniłowski, pseudonim "Dan", w USA znany jako Walter Dana (ur. 26 kwietnia 1902 w Warszawie, zm. 4 marca 2000 w Miami Beach w USA) – polski pianista, kompozytor i wokalista.
Życiorys.
Był synem pisarza Gustawa Daniłowskiego. Brał udział w wojnie polsko-bolszewickiej i w III powstaniu śląskim. Studiował w Konserwatorium Warszawskim na kierunkach: fortepianu (w klasie Henryka Melcera-Szczawińskiego) oraz teorii muzyki (w klasie Piotra Rytla). Rozpoczął również studia na Wydziale Prawniczym Uniwersytetu Warszawskiego, ukończył je w 1926. Odbył praktykę konsularną w polskiej ambasadzie w Paryżu (Francja), gdzie poznał muzykę jazzową i zafascynował się występującym tam kwintetem amerykańskim . Do kraju powrócił w 1928.
Jako kompozytor zadebiutował, pisząc kilka utworów dla Qui Pro Quo (śpiewała je Hanka Ordonówna). Jednocześnie pracował jako urzędnik w Ministerstwie Spraw Zagranicznych. Był założycielem wzorowanego na The Revelers Chóru Dana (1928), który prowadził do 1939. Pracował też w Polskim Radiu, gdzie kierował Działem Muzyki Lekkiej. Pisał piosenki dla wielu wykonawców, m.in. dla: Adama Astona, Chóru Dana, Mieczysława Fogga, Zofii Terné, Miry Zimińskiej-Sygietyńskiej. Zajmował się komponowaniem muzyki dla potrzeb filmu.
Po wybuchu II wojny światowej zamieszkał we Włoszech, a następnie w 1940 wyemigrował do Stanów Zjednoczonych. Tam reaktywował Chór Dana pod nową nazwą "Dana Ensemble", sam przybrał pseudonim "Walter Dana". Był prezenterem polonijnych rozgłośni radiowych. Związał się z wytwórniami płytowymi "Harmonia" oraz "RCA Victor", a następnie w Nowym Jorku stworzył własną wytwórnię "Dana Record", a także wydawnictwo nutowe. W USA napisał wiele piosenek, w tym słynną polkę "Who Stole the Kishka?" znaną przede wszystkim z wykonania Frankiego Yankovica. Inny jego przebój "Longing for You" został nagrany między innymi przez Vica Damone’a, Sammy’ego Kaye’a i Teresę Brewer.
W 1958 zamieszkał w Miami Beach na Florydzie. Po przejściu na emeryturę zajął się kompozycją klasyczną. Napisał "Florida Sketches", suitę symfoniczną, której premiera odbyła się w 1970 roku w Miami Beach Symphony. Jest członkiem Polka Hall of Fame.
Władysław Daniłowski przeżył trzy zawały i na krótko przed śmiercią wylew, w wyniku którego stracił wzrok. Mimo złego stanu zdrowia przeżył swoją żonę Bronisławę i syna Gustawa. W 1996 roku wydał swoje wspomnienia "Oj, dana, dana!... cztery pokolenia". W 1997 roku odbył się jubileusz 95. urodzin zorganizowany przez Kongres Polonii Amerykańskiej. Zmarł w 2000 roku w wieku 97 lat.
Pochowano go w Mauzoleum Southern Memorial Park w Miami na Florydzie.

</doc>
<doc id="1214709" url="https://pl.wikipedia.org/wiki?curid=1214709" title="Conseil International du Sport Militaire">
Conseil International du Sport Militaire

Międzynarodowa Rada Sportu Wojskowego (fr. "Conseil International du Sport Militaire", CISM, ang. "International Military Sports Council", IMSC) – międzynarodowa organizacja zajmująca się promocją rozwoju sportu w wojsku, zwłaszcza organizowaniem międzynarodowych zawodów drużyn wojskowych w różnych dyscyplinach sportowych. Największą imprezą sportową organizowaną przez CISM w interwale czteroletnim są światowe wojskowe igrzyska sportowe. Organizacja zrzesza obecnie armie 140 krajów.
Zgodnie ze swoimi zapisami statutowymi, do najważniejszych celów tej organizacji należy rozwijanie przyjaznych stosunków między armiami państw członkowskich oraz wspieranie ogólnoświatowych działań na rzecz pokoju na świecie. CISM realizuje swoje założenia skupiając się na działalności służącej rozwojowi i promocji kultury fizycznej i sportu w siłach zbrojnych.
Mottem organizacji jest Przyjaźń przez sport.
Przynależność do CISM związana jest z wypełnianiem obowiązków statutowych – wnoszeniem rocznej składki członkowskiej, udziałem delegacji w cyklicznych zgromadzeniach CISM, naradach i sympozjach oraz udziałem reprezentacji w mistrzostwach rozgrywanych pod patronatem CISM.
Rys historyczny.
CISM została powołana 18 lutego 1948 r. w Nicei (Francja), przez Belgię, Danię, Francję, Luksemburg i Holandię.
Wojsko Polskie posiada status członka rzeczywistego CISM od 1991 roku. W 1998 roku Minister Obrony Narodowej potwierdził dalsze uczestnictwo Sił Zbrojnych RP w CISM, podpisując list intencyjny z okazji 50 rocznicy powołania tej organizacji.
Struktury CISM.
Najwyższym organem CISM jest Walne Zgromadzenie, w skład którego wchodzą delegacje krajów członkowskich, który zbiera się raz w roku. Zatwierdza strategiczne (roczne) rachunki oraz budżet, akceptacje nowe kraje członkowskie, poprawki do Statutu, wszystkie zmiany w Podręczniku polityki dotyczące spraw finansowych i wyborczych. Bezpośrednio poprzedzającym Zgromadzenie Ogólne jest Kongres, czyli coroczne spotkanie delegacji narodów członkowskich. Kongres poświęcony jest planowaniu strategicznemu i biznesowemu, dyskusjom i debatom, prezentacjom i wymianie informacji.
Prezydenci CISM.
Prezydent – kieruje organizacją CISM oraz przewodniczy Kongresowi i Walnemu Zgromadzeniu, przedstawia roczne sprawozdanie z działalności, przewodniczy Radzie Dyrektorów i Radzie ds. Nadzwyczajnych. Honorowym Prezydentem i Honorowym Ambasadorem CISM jest włoski Major-General dr Gianni Gola były wielokrotny Prezydent CISM ("w latach 1998–2010"). Dotychczasowi Prezydenci CISM:
Przedsięwzięcia Wojska Polskiego związane z CISM.
Od 1991 roku Wojsko Polskie zorganizowało następujące przedsięwzięcia:
Imprezy z udziałem polskich żołnierzy-sportowców.
Sportowcy reprezentujący Wojsko Polskie brali również udział w zawodach organizowanych pod patronatem CISM. Dorobek sportowców Wojska Polskiego w zawodach najwyższej rangi przedstawia się następująco:
Mistrzostwa.
Zapasy.
Rzym 1974 • Teheran 1978 • Bagdad 1979 • Villeurbanne 1983 • Filadelfia 1984 • Palermo 1988 • Marine Corps Base Quantico 1990 • Stambuł 1991 • Ostia 1997 • Marine Corps Base Camp Lejeune 2000 • Split 2001 • Tallin 2002 • Stambuł 2003 • Wilno 2005 • Baku 2006 • Split 2008 • Lahti 2010 • Teheran 2013 • Joint Base McGuire–Dix–Lakehurst 2014 • Skopje 2016 • Kłajpeda 2017 • Moskwa 2018 • Teheran 2021

</doc>
<doc id="1214712" url="https://pl.wikipedia.org/wiki?curid=1214712" title="Onyekachi Okonkwo">
Onyekachi Okonkwo

Onyekachi Donatus Okonkwo (ur. 13 maja 1982 w Abie) – nigeryjski piłkarz, grający na pozycji defensywnego pomocnika. Nosi przydomek "Toco".
Kariera klubowa.
Okonkwo jest wychowankiem klubu Enyimba FC, wywodzącego się z jego rodzinnego miasta Aba. W 2002 roku zadebiutował w jego barwach w pierwszej lidze nigeryjskiej. W 2002 i 2003 roku wywalczył z nim mistrzostwo Nigerii. W 2003 roku wygrał z Enyimbą Afrykańską Ligę Mistrzów (2:0, 0:1 z egipskim Ismaily SC). Rok później obronił to trofeum występując w obu finałowych spotkaniach z tunezyjskim Étoile Sportive du Sahel (1:2, 2:1 karne 5:3).
Na początku 2005 roku Okonkwo przeszedł do drużyny Orlando Pirates z Johannesburga, w którym stał się jednym z czołowych graczy, a w 2006 roku doprowadził go do półfinału Ligi Mistrzów, zdobywając decydującego o awansie gola w meczu przeciwko niedawnej drużynie, Enyimbie. W półfinale Pirates odpadli po meczach z CS Sfaxien z Tunezji. W sierpniu tamtego roku podczas meczu Telkom Charity Cup przeciwko Bloemfontein Celtic otrzymał czerwoną kartkę i nie chcąc zejść z boiska zamierzał pobić sędziego Daniela Bennetta. Incydent ten zakończył się potem kilkumeczową dyskwalifikacją Onyekachiego.
Latem 2007 roku Okonkwo podpisał przedwstępną umowę z 1. FC Köln, ale niedługo potem podpisał 4-letni kontrakt ze szwajcarskim FC Zürich. Działacze z klubu z Kolonii początkowo chcieli nawet skierować sprawę do FIFA, ale ostatecznie Nigeryjczyk został zawodnikiem zespołu z Zurychu.
Kariera reprezentacyjna.
W reprezentacji Nigerii Okonkwo zadebiutował w 8 września 2006 roku w wygranym 1:0 meczu z Lesotho. W 2008 roku Berti Vogts powołał go do kadry na Puchar Narodów Afryki 2008. W 2008 roku został powołany do reprezentacji U-23 na Igrzyska Olimpijskie w Pekinie, gdzie Nigeria zdobyła srebrny medal.

</doc>
<doc id="1214715" url="https://pl.wikipedia.org/wiki?curid=1214715" title="Regiment Dragonów Królewicza Imci Wielkiego Księstwa Litewskiego">
Regiment Dragonów Królewicza Imci Wielkiego Księstwa Litewskiego

Regiment Dragonów Królewicza Imci Wielkiego Księstwa Litewskiego – oddział jazdy armii Wielkiego Księstwa Litewskiego wojska I Rzeczypospolitej.
Dowódcą oddziału był gen. Michał Kazimierz Ogiński (pisarz polny W.Ks.Lit.) (1717–1762).
30 kwietnia 1775 litewski Regiment Dragonów Królewicza został spieszony (przeformowany w 5 Regiment Pieszy Litewski).

</doc>
<doc id="1214717" url="https://pl.wikipedia.org/wiki?curid=1214717" title="Dukla Frenštát pod Radhoštěm">
Dukla Frenštát pod Radhoštěm



</doc>
<doc id="1214718" url="https://pl.wikipedia.org/wiki?curid=1214718" title="Aleksandr Czerepow">
Aleksandr Czerepow

Aleksandr Nikołajewicz Czerepow, ros. Александр Николаевич Черепов (ur. w guberni kurskiej, zm. 15 lutego 1964 w Nowym Jorku) – rosyjski wojskowy (generał major), dowódca 1 batalionu, 2 batalionu i 3 batalionu 3 pułku, a następnie 4 pułku Rosyjskiego Korpusu Ochronnego podczas II wojny światowej.
Życiorys.
Ukończył orłowski korpus kadetów, zaś w 1898 r. – szkołę wojskową w Odessie. Służył w 136 taganrodzkim pułku piechoty. Brał udział w I wojnie światowej. Dowodził w stopniu kapitana 1 kompanią pułku. W 1915 r. w stopniu podpułkownika objął dowództwo batalionu pułku. Od początku 1917 r. był w stopniu pułkownika dowódcą 282 aleksandryjskiego pułku piechoty. W lipcu tego roku został w stopniu generała majora dowódcą brygady 155 dywizji piechoty, a następnie dowódcą 4 dywizji piechoty. 5 grudnia 1917 r. przystąpił do białych. Został dowódcą 1 ochotniczego oddziału, sformowanego w Rostowie nad Donem. Od czerwca 1918 r. dowodził brygadą 2 dywizji piechoty, zaś od 1 stycznia 1919 r. – dywizją. Jednocześnie objął funkcję gubernatora wojskowego w Noworosyjsku. Następnie został dowódcą oddziału białych w Tuapse, który ochraniał Noworosyjsk od strony Gruzji. Pod koniec lipca 1920 r. objął dowództwo grupy specjalnego przeznaczenia, która podczas desantu na Kubań miała nawiązać łączność z tamtejszymi oddziałami partyzanckimi. Podczas walk z bolszewikami gen. A.N. Czerepow został ciężko ranny w nogę. Po powrocie wojsk białych na Krym został skierowany na leczenie do Serbii. Po wyleczeniu zamieszkał w Nowym Sadzie. Po ataku wojsk niemieckich na Jugosławię i jej kapitulacji w kwietniu 1941 r., wstąpił wraz ze swoim synem i grupą rosyjskich ochotników z rejonu Nowego Sadu do nowo formowanego Rosyjskiego Korpusu Ochronnego. Został dowódcą 1 batalionu, 2 batalionu, a następnie 3 batalionu 3 pułku, po czym przejął dowództwo 4 pułku. Po zakończeniu wojny zamieszkał w Monachium, zaś na początku lat 50. XX w. przeniósł się do USA, gdzie zmarł 15 lutego 1964 r.

</doc>
<doc id="1214721" url="https://pl.wikipedia.org/wiki?curid=1214721" title="Rafał Bruski">
Rafał Bruski

Rafał Bruski (ur. 1 lipca 1962 w Bydgoszczy) – polski polityk, urzędnik samorządowy, w latach 2007–2010 wojewoda kujawsko-pomorski, od 2010 prezydent Bydgoszczy.
Życiorys.
Wykształcenie.
W 1981 zdał maturę w VI Liceum Ogólnokształcącym w Bydgoszczy i rozpoczął studia w Wyższej Szkole Morskiej w Gdyni, które ukończył z tytułem zawodowym magistra inżyniera na Wydziale Nawigacyjnym. Odbył także studia licencjackie na kierunku finanse i bankowość na Akademii Ekonomicznej w Poznaniu, a także studia podyplomowe w zakresie rachunkowości i finansów (na AE w Poznaniu) i prawa podatkowego Unii Europejskiej (na UMK). W 2005 zdał egzamin państwowy uprawniający do wykonywania zawodu doradcy podatkowego.
Działalność zawodowa i polityczna.
Od 1986 do 1992 był zatrudniony w Polskich Liniach Oceanicznych jako oficer nawigator. Od 1994 do 2005 pracował w Urzędzie Kontroli Skarbowej w Bydgoszczy, od 1998 jako inspektor kontroli skarbowej. Krótko prowadził kancelarię doradztwa podatkowego.
Został działaczem Platformy Obywatelskiej. W latach 2006–2007 pełnił funkcję zastępcy prezydenta Bydgoszczy, odpowiedzialnego m.in. za strategię i rozwój miasta, pozyskiwanie funduszy unijnych, obsługę inwestorów, edukację oraz sport. 29 listopada 2007 został powołany na stanowisko wojewody kujawsko-pomorskiego.
W wyborach w 2010 kandydował na urząd prezydenta Bydgoszczy, wygrywając I turę z wynikiem około 43,3% głosów. 5 grudnia tego samego roku zwyciężył w II turze wyborów z dotychczasowym prezydentem Konstantym Dombrowiczem z wynikiem 59,2% głosów. W 2014 z powodzeniem ubiegał się o reelekcję, pokonując w II turze głosowania swojego poprzednika (dostał 57,1% głosów).
W 2015 był jednym z założycieli komitetu wyborczego Bronisława Komorowskiego w wyborach prezydenckich. W 2018 ponownie został kandydatem na prezydenta Bydgoszczy jako przedstawiciel koalicji PO i Nowoczesnej (w ramach Koalicji Obywatelskiej). Uzyskał reelekcję w I turze, otrzymując 54,6% głosów.
Życie prywatne.
Jest żonaty, ma dwoje dzieci.

</doc>
<doc id="1214731" url="https://pl.wikipedia.org/wiki?curid=1214731" title="Regiment Konny Buławy Wielkiej Litewskiej">
Regiment Konny Buławy Wielkiej Litewskiej

Regiment Konny Buławy Wielkiej Litewskiej – oddział jazdy armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
W 1775 Regiment Konny Buławy Wielkiej Litewskiej został spieszony (przeformowany w 2 Regiment Pieszy Buławy Wielkiej Litewskiej).
Żołnierze regimentu.
Zgodnie z tradycją szefem regimentu był każdorazowo hetman wielki litewski.
Szefowie
Pułkownicy

</doc>
<doc id="1214736" url="https://pl.wikipedia.org/wiki?curid=1214736" title="Gianfranco Ferrè">
Gianfranco Ferrè



</doc>
<doc id="1214737" url="https://pl.wikipedia.org/wiki?curid=1214737" title="Tadeusz Lechowski">
Tadeusz Lechowski

Tadeusz Zygmunt Lechowski (ur. 20 stycznia 1928 w Częstochowie, zm. 25 lutego 2022 tamże) – profesor doktor habilitowany, pracownik naukowy Politechniki Częstochowskiej, Politechniki Opolskiej i Świętokrzyskiej, specjalizujący się w maszynoznawstwie i inżynierii mechanicznej.
Życiorys.
W latach 1943–1945 pracował w Warsztacie Mechanicznym fabryki "La Czenstochovienne" jako robotnik.
Tadeusz Z. Lechowski ukończył w 1953 studia I stopnia w Wyższej Szkole Inżynierskiej w Częstochowie, a następnie II stopnia na Politechnice Częstochowskiej w 1956. W 1963 obronił na Politechnice Warszawskiej pracę doktorską "Błędy pomiaru średnicy podziałowej gwintów", za którą otrzymał nagrodę Ministra Szkolnictwa Wyższego. Habilitację uzyskał na tej samej uczelni w 1968 r., na podstawie pracy "Geometryczne i technologiczne problemy przy wykonywaniu ślimaków walcowych".
Na Politechnice Częstochowskiej pracował od 1955 kolejno jako asystent, adiunkt od 1963, docent etatowy od 1968 i od 1976 jako profesor nadzwyczajny. W 1975 uzyskał tytuł naukowy profesora nauk technicznych. W Instytucie Technologii Maszyn i Automatyzacji Produkcji na Politechnice Częstochowskiej pełnił funkcje kierownika zakładu, zastępcy dyrektora i do emerytury w 1998 dyrektora. W latach 1984–1992 był członkiem Rady Naukowej, a w latach 1986–1992 wiceprzewodniczącym Rady Naukowej Kombinatu Przemysłowo-Narzędziowego VIS w Warszawie.
Członek Sekcji Podstaw Technologii Komitetu Budowy Maszyn Polskiej Akademii Nauk oraz Komisji Metrologii przy katowickim oddziale PAN.
Pracował również w latach 1983–1993 na Politechnice Świętokrzyskiej i w latach 1994–1998 na Politechnice Opolskiej.
Dorobek naukowy.
Główny dorobek prof. T. Lechowskiego i jego zespołu to opracowanie podstaw geometrii frezów ślimakowych do kół zębatych, przeciągaczy ewolwentowych i narzędzi do kół zębatych obrabianych metodą "Revacycle". Wyniki prac T. Lechowskiego wdrożono w Kombinacie Przemysłu Narzędziowego VIS w Warszawie.
Tadeusz Lechowski był także promotorem 8 prac doktorskich i recenzentem jednej pracy habilitacyjnej.

</doc>
<doc id="1214744" url="https://pl.wikipedia.org/wiki?curid=1214744" title="Antonin Ładinski">
Antonin Ładinski

Antonin Pietrowicz Ładinski (ur. 1896, zm. 1961) – rosyjski poeta, prozaik, historyk, dziennikarz. Autor zbiorów wierszy, powieści, szkiców historycznych.
Życiorys.
Od roku 1920 żył i tworzył na emigracji, głównie we Francji do kraju wrócił w roku 1955. Jego najwybitniejszym dziełem jest trylogia poświęcona dziejom Rusi Kijowskiej, którą otwiera "Upadek Chersonezu", wydany w roku 1959.

</doc>
<doc id="1214747" url="https://pl.wikipedia.org/wiki?curid=1214747" title="Ryczypisk">
Ryczypisk

Ryczypisk – postać z "Opowieści z Narnii". Pojawia się w części "Książę Kaspian", "Podróż „Wędrowca do Świtu”" oraz "Ostatnia bitwa".
Jest myszą. Mierzy kilkadziesiąt centymetrów wzrostu, chodzi na tylnych łapkach, posiada ostry rapier oraz dumny i porywczy charakter. Jest uosobieniem błędnego rycerza, kieruje się ideałami. Nie cierpi, gdy ktoś nazywa go „małym”. Jest szarmancki wobec kobiet, życzliwy i wierny wobec przyjaciół i bezlitosny wobec wrogów. Potomek myszy, które dostały się do grona mówiących zwierząt w nagrodę po tym, jak przegryzły liny krępujące ciało martwego Aslana na kamiennym stole. Kiedy Ryczypisk był niemowlęciem, pewna driada przepowiedziała, że znajdzie cel swego życia w miejscu, gdzie morze robi się słodkie, a słońce styka się z lądem.
W powieści "Książę Kaspian" Ryczypisk przybywa ze swoim oddziałem myszy do obozu Kaspiana i wspiera go w walce z Mirazem. Podczas walki zostaje ciężko ranny i traci ogon. Łucja leczy go eliksirem, lecz nie może przywrócić mu ogona. Robi to dopiero Aslan, kiedy wszystkie inne myszy mówią, że chętnie obetną swoje ogony, aby ich dowódca nie czuł się poniżony. Przez następne trzy lata Ryczypisk służy jako rycerz na dworze króla Kaspiana X. 
W trzeciej części cyklu narnijskiego, "Podróży „Wędrowca do Świtu”", mysz wraz z Kaspianem X poszukuje zaginionych siedmiu baronów, wygnanych niegdyś przez podłego Miraza. Kiedy na statek trafiają Edmund, Łucja i Eustachy, Ryczypisk od razu wchodzi w konflikt z tym ostatnim - w dalszej części powieści udaje się im jednak zaprzyjaźnić. By odczynić czar wiecznego snu z czterech zaginionych baronów, Ryczypisk postanawia wykonać jedyną rzecz, jaka mogła zdjąć z nich klątwę - przepłynąć do krańca świata, za którym znajdowała się Kraina Aslana. Zdecydował się wyruszyć, choć wiedział, że kiedy tam dotrze, nie będzie możliwości powrotu. Edmund, Łucja i Eustachy odwieźli go najdalej, jak mogli - następnie mysz przesiada się do małej łódeczki (w oryginale: do korakla) i przypływa do Krainy Aslana.
Rodzeństwo Pevensie i ich przyjaciele spotykają go w siódmej części cyklu, czyli "Ostatniej bitwie". Po śmierci w realnym świecie trafili do Krainy Aslana, gdzie zamieszkali już na stałe.

</doc>
<doc id="1214749" url="https://pl.wikipedia.org/wiki?curid=1214749" title="Arnold Bruggink">
Arnold Bruggink

Arnold Bruggink (ur. 24 lipca 1977 w Almelo) – holenderski piłkarz występujący na pozycji pomocnika.
Kariera klubowa.
Bruggink zawodową karierę rozpoczynał w 1993 roku w zespole FC Twente z Eredivisie. W tych rozgrywkach zadebiutował 27 lutego 1994 roku w zremisowanym 1:1 meczu z Go Ahead. 27 marca 1994 roku w wygranym 4:2 pojedynku z MVV Maastricht strzelił 2 gole, które były jego pierwszymi w Eredivisie. W Twente spędził 4 lata.
W 1997 roku Bruggink odszedł do innego klubu Eredivisie, PSV Eindhoven. Pierwszy ligowy mecz zaliczył tam 20 sierpnia 1997 roku przeciwko RKC Waalwijk (5:1). W tamtym spotkaniu zdobył także bramkę. W PSV występował przez 6 lat. W tym czasie zdobył z klubem 3 mistrzostwa Holandii (2000, 2001, 2003) oraz 2 Superpuchary Holandii (2001, 2002). W 2000 roku otrzymał także nagrodę Piłkarski Talent Roku w Holandii.
W 2003 roku podpisał kontrakt z hiszpańskim klubem RCD Mallorca. Spędził tam rok. W 2004 roku wrócił do Holandii, gdzie został graczem ekipy SC Heerenveen z Eredivisie. W jego barwach zadebiutował 11 września 2004 roku w wygranym 2:0 pojedynku z De Graafschap. Barwy Heerenveen reprezentował przez 2 lata. Łącznie rozegrał tam 53 ligowe spotkania i zdobył 7 bramek.
W 2006 roku Bruggink odszedł do niemieckiego Hannoveru 96. W Bundeslidze pierwszy mecz zaliczył 13 sierpnia 2006 roku przeciwko Werderowi Brema (2:4). 24 lutego 2007 roku w wygranym 4:2 spotkaniu z Borussią Dortmund zdobył 2 bramki, które były jego pierwszymi w Bundeslidze. W 2008 roku zajął z zespołem 8. miejsce w Bundeslidze, które było najwyższym w trakcie gry w Hannoverze. W sumie spędził tam 4 lata.
W 2010 roku ponownie został graczem zespołu Twente. W tym klubie zakończył karierę.
Kariera reprezentacyjna.
W reprezentacji Holandii Bruggink zadebiutował 2 września 2000 roku w zremisowanym 2:2 meczu eliminacji Mistrzostw Świata 2002 z Irlandią.

</doc>
<doc id="1214751" url="https://pl.wikipedia.org/wiki?curid=1214751" title="Regiment Konny Buławy Polnej Litewskiej">
Regiment Konny Buławy Polnej Litewskiej

Regiment Konny Buławy Polnej Litewskiej – oddział jazdy armii Wielkiego Księstwa Litewskiego wojska I Rzeczypospolitej.
Zgodnie z tradycją szefem regimentu był każdorazowo hetman polny litewski.
Żołnierze regimentu.
Szefowie
Pułkownicy
Przeformowanie.
W 1775 Regiment Konny Buławy Wielkiej Litewskiej został spieszony (przeformowany w 4 Regiment Pieszy Buławy Polnej Litewskiej).

</doc>
<doc id="1214753" url="https://pl.wikipedia.org/wiki?curid=1214753" title="Tell al-Rimah">
Tell al-Rimah

Tell al-Rimah – stanowisko archeologiczne w północnym Iraku, położone ok. 65 km na zachód od Niniwy. W starożytności istniało tu małe miasto handlowe, które największy rozwój przeżywało w II tysiącleciu p.n.e. Uważa się powszechnie, iż w okresie starobabilońskim miasto to nosiło nazwę Karana, choć niektórzy uczeni identyfikują je również z miastem Qattara. 
Prace wykopaliskowe.
Stanowisko to po raz pierwszy opisał Austen Henry Layard w 1850 roku. W 1938 roku przebadał je pobieżnie Seton Lloyd. W latach 1964-71 systematyczne prace wykopaliskowe prowadził tu David Oates.
Historia zasiedlenia.
Istnieją dowody, że stanowisko to zasiedlone już było w czasach prehistorycznych, aczkolwiek warstwy te nie zostały przebadane. Na początku II tysiąclecia p.n.e. znajdowało się tu otoczone murami miasto, którego najważniejszymi budowlami były świątynia i pałac. Świątynia, zlokalizowana w centralnej i najwyżej położonej części miasta, wzniesiona została na dwóch tarasach. Do jej wejścia wiodły monumentalne schody. Po jej zachodniej stronie znajdował się zigurat. Świątynia ta poświęcona była najprawdopodobniej Adadowi lub Gesztinannie, a jej budowniczym był asyryjski król Szamszi-Adad I (1814-1782 p.n.e.). Pałac przebadany został jedynie w niewielkiej części, ale mimo to udało się zlokalizować jego salę tronową. Na miejscu tego pałacu wzniesiony został wkrótce nowy pałac, w którym odkryto ok. 200 listów i dokumentów administracyjnych dotyczących królowej Iltani, małżonki władcy Aqba-hammu, najprawdopodobniej wasala Hammurabiego z Babilonu. 
Stanowisko zasiedlone było do końca II tysiąclecia p.n.e., o czym świadczą pozostałości świątyń, budynków administracyjnych i domów prywatnych, a także odnalezione tu dokumenty handlowe z okresu średnioasyryjskiego. Następnie miasto zostało całkowicie opuszczone. W okresie nowoasyryjskim miasto to zostało ponownie zasiedlone, a jego nazwa zmieniona na Zamahe. Większość mieszkańców miasta stanowiła najprawdopodobniej ludność deportowana z innych regionów imperium asyryjskiego. W mieście wzniesiona została nowa świątynia poświęcona bogu Adadowi. W trakcie wykopalisk odnaleziono w niej stelę Adad-nirari III (810-783 p.n.e.) z inskrypcją opisującą jego wyprawy wojenne przeciw Syrii, Fenicji i Izraelowi (tzw. stela z Tell al-Rimah).

</doc>
<doc id="1214754" url="https://pl.wikipedia.org/wiki?curid=1214754" title="Anthony Gardner">
Anthony Gardner

Anthony Gardner (ur. 19 września 1980 w Stafford) – angielski piłkarz, grający na pozycji obrońcy.
Kariera.
Port Vale.
Gardner swoją karierę rozpoczął w Port Vale, gdzie strzelił 4 bramki w 41 spotkaniach. Zadebiutował tam w sezonie 1998/1999.
Tottenham Hotspur.
Anthony przeszedł do Tottenhamu, aby wypełnić lukę po odchodzącym do Arsenalu Solu Campbellu. Zadebiutował w drużynie przeciwko Derby County w marcu 2001. Niestety, doznał kontuzji wiązadła kolanowego i nie grał do końca sezonu. Gardner strzelił swojego pierwsze gola dla zespołu w wygranym 3-2 spotkaniu z West Ham United F.C. we wrześniu 2002.
Na początku sezonu 2007/2008, gdy kontuzjowani byli podstawowi obrońcy – Ledley King i Michael Dawson, otrzymał szansę gry w podstawowym składzie. Niestety 25 października 2007 w meczu Pucharu UEFA przeciwko Getafe CF w 42 minucie spotkania został zniesiony z boiska. Okazało się, że ma zwichniętą kostkę. W styczniu 2008 wypożyczono go do Evertonu, ale nie zaliczył tam żadnego spotkania.
Hull City.
Latem 2008 Gardner przeszedł do beniaminka Premiership, Hull City. Kosztował 2,5 mln funtów i stał się najdroższym nabytkiem klubu w historii.
Crystal Palace.
Sezon 2010/2011 spędził na wypożyczeniu do londyńskiej drużyny Crystal Palace, gdzie rozegrał 28 meczów, zdobywając 1 bramkę w wygranym 2-1 wyjazdowym meczu z Norwich City. Po sezonie jego kontrakt z Hull City nie został przedłużony i zawodnik podpisał roczną umowę z Palace. W pierwszym meczu półfinałowym Pucharu Ligi wygranym 1-0 z Cardiff City zdobył swoją jedyną bramkę w sezonie.
Sheffield Wednesday.
W sezonie 2012/2013 na zasadzie wolnego transferu wzmocnił Sheffield Wednesday.
Reprezentacja.
Gardner rozegrał jedno spotkanie w Anglii U21.
W seniorskiej reprezentacji rozegrał jedno spotkanie w marcu 2004, gdy zmienił się z weteranem Garethem Southgate.

</doc>
<doc id="1214756" url="https://pl.wikipedia.org/wiki?curid=1214756" title="Sparkling Milano">
Sparkling Milano



</doc>
<doc id="1214764" url="https://pl.wikipedia.org/wiki?curid=1214764" title="Ergometr rowerowy">
Ergometr rowerowy

Ergometr rowerowy, rower stacjonarny – stacjonarne urządzenie treningowe wykorzystywane w testach wysiłkowych, umożliwiające wykonywanie treningów mięśni nóg oraz pozwalające na utrzymanie dobrej kondycji fizycznej. Ergometr może być wykorzystywany w domu, ale jest również wyposażeniem siłowni i klubów fitness. 
Rower stacjonarny pełni funkcję rekreacyjną oraz jest wykorzystywany w rehabilitacji schorzeń narządów ruchu. W codziennej eksploatacji nie różni się wiele od rowerów treningowych, jednak pozwala mierzyć moc mięśni nóg, dlatego na ergometrach trenują zawodowi kolarze. Ergometr rowerowy również jest wyposażony w licznik spalonych kalorii w czasie treningu, dlatego jest wykorzystywany przy odchudzaniu.

</doc>
<doc id="1214768" url="https://pl.wikipedia.org/wiki?curid=1214768" title="Lucyferaza">
Lucyferaza

Lucyferaza – ogólna nazwa enzymów katalizujących utlenianie lucyferyny, co połączone jest z emisją światła (bioluminescencja). Przykładem jest lucyferaza ze świetlika (EC 1.13.12.7) występująca u świetlików "Photinus pyralis".
Odkrycie, że bioluminescencja u świetlików zachodzi po zmieszaniu ekstraktów lucyferyny i lucyferazy, zostało dokonane w 1887 r. przez Raphaëla Dubois, profesora fizjologii na Université de Lyon. Nadał on też obu substancjom nazwy. Nie wyjaśnił on przy tym swoich intencji; spekuluje się, że nazwy te pochodzą od łac. "lucifer" – „niosący światło”.

</doc>
<doc id="1214770" url="https://pl.wikipedia.org/wiki?curid=1214770" title="Ifeanyi Emeghara">
Ifeanyi Emeghara

Ifeanyi Innocent Emeghara (ur. 24 marca 1984 w Lagos) – piłkarz nigeryjski grający na pozycji lewego obrońcy lub pomocnika.
Kariera klubowa.
Emeghara pochodzi z Lagos i tam też rozpoczął piłkarską karierę w klubie FC Ebedei. W latach 2002-2003 występował w jego barwach w rozgrywkach drugiej lidze nigeryjskiej. Latem 2003 wyjechał do Serbii i przez jeden sezon występował w drugoligowym Teleoptiku Belgrad. W 2004 roku przeszedł do pierwszoligowego Partizana Belgrad. W Partizanie grał w pierwszym składzie, a w 2005 roku wywalczył z nim mistrzostwo Serbii i Czarnogóry.
Na początku 2006 roku Ifeanyi przeniósł się do Rumunii. Podpisał czteroletni z Politehnicą Timişoara, która zapłaciła za niego sumę 650 tysięcy dolarów. W Politehnice także był podstawowym zawodnikiem i zajmował z tym klubem miejsca w środku tabeli.
Latem 2007 zainteresowały się nim trzy czołowe kluby w kraju: Steaua Bukareszt, Rapid Bukareszt i FC Dinamo Bukareszt. Ostatecznie Emeghara przeszedł do pierwszego z nich, a prezes klubu Gigi Becali zapłacił za niego 1,2 miliona euro. Początkowo pojawiły się jednak problemy z sercem zawodnika (większe serce niż przeciętnego człowieka), ale lekarze uznali, iż nie zagraża to uprawianiu sportu. W zespole Steauy Emeghara zadebiutował 16 września w zremisowanych 0:0 derbach z Rapidem. W 2008 roku wywalczył wicemistrzostwo Rumunii. W 2011 roku zdobył Puchar Rumunii. W 2012 roku odszedł ze Steauy. W 2013 roku rozegrał 4 mecze w azerskim FK Qəbələ.
Kariera reprezentacyjna.
W 2006 roku Emeghara został powołany do reprezentacji Nigerii na Puchar Narodów Afryki 2006, jednak odmówił wyjazdu na tę imprezę z powodu transferu do Politehniki. W kadrze narodowej ostatecznie zadebiutował 17 listopada 2007 roku w przegranym 0:1 meczu z Australią. W 2008 roku Berti Vogts powołał go do kadry na Puchar Narodów Afryki 2008.

</doc>
<doc id="1214771" url="https://pl.wikipedia.org/wiki?curid=1214771" title="USS Housatonic">
USS Housatonic

Okręty US Navy o nazwie USS "Housatonic", pochodzącej od rzeki Housatonic:

</doc>
<doc id="1214773" url="https://pl.wikipedia.org/wiki?curid=1214773" title="Bex">
Bex

Bex − miasto i gmina w Szwajcarii, w kantonie Vaud. W 2006 gmina liczyła 5 972 mieszkańców.
Od 1684 roku eksploatowane są w Bex złoża soli kamiennej. Kopalnia jest współcześnie miejscem muzealnej ekspozycji i w dalszym ciągu wydobycia surowca.

</doc>
<doc id="1214779" url="https://pl.wikipedia.org/wiki?curid=1214779" title="1980 (singel)">
1980 (singel)

1980 – singel polskiego rapera i producenta muzycznego O.S.T.R.-a promujący płytę "Ja tu tylko sprzątam". Wydawnictwo ukazało się 18 stycznia 2008 roku na płycie CD dzięki wytwórni muzycznej Asfalt Records w nakładzie limitowanym do 2000 egzemplarzy. Na płycie poza utworem tytułowym znalazły się ponadto m.in. utwory instrumentalne. Także w 2008 roku singel został wydany na 12" płycie gramofonowej. Oprawę graficzną singla wykonał Grzegorz "Forin" Piwnicki.
Lista utworów.
Opracowano na podstawie materiału źródłowego.

</doc>
<doc id="1214780" url="https://pl.wikipedia.org/wiki?curid=1214780" title="Bougy-Villars">
Bougy-Villars

Bougy-Villars – gmina w Szwajcarii, w kantonie Vaud, w dystrykcie Morges. W 2006 gmina liczyła 434 mieszkańców.
Położenie.
Leży u podnóży Jury, na stoku łagodnie opadającym w stronę Jeziora Genewskiego, w sercu regionu winiarskiego La Côte. Od 1798 roku w dystrykcie Aubonne.
Historia.
W 996 r. miejscowość była wzmiankowana jako "villa Balgedelco". Od 1285 r. do końca wieku XIX nosiła nazwę "Bougy-Milon". W 1764 r. liczyła 151 mieszkańców, w 1850 r. 304, w 1900 r. 271, w 1950 r. 264, a w 2000 r. 370 mieszkańców.
Stok, który schodzi w stronę Le Molard, aż do rzymskiej drogi Vy d'Etraz, między Mont i Féchy, był nazywany „Balgels” lub „Bougels” i od dawna stanowił obszar uprawy winorośli.
W 996 roku zespół winnic "Bougel" został przekazany opactwu Romainmôtier. Kolejne donacje nastąpiły w latach 1032, 1052 i 1118. Biskup Genewy, Arducius de Faucigny, odstąpił w XII wieku część Bougy wraz z jego winnicami klasztorowi Bonmont. W okresie berneńskim (po 1536 r.) Bougy stanowiło część baliwatu Morges i podlegało kasztelanom z nieistniejącego dziś zamku Mont-le-Vieux (na terenie Essertines-sur-Rolle), a później seniorom „państwa” Rolle et Mont-le-Vieux.
Bougy jest związane z parafią w Perroy; okresowo (1837-1846; 1863-1868) należało do parafii w Aubonne. W górnej części wsi, przy drodze na Signal-de-Bougy, kościół z XIX w., przebudowany z dawnej serowarni, do której dobudowano wieżę. Został on poważnie zagrożony osuwiskami na przełomie XIX i XX wieku. Obawiając się najgorszego, gmina zbudowała nowy kościół położony dalej wschodzie, przy drodze do Aubonne, przypominający wyglądem świątynie z Ticino. Wspaniale położony ponad winoroślami, przykuwa uwagę bielą swoich ścian.
W gminie do dziś istotne miejsce zajmuje uprawa winorośli (apelacja Féchy). Znajdują się tu dwie znane winnice: Château Villars-de-Riencourt i Château de Bougy-Saint-Martin.
Na terenie gminy znajduje się wzgórze Signal de Bougy (707 m n.p.m.). Istniejący tam Hôtel du Signal, zbudowany w 1902 roku, został zburzony, aby zrobić miejsce dla dużego publicznego parku (fr. Parc Pré-Vert), zainaugurowanego w 1971 roku; większość tego rozległego obiektu rekreacyjnego należy do szwajcarskiego Związku Spółdzielni Migros. Od 1998 r. istnieje pole golfowe, a od 2006 r. park linowy.

</doc>
<doc id="1214781" url="https://pl.wikipedia.org/wiki?curid=1214781" title="Regiment Gwardii Konnej Wielkiego Księstwa Litewskiego">
Regiment Gwardii Konnej Wielkiego Księstwa Litewskiego

Regiment Gwardii Konnej Wielkiego Księstwa Litewskiego – oddział jazdy armii Wielkiego Księstwa Litewskiego wojska I Rzeczypospolitej.
Formowanie i zmiany organizacyjne.
Gwardia Konna Litewska podobnie jak koronna podlegała bezpośrednio królowi.
Regiment był wielokrotnie przemianowywany. Od 1717 jako "Lejbregiment Dragonów Królewskich Wielkiego Księstwa Litewskiego", od 1762 "Regiment Konny Króla Imci Wielkiego Księstwa Litewskiego", od 1784 "Regiment Gwardii Konnej Wielkiego Księstwa Litewskiego, a od 1793 Regiment Karabinierów Gwardii Konnej Litewskiej".
Zgodnie z etatem Sejmu Niemego z 1717 roku liczyła 600 porcji i stanowiła najliczniejszą jednostkę konną wojska litewskiego.
W 1776 roku regiment liczył etatowo 318 żołnierzy. Stan faktyczny według „raty marcowej” z 1777 roku wynosił 318 żołnierzy. Składał się ze sztabu, lejbkompanii oraz kompanii płk. M. Radziwiłła, płk. J. d'Obyrna, ppłk. J. Stryjeńskiego, mjr. D. Wołka, rtm. J. Wolffa.
Reformy sejmu czteroletniego przewidywały w 1789 przyrost liczebności wojsk do armii 100 tysięcznej. Nieco później zmniejszono jej etat do 65 tysięcy. Etat nie przewidywał powiększenia gwardii. Można przyjąć, że w kwietniu 1794 roku stan regimentu wynosił etatowo 306 żołnierzy, a faktyczny 371. W skład jego wchodziły kompanie: szefa, płk. K. Engelhardta, płk. M. Deskura, ppłk. A. Freyenda, mjr. F. Hoffmeistra, rtm. W. Rahdena.
Regiment zorganizowany był w 6 kompanii. Jej stan liczebny na dzień 1 sierpnia 1793 wynosił 318 ludzi i 274 koni, a 16 kwietnia 1794 377 ludzi i 271 koni.
Walki.
Regiment brał udział w działaniach zbrojnych konfederacji barskiej. Jego żołnierze walczyli również pod Widawą.
Stanowiska.
Regiment stacjonował w następujących miejscowościach:
Żołnierze regimentu.
Zgodnie z etatem w sztabie powinien znajdować się szef, dwóch pułkowników, podpułkownik, major, regimentskwatermistrz, audytor, adiutant i ewentualnie regimentsfelczer. W kompaniach winno być: dwóch rotmistrzów z kompanią; pięciu rotmistrzów sztabowych, sześciu poruczników i sześciu chorążych (kornetów). Przez kilka lat w służbie wykazywano porucznika-bereitera. W regimencie nie było rangi podporucznika.
Szefowie: 
Pułkownicy:
Pułkownicy 2:

</doc>
<doc id="1214782" url="https://pl.wikipedia.org/wiki?curid=1214782" title="Regiment Gwardii Konnej Litewskiej">
Regiment Gwardii Konnej Litewskiej



</doc>
<doc id="1214783" url="https://pl.wikipedia.org/wiki?curid=1214783" title="Regiment Karabinierów Gwardii">
Regiment Karabinierów Gwardii



</doc>
<doc id="1214784" url="https://pl.wikipedia.org/wiki?curid=1214784" title="Cham (Szwajcaria)">
Cham (Szwajcaria)

Cham − miasto w Szwajcarii, w kantonie Zug. W 2012 liczyło 15 020 mieszkańców.

</doc>
<doc id="1214785" url="https://pl.wikipedia.org/wiki?curid=1214785" title="Lejbregiment Dragonów Królewskich Wielkiego Księstwa Litewskiego">
Lejbregiment Dragonów Królewskich Wielkiego Księstwa Litewskiego



</doc>
<doc id="1214786" url="https://pl.wikipedia.org/wiki?curid=1214786" title="Regiment Konny Króla Imci Wielkiego Księstwa Litewskiego">
Regiment Konny Króla Imci Wielkiego Księstwa Litewskiego



</doc>
<doc id="1214787" url="https://pl.wikipedia.org/wiki?curid=1214787" title="Regiment Karabinierów Gwardii Konnej Litewskiej">
Regiment Karabinierów Gwardii Konnej Litewskiej



</doc>
<doc id="1214788" url="https://pl.wikipedia.org/wiki?curid=1214788" title="Zespół BOFS">
Zespół BOFS

Zespół BOFS, zespół skrzelowo-oczno-twarzowy (ang. "branchio-oculo-facial syndrome", BOFS) – rzadki zespół wad wrodzonych, na który składają się niska masa urodzeniowa, zahamowanie wzrostu, obustronne przetrwałe szczeliny skrzelowe na szyi, niekiedy naczyniakowate, i czasem razem z linijnymi zmianami skórnymi do tyłu od małżowin usznych, wrodzony zez, atrezja przewodów nosowo-łzowych, szeroki grzbiet nosa, spłaszczony koniuszek nosa, wydatna górna warga, bardzo szeroka rynienka podnosowa i duże usta. Do tej pory opisano około 50 przypadków zespołu.

</doc>
<doc id="1214789" url="https://pl.wikipedia.org/wiki?curid=1214789" title="Zespół skrzelowo-oczno-twarzowy">
Zespół skrzelowo-oczno-twarzowy



</doc>
<doc id="1214790" url="https://pl.wikipedia.org/wiki?curid=1214790" title="Cheseaux-sur-Lausanne">
Cheseaux-sur-Lausanne

Cheseaux-sur-Lausanne − miasto i gmina w Szwajcarii, w kantonie Vaud. Stanowi suburbię Lozanny. W 2006 gmina liczyła 3 308 mieszkańców.
Znajduje się tu siedziba założonej przez Stefana Kudelskiego firmy Kudelski SA, znanej z magnetofonów Nagra.

</doc>
<doc id="1214792" url="https://pl.wikipedia.org/wiki?curid=1214792" title="Chessel">
Chessel

Chessel – miasto i gmina w Szwajcarii, w kantonie Vaud. W 2007 gmina liczyła 348 mieszkańców.

</doc>
<doc id="1214793" url="https://pl.wikipedia.org/wiki?curid=1214793" title="Chexbres">
Chexbres

Chexbres − miasto i gmina w Szwajcarii, w kantonie Vaud. W 2006 gmina liczyła 1 996 mieszkańców.

</doc>
<doc id="1214794" url="https://pl.wikipedia.org/wiki?curid=1214794" title="Hiperonim">
Hiperonim

Hiperonim (gr. "hypér", nad, i "ónoma", imię), wyraz nadrzędny, określenie nadrzędne − wyraz, którego znaczenie jest szersze i nadrzędne w stosunku do znaczenia innego wyrazu. Inaczej jest to leksem o znaczeniu ogólnym w stosunku do innych leksemów, obejmującym pewną grupę wyrazów bardziej szczegółowych pod względem semantycznym (czyli hiponimów). 
Przykładowo słowo „ptak” jest hiperonimem dla słowa „wróbel”, a słowo „samochód” jest hiperonimem słów „sedan” i „kabriolet”. Hiperonimia stanowi jeden z rodzajów synonimii leksykalnej.

</doc>
<doc id="1214796" url="https://pl.wikipedia.org/wiki?curid=1214796" title="Corbeyrier">
Corbeyrier

Corbeyrier − miasto i gmina w Szwajcarii, w kantonie Vaud. W 2006 gmina liczyła 367 mieszkańców.

</doc>
<doc id="1214800" url="https://pl.wikipedia.org/wiki?curid=1214800" title="Crissier">
Crissier

Crissier − miasto i gmina w Szwajcarii, w kantonie Vaud. W 2006 gmina liczyła 6 807 mieszkańców.

</doc>
<doc id="1214804" url="https://pl.wikipedia.org/wiki?curid=1214804" title="Delecja długich ramion chromosomu 13">
Delecja długich ramion chromosomu 13



</doc>
<doc id="1214805" url="https://pl.wikipedia.org/wiki?curid=1214805" title="Cunter">
Cunter

Cunter (do 1943 "Conters im Oberhalbstein") − miejscowość w gminie Surses w Szwajcarii, w kantonie Gryzonia, w regionie Albula. 31 grudnia 2020 liczyła 256 mieszkańców. Do 31 grudnia 2015 samodzielna gmina "(Gemeinde)".

</doc>
<doc id="1214809" url="https://pl.wikipedia.org/wiki?curid=1214809" title="Dallenwil">
Dallenwil

Dallenwil − miasto w Szwajcarii, w kantonie Nidwalden. W 2006 liczyło 1 775 mieszkańców.

</doc>
<doc id="1214812" url="https://pl.wikipedia.org/wiki?curid=1214812" title="Tim Krul">
Tim Krul

Timothy Michael Krul (ur. 3 kwietnia 1988 w Hadze) – holenderski piłkarz występujący na pozycji bramkarza w angielskim klubie Norwich City oraz w reprezentacji Holandii.
Kariera klubowa.
Na Wyspy Brytyjskie trafił w 2005 roku z ADO Den Haag. W maju ówczesnego roku brał udział w mistrzostwach Europy U-17 rozgrywanych w Toskanii, a następnie stał się bramkarzem reprezentacji U–21. Swój debiut w Newcastle w nieoficjalnym meczu zaliczył 29 lipca 2006 roku. Zagrał wówczas w meczu towarzyskim z PSV Eindhoven. Kilkakrotnie znajdował się na ławce rezerwowych Newcastle, gdy kontuzji doznał pierwszy bramkarz tego klubu – Shay Given. Pierwszy oficjalny mecz w Newcastle rozegrał w rozgrywkach Pucharu UEFA w 2006 roku z US Palermo. 13 czerwca 2007 roku podpisał nowy, 4-letni kontrakt z drużyną Newcastle. W tym samym miesiącu był w reprezentacji na Mistrzostwach Europy U-21, które Holandia wygrała. Niedługo potem, zakwalifikował się z drużyną narodową do Igrzysk Olimpijskich 2008. 3 sierpnia 2007 Krul dołączył do szkockiego klubu Falkirk na zasadzie wypożyczenia do 1 stycznia 2008. Niedługo później młody Holender zaliczył debiut w rozgrywkach Scottish Premier League meczem z Gretną. Bramkarz zachował czyste konto, a Falkirk wygrał 4:0. W Falkirk rozegrał łącznie 22 mecze. 21 listopada 2008 roku został wypożyczony na jeden miesiąc do Carlisle United. Zadebiutował tam 22 listopada w spotkaniu z Cheltenham Town. Następnie jego okres wypożyczenia został przedłużony o miesiąc. Zagrał tam jeszcze w ośmiu spotkaniach, po czym, 21 stycznia 2009 roku, powrócił do Newcastle. Zadebiutował w nim 8 sierpnia 2009 w meczu Football League Championship z West Bromwich Albion (1:1). W 2010 roku awansował z Newcastle do Premier League. Od sezonu 2011/12 Krul jest pierwszym bramkarzem Newcastle.
Kariera reprezentacyjna.
4 czerwca 2011 Krul zadebiutował w reprezentacji Holandii w zremisowanym 0:0 towarzyskim meczu z Brazylią. Zebrał za swój występ pozytywne recenzje; według niektórych obserwatorów dzięki jego dobrym interwencjom Holendrzy nie przegrali tego spotkania. 5 lipca 2014 roku zagrał na Mistrzostwach Świata w Brazylii, zmieniając w 120. minucie Jaspera Cillessena. Krul obronił dwa strzały w serii rzutów karnych, a reprezentacja Holandii uzyskała awans do półfinału tego turnieju.

</doc>
<doc id="1214813" url="https://pl.wikipedia.org/wiki?curid=1214813" title="Regiment Konny Buławy">
Regiment Konny Buławy

Regimenty jazdy (dragońskiej) koronnej:
Regimenty jazdy (dragońskiej) litewskiej:

</doc>
<doc id="1214814" url="https://pl.wikipedia.org/wiki?curid=1214814" title="Düdingen">
Düdingen

Düdingen (fr. "Guin", frp. "Dyin") – gmina (fr. "commune"; niem. "Gemeinde") w Szwajcarii, w kantonie Fryburg, w okręgu Sense. 
Demografia.
W Düdingen mieszka 8 300 osób. W 2020 roku 14,5% populacji gminy stanowiły osoby urodzone poza Szwajcarią.
Transport.
Przez teren gminy przebiegają autostrada A12 oraz drogi główne nr 12, nr 177, nr 179 i nr 183. 

</doc>
<doc id="1214817" url="https://pl.wikipedia.org/wiki?curid=1214817" title="4 Batalion Saperów (LWP)">
4 Batalion Saperów (LWP)

4 Batalion Saperów im. Romualda Traugutta – samodzielny pododdział wojsk inżynieryjnych ludowego Wojska Polskiego.
Sformowany w obozie sieleckim na podstawie rozkazu dowódcy 1 Korpusu Polskich sił Zbrojnych w ZSRR nr 95 z 27 grudnia 1943 jako jednostka 3 Pomorskiej Dywizji Piechoty.
Przysięgę żołnierze batalionu złożyli 30 maja 1944.
Struktura organizacyjna.
Razem:
żołnierzy – 254 ("oficerów – 33, podoficerów – 44, szeregowych – 177")
sprzęt:
Okres powojenny.
Po powrocie do kraju batalion rozminowywał i oczyszczał teren województw: lubelskiego, kieleckiego, białostockiego i częściowo warszawskiego i rzeszowskiego. W późniejszym czasie ochraniał mosty w akcjach przeciwlodowych i przeciwpowodziowych na terenie województwa kieleckiego, lubelskiego, rzeszowskiego i krakowskiego. Likwidował również skutki huraganu na terenie Sandomierza i był wykorzystany do prac na rzecz gospodarki narodowej.

</doc>
<doc id="1214820" url="https://pl.wikipedia.org/wiki?curid=1214820" title="Regiment Konny Buławy Wielkiej">
Regiment Konny Buławy Wielkiej



</doc>
<doc id="1214821" url="https://pl.wikipedia.org/wiki?curid=1214821" title="Regiment Konny Buławy Polnej">
Regiment Konny Buławy Polnej



</doc>
<doc id="1214829" url="https://pl.wikipedia.org/wiki?curid=1214829" title="5 Batalion Saperów (LWP)">
5 Batalion Saperów (LWP)

5 Batalion Saperów (5 bsap) – samodzielny pododdział wojsk inżynieryjnych ludowego Wojska Polskiego.
Formowanie i zmiany organizacyjne.
Sformowany w m. Basy w okolicach Sum na podstawie rozkazu dowódcy 1 Armii Polskiej w ZSRR nr 001 z 1 kwietnia 1944 jako jednostka 4 Pomorskiej Dywizji Piechoty.
Przysięgę żołnierze batalionu złożyli 1 listopada 1944 w Lublinie.
W sierpniu 1944 zabezpieczał przemarsz jednostek dywizji na front przez Kowel–Lubomi–Chełm–Lublin, a następnie w rejonie Warszawy. W operacji warszawskiej ubezpieczał manewr 4 Dywizji Piechoty i zorganizował jej przeprawę po lodzie w rejonie Góry Kalwarii. Zabezpieczał też działania dywizji w walkach o Jastrowie (forsowanie Gwdy) oraz walki na Wale Pomorskim. Brał udział w walkach o Kołobrzeg, a następnie w forsowaniu Odry i w operacji berlińskiej. Szlak bojowy zakończył nad Łabą.
Struktura organizacyjna.
Razem:
żołnierzy – 254 ("oficerów – 33, podoficerów – 44, szeregowych – 177")
sprzęt:
Marsze i działania bojowe.
Batalion po sformowaniu i pierwszym okresie szkolenia zmienił miejsce postoju. Z rejonu Sum przegrupował się do miejscowości Kiwerce a później Ołyki. Po przegrupowaniu na nowe miejsce postoju batalion rozpoczął szkolenie głównie w zakresie zabezpieczenia działań bojowych w natarciu oddziałów i pododdziałów. Pod koniec lipca batalion wykonał marsz w kierunku Chełm, Pińsk, Lublin. Wraz z siłami dywizji batalion przekroczył 5 sierpnia Bug i po ześrodkowaniu się w rejonie Lublina rozpoczął intensywne szkolenie i ćwiczenia. W Lublinie żołnierze batalionu wykonywali zadania związane z ochroną i obroną rejonu miasta. Na początku września rozpoczęto przygotowania do uroczystości złożenia przysięgi wojskowej przez żołnierzy dywizji. W dwa dni po złożeniu przysięgi batalion w składzie dywizji forsownym marszem przegrupował się z Lublina do Anina pod Warszawą. Po przybyciu w rejon Warszawy żołnierze batalionu realizowali zadania związane z przygotowaniem i rozbudową rejonu obrony zajętego przez oddziały dywizji oraz przygotowaniem sprzętu przeprawowego i saperskiego potrzebnego do zabezpieczenia natarcia dywizji połączonego z forsowaniem przeszkód wodnych. Ważnym zadaniem był udział w likwidacji pozostałości po działaniach wojennych a szczególnie niszczenie min, niewybuchów oraz innych niebezpiecznych przedmiotów. Takie działania odbywały się na terenie prawobrzeżnej Warszawy w której znajdowały się jednostki dywizji. Do 21 września saperzy rozbroili i usunęli 230 min, zasypali 190 lejów, odremontowali 6 kilometrów jezdni a w przeciągu kolejnego tygodnia rozminowali główne magistrale, drogi podmiejskie oraz wiele budynków i obiektów.
Po przekroczeniu 16 stycznia 1945 r. Wisły w rejonie Ostrówka batalion zabezpieczał działania bojowe
dywizji, która rozwijała natarcie w kierunku Jeziorna i północnego skraju Warszawy. W końcu stycznia w walkach o Wał Pomorski batalion brał udział w zabezpieczeniu działań bojowych na kierunkach Golice, Czaplinek, Wałcz. W dniach 12–13 marca 1945 r. uczestniczył w zdobyciu Kołobrzegu, a po wykonaniu zadań bojowych brał udział w pracach inżynieryjnych pasa obrony dywizji na wybrzeżu Bałtyku. W pierwszej dekadzie kwietnia wraz z oddziałami dywizji przegrupował się nad Odrę, którą sforsował w rejonie miejscowości Blessing, a w dalszych walkach uczestniczył w forsowaniu kanału Hohenzollernów i Haweli. 6 maja w Klietz nad Łabą zakończył wykonywanie zadań bojowych i w czerwcu powraca do kraju.
Okres powojenny.
W latach 1945–56 brał udział w rozminowaniu terenów województwa poznańskiego, łódzkiego, kieleckiego, zielonogórskiego, warszawskiego, wrocławskiego i rzeszowskiego. W województwie poznańskim, łódzkim i zielonogórskim ochraniał mosty w czasie powodzi. W batalionie w gotowości do natychmiastowego użycia były patrole saperskie.
W 1949 stacjonował w Kaliszu, a później w Krośnie Odrzańskim.
W dniu 17 września 1994 roku batalion przyjął tradycje saperów 5 Kresowej Dywizji Piechoty.

</doc>
<doc id="1214834" url="https://pl.wikipedia.org/wiki?curid=1214834" title="Katarzyna Rooijens">
Katarzyna Rooijens



</doc>
<doc id="1214837" url="https://pl.wikipedia.org/wiki?curid=1214837" title="Fibroma juvenile">
Fibroma juvenile



</doc>
<doc id="1214844" url="https://pl.wikipedia.org/wiki?curid=1214844" title="Dysrupcje">
Dysrupcje



</doc>
<doc id="1214845" url="https://pl.wikipedia.org/wiki?curid=1214845" title="Dysplazje">
Dysplazje



</doc>
<doc id="1214846" url="https://pl.wikipedia.org/wiki?curid=1214846" title="Deformacje">
Deformacje



</doc>
<doc id="1214847" url="https://pl.wikipedia.org/wiki?curid=1214847" title="Sekwencje wad wrodzonych">
Sekwencje wad wrodzonych



</doc>
<doc id="1214849" url="https://pl.wikipedia.org/wiki?curid=1214849" title="Regiment Gwardii Konnej">
Regiment Gwardii Konnej

Regimenty jazdy (dragonów) schyłku I Rzeczypospolitej:

</doc>
<doc id="1214850" url="https://pl.wikipedia.org/wiki?curid=1214850" title="Sekondi Hasaacas FC">
Sekondi Hasaacas FC

Sekondi Hasaacas Football Club – ghański klub piłkarski grający obecnie w Ghana Telecom Premier League. Klub ma siedzibę w Sekondi-Takoradi. Swoje mecze rozgrywa na stadionie Gyandu Park, który może pomieścić 15.000 widzów.

</doc>
<doc id="1214851" url="https://pl.wikipedia.org/wiki?curid=1214851" title="Most Franciszka Józefa w Krakowie">
Most Franciszka Józefa w Krakowie



</doc>
<doc id="1214852" url="https://pl.wikipedia.org/wiki?curid=1214852" title="Rządowe Centrum Legislacji">
Rządowe Centrum Legislacji

Rządowe Centrum Legislacji (RCL) – państwowa jednostka organizacyjna podległa Prezesowi Rady Ministrów, zapewnia koordynację działalności legislacyjnej Rady Ministrów, Prezesa Rady Ministrów i innych organów administracji rządowej oraz obsługę prawną Rady Ministrów.
Wraz z Kancelarią Prezesa Rady Ministrów służy Prezesowi Rady Ministrów pomocą w wydawaniu Dziennika Ustaw, Monitora Polskiego. Organizuje również tzw. aplikację legislacyjną.
Budżet, zatrudnienie i wynagrodzenia.
Wydatki i dochody Rządowego Centrum Legislacji są realizowane w części 75 budżetu państwa. Główne źródło dochodów Centrum stanowią opłaty za uczestnictwo w aplikacji legislacyjnej.
W 2017 wydatki RCL wyniosły 26,18 mln zł, a dochody 0,58 mln zł. Przeciętne zatrudnienie w przeliczeniu na pełne etaty wyniosło 170 osób, a średnie miesięczne wynagrodzenie brutto 9395 zł.
W ustawie budżetowej na 2018 wydatki Rządowego Centrum Legislacji zaplanowano w wysokości 27,51 mln zł, a dochody 0,52 mln zł.
Aplikacja legislacyjna.
Co roku we wrześniu Rządowe Centrum Legislacji organizuje aplikację legislacyjną dla legislatorów zatrudnionych w urzędach i instytucjach państwowych.

</doc>
<doc id="1214854" url="https://pl.wikipedia.org/wiki?curid=1214854" title="V.27ter">
V.27ter

V.27ter – standard w komunikacji rekomendowany przez ITU-T, charakteryzujący się naprzemienną transmisją dwukierunkową pomiędzy dwoma analogowymi modemami wdzwanianymi (połączenie wdzwaniane – ) lub faksami. W modulacji użyte jest kluczowanie PSK przy prędkość transmisji do 4800 bit/s lub 2400 bit/s. Zawiera funkcję retrainingu, określa także funkcje sygnalizacji przez kanał powrotny. Opcjonalny kanał transmisji zwrotnej ma przepustowość 300 bit/s lub 75 bit/s.
Przyrostki "bis" i "ter" są charakterystyczne dla nomenklatury ITU-T i stosowane są dla zachowania narastającej iteracji w nazwach standardów i zaleceń (zwłaszcza gdy w międzyczasie zajęto już kolejną liczbę dla nazwania innego standardu lub zalecenia).

</doc>
<doc id="1214858" url="https://pl.wikipedia.org/wiki?curid=1214858" title="Transit 5E-1">
Transit 5E-1

Transit 5E-1 – amerykański wojskowy satelita naukowy. Zbudowany przez Bureau of Naval Weapons. Wyniesiony jako ładunek dodatkowy satelity Transit 5BN-1.
Satelita miał za zadanie mierzyć intensywność strumieni elektronów i protonów o różnych energiach, wpływ promieniowania jonizującego na tranzystory, oraz efektywność powłok termicznych.
Zasilany czterema zestawami ogniw słonecznych. Nadawał na częstotliwościach 136, 162 i 324 MHz.
Działał do listopada 1974. Jego misja została oceniona jako bardzo udana.
Przez stronę Space 40 identyfikowany jako satelita o nazwach: "SN-39", "RADOSE 5E1", "APL SN-39".
Satelita pozostaje na orbicie, której żywotność szacowana jest na około 1000 lat.

</doc>
<doc id="1214866" url="https://pl.wikipedia.org/wiki?curid=1214866" title="Splash screen">
Splash screen

Splash screen (ekran powitalny) – obrazek wyświetlany na ekranie lub jego części podczas uruchamiania bądź ładowania danej aplikacji.

</doc>
<doc id="1214868" url="https://pl.wikipedia.org/wiki?curid=1214868" title="Teoria zderzeń">
Teoria zderzeń

Teoria zderzeń – teoria chemii fizycznej zakładająca, że reakcje chemiczne zachodzą na skutek zderzeń reagujących ze sobą cząsteczek.
Zgodnie z teorią zderzeń szybkość reakcji jest proporcjonalna do częstotliwości zderzania się ze sobą reagujących cząsteczek, przy czym współczynnik proporcjonalności jest funkcją rozkładu ich energii kinetycznej, a zatem również średniej ich prędkości. Teoria ta zakłada, że aby doszło do utworzenia lub zerwania wiązania chemicznego, energia zderzenia musi być większa od energii aktywacji danej reakcji.
W fazie gazowej, zgodnie z klasyczną teorią gazu doskonałego prędkość cząsteczek jest funkcją temperatury. Po połączeniu wzoru na zależność prędkości cząsteczek od temperatury z definicją stałej szybkości reakcji Svante Arrhenius wyprowadził ogólny wzór wiążący stałą od temperatury i energii aktywacji reakcji chemicznych zachodzących w fazie gazowej, nazywany równaniem Arrheniusa.

</doc>
<doc id="1214873" url="https://pl.wikipedia.org/wiki?curid=1214873" title="Dudingen">
Dudingen



</doc>
<doc id="1214875" url="https://pl.wikipedia.org/wiki?curid=1214875" title="Duedingen">
Duedingen



</doc>
<doc id="1214887" url="https://pl.wikipedia.org/wiki?curid=1214887" title="Regiment Gwardii Konnej Koronnej">
Regiment Gwardii Konnej Koronnej

Regiment Gwardii Konnej Koronnej – oddział jazdy armii koronnej wojska I Rzeczypospolitej.
Formowanie i zmiany organizacyjne.
Gwardia Konna Koronna była formacją podległą bezpośrednio królowi, a opłacaną ze skarbu państwa.
Zgodnie z etatem Sejmu Niemego z 1717 roku, regiment miał liczyć 1000 „porcji”.
. W 1766 roku ustanowiono nowy etat, zakładający 645 „głów”. W 1776 roku zredukowano liczebność etatową do 359 osób, a następnie jeszcze ograniczono - do 349 „głów”. W 1777 regiment składał się ze sztabu, lejbkompanii i chorągwi: płk. Lettowa, oberlejtnanta Gordona, oberlejtnanta Hoffmana, majora Dębickiego, Majora Rynkowskiego, kapitana Lantaua i kapitana Wierzbowskiego. 
Według lustracji w 1778 etat przewidywał 334 osoby, a stan faktyczny 426. Zgodnie z etatem z 1783 roku gwardia konna miała liczyć już 466 głów. Taka też liczebność etatowa regimentu przetrwała już bez zmian do wybuchu powstania kościuszkowskiego.
W styczniu 1789 posiadał 465 „głów”. Po skompletowaniu w 1790 roku byłych pułków dragońskich, oddział liczył 465 żołnierzy. Od nazwiska dowódcy nazywani „dragonami mirowskimi". 
Regiment w 1792 liczył 487 „głów” i 429 koni. W 1794 roku w marcu liczyła 554 „głów” i 433 koni, w maju 660 „głów” i 476 koni, a we wrześniu 683 „głów” i 515 koni.
Hala Mirowska w Warszawie stoi na miejscu koszar dragonów mirowskich.
Stan liczebny gwardii na koniec kwietnia 1794:
Sztab
Razem sztab 23 według etatu, 39 faktycznie, 1 brak, 17 nadkompletowych
Chorągwie
Ogółem: etat 466, faktycznie 459
Żołnierze regimentu.
W regimencie etatami oficerskimi były: szef regimentu, felczer, pułkownik, podpułkownik (do 1782 - dwóch), 2 majorów, 3 kapitanów z kompaniami, 5 kapitanów sztabowych, regimentskwatermistrz, audytor, adiutant, bereiter w randze porucznika, 8 poruczników, 8 chorążych. 
Szefowie regimentu:
Pułkownicy:
Bitwy i potyczki.
Regiment brał udział w działaniach zbrojnych konfederacji barskiej. Nie wziął udziału w wojnie z Rosją 1792. Wchodził wówczas skład korpusu rezerwowego gen. Arnolda Byszewskiego. Walczył w czasie insurekcji warszawskiej. Jego żołnierze walczyli pod Słonimiem (3 sierpnia 1794), Krupczycami (16 września 1794), Brześciem (17 września 1794) i Maciejowicami (10 października 1794).

</doc>
<doc id="1214888" url="https://pl.wikipedia.org/wiki?curid=1214888" title="Włókniak młodzieńczy">
Włókniak młodzieńczy



</doc>
<doc id="1214889" url="https://pl.wikipedia.org/wiki?curid=1214889" title="Wszystko za życie (film)">
Wszystko za życie (film)

Wszystko za życie (oryg. "Into the Wild") – amerykański film z 2007 roku w reżyserii Seana Penna na podstawie powieści "Wszystko za życie" autorstwa Jona Krakauera nominowany do nagrody Złotego Globu oraz Oscara
Opis fabuły.
Film opowiada historię Chrisa McCandlessa, który po ukończeniu nauki na studiach postanawia odmienić swoje życie. Sprzedaje on swoje rzeczy oraz przekazuje oszczędności na cele charytatywne wyruszając autostopem w podróż na Alaskę by żyć w dzikiej głuszy. W czasie trwającej półtora roku podróży przeżywa wiele przygód oraz spotyka kilka niezwykłych osób, na które wywiera ogromny wpływ, samemu kształtując swój pogląd na świat.

</doc>
<doc id="1214891" url="https://pl.wikipedia.org/wiki?curid=1214891" title="Inny wiatr">
Inny wiatr

Inny wiatr (tyt. oryg. ang. "The Other Wind"), powieść fantasy amerykańskiej pisarki Ursuli K. Le Guin, piąta powieść, a szósta część cyklu "Ziemiomorze".
Wydana w 2001 r. przez wydawnictwo Harcourt Brace &amp; Company, polskie tłumaczenie Pauliny Braiter-Ziemkiewicz ukazało się nakładem wydawnictwa Prószyński i S-ka w 2003 r.
Książka zdobyła nagrodę Nagrodę World Fantasy dla najlepszej powieści w 2002 r.
Fabuła.
Wędrowny czarodziej, Olcha, przybywa na Gont by zasięgnąć rady byłego arcymaga Geda. Żona Olchy zmarła niedawno, pozostawiając go w wielkim żalu. Więc kiedy przeniósł się we śnie do krainy zmarłych, przyzwał ją, a ona przyszła do niego. Teraz wszyscy zmarli chcą, tak jak żona Olchy, spróbować wrócić do życia, a broni im tego jedynie niski mur na granicy światów. Sam Olcha od tej pory prawie nie może sypiać - zawsze przenosi się do koszmaru suchej krainy. Mistrzowie Roke przysłali go tu, bo nikt inny nie wie tyle o tej krainie co Ged. Jednak stary człowiek nie może mu pomóc, wysyła go za to do swojej żony i córki, Tenar i Tehanu, które goszczą na Havnorze u króla Lebannena.
Król ma jednak i swoje kłopoty - ziemie dzikich Kargów mają pierwszego od wieków jedynowładcę, a ten chce połączyć obydwa rody i przysyła do Lebannena swoją córkę. Król przyjmuje ją godnie, ale z trudną do wytłumaczenia niechęcią. Większym problemem są jednak smoki, które ze swoich ziem na zachodzie przyleciały na pobliskie wyspy i starają się stamtąd wypłoszyć ludzi. Kiedy zjawiają się i na Havnorze, król postanawia działać. Jako mediatora zabiera ze sobą kobietę-smoka, Tehanu. Młoda kobieta rozmawia ze stworzeniami i wzywa na rozmowę z ludźmi przewodzącą im kobietę-smoka Irian ("Ważka"). Irian z Lebannenem zawierają rozejm i postanawiają wyruszyć na Roke, by odkryć tajemnice pragnień zmarłych ludzi i szaleństwa smoków.
Tymczasem łagodna Tenar dociera z wolna do tajemniczej księżniczki Kargów. Okazuje się, że w legendach tego ludu przechowała się historia o tym, że kiedyś ludzie i smoki byli jednym plemieniem, po czym część wybrała wolność, wieczne życie i odleciała na zachód, stając się smokami, a część wybrała dobrobyt i stała się ludźmi, a aby nie umierać na zawsze, stworzyła magię, która zatrzymuje dusze zmarłych w suchej krainie. Wszyscy podróżują razem statkiem na Roke, a po drodze lepiej się poznają i szukają wyjścia z sytuacji.
Na wyspie wraz z Mistrzami Roke odkrywają ostateczną prawdę, przechowaną w legendzie. W krainie zmarłych Olcha wraz z Tehanu burzą mur i uwalniają zmarłych, pozwalając im umrzeć naprawdę i odejść do krainy poza zachodem. Także Olcha wyrusza tam wraz z odnalezioną żoną. Tehanu nareszcie dociera do swej prawdziwej tożsamości i jako smok odlatuje razem z Irian. Tenar nie pozostaje nic innego, jak wrócić do swojego mężczyzny, Geda, na Gont. A król Lebannen i księżniczka Kargów są na najlepszej drodze do połączenia swych rodów węzłem małżeńskim.

</doc>
<doc id="1214892" url="https://pl.wikipedia.org/wiki?curid=1214892" title="Rachid Mekloufi">
Rachid Mekloufi

Raszid Machlufi (arab. رشيد مخلوفي; ur. 12 sierpnia 1936 w Satif) – algierski piłkarz i trener piłkarski.
Jeden z najlepszych piłkarzy w historii algierskiej piłki, również wśród tych, którzy zdobyli mistrzostwo Francji. Grę w piłkę rozpoczął w rodzinnym mieście Satif (Sétif). Dużą rolę w przebiegu kariery odegrał Jean Snell, który uznał Mekhloufiego za wielki talent i to dzięki niemu dostał się on do drużyny USM Sétif.
W 1954 roku 18-letni wówczas Machlufi wyjechał do Francji, gdzie związał się z klubem AS Saint-Étienne. W 1957 roku zdobył z tym klubem mistrzostwo Francji. W 1958 roku miał wrócić do Algierii i gdy niemal wszystko było już uzgodnione, w kraju rozpoczęła się wojna domowa i piłkarz był zmuszony przerwać swoją karierę. Dwa lata później ponownie wyjechał do Europy, tym razem podpisując kontrakt ze szwajcarskim Servette FC, gdzie trenerem był Snell. Rok 1962 to dla piłkarza kolejny sukces, gdyż zdobył mistrzostwo Szwajcarii, by w kolejnym sezonie już zmienić barwy. Z klubu odszedł Jean Snell i zabrał Machlufiego ze sobą do Saint-Étienne.
Rok 1968 przyniósł kolejną zmianę barw, tym razem Machlufi w niecodzienny sposób został zatrudniony w SC Bastii, gdyż był jednocześnie zawodnikiem i trenerem. Czynną karierę zakończył w 1970 roku i przez pewien czas był selekcjonerem reprezentacji Algierii, z którą brał udział w Mistrzostwach Świata 1982. W 1988 roku został prezydentem federacji piłkarskiej w swoim kraju.

</doc>
<doc id="1214893" url="https://pl.wikipedia.org/wiki?curid=1214893" title="Fryderyk II (książę legnicko-brzeski)">
Fryderyk II (książę legnicko-brzeski)



</doc>
<doc id="1214903" url="https://pl.wikipedia.org/wiki?curid=1214903" title="Cukiernia">
Cukiernia

Cukiernia – zakład gastronomiczny z obsługą kelnerską lub sklep oferujący w szerokim asortymencie wyroby ciastkarskie i desery, a także koktajle owocowe, napoje gorące i potrawy śniadaniowe. 
Cukiernia jest często połączona z piekarnią lub lodziarnią.

</doc>
<doc id="1214906" url="https://pl.wikipedia.org/wiki?curid=1214906" title="Potentilla palustris">
Potentilla palustris



</doc>
<doc id="1214911" url="https://pl.wikipedia.org/wiki?curid=1214911" title="Grzebienica pospolita">
Grzebienica pospolita

Grzebienica pospolita ("Cynosurus cristatus" L.) – gatunek trawy kępkowej z rodziny wiechlinowatych. Występuje naturalnie w Turcji, na Kaukazie i w całej niemal Europie. Rozprzestrzenił się również na Azorach i gdzieniegdzie w innych regionach. W Polsce występuje na całym obszarze kraju.
Biologia i ekologia.
Rośnie na łąkach i pastwiskach. Wymaga dość dużej wilgotności gleby.

</doc>
<doc id="1214916" url="https://pl.wikipedia.org/wiki?curid=1214916" title="39. ceremonia wręczenia Złotych Globów">
39. ceremonia wręczenia Złotych Globów

Złote Globy za 1981 rok odbyły się 30 stycznia 1982 r. w Beverly Hilton Hotel w Los Angeles.Nagrodę im. Cecila DeMille za całokształt twórczości otrzymał Sidney Poitier.
Laureaci:
Kino.
Najlepszy film dramatyczny.
Nad złotym stawem, reż. Mark Rydell
nominacje:
Najlepsza komedia lub musical.
Artur, reż. Steve Gordon
nominacje: 
Najlepszy aktor dramatyczny.
Henry Fonda – Nad złotym stawem
nominacje:
Najlepsza aktorka dramatyczna.
Meryl Streep – Kochanica Francuza
nominacje:
Najlepszy aktor w komedii lub musicalu.
Dudley Moore – Artur
nominacje:
Najlepsza aktorka w komedii lub musicalu.
Bernadette Peters – Grosz z nieba
nominacje:
Najlepszy aktor drugoplanowy.
John Gielgud – Artur
nominacje:
Najlepsza aktorka drugoplanowa.
Joan Hackett – Tylko gdy się śmieję
nominacje:
Najlepsza reżyseria.
Warren Beatty – Czerwoni
nominacje:
Najlepszy scenariusz.
Ernest Thompson – Nad złotym stawem
nominacje:
Najlepsza piosenka.
"Arthur's Theme (Best That You Can Do)" - Artur - muzyka: Burt Bacharach, Christopher Cross iCarole Bayer Sager; słowa: Christopher Cross i Peter Allen 
nominacje:
Najlepszy film zagraniczny.
Rydwany ognia, reż. Hugh Hudson ()
nominacje:
Nowa gwiazda w filmie.
Pia Zadora – Motylek
nominacje:

</doc>
<doc id="1214923" url="https://pl.wikipedia.org/wiki?curid=1214923" title="Jena Malone">
Jena Malone

Jena Malone (ur. 21 listopada 1984) – amerykańska aktorka filmowa i telewizyjna.
Zadebiutowała w filmie "Bękart z Karoliny" w 1996 roku w wieku 12 lat. Kolejne filmy, podobnie jak debiut, były produkcjami telewizyjnymi. Aktorka została dostrzeżona w 1997 roku, otrzymując pozytywne recenzje za role w filmach "Nadzieja" oraz "Kontakt", za którego dostała Saturna w kategorii najlepszy młody aktor.

</doc>
<doc id="1214924" url="https://pl.wikipedia.org/wiki?curid=1214924" title="Zdolny ślązak">
Zdolny ślązak



</doc>
<doc id="1214925" url="https://pl.wikipedia.org/wiki?curid=1214925" title="Hamza Yacef">
Hamza Yacef

Hamza Yacef (ur. 25 sierpnia 1979 w Algierze) – algierski piłkarz grający w zespole MO Constantine.
Yacef od młodych lat związany był z klubem z rodzinnego miasta: USM Algier. Dopiero w 2001 roku zmienił barwy po raz pierwszy, a klubem który go zakontraktował był NA Hussein Dey. W Hussein Dey grał przez 4 lata i po raz kolejny zmienił barwy, tym razem do JS Kabylie, gdzie miał jak dotąd najkrótszy staż. Latem 2007 roku przeniósł się do Wydadu Casablanca, a w 2008 roku do MC Algier. Od 2009 do 2010 roku grał w MSP Batna. Następnie grał w CS Constantine, a w 2011 trafił do MO Constantine.
Jeżeli chodzi o reprezentację, Hamza zadebiutował w niej 5 czerwca 2005 roku meczem z Angolą.

</doc>
<doc id="1214926" url="https://pl.wikipedia.org/wiki?curid=1214926" title="Taniec w starożytnej Grecji">
Taniec w starożytnej Grecji

Taniec w starożytnej Grecji – istotny składnik kultury starożytnych Greków, odgrywający znaczącą rolę w ich życiu społecznym i religijnym. W greckich wierzeniach patronką tańca była muza Terpsychora.
Wprowadzenie.
W kulturze Greków instytucji tańca przypisywano boskie pochodzenie i przedstawiano w nim nawet bogów (θεοὶ συγχορευταί) i bóstwa (Afrodytę, Dionizosa, Zeusa, nimfy i muzy) – tłumaczy to jego obecność w rozmaitych przejawach życia. Ponadto poprzez swą komunikatywność stanowił rodzaj języka, będąc swoistym środkiem porozumiewania się z wyrażeniem osobistych emocji i głębszych odczuć.
Większość obrzędów państwowo-religijnych stanowiących o wspólnej tożsamości mieszkańców greckiej polis zawierało elementy taneczne o charakterze rytualnym, powiązanym z działaniem magicznym. Jako zjawisko przede wszystkim kultowe miewały one również społeczny charakter łączącego obywateli tańca wspólnotowego. Z tego względu taniec w starożytnej Grecji zaliczano do istotnych części greckiego wychowania i nauczano go w szkołach. U Greków nie był on samodzielną sztuką, ale częścią orchestyki, w której skład wchodziły umiejętność tańczenia, śpiewania i gry na instrumentach. Odgrywał też rolę dopełniającą w rozwoju liryki chóralnej złożonej z poezji, muzyki i tańca. W założeniach wychowania spartańskiego taniec integralnie łączył muzykę z gimnastyką.
Źródła wiedzy.
Podstawą dzisiejszej wiedzy o rozwoju i ewolucji tańca greckiego są przede wszystkim źródła literackie i obiekty archeologiczne. Wczesne wiadomości pochodzą z opisów życia codziennego w "Iliadzie" i "Odysei" Homera. Platon wspomina o znaczeniu wychowawczym tańca w VII księdze "Praw". Wśród źródeł bardziej szczegółowych zachowały się teksty: zawierający dysputę obrońcy i przeciwnika "Dialog o tańcu" Lukiana z Samosaty (z II wieku n.e.) oraz informacje zawarte w zbiorze "Uczta mędrców" Atenajosa (z początku III w. n.e.), z uwagami na temat stopniowego upadku tańca w Grecji. Bliższe wiadomości zawiera też dialog sokratejski Ksenofonta "Uczta", dodatkowe znaleźć można w "Moraliach" Plutarcha ("Zagadnienia biesiadne", "Uczta siedmiu mędrców"). Oprócz zabytków piśmienniczych informacji o tańcu dostarczają zabytki sztuki.
Cechy tańca.
Na podstawie źródeł można określić jedynie podstawowe cechy tańca greckiego. Będąc faktycznie obecny we wszystkich dziedzinach życia, spełniał rozmaite funkcje społeczne, stąd zróżnicowanie tańców, o których rytmice i figurach brak jednak dokładniejszych wiadomości.
Zgodnie z teorią starożytnych taniec składał się z trzech części: kroków ("forai"), figur ("schemata") i ruchów rąk ("deikseis") (por. Plutarch, "Moralia" 747c). Tańce Greków miały najczęściej charakter kołowy lub korowodowy, rzadko tańczono razem, z reguły osobno (mężczyźni, młodzieńcy, kobiety, dziewczęta), przy czym nie obejmowano się, nie obracano dokoła siebie; parami tańczono na odległość lub z bliska.
W całości zjawiska jako trzy zasadnicze kategorie występują tańce religijne, świeckie i wojenne. Pierwsze łączyły się nie tylko z ceremoniami religijnymi, lecz także z przedstawieniami teatralnymi o charakterze dramatycznym; w życiu prywatnym towarzyszyły ceremoniałom podczas uroczystości zarówno weselnych, jak i pogrzebowych. W założeniu ogólnym tańce wiązane z najstarszą tradycją arystokratyczną z biegiem czasu były stopniowo usuwane z nowszej, zdemokratyzowanej kultury Greków.
Szczególnie popularne stawały się natomiast tańce o charakterze ekstatycznym, łączące się najczęściej z orgiastycznymi uroczystościami na cześć Dionizosa czy Kybele i Attisa. Towarzyszył im zwykle pobudzający akompaniament piszczałek i bębenków. W odróżnieniu od instrumentów muzyki „poważnej” (lira, kitara), przy zbiorowych tańcach publicznych używano instrumentów typowych dla muzyki lekkiej, do których zaliczano uniwersalny aulos, lekki wielostrunowy barbiton, hałaśliwy tympanon i grzechotki oraz rodzaj kastanietów (krotala). Grecy najpewniej znali też zróżnicowane – zależnie od miejscowości i krainy – tańce ludowe, o których nie przetrwały żadne świadectwa.
Rodzaje tańca.
Wywodzące się z tradycji tańce Greków ściśle łączyły się ze śpiewem zespołowym, co podkreśla dwojakie znaczenie słowa "choros". O ile niekiedy przeważał w nich śpiew, to w innych przypadkach istotniejszą częścią stawał się pląs, nadający tym samym cechy znanego z powszechnej kultury ludowej tańca z przyśpiewkami.
Poszczególne rodzaje tańca rytualnego (podobnie jak osobne rodzaje pieśni, np. hymn, tren, dytyramb na cześć Dionizosa, pean na cześć Apollona), dostosowane były do charakteru konkretnych obrzędów i bóstw, z którymi się wiązały kultowo. Łączyło się z tym również istnienie kategorii tzw. świętych tancerzy, tworzących rodzaj stowarzyszeń (podobnie jak homeryccy "betarmoj" albo mityczni korybanci).
Do związanych z kultem apollińskim należały pochodzące z Krety tańce "geranos" i "hypercheme". Pierwszy był tańcem chórów tragicznych, znanym też na Delos i w Sparcie; stworzył go Thaletas z Gortyny, przebywając u Spartan. Wykonywany był przez dwie grupy chóralne: śpiewającą w kręgu oraz taneczną. Uroczystym tańcem chóralnym był również powolny "emmeleia". Natomiast korowodowy, falisty "geranos" – „taniec żurawi”, w wykonaniu kobiet i mężczyzn, naśladował lot tych ptaków bądź wędrówkę Tezeusza w labiryncie Minotaura; praktykowano go podczas obrzędów na Delos, ale tańczono też w Sparcie.
Do podobnych tańców naśladowczych, pierwotnie mających głównie charakter obrzędowy, należał w Atenach „taniec niedźwiedzicy” wykonywany na cześć Artemidy Braurońskiej przez małoletnie dziewczęta oddawane okresowo w służbę bogini. Innym z tej kategorii był związany z kultem Demeter taniec kobiet "oklasma", wykonywany podczas świąt Tesmoforiów.
Z okazji świąt publicznych tańczono jednak przede wszystkim w trakcie uroczystości dionizyjskich: ekstatyczne tańce kobiet odbywały się podczas Lenajów, wspólnie tańczono podczas wiejskich Dionizjów (Małych) i Oschoforiów. Najczęściej wykonywane były one przy upojeniu winem, cechowała je prymitywna żywiołowość: gwałtowne podskoki i spontaniczne, niekontrolowane ruchy. Jako wyuzdane krytykowali je Platon i Lukian; jako „dziki” Lukian krytykował także taniec "themastris" polegający na skokach ze skrzyżowanymi nogami. Za nieprzyzwoity uważano też zmysłowy "kordaks", pochodzący z komedii attyckiej, podobnie jak z frywolnych dramatów satyrowych pochodził taniec "skinnis". Szczególną odmianą był pochód taneczny (tzw. komos bakchiczny).
Tańce wraz ze śpiewami wykonywano podczas spartańskich świąt – gymnopediów. Wśród tańców wojennych charakterystyczny dla Sparty i Krety był "pyrriche" (πυρρίχη), bliżej scharakteryzowany przez Platona ("Prawa" VII, 815a) jako imitujący walkę:
Wykonywany był przez dwóch lub więcej tancerzy w pełnym uzbrojeniu, przy dźwiękach aulosu, któremu rytm nadawano uderzeniami w tarcze. Tańce pirryckie (wojenne) wykonywano i gdzie indziej; w Atenach obecne były nawet w IV wieku w programie Panatenajów (wykonywane osobno przez dorosłych mężczyzn, osobno przez młodzież i dzieci), zanikły one dopiero pod koniec II stulecia p.n.e., pozostając jedynie u Spartan.
Całkowicie odmiennym od kultowego i wojennego był świecki taniec popisowy, lepiej znany przede wszystkim z późnego przekazu Lukiana. Wykonywali go bardzo liczni zawodowi tancerze – często zarazem akrobaci, akrobatki i mimowie. Taki charakter miały już tańce u Feaków opisane w VIII pieśni "Odysei" przez Homera, zwłaszcza taniec z piłką w wykonaniu Haliosa i Laodamasa (VIII, 370). Tańce popisowe były często rodzajem przedstawień (wystawianych przeważnie w czasie uczt), podczas których tancerze odtwarzali scenki fabularne, np. o charakterze mitologicznym. Z opisów zawartych w "Uczcie" Ksenofonta wynika, że sprowadzani na sympozja tancerki i tancerze wykonywali przy dźwiękach muzyki raczej popisy gimnastyczno-akrobatyczne, niż tańce w naszym rozumieniu tego słowa. Poza doskonałym przygotowaniem fizycznym wymagały one od wykonawców także umiejętności aktorskich i mimicznych. Niejednokrotnie spontanicznie przyłączali się do nich biesiadnicy, jak współuczestniczący w tym Anakreont albo, jak świadczący o tym przykład Sofoklesa, który po zwycięstwie pod Salaminą tańczył nago z wieńcem na głowie. Czasem mogły nawet przybierać postać błazeńskich popisów tanecznych, jak w opisanym przez Herodota ("Dzieje" VI, 129, 3-4) przypadku Hippoklejdesa występującego podczas uczty u sykiońskiego tyrana Kypselosa.
Znaczenie moralne i wychowawcze.
Mimo że we wszystkich epokach Grecy przejawiali wielkie upodobanie do muzyki i tańca, nic nie wskazuje na to, by młodzieży podczas ćwiczeń fizycznych w palestrze aplikowano również ćwiczenia taneczne. Świadectwa literackie (Polibiusz, Lukian) dowodzą istnienia zorganizowanej nauki tańca jedynie w Arkadii i (w czasach rzymskich) w Sparcie.
Mimo to Grecy przyznawali tańcowi istotną wartość wychowawczą, co znajduje potwierdzenie u autorów klasycznych. Miał on bowiem kształtować piękno duchowe poprzez piękno ruchów tanecznych: rozwijał i wzbogacał duszę, a tym samym stanowił niezbędną część wychowania człowieka. Sokrates uznawał taniec za ważny element wychowania obywatela. W kształceniu dziewcząt prowadzonym pod koniec VII w. p.n.e. na Lesbos istotną rolę odgrywały m.in. tańce zespołowe pochodzące jeszcze z tradycji minojskiej. W opinii Platona ("Prawa" II, 653d-e, 654a-655b) taniec pozwalał też młodym na wyładowanie naturalnej energii w ramach określonych prawideł, wpływając tym samym na wyrobienie dyscypliny moralnej.
Nadając tańcowi funkcję wychowawczą, Grecy ustalili również jego kanony estetyczne. Platon miał surowe wymagania wobec tancerza, który powinien przedstawić temat tańca w sposób naturalny, piękny, harmonijny i przyzwoity. Sztuka tańca miała wyrażać przeżycia duchowe i odpowiadać klasycznym ideałom piękna.
Ponadto Platon stwierdzał, że obok gimnastyki taniec jest sztuką pozwalającą rozwinąć piękno ludzkiego ciała. Rozróżniał dwa jego rodzaje: szlachetny i frywolny. Pierwszy naśladuje ruchy pięknych ciał w sposób poważny i pomaga rozwijać poczucie piękna, natomiast frywolny zniekształca brzydotę i pobudza ludzi do śmiechu. Taniec szlachetny dzielił na taniec wojenny "pyrricha", będący naśladowaniem walki, i na spokojny, dostojny "emmeleia". Tancerz przedstawiał zdarzenie rzeczywiste lub scenę z mitologii. Co do tańców frywolnych – żywiołowych, spontanicznych i wykonywanych przygodnie – filozof radził unikać nie tylko uczestnictwa w nich, lecz nawet ich oglądania.
Poglądy Lukiana.
W II wieku naszej ery Lukian z Samosat skonfrontował przeciwstawny stosunek do tańca w formie dialogu toczonego pomiędzy cynikiem Kratonem (przeciwnikiem tańca) a jego zwolennikiem – Lykinosem.
Kraton zarzucał tańcom frywolność, błahość, a tancerzom zniewieściałość i rozpustę. Sam taniec uważał za błahą rozrywkę, niegodną poważnego obywatela, który powinien raczej oglądać tragedie i komedie. Lykonos najpierw odparł zarzuty, a potem wygłosił płomienną pochwałę tańca. Przypomniał Kratonowi, że aktorzy tragiczni i komediowi również tańczą i występują w rolach kobiecych. Zarzucił tragedii skostniałość i nienaturalność, które przeciwstawił naturalności tancerzy. Lykinos uważał, że taniec jest naśladowaniem odwiecznego tańca gwiazd, więc nie można go potępiać. Bezbożnie jest potępiać taniec, gdy sami bogowie tańczą (np. Rea), a taniec jest wykonywany ku ich czci w czasie misteriów i obrzędów. Argumentuje, że taniec nie jest powodem do wstydu, ponieważ znani ze swej odwagi i waleczności Lacedemończycy tańczyli w czasie walki.
Lykinos zalecał tancerzowi naukę muzyki, geometrii i etyki, by doskonalić sztukę gestu. „Taniec nie jest sztuką łatwą i nadającą się do szybkiego opanowania. Wymaga on bowiem wszechstronnego i nader starannego wykształcenia” – zauważa w konkluzji, wskazując na błędy tancerzy, takie jak nadmierna ekspresja, brak harmonii i nieznajomość prezentowanego tematu.

</doc>
<doc id="1214932" url="https://pl.wikipedia.org/wiki?curid=1214932" title="Zach Galifianakis">
Zach Galifianakis

Zachary Knight Galifianakis (ur. 1 października 1969 w Wilkesboro) – amerykański aktor, reżyser i komik pochodzenia greckiego.
Życiorys.
Urodził się w Wilkesboro w Karolinie Północnej jako syn Mary Frances (z domu Cashion) i Harry’ego Galifianakisa. Jego dziadkowie ze strony ojca wyemigrowali z Krety. Jego matka jest potomkiem Szkotów i Irlandczyków. Jego matka pracowała w domu kultury, a jej ojciec był sprzedawcą ropy do grzejników. Ma dwóch braci: młodszego, Merritta i starszego, Grega. Zach został ochrzczony w greckim kościele prawosławnym zgodnie z religią swojego ojca. Uczęszczał do Central High School w Wilkes, a następnie studiował, ale nie ukończył North Carolina State University.
Za rolę Alana Garnera w komedii "Kac Vegas" ("The Hangover", 2009) i jako Ethan Tremblay/Ethan Chase w komedii "Zanim odejdą wody" ("Due Date", 2010) otrzymał MTV Movie Award.
Życie prywatne.
Jest żonaty z Quinn Lundberg, z którą ma dwójkę dzieci.

</doc>
<doc id="1214933" url="https://pl.wikipedia.org/wiki?curid=1214933" title="14 Batalion Saperów (LWP)">
14 Batalion Saperów (LWP)

14 Batalion Saperów (14 bsap) – samodzielny pododdział wojsk inżynieryjnych ludowego Wojska Polskiego.
Sformowany w miejscowości Nowa Berezyna ("okolice Żytomierza") na podstawie rozkazu dowódcy 1 Armii Polskiej w ZSRR nr 0130 z 5 lipca 1944 jako jednostka 5 Saskiej Dywizji Piechoty.
Przysięgę żołnierze batalionu złożyli 22 października 1944 w Trzebieszowie.
Struktura organizacyjna.
Razem:
żołnierzy – 254 ("oficerów – 33, podoficerów – 44, szeregowych – 177")
sprzęt:
Działania bojowe.
W końcu stycznia 1945 rozminowywał Warszawę, a w lutym Łódź. Zabezpieczał przemarsz oraz działania bojowe swojej dywizji na terenie Łużyc i podczas forsowania Nysy. Szlak bojowy zakończył w Czechosłowacji w ramach operacji praskiej.
Okres powojenny.
Po wojnie batalion stacjonował w Wędrzynie. Po zakończeniu działań wojennych jednostka przystąpiła do rozminowywania i oczyszczania terenów w rejonach: Słubic, Sulechowa, Sulęcina, Świebodzina, Międzyrzecza, Skwierzyny i Gorzowa Wlkp. W połowie lipca 1945 r. batalion został wsparty kompanią niemieckich jeńców saperów w sile 90 ludzi. Minerzy niemieccy ulegali częstym wypadkom. Po analizie okazało się, że znaczna liczba Niemców nie była saperami. Woleli jednak rozminowywać, niż siedzieć w niewoli. W pododdziałach przeprowadzono szkolenie i zajęcia instruktażowe z zakresu przeszukiwania i unieszkodliwiania min. Instruktorami szkolenia byli podoficerowie niemieccy. Saperami bezpośrednio kierowali oficerowie i podoficerowie niemieccy. Dowódcami pododdziałów byli Polacy. W późniejszych latach rozminowywała tereny w rejonach Kostrzyna nad Odrą, w Gubinie (tzw. Góra Śmierci), Krośnie Odrzańskim, Międzychodzie, Wschowie, Poznaniu i Kościanie. W 1947 roku część batalionu wzięła udział w walkach z oddziałami UPA w Bieszczadach w ramach Grupy Operacyjnej „Wisła.” Wydzielony pododdział w czasie tych działań niszczył wykryte bunkry, usuwał miny i torował drogi.
Batalion saperów 5 Saskiej Dywizji Pancernej.
W 1977 roku tradycje i numer batalionu saperów 5 Saskiej Dywizji Piechoty przejął kostrzyński 66 batalion saperów 5 Saskiej Dywizji Pancernej. JW 2240.
Obsada personalna.
Dowódcy 66 batalionu saperów:

</doc>
<doc id="1214935" url="https://pl.wikipedia.org/wiki?curid=1214935" title="Eimeria">
Eimeria

Eimeria (z łac. "eimeria" – ziarenko) – rodzaj pasożytów bytujących w nabłonku jelit z gromady kokcydiów należącej do sporowców (według współczesnych ustaleń taksonomicznych – do supergrupy Chromalveolata). Są to jednokomórkowe pierwotniaki, pasożyty komórek krwi lub nabłonka przewodu pokarmowego kręgowców o mniej lub bardziej owalnym kształcie. Wywołują choroby pasożytnicze zwane kokcydiozami.
Biologia pasożyta.
Cykl rozwojowy Eimerii przebiega w trzech fazach: 
U poszczególnych gatunków może różnić się ilość schizogonii, liczba tworzonych merozoitów.

</doc>
<doc id="1214936" url="https://pl.wikipedia.org/wiki?curid=1214936" title="18 Batalion Saperów (LWP)">
18 Batalion Saperów (LWP)

18 Batalion Saperów – samodzielny pododdział wojsk inżynieryjnych ludowego Wojska Polskiego.
Sformowany w miejscowości Trawniki ("okolice Lublina") na podstawie rozkazu Naczelnego Dowództwa Wojska Polskiego nr 08/Org. z 20 sierpnia 1944 jako jednostka organiczna 7 Łużyckiej Dywizji Piechoty.
Przysięgę żołnierze batalionu złożyli 27 października 1944 w Borkach w rejonie Radzymina.
Struktura organizacyjna.
Razem w batalionie:
żołnierzy – 254 ("oficerów – 33, podoficerów – 44, szeregowych – 177")
sprzęt:
Szlak bojowy.
2 Armia Wojska Polskiego, w skład której wchodziła 7 DP ze swym 18 bsap podlegała operacyjnie od 21 lutego 1045 1 Frontowi Białoruskiemu, a od 19 marca 1 Frontowi Ukraińskiemu (1 FU). W okresie 19 stycznia – 10 lutego 7 DP przegrupowywała się w rejon Warszawy, Kutna, Łodzi, Piotrkowa Trybunalskiego. Po przejściu 2 AWP w podporządkowanie 1 FU do 13 marca przegrupowywała się do rejonu: Piła, Krzyż, Czarnków, do 15 marca przeszła w rejonu Dobiegniewa, Santoka, Gorzowa Wlkp, Strzelec Krajeńskich wchodząc w skład II rzutu Frontu. W podporządkowaniu 2 FU przegrupowała się do rej. Trzebnicy, będąc w II rzucie wojsk nacierających na Wrocław. 4 kwietnia 2 AWP otrzymała rozkaz wzięcia udziału w operacji berlińskiej. Od 4–9 kwietnia oddziały przegrupowywały się do lasów na zachód i północ od Bolesławca, a w nocy 10/11 kwietnia zluzowały 13 Armię sowiecką nad Nysą Łużycką. W czasie marszów 18 bsap przesuwając się na kierunku 7 DP prowadził rozpoznanie dróg i pośrednich rejonów odpoczynku i ześrodkowania. Duża liczba min pozostawionych przez wycofującego się nieprzyjaciela zmuszała do wielokrotnej kontroli dróg i rejonów, które poprzednio były sprawdzone. Batalion wykonywał prace związane z naprawą dróg i obiektów drogowych oraz ich wzmocnieniem. Oddziały maszerowały tylko nocą. Obowiązywało staranne maskowanie w czasie marszu i odpoczynków. Od 9 kwietnia rozpoczęło się wzmożone przygotowanie do operacji zaczepnej. W mającej nastąpić operacji 7 DP miała nacierać w I rzucie armii. Wobec czekającego forsowania Nysy batalion saperów rozpoczął przygotowanie środków przeprawowych. W pasie działania było wiele rzek o kierunku południkowym, jezior i stawów połączonych kanałami. Największa przeszkodą była Nysa Łużycka i Sprewa. Warunki terenowe pozwalały Niemcom na głęboką fortyfikacyjna rozbudowę obrony.
Zadania wojsk saperskich określał plan operacyjny 2 AWP z 12 kwietnia 1945. Przewidywał on trzy okresy realizacji zadań: przygotowawczy, w okresie artyleryjskiego przygotowania, w okresie natarcia i wykonywania zadania bliższego. Do 15 kwietnia batalion wykonał zadania przygotowawcze. 16 kwietnia o 6:15 rozpoczęło się natarcie. Oddziały 7 DP przełamały obronę jedynie na głębokość 1,5 – 3 km i opanowały pierwszą transzeję nieprzyjaciela. W trzecim dniu operacji 2 AWP wykonała 93 km. wyłom w obronie nieprzyjaciela i zakończyła pierwszy etap operacji łużyckiej, a 19 kwietnia kontynuowała działania na Budziszyn. Do 20 kwietnia 7 DP zniszczyła siły niemieckie przed frontem dywizji. Od 20 – 22 kwietnia 2 AWP kontynuowała natarcie w kierunku na Drezno. W nocy 22/23 kwietnia południowe zgrupowanie niemieckie dokonało wyłomu w ugrupowaniu 2 Armii, w postaci klina podstawa którego znajdowała się w południowej części pasa działania 2 Armii. 10 i 7 DP uniemożliwiały rozwijanie się nieprzyjaciela w kierunku północno-zachodnim, odpierając ataki sił pancernych. 25 kwietnia zgodnie z rozkazem 2 AWP przeszła do obrony. Związki taktyczne i oddziały armii wchodzące w skład budziszynskiego zgrupowania obronnego doskonaliły obronę i dokonywały niezbędnych przesunięć sił i środków. 30 kwietnia 7 DP umacniała obronę. 18 bsap w tych dniach uczestniczyły w pracach fortyfikacyjnych, stawiały pola minowe, rozbudowywały transzeje, schrony bojowe i punkty obserwacyjne. 4 maja 2 AWP otrzymała dyrektywę zniszczenia drezdeńsko-zgorzeleckiego zgrupowania nieprzyjaciela we współdziałaniu z armiami sowieckimi. Początek natarcia wyznaczono na 7 maja. Do zadań saperów należało: torowanie dróg, osłona skrzydeł swoich związków taktycznych i oddziałów, rozminowywanie obiektów i terenów, rozpoznanie inżynieryjne. W natarciu najcięższe walki prowadziła 7 DP, która do 10.00 przełamała tylko przedni skraj obrony. W całodziennych walkach dywizja przesunęła się 7–8 km. 9 maja w pasie 7 DP wprowadzono do walki 1 Korpus Pancerny, co złamało obronę przeciwnika. 10 maja 2 AWP kontynuowała pościg w kierunku południowym, w rezultacie czego do końca dnia dywizje I rzutów osiągnęły Łabę na odcinku: Litomierzyce – Mielnik. 10 maja o godz. 10.00 2 AWP przerwała działania bojowe zgodnie z dyrektywą operacyjna dowódcy 1 FU.
Szlak bojowy 18 bsap zakończył na przedmieściach Pragi. W czasie działań bojowych batalion stracił 4 zabitych i 12 rannych. Batalion powrócił do kraju razem z siłami 7 DP. 7 Dywizja, od 10 czerwca przystąpiła do ochrony granicy państwowej na odcinku Mużaków – Kopaczów.
Okres powojenny.
Po zakończeniu działań wojennych i powrocie do kraju 18 bsap w czerwcu 1945 r. przystąpił do rozminowania terenów Dolnego Śląska. Batalion był rozlokowany w Lubaniu. Rozminowywał odcinek ograniczony Nysą Łużycką i granicą z Czechosłowacją, a od wschodu miejscowościami: Głuszyca, Kamienna Góra, Cieplice, Jelenia Góra, Złotoryja i Legnica. Od północy jego sąsiadem był 16 bsap, a od południa 21 bsap. Jednostka rozminowywała tereny i miejscowości: Lubosz, Szleśna, Zawidów, Jelenia Góra, Wrocław, województwa katowickiego (miejscowości i okolice: Cieszyna, Bielska Białej, Raciborza, Kuźnicy Raciborskiej, Pszczyny, Rybnika, Wodzisławia, Zawiercia). Na odcinku działania batalionu największe nasycenie min zanotowano wzdłuż pasa zapór na Podgórzu Sudeckim na odcinku od Świerzawy do Węglińca oraz na podejściach do Nysy Łużyckiej. Były tutaj pola minowe ustawione trzywarstwowo, najpierw przez oddziały niemieckie, potem przez sowieckie, a po ich zluzowaniu przez saperów 2 Armii Wojska Polskiego. Duże trudności sprawiały potężne miny morskie ustawione przez saperów niemieckich pod powierzchnią dróg oraz miny „S”. Podczas usuwania jednej z min morskich nastąpił wybuch w wyniku którego zginęło i odniosło rany kilkunastu saperów. Zginął także dowódca plutonu. Gęstość minowania była bardzo wysoka. Potwierdza to, że w ciągu 20 dni, od 11 – 31 sierpnia 1945 r. saperzy rozbroili i unieszkodliwili 57 062 szt. różnych przedmiotów wybuchowych, w tym min. W połowie lipca 1945 r. batalion został wsparty kompanią niemieckich jeńców saperów w sile ok. 90 ludzi. Minerzy niemieccy ulegali częstym wypadkom. W okresie 11 – 31 sierpnia 1945 r. w przydzielonej kompanii jenieckiej zginęło 4 saperów niemieckich, a 21 zostało rannych. Po analizie okazało się, że znaczna liczba Niemców nie była saperami. Woleli jednak rozminowywać, niż siedzieć w niewoli. W pododdziałach przeprowadzono szkolenie i zajęcia instruktażowe z zakresu przeszukiwania i unieszkodliwiania min. Instruktorami szkolenia byli podoficerowie niemieccy. Saperami bezpośrednio kierowali oficerowie i podoficerowie niemieccy. Dowódcami pododdziałów byli Polacy. Niemcy wspierali batalion do 1947 r. Pod koniec 1945 r. 18 bsap wszedł w skład Okręgu Wojskowego IV z siedzibą w Katowicach. Od tego czasu kierowanie rozminowaniem przejęli szefowie wydziałów inż-saperskich okręgu. W 1946 r. w okresie „powtórnego rozminowania” 18 bsap działał w składzie Śląskiego Okręgu Wojskowego. Stacjonował w Lubsku i prowadził rozminowanie powiatów: Lubań, Legnica, Lwówek Śląski, Jawor i Strzegom. W połowie maja przerwał prace rozminowawcze i został skierowany do Tarnowskich Gór. Tereny rozminowania batalionu zostały przekazane 16 i 21 bsap. Jesienią powrócił na teren Śląska i rozminowywał okolice Górnośląskiego Okręgu Przemysłowego. Wiosną 1947 batalion brał udział w akcji lodowej. Później przystąpił do rozminowania Górnośląskiego Okręgu Przemysłowego. Od kwietnia do lipca razem z macierzystą Dywizją brał udział w Operacji „Wisła”. Oprócz walk jednostka brała również udział w wytyczaniu granicy polsko – radzieckiej, czego dokonała na odcinku 144 km w rejonie Bieszczadów. Rozminowanie 18 bsap okupił stratą 19 saperów, zaś 13 odniosło rany. Batalion w l. 1945 – 1956 wykrył i unieszkodliwił ok. 2 miliony min, bomb, pocisków i innych przedmiotów wybuchowych. Rozminował ok. 60 km² terenów oraz kilkadziesiąt kilometrów dróg.
Po wojnie jako organiczny samodzielny pododdział 7 DP stacjonował w Bytomiu (1949). W 1952 stacjonował w Nysie. Batalion brał udział w akcjach przeciwlodowych i przeciwpowodziowych, w ochronie mostów na Odrze, likwidacji zatorów lodowych na Nysie Kłodzkiej w okolicach Paczkowa, niesieniu pomocy powodzianom w rej. Kamieńca i Otmuchowa.
Ważnym wydarzeniem dla batalionu był jego udział podczas akcji ratowniczej w kopalni "Generał Zawadzki".
W 1977 roku zgodnie z rozkazem Ministra Obrony Narodowej Nr. 012 z dnia 12 lipca 1977 roku 18 batalion saperów został przemianowany na 2 batalion saperów 2 Warszawskiej Dywizji Zmechanizowanej.
Będąc w składzie 7 Dywizji Desantowej – stacjonował w Lęborku.

</doc>
<doc id="1214939" url="https://pl.wikipedia.org/wiki?curid=1214939" title="Muhamet Kyçyku">
Muhamet Kyçyku

Muhamet Kyçyku - znany też jako Muhamet Çami - (ur. 1784 w Konispolu, zm. 1844 tamże) albański poeta i tłumacz.
Życiorys.
Pochodził z południowej Albanii. Był duchownym islamskim. Kształcił się przez 11 lat w Kairze, po powrocie do kraju pracował jako imam w Konispolu. Pisał w dialekcie Czamów. Należy do nurtu określanego przez Albańczyków Bejtexhi - autorów posługujących się dialektami albańskimi, wykorzystujących pojedyncze słowa arabskie, używających alfabetu arabskiego. Był pierwszym autorem albańskim piszącym długie utwory poetyckie (poematy), z których najsłynniejszy był napisany około 1820 roku "Erveheja" (inny tytuł "Ravda" - ogród). Jest to oparta na bajkach perskich opowieść o pełnej przygód wędrówce tytułowego bohatera - Ervehe. Licząca blisko 200 stron "Erveheja" przez długi okres uchodziła za jedyne dzieło Kyçyku. Znacznie później odnaleziono moralistyczny poemat "Jusufi i Zelihaja", nawiązujący do opowieści biblijnej o Józefie i żonie Putyfara. Znacznie krótszy jest poemat "Gurbetlitë" (Emigranci) poświęcony problemowi emigracji zarobkowej Albańczyków.
Kyçyku tłumaczył dzieła Al Busiriego z języka arabskiego.

</doc>
